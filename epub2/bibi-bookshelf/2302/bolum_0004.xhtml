<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Kaosun dirilttiği ölü insan vampirdir, diğer adıyla Wardulak’tir. İlk yaşamını nasıl bir gecedeyitirdiyse, İkinciyi deyine bir gecede kazanır. Tabutunu ay ışığında terk eder ve ay ışığının onu götürdüğü yere tek başına gidebilir; uyuyan bakirelerin ya da genç köylü uşakların üzerlerine eğilir ve onları uyandırmaksızın tatlı kanlarını emer.</p>

  <p>Physiologus</p>

  <p>Köylüler bol miktarda sarımsak yemiş ve ne olur ne olmaz diye boyunlarına sarımsak çelenkleri asmışlardı. Birçoğu, genellikle kadınlar, sarımsakları bütün bütün her yerlerine tıkıştırıyorlardı. Bütün köy korkunç bir biçimde sarımsak kokuyordu; köylüler böyle yaparak sanki güvende olduklarını, vampirin onlara zarar veremeyeceğini düşünüyordu. Ama vampir çok geçmeden uçarak gelmiş, üstüne üstlük hiç irkilmemiş, dişlerini gıcırdatarak gülmüş ve onlarla alay etmişti. “Kendinize baharat katmakla iyi etmişsiniz,” diye seslenmişti, “sizi hemen yiyeceğim çünkü baharatlı et ağız tadıma tam uygundur. Üzerinize tuz ve karabiber serpin, bir de hardalı unutmayın. “</p>

  <p>Silvester Bugiardo, Liber Tenebrarum ya da Bilimin Asla Açıklayamadığı Gerçek ve Korkunç Olaylar Kitabı</p>

  <p>Yukarıda, en tepelerde, Ölgün ay ışığında, Kapkara bir ölü uçar, Korkmaz mısın sen küçük kız?</p>

  <p>Halk türküsü</p>

  <h2>Bölüm 4</h2>

  <p>Kuşlar, her zaman olduğu gibi gün doğmadan önce gelmiş, şafak vaktinin kurşuni ve sisli suskunluğunu müthiş bir cıvıltı patlamasıyla doldurmuştu. Yine her zaman olduğu gibi, yola koyulmaya hazır durumda bekleyen ilk kişiler Kernowlu suskun kadınlar ve çocuklarıydı. Berber Emiel Regis de onlar kadar hızlı ve enerji doluydu, yürüyüş değneği ve deriden sırt çantasıyla onlara katılmıştı. Ekibin, damıtma aletinin ürünüyle bir gece önce yakından ilgilenmiş olan diğer üyeleri onlar kadar canlı değildi. Sabah serinliği içkicileri kendine getirdiyse de ev yapımı mandragora içkisinin etkilerini tümüyle yok edememişti. Geralt, kerpiç kulübenin bir köşesinde ayıldığında başı Milva’nın kucağındaydı. Zoltan ve Dandelion, sarmaş dolaş halde adamotu kökü yığınının üzerinde yatıyor ve duvarlarda asılı kokulu bitki demederi horultularından sallanıyordu. Percival kendine geldiğinde kulübenin arkasındaki çitlembik çalılıklarının içinde iki büklüm halde yatıyordu, üzeri ise Regis’in ayaklarını silmeye kullandığı saman paspasla örtülüydü. Beşinde de farklı farklı olsa da belirgin bitkinlik belirtileri vardı ve susuzluklarını kaynaktan gidermek üzere toplanmışlardı.</p>

  <p>Sabah sisi dağılıp kızıl bir topa dönüşmüş olan güneş, Fen Carn’ın karaçamlarının tepesinde yükseldiğinde, ekip artık yola çıkmış, höyüklerin arasında gayretle ilerliyordu. Başı Regis çekiyordu, onun arkasından Percival ve Dandelion canlanmak için üç kız kardeş ve demir kurt halatını bir ağızdan söyleyerek geliyordu. Onların arkasında dizginlerinden tuttuğu kahverengi atının yanından yorgun argın yürüyen Zoltan Chivay vardı. Berberin yardımıyla bulduğu dallı budaklı bir dişbudak değnekle şimdi yanından geçtikleri dev menhirlere vura vura ilerliyor, bu taşların altında nicedir uyuyan elflere ebedî huzur diliyordu. Kanatlarını açmış omzunda oturan Duda arada sırada ne söylediği anlaşılamayan huysuz sesler çıkarıyordu.</p>

  <p>Damıtılmış adamotu en çok Milva’nın direncini kırmıştı. Kız güçlükle yürüyordu, ter içindeydi, solgun ve az sonra birini sokacak eşekarısı gibi öfkeliydi, atının eyerinde oturan örgülü saçlı kızın başlattığı muhabbete bile katılmıyordu. Geralt bu durumda onunla konuşmayı denemedi bile; zaten onun da keyfi hiç yerinde değildi.</p>

  <p>Sisin ve yüksek ama akşamdan kalma seslerle anlatılan demir kurt hikâyesinin etkisiyle kendilerini hiç beklemedikleri bir anda bir grup köylünün karşısında bulmuşlardı. Ama köylüler onların seslerini uzaktan duymuş, bekliyorlardı. Zemine çakılı monolitlerin arasında duruyorlar ve sırtlarındaki boz rengi gömlekler kusursuz bir kamuflaj oluşturuyordu. Zoltan onları da mezar taşı sandığı için az kalsın içlerinden birinin tepesine dişbudak değneğini indirecekti.</p>

  <p>“Ooooo!” dedi sonra. “Kusura bakmayın, sizi görmedim. İyi günler! Merhaba!”</p>

  <p>On kadar köylü, her kafadan bir ses çıkararak bu selama karşılık verdi ve gelenleri sert bakışlarla süzdü. Ellerinde kürekler, kazmalar ve uçları sivriltilmiş uzun sopalar vardı.</p>

  <p>“Merhaba,” diye tekrarladı cüce. “Chotla kıyısındaki kamptan geliyorsunuz sanırım. Doğru mu?”</p>

  <p>Köylülerden biri, yanıt vermek yerine ötekilere Milva’nın atını gösterdi. “Karayağız,” dedi. “Gördünüz mü?”</p>

  <p>“Karayağız,” diye yineledi bir başkası ve dudaklarını yaladı.</p>

  <p>“Gerçekten, bir karayağız. İyi denk geldi.”</p>

  <p>“Hey!” Zoltan bakışları ve hareketleri fark etmişti. “Evet, karayağız. Ne var yani? Bu bir at, zürafa değil, şaşılacak bir durum yok. Arkadaşlar, burada, bu mezarlıkta ne yapıyorsunuz öyle?”</p>

  <p>“Ya siz?” Köylü, konvoyu ters ters süzdü. “Ne arıyorsunuz burada?”</p>

  <p>“Bu araziyi satın aldık.” Cüce, adamın gözlerinin içine bakıp değneğini bir menhire vurdu. “Dolandırılmış olabilir miyiz diye araziyi adımlarımızla ölçüyoruz.”</p>

  <p>“Biz de fangpir avına çıktık!”</p>

  <p>“Ne avına?”</p>

  <p>“Fangpir,” diye üstüne basarak tekrarladı köylülerin en yaşlısı ve kirden sertleşmiş olan keçe takkesinin üstünden başını kaşıdı. “Lanet olası şuralarda bir yerde yaşıyor olmalı. Dişbudaktan kamalar yaptık, uçlarını iyice sivrilttik, canavarı bir bulalım delik deşik edeceğiz, bir daha doğrulamayacak.”</p>

  <p>“Çift gözlü taslarımıza papaz efendiden aldığımız kutsanmış su doldurduk bir de!” diye bağırdı başka bir köylü meydan okuyarak ve tasları gösterdi. “Kan emicinin üzerine serpeceğiz, sonsuza kadar defolsun diye!”</p>

  <p>“Ha, ha, ha,” diye güldü Zoltan Chivay. “Görüyorum ki avınıza eni konu hazırlanmış ve her ayrıntıyı iyice düşünmüşsünüz. Vampir diyorsunuz, öyle mi? Siz ne kadar şanslı ve iyi insanlarmışsınız! Aramızda bir vampir uzmanı bulunuyor çünkü…”</p>

  <p>Ansızın susup alçak sesle sövdü çünkü Witcher kaval kemiğine sağlam bir tekme savurmuştu.</p>

  <p>“Sözünü ettiğiniz vampiri kim gördü?” diye sordu Geralt ve yol arkadaşını anlamlı bir bakışla susturdu. “Onu burada aramanız gerektiğini nereden biliyorsunuz?”</p>

  <p>Köylüler kendi aralarında fısır fısır konuşmaya başladılar.</p>

  <p>“Kimse görmedi,” diye sonunda bir itirafta bulundu keçe takkeli. “Sesini de duymadık. Zaten nasıl görebiliriz, geceleri karanlıkta uçuyor! Yarasa kanatlarıyla çıt çıkarmadan uçuyor, sesini nasıl duyabiliriz?”</p>

  <p>“Fangpiri görmedik,” diye söze karıştı bir başka köylü. “Ama yarattığı felaketler korkunç izler bırakıyor. Dolunay başladığından beri her gece içimizden birini öldürüyor. İki kişiyi, bir kadını ve bir oğlanı paramparça, lime lime etti. Korkunç! İnsanların kollarını koparıp damarlarındaki bütün kanı emmiş! Elimizi kolumuzu bağlayıp üçüncü geceyi mi bekleyelim?”</p>

  <p>“Bunu bir vampirin yaptığını kim söylüyor? Ya yırtıcı bir hayvansa? Mezarlıkta vampir aramayı kim akıl etti?”</p>

  <p>“Papaz efendi söyledi. Bilgili ve dindar bir zattır, onu bizim aramıza gönderdikleri için tanrılara şükrediyoruz. Üstümüze bir fangpir çöktüğünü hemen anladı. Yeterince dua etmediğimizden ve bir tapınak yapılması için bağışta bulunmadığımızdan ötürü cezalandırılmışız. Şimdi evinde dualar ediyor. Bize de bu yaşayan ölünün gündüzleri yattığı mezarı bulmamızı söyledi.”</p>

  <p>“Burayı mı tarif etti?”</p>

  <p>“Vampirin mezarını mezarlıkta değil de nerede arayalım peki? Üstelik elf mezarlığı burası. Elflerin hain ve imansız bir ırk olduğunu, ölen iki elften birinin lanet olası bir yaşayan ölüye dönüştüğünü çocuklar bile bilir. Bütün kötülükler elflerden gelir!”</p>

  <p>“Bir de rahiplerden.” Zoltan ciddi bir ifadeyle başını salladı. “Doğru. Çocuklar bile bilir bunu. Papazın evi buraya uzak mı?”</p>

  <p>“Yok, sayılmaz…”</p>

  <p>“Şunlarla konuşup durmayın, Peder Haferohm,” diye homurdandı saçlarıyla kaşları iç içe girmiş ve az önce de sert davranmış olan köylü. “Kim bilir neyin nesi bunlar? Tehlikeli bir çeteye benziyorlar! Hadi, işimize bakalım. Bize atı versinler, sonra herkes yoluna gitsin.”</p>

  <p>“Evet, haklı,” dedi yaşça büyük olan köylü. “İşimize bakalım, zaman ilerliyor. Verin atı. Şu karayağızı. Fangpiri aramak için ihtiyacımız var. Genç hanım, indir çocuğu eyerden.”</p>

  <p>Baştan beri umursamaz bir ifadeyle göğe bakan Milva gözünü köylüye dikti ve yüz ifadesi gitgide gerildi.</p>

  <p>“Benimle mi konuşuyorsun, köylü?”</p>

  <p>“Evet, seninle. Ver karayağızı, bize lazım.”</p>

  <p>Milva, terli ensesini ovaladı, dişlerini birbirine geçirdi, yorgun gözlerinde kurtları anımsatan bir ifade belirmişti şimdi.</p>

  <p>“Sizin derdiniz nedir, millet?” Witcher ortamı yumuşatmaya çalışarak gülümsedi. “Şu pek bir kibarca istediğiniz atı ne yapacaksınız?”</p>

  <p>“Yaşayan ölünün mezarını başka nasıl bulalım peki? Bunu herkes bilir: Siyah bir atın sırtında mezarlıktan geçeceksin, at bir mezarın önünde durur ve kımıldamazsa fangpir orada yatıyor demektir. O mezarı kazacaksın ve kavaktan yapılmış bir kamayı içinde gezdireceksin. Hiç direnmeyin, bizim için ölüm kalım meselesi! Bu karayağızı almalıyız!”</p>

  <p>“Başka renk bir at olsa,” dedi Dandelion yumuşak bir sesle ve Pegasus’un dizginlerini köylüye doğru uzattı, “işinizi görmez mi?”</p>

  <p>“Kesinlikle görmez.”</p>

  <p>“O zaman şansınıza küsün,” dedi Milva dişlerinin arasından. “Ben de vermiyorum.”</p>

  <p>“Ne demek vermiyorum? Sen söylediklerimi duymadın galiba, kadın? Almak zorundayız!”</p>

  <p>“Ama ben vermek zorunda değilim.”</p>

  <p>“Anlaşmanın bir yolu var,” dedi Regis dostane bir tavırla. “Anladığım kadarıyla, Hanımefendi Milva atını yabancı ellere vermemek için direniyor…”</p>

  <p>“Aynen.” Milva yere okkalı bir tükürük attı. “Düşüncesi bile itici geliyor.”</p>

  <p>“Herkesi memnun edecek bir çözüm var,” dedi berber sakin bir sesle. “Hanımefendi Milva karayağızın sırtına oturup şu önemli mezarlık turunu kendi atsın.”</p>

  <p>“Salaklar gibi mezarlığın içinde dolanmam ben!”</p>

  <p>“Senden bunu isteyen yok zaten, kadın!” diye bağırdı saçlarıyla kaşları birbirine girmiş olan adam. “Bu iş için adam gerek, adamakıllı bir herif, karılar evlerinde tencerelerinin başında otursun. Tabii bir kıza daha sonra ihtiyacımız olacak çünkü bakire gözyaşları yaşayan ölülere karşı birebirdir, fangpiri bu gözyaşlarıyla ıslatırsan fitil gibi alevlenir. Ama bu yaşları oğlanlarla fingirdememiş bir bakirenin dökmesi gerekir. Senin böyle biri olduğunu sanmam, kadın. Yani hiçbir işe yaramazsın.”</p>

  <p>Milva, öne doğru hızla hamle yaptı, hızlı bir hareketle sağ yumruğunu savurdu. Bir çatırtı duyuldu, köylünün başı arkaya doğru savruldu, bunun üzerine sakallı çenesi ve boynu tam bir hedef haline geldi. Milva bir adım daha yaklaştı, elini açıp olanca gücüyle adama bir şaplak indirdi, aynı anda kalçasını ve omzunu çevirdiği için darbenin şiddeti katlarca arttı. Köylü geriye doğru sendeledi, bir ayağı diğer ayağına dolandı, düştü ve başının arkasını gümbürtüyle bir mezar taşına çarptı.</p>

  <p>“Ne işe yaradığımı şimdi gördün,” dedi Milva öfkeden titreyen bir sesle ve elini ovuşturdu. “Hangimizin adamakıllı bir herif olduğunu, hangimizin tencerelerin başında durması gerektiğini gördün. Gerçekten, yumruklaşmak gibisi yok, sonrasında her şey ortaya çıkıyor. Kimin adam ve adamakıllı bir herif olduğu, kimin ayaklarının yere bastığı, kimin ise angut ve sünepe olduğu, yeri boyladığı hemen anlaşılıyor. Haksız mıyım, köylüler?”</p>

  <p>Ağızları şaşkınlıktan açık kalan köylüler yanıt vermediler. Keçe takkeli, yerde yatan adamın yanına çömeldi ve hafifçe yanağına vurdu. Hiç tepki alamadı.</p>

  <p>“Ölmüş,” diye inleyerek başını kaldırdı. “Öldürdün onu. Bunu nasıl yapabildin, kız? Bir insanı nasıl durduk yere vurup öldürebildin?”</p>

  <p>“Böyle olsun istemedim,” diye fısıldadı Milva, elleri yanlarına düştü, benzi kül gibi oldu. Ardından kimsenin ondan beklemediği bir şey yaptı.</p>

  <p>Arkasını döndü, sendeledi, başını bir menhire dayayıp kustu, kustu.</p>

  <p>“Neyi var?”</p>

  <p>“Hafif bir beyin sarsıntısı,” dedi Regis ayağa kalkıp sırt çantasının tokasını takarken. “Başı zarar görmemiş. Bilinci yerine geldi. Olanları hatırlıyor, adını söyleyebiliyor. Bu iyiye işaret. Neyse ki Hanımefendi Milva’nın duygusal tepkisi boşa çıktı.”</p>

  <p>Witcher bir kayanın dibine oturmuş göğü seyreden Milva’ya baktı. “Çabuk duygulanan küçükhanım değildir o, böyle şeyler ona dokunmaz,” diye mırıldandı. “Ben olsam suçu dün geceki ev yapımı güzelavratotlu içkiye yüklerim.”</p>

  <p>“Ondan önce de küsmüştü,” diye usulca araya girdi Zoltan. “Önceki gün, sabaha karşı. Siz henüz uyuyordunuz. Turlough’da yediğimiz mantarlardan oldu bence. Benim de iki gün boyunca karnım ağrıdı.”</p>

  <p>Regis, Witcher’a kırlaşmış kaşlarının altından tuhaf bir biçimde baktı, manidar bir gülümsemenin ardından siyah yün paltosuna sarındı.</p>

  <p>Geralt, Milva’nın yanına gidip hafifçe öksürdü. “Kendini nasıl hissediyorsun?”</p>

  <p>“Berbat. Köylü nasıl oldu?”</p>

  <p>“Yeni bir gelişme yok. Kendine geldi. Ama Regis ayağa kalkmasını yasakladı. Köylüler şu sırada bir sedye yapıyorlar, sedyeyi iki atın arasına yerleştirip öyle taşıyacağız.”</p>

  <p>“Benim karayağızı alın.”</p>

  <p>“Pegasus’u ve kahverengiyi hazırladık. Onlar daha sakin. Hadi kalk, yola çıkma zamanı geldi.”</p>

  <p>Sayısı artan ekip şimdi bir cenaze alayını andırıyor ve cenaze taşıyormuş gibi ağır ağır yürüyordu.</p>

  <p>“Şu vampir meselesine ne diyorsun?” diye Witcher’a sordu Zoltan Chivay. “Bu hikâyeye inandın mı?”</p>

  <p>“Ölü görmedim. Bir şey söyleyemem.”</p>

  <p>“Yalan söyledikleri aşikâr,” dedi Dandelion kendinden emin bir tavırla. “Köylüler, cesetlerin paramparça edildiğini anlattılar. Vampirler kimseyi parçalamaz. Bir damarı ısırıp içindeki kanı emer, geriye çok belirgin iki diş izi bırakır. Kurban genelde hayatını kaybetmez. Bu konuda bir uzmanlık kitabı okudum. Bakirelerin kuğu boyunlarındaki ısırma izlerini gösteren gravürler vardı içinde. Doğrula bunu, Geralt.”</p>

  <p>“Neyi doğrulayacağım? O gravürleri görmedim ben. Ayrıca bakirelerden de pek anlamam.”</p>

  <p>“Alay etme. Vampir ısırığı izlerini mutlaka çok kereler gördün. Vampirin kurbanını parçalara ayırdığı bir vakaya rastladın mı hiç?”</p>

  <p>“Hayır. Öyle bir şey olmaz.”</p>

  <p>“Ali vampirler asla böyle bir şey yapmaz,” diye yumuşak bir sesle araya girdi Emiel Regis. “Bildiğim kadarıyla alp, katakan, mula, bruxa ve nosferat bu tür korkunç yaralanmalara yol açmaz. Buna karşın nietopyr ve ekimma kurbanlarının cesetlerine karşı çok acımasız davranır.”</p>

  <p>“Bravo.” Geralt ona samimi bir şaşkınlıkla baktı. “Tek bir vampir türünü bile atlamadın. Üstelik yalnızca masallarda adı geçen efsanevi türlerden söz etmedin. Gerçekten etkileyici bir bilgi. Bu durumda bilmen gereken bir nokta daha var: ekimmalar ve nietopyrler bu iklimde kesinlikle bulunmaz.”</p>

  <p>“Nasıl yani?” diye tısladı Zoltan, dişbudak değneğini havada çevirirken. “O zaman bizim iklimimizde kadınla çocuğu kim parçaladı? Bir çaresizlik krizine kapılıp kendileri mi yaptı?”</p>

  <p>“Bu tür bir şeyi yapabileceklerini bildiğimiz canlıların uzunca bir listesi var. Savaş dönemlerinde çok yaygın bir sıkıntı olan yabani köpek sürüsüyle başlayabiliriz. Bu köpeklerin neler yapabileceğini tahmin edemezsiniz. Ne oldukları çözülemeyen canavarların parçaladığı sanılan kurbanların yarısı gerçekte köpeklerin eline düşmüştür.”</p>

  <p>“Yani bir canavarı hesaba katmıyor musun?”</p>

  <p>“Katmaz olur muyum? Bir striga yapmış olabilir, harpia, graveir, gulgul..</p>

  <p>“Vampir değil mi?”</p>

  <p>“Çok zor.”</p>

  <p>“Köylüler bir rahipten söz ettiler,” diye anımsattı Percival Schuttenbach. “Rahipler vampirlerden anlar mı?”</p>

  <p>“Bazıları birçok konuda oldukça bilgi sahibidir, fikirlerini dinlemek çoğu zaman işe yarar. Ama ne yazık ki her vaka için geçerli değildir.”</p>

  <p>“Özellikle de göçmenlerle birlikte ormanlarda dolaşıldığı vakalar için,” dedi cüce burnundan soluyarak. “Bu kişi bence kültürsüz, kaba saba bir münzevi. Rahip, köylüleri araştırmaları için senin mezarlığa yollamış, Regis. Dolunayda mandragora topladığın gecelerde vampir görmedin mi hiç? En küçüğünü bile? Miniciğini?”</p>

  <p>“Hayır, asla.” Berberin dudaklarında bir gülümseme belirir gibi oldu. “Ama bunda şaşılacak bir şey yok. Az önce duydunuz; vampir, yarasa kanatlarıyla çıt çıkarmadan uçuyormuş. Yani kolayca gözden kaçabilir.”</p>

  <p>“Ve de kimselerin olmadığı ve öncesinde de gitmediği yerlerde kolayca görülebilir,” dedi Geralt. “Gençliğimde zamanımı ve enerjimi, muhtar başta olmak üzere bütün köyün gördüğü ve müthiş ayrıntılarla anlattığı hortlakların ve hurafelerin peşinde koşmakla boşa harcardım. Bir seferinde, sözümona bir vampirin ■</p>

  <p>musallat olduğu bir köşkte iki ay boyunca yaşamıştım. Vampir falan yoktu. Ama yemekler fena değildi.”</p>

  <p>“Ama vampir söylentilerinin boş çıkmadığı vakalara da rastlamışsındır mutlaka,” dedi Regis, Witcher’a bakmadan. “Böyle durumlarda zamanını ve enerjini boşa harcamamışsındır diye &gt; düşünüyorum. Canavar, kılıcınla mı can vermişti?”</p>

  <p>“Öyle vakalar oldu.”</p>

  <p>“Öyle ya da böyle,” dedi Zoltan, “köylüler şanslıymış. Ben bu kampta Munro Bruys’u ve öteki çocukları beklemeyi düşünüyorum ve bir mola size de iyi gelecektir. Kadınla çocuğu her kim öldürdüyse, kampta bir Witcher’in bulunması başına bayağı iş açacaktır.”</p>

  <p>“Konu açılmışken,” dedi Geralt sert bir bakışla, “kim olduğumu etrafta anlatmamanızı önemle rica ediyorum. Bu rica özellikle seni ilgilendiriyor, Dandelion.” -?</p>

  <p>“Nasıl istersen.” Cüce başını salladı. “Kendince gerekçelerin vardır. İyi ki vaktinde uyardın çünkü kamp yeri göründü bile.”</p>

  <p>“Yalnızca görünmedi, sesler de geliyor,” dedi uzun süredir ağzını açmayan Milva. “Ne korkunç gürültü bu böyle!”</p>

  <p>“Bizim buradan duyduğumuz,” dedi Dandelion yüzünde bilmiş bir ifadeyle, “bir göçmen kampının bildik senfonisidir. Her zaman olduğu gibi yüzlerce insan gırtlağı beste yapar, birkaç inek, koyun ve kaz onlara eşlik eder. Sololarda kavgaya tutuşmuş kadınlar, dövüşen çocuklar, öten bir horoz ve yanılmıyorsam kuyruğuna deve dikeni batırılmış bir eşek vardır. Senfoninin adı: ‘Ölüm kalım savaşında insan kalabalığı’.”</p>

  <p>“Senfoni,” dedi Regis, soylu burnunun kanatlarını oynatarak, “her zaman akustik ve kokuludur. Ölüm kalım savaşı veren kalabalıktan nefis bir koku yayılır, onsuz yaşanılamayacağı sanılan pişmiş lahana kokusudur bu. Buna ayrıca denk gelen her yerde, genellikle de kampın kenarlarında karşılanan fizyolojik ihtiyaçların kokusal ahengi de karışır. Ölüm kalım savaşının neden hela kazma konusundaki isteksizlikle ifade edildiğini hiçbir zaman anlamamışımdır!”</p>

  <p>“Bu ukala lakırdınızla cehennemi boylayın,” dedi Milva kızarak. “Bir sürü bilmiş laf ediyorsunuz, oysa birkaç sözcük yeterli: Bok ve lahana kokusu geliyor!”</p>

  <p>“Bok ve lahana birbirinden ayrılmaz,” dedi Percival Schuttenbach, bir özdeyiş yumurtlamasına. “Biri diğerini tetikler. Bir devridaim makinesi.”</p>

  <p>Gürültülü ve kötü kokulu kamp yerine ulaşıp kamp ateşinin, arabaların ve ağaç dallarından yapılmış barınakların arasında dolaşmaya başlayınca oradaki iki yüzü aşkın göçmenin ilgi odağı olup çıkmışlardı. Gösterilen ilgi inanılmaz bir hızla artıyordu; ansızın biri sızlanıyor, biri bağırıyor, biri birinin boynuna atılıyor, biri çılgın kahkahalar atarken bir başkası sarsılarak ağlamaya başlıyordu. Tarifsiz bir kargaşa başlamıştı. Çocukların, kadınların ve erkeklerin bağrışmaları ve itişip kakışmalarından mesele önce anlaşılamamış ama bir süre sonra ortaya çıkmıştı. Yanlarında getirdikleri Kernowlu kadınlardan ikisi, öldüğünü ya da savaşta kaybolduğunu sandığı kocasını ve erkek kardeşini bulmuştu. Sevinç gözyaşları artık dinmek bilmiyordu.</p>

  <p>“Böylesine sıradan bir duygusallık,” dedi Dandelion, dokunaklı sahneyi göstererek, “yalnızca gerçek hayatta yaşanabilir. Balatlarımdan birini böyle sonlandıracak olsam benimle acımasızca dalga geçerlerdi.”</p>

  <p>“Kuşkusuz,” dedi Zoltan. “Ama böyle sıradanlıklar bizi yine de mutlu ediyor. Kader insanın elinden bir şeyi almak yerine ona bir şey armağan edince yürekler bir hoş oluyor. Eh, kadınlardan kurtulduk şimdi. Buraya getirdik, olmaları gereken yere vardılar. Gelin, burada işimiz kalmadı artık.”</p>

  <p>Witcher bir an gitmekte acele etmemeyi önerme ihtiyacı hissetti çünkü kadınlardan hiç değilse birinin cüceye teşekkür etmesi gerektiğini anlayacağını düşünüyordu. Ama sonra fikrini değiştirdi çünkü bu yönde hiçbir belirti yoktu. Kavuşma heyecanı içindeki kadınlar, orada durduğunun farkında bile değillerdi.</p>

  <p>“Ne bekliyorsun?” diye sordu Zoltan. “Şükranlarından seni çiçeklere boğmalarını mı? Ağzına bal çalmalarını mı? Çekip gidelim, burada işimiz kalmadı.”</p>

  <p>“Kesinlikle haklısın.”</p>

  <p>Henüz yola koyulmuşlardı ki kuş cıvıltısını andıran bir sesle durdular. Saçları örgülü, çilli kız arkalarından koşarak yetişmişti. Soluk soluğaydı ama elinde koca bir demet çiçek tutuyordu.</p>

  <p>“Çok teşekkürler,” diye cıvıldadı kız, “beni, minik erkek kardeşimi ve de annemi koruduğunuz için. Bize iyi davrandığınız ve yaptığınız her şey için. Bu çiçekleri sizin için topladım.”</p>

  <p>“Teşekkürler,” dedi Zoltan Chivay.</p>

  <p>“Sizler iyi yüreklisiniz,” dedi kız ve saç örgüsünün ucunu ağzına soktu. “O teyzenin anlattıklarının hiçbirine inanmıyorum. Siz iğrenç yeraltı yaratıkları değilsiniz. Sen kır saçlı mağara kaçkını değilsin, sen de Dandelion amca, gürültücü hindi değilsin. O teyzenin söyledikleri doğru değil. Ve sen Maria teyze, eli yaylı pasaklı değilsin, sen Maria teyzesin ve ben seni çok sevdim. En güzel çiçekleri senin için topladım.”</p>

  <p>“Teşekkür ederim,” dedi Milva. Sesi biraz değişmişti.</p>

  <p>“Hepimiz teşekkür ediyoruz,” diye tekrar etti Zoltan. “Hey, Percival, iğrenç yeraltı yaratığı, çocuğa ayrılırken anı olarak kalacak bir şey ver. Ceplerinden birinde işine yaramayacak bir taş vardır senin? “</p>

  <p>“Var. Al, küçükhanım. Berilyum alüminyum oksit silikat, halk arasındaki adıyla…”</p>

  <p>“Zümrüt,” diye cümleyi tamamladı cüce. “Çocuğun aklını karıştırma, nasılsa hafızasına almayacak.”</p>

  <p>“Nasıl güzel! Yemyeşil! Çok ama çok teşekkürler!”</p>

  <p>“Sana uğur getirsin.”</p>

  <p>“Ve sakın kaybetme,” diye mırıldandı Dandelion. “Çünkü şu minik taş, küçük bir çiftlik değerinde.”</p>

  <p>“Her neyse.” Zoltan, kızın verdiği kantaronları beresine tutturdu. “Diğerlerinden farksız bir taş, konuşacak bir şey yok. Hoşça kal, küçük kız. Artık gidiyoruz, bir yerde nehrin kıyısına oturup Bruys’u, Yazon Varda’yı ve ötekileri bekliyoruz. Artık neredeyse gelirler. Bu kadar geç kalmış olmaları tuhaf zaten. Lanet olsun, iskambilleri ellerinden almayı unuttum. Bahse girerim, bir yerde oturmuş grizu oynuyorlardır!”</p>

  <p>“Atlar acıkmış ve susamıştır,” dedi Milva. “Hadi, nehir kıyısına inelim.”</p>

  <p>“Belki bize göre de sıcak bir yemek vardır,” diye ekledi Dandelion. “Percival, hadi git şu kampı bir dolan ama burnunu da kullanmayı unutma. En güzel yemeklerin piştiği yerden bir şeyler getir.”</p>

  <p>Nehir kıyısına geçiş noktasının kapatılmış olmasına çok şaşırdılar. Suvatın başında nöbet tutan köylüler at başına bir para istiyordu. Milva ve Zoltan çok sinirlendi ama Geralt kavganın ve dikkatlerin üzerlerine çekilmesinin önüne geçmek istediği için onları yatıştırdı ve Dandelion ceplerinin dibinde bulduğu bozuk paraları köylülere verdi.</p>

  <p>Çok geçmeden Percival Schuttenbach dönüp geldi, öfkeliydi.</p>

  <p>“Yiyecek bir şeyler bulabildin mi?”</p>

  <p>Gnom sümkürdü ve elini önünden geçen bir koyunun postuna sildi.</p>

  <p>“Buldum. Ama olanaklarımız bunlara ulaşmaya yeter mi bilmiyorum. Burada her şeyin karşılığında para istiyorlar ve fiyatlar soluk kesen cinsten. Unun ve arpanın yarım kilosu bir kron. Bir tabak su gibi çorba iki İngiliz altını. Chotla’dan tuttukları çopra balığından yaptıkları küçük bir tencere çorbaya istedikleri paraya biz Dillingen’de yarım kilo somon füme…”</p>

  <p>“At yemi peki?”</p>

  <p>“Bir kova yulaf bir gümüş sikke.”</p>

  <p>“Ne dedin?” diye kükredi cüce. “Ne kadar?”</p>

  <p>“Ne kadar, ne kadar,” diye homurdandı Milva. “Ne kadar olduğunu atlara sor. Otlanmaya bırakırsak devrilip kalacaklar! Ayrıca burada o bile yok!”</p>

  <p>*</p>

  <p>I</p>

  <p>ANDRZEJ SAPKOWSKI</p>

  <p>Açıkça ortada olan gerçekleri tartışmanın bir anlamı yoktu. Yulafların başındaki köylüyle pazarlık da bir işe yaramamıştı. Adam, Dandelion’ın kalan parasını aldıktan sonra, Zoltan’ın hakaretlerini ek bir ödeme olarak kabul etti. Ama atlar başlarını yulaf çuvallarına sokarken belli ki çok mutluydu.</p>

  <p>“Lanet olası dolandırıcılar!” diye bağırdı cüce ve hırsını önlerinden geçen arabaların tekerleklerine birkaç değnek indirmekten aldı. “Havanın bedava olmasına, aldığımız her soluk karşılığında yarım para istememelerine şaştım doğrusu! Ya da sıçmaya beşlik!”</p>

  <p>“Yüksek fizyolojik ihtiyaçların bedeli vardır,” dedi Regis ciddi bir ifadeyle. “Direklerin üzerine çekilmiş şu brandayı görüyor musunuz? Bir de yanı başında duran köylüyü? Kendi öz kızı için pazarlık yapıyor. Ayaküstü fiyat belirliyorlar. Az önce onu birinden tavuk alırken gördüm.”</p>

  <p>“Soyunuzun geleceğini çok karanlık görüyorum, insanlar,” dedi Zoltan Chivay suratını asarak. “Bu dünyadaki basiretli her canlı başı derde girdiğinde, bir felaket yaşadığında kendi cinsinden olan canlıların yanına sığınır çünkü diğerlerinin desteğiyle zor günleri daha kolay atlatır. Ama siz insanlar başkasının felaketinden nasıl kazanç sağlayacağınıza bakıyorsunuz. Açlık dönemlerinde yiyecekler paylaşılmıyor, aksine güçsüz olanlar parçalanıp yeniyor. Bu, kurtlar arasında rastladığımız bir yöntemdir, en sağlıklı ve güçlü olanın hayatta kalmasını sağlar. Ama basiretli ırklarda böylesi bir ayıklama genelde en büyük orospu çocuklarının hayatta kalmalarına ve hükmetmelerine olanak sağlıyor. Bundan sonuç 1 çıkarmayı ve öngörüde bulunmayı size bırakıyorum.”</p>

  <p>j Dandelion şiddetle itiraz edip cüceler arasında yaşanan çok daha büyük dolandırıcılık ve açgözlülük örneklerini sıraladıysa * da Zoltan ve Percival ağızlarıyla yellenme sesleri çıkararak onu *</p>

  <p>susturdular. Cücelerde bu, bir tartışma sırasında karşı tarafın görüşlerini hiçe saydıkları anlamına geliyordu. Tartışma, keçe takkeli vampir avcısı ihtiyarın başı çektiği bir grup köylünün ansızın ortaya çıkmasıyla sonlandı.</p>

  <p>“Nalın meselesiyle ilgili olarak geldik,” dedi köylülerden biri.</p>

  <p>Cüce ve gnom bir ağızdan, “Hiçbir şey satın almayacağız,” diye kükredi.</p>

  <p>“Konu, kafasını kırdığınız adam,” diye hemen açıklama yaptı bir başka köylü. “Onu evlendirmeye karar verdik.”</p>

  <p>“Benim için hava hoş,” dedi Zoltan kızarak. “Yeni yaşamında şans dilerim kendisine. Sağlık, mutluluk ve akıl.”</p>

  <p>“Ve de bir sürü küçük Nalın.”</p>

  <p>“Ama durun, efendiler,” dedi köylü. “Söylemesi kolay ama nasıl evlendirelim onu şimdi? Adamın aklını vurup dağıttınız; ne yaptığını bilmezken, gece ile gündüzü ayırt edemezken nasıl olacak bu dediğiniz?”</p>

  <p>“O kadar da kötü durumda değil hani,” diye araya girdi Milva, başını önüne eğerek. “Bence daha iyi artık. Sabahki durumuna kıyasla çok daha iyi hem de.”</p>

  <p>“Nalın’ın bu sabah ne durumda olduğunu bilmiyorum,” diye karşılık verdi köylü. “Ama birinin ayağa diktiği bir küreğin önüne geçip ona ne güzel bir kız olduğunu söylerken gördüm. Bu konuda konuşacak bir şey kalmadı. Kısacası, kan parasını ödeyin.”</p>

  <p>“Ne?”</p>

  <p>“Bir süvari bir köylüyü öldürürse kan parası ödemek zorundadır. Kanunda böyle yazılı.”</p>

  <p>“Ben süvari değilim!” diye bağırdı Milva.</p>

  <p>“Birincisi bu,” diye ona destek oldu Dandelion. “İkincisi, bu bir kazaydı. Üçüncüsü, Nalın hayatta, yani kan parası söz konusu olamaz, en çok tazminat ya da destek verilebilir. Dördüncüsü ise bizim paramız yok.”</p>

  <p>“O zaman atlarınızı verin.”</p>

  <p>“Bana bak,” dedi Milva gözlerini öfkeyle kısarak, “sen herhalde kaçıksın, köylü. Dikkat et, ölçüyü kaçırma.”</p>

  <p>“Orospu çocuğu!” diye gakladı Mareşal Duda.</p>

  <p>“Kuş, tam üstüne bastı,” dedi Zoltan Chivay ve elini kemerinin içinde sokulu duran baltasının üzerinde gezdirdi. “Şunu bilin ki köylüler, aklı fikri para kazanmak olan canlılardan hiç hoşlanmam, hele bunu içlerinden birinin parçalanmış kafası üzerinden yapmaya kalkışanlardan hiç! Şimdi yaylanın bakalım. Derhal uzaklaşırsanız, söz veriyorum peşinize düşmeyeceğim.”</p>

  <p>“Para ödemek istemiyorsanız o zaman devlet yargılasın sizi.”</p>

  <p>Cüce, dişlerini gıcırdatıp elini silahına attığı sırada Geralt onu dirseğinden yakaladı. “Sakin ol. Bu sorunu adamları öldürerek mi çözeceksin?”</p>

  <p>“Neden öldüreyim ki hemen? Şöyle sağlam bir şekilde sakat bırakmak da yeterli.”</p>

  <p>“Yeter artık, lanet olsun,” diye tısladı Witcher ve köylülere döndü. “Sözünü ettiğiniz devlet kim?”</p>

  <p>“Kampın reisi Hector Laabs, yanıp kül olan Birkdorf’un muhtarı.”</p>

  <p>“O halde bizi ona götür. Bir şekilde anlaşırız.”</p>

  <p>“Şu an meşgul,” dedi köylü. “Bir büyücü kadının mahkemesini yapıyor. Akçaağacın altı nasıl kalabalık, gördünüz mü? Fangpirle işbirliği yapan cadıyı yakalamışlar.”</p>

  <p>“Yine şu vampir.” Dandelion kollarını iki yana açtı. “Duydunuz mu? Yine malum konularına geldiler. Eğer mezarlıkta kazı yapamıyorlarsa hemen büyücüleri ve vampirin suç ortağını yakalıyorlar. Millet, siz acaba toprağı sürmek, tohum ekmek ve mahsul kaldırmak yerine Witcher mı olsanız?”</p>

  <p>“Alay edin bakalım,” dedi köylü. “Burada bir papaz var ve bir papaz bir Witcher’dan çok daha büyük bir güvencedir. Papaz, bir fangpirin daima bir büyücü kadınla birlikte kötülük yaptığını söyledi. Büyücü, fangpiri çağırıp ona kurbanını gösteriyor ve hiçbir şey görememeleri için insanların gözlerini bulandırıyor.”</p>

  <p>“Ve böyle olduğu gerçekten ortaya çıktı,” diye ekledi bir başka köylü. “Hain bir cadının aramızda yaşamasına göz yummuşuz. Ama papaz onun büyücü olduğunu anladı ve şimdi cayır cayır yanacak.”</p>

  <p>“Elbette,” diye mırıldandı Witcher. “O halde sizin şu mahkemenize bir göz atalım. Zavallı Nalın’ın başına gelen kazayı başkanla konuşalım. Uygun bir tazminat düşünelim. Öyle değil mi, Percival? Ceplerinden yine küçük bir taşın çıkacağına bahse girerim. Hadi, önden yürüyün.”</p>

  <p>Grup, akçaağaca doğru hareket etti, ağacın altı gerçekten heyecanlı insanlarla doluydu. Witcher biraz geride durup diğerlerine göre daha düzgün bakışları olan bir köylüyle sohbete girmeye çalıştı.</p>

  <p>“Yakaladıkları büyücü kadın neyin nesidir? Gerçekten sihirle mi uğraşmış?”</p>

  <p>“Ah efendim,” diye mırıldandı köylü. “Hiç bilmiyorum. Kız dışarıdan gelmiş, yabancı. Aklı pek yerinde değil bence. Bedenen gelişmiş ama sürekli çocuklarla oynuyor, çocuk gibi zaten, soru sorduğumuzda ağzını açmıyor. Ama benim hiçbir şeyden haberim yok. Herkes, kızın fangpirle fuhuş ve sihirbazlık yaptığını söylüyor.”</p>

  <p>“Tutuklu dışında herkes,” dedi Witcher’ın yanında duran Regis usulca. “Çünkü kız sorguya çekildiğinde ağzını açmıyor, diye düşünüyorum.”</p>

  <p>Ayrıntılı bir açıklama için zaman kalmamıştı çünkü akçaağacın yanına gelmişlerdi bile. Zoltan’ın dişbudak değneğiyle yol açması sayesinde kalabalık kenara çekilip grubun geçmesine izin vermişti.</p>

  <p>Çuval yüklü bir arabanın tekerleğine on altı yaşlarında bir kız kollarından bağlanmıştı. Kızın ayakları yere ulaşmıyordu bile. Grup yaklaştığı sırada kızın gömleği incecik omuzlarından yırtılarak çıkarılıyor, kız da buna gözlerini devirerek kıkırdama ve ağlama karışımı bir sesle tepki veriyordu.</p>

  <p>Arabanın yanı başında bir ateş yakılmıştı. Birisi var gücüyle kömürleri körüklüyor, bir başkası bir maşayla tuttuğu nalları ateşe atıyordu. Toplanmış kalabalığın içinden papazın heyecanlı sesi yükseldi. “Hain büyücü! Kâfir kadın! Gerçeği itiraf et! Şuna bakın hele, halk, büyülü içkiyle kafayı bulmuş! Bakın hele! Yüzünden büyü akıyor!”</p>

  <p>Papaz, sıska bir adamdı, yüzü, tütsülenmiş balık gibi kuru ve karanlıktı. Sırtındaki siyah papaz cübbesi sanki bir sırığın üzerinde asılıymış gibi duruyordu. Boynunda kutsal bir sembol ışıl ışıl yanıyordu ama hangi tanrının temsil edildiğini Geralt çıkaramamıştı, oysa dinî konularda hayli bilgi sahibiydi. Tanrılar birliği Panteon’un son zamanlarda genişlemiş olması Geralt’ın umurunda değildi. Papaz yeni kurulan tarikatlardan birinin temsilcisiydi kuşkusuz. Eskiler, kızları arabaya bağlayıp batıl inançlı kalabalığı üzerlerine salmaktan çok daha ciddi işlerle uğraşırlardı çünkü.</p>

  <p>“İlkçağlardan beri kadın bütün kötülüklerin kaynağıdır! Bir kaos aracıdır, dünyaya ve insan ırkına karşı atılan iftiraların işbirlikçisidir! Kadını yalnız ve yalnız etinin şehveti yönetir! Doymak bilmez arzularını ve doğaya aykırı taleplerini tatmin etmek için şeytana gönüllü hizmet eder!”</p>

  <p>“Birazdan kadınlar hakkında daha çok şey öğreneceğiz,” diye mırıldandı Regis. “Bu, hastalık düzeyine varmış bir fobi. Kutsallaştırılmış erkek, sıklıkla vagina dentata’ düşleri görüyor olmalı.”</p>

  <p>“Başım üzerine bahse girerim ki durum çok daha vahim,” dedi Dandelion sesini yükseltmeden. “Adam gözleri açıkken bile sürekli normal, dişsiz bir vajinanın hayalini kuruyor. Spermleri başına vurmuş.”</p>

  <p>“Ve kızcağız bunun bedelini ödeyecek.”</p>

  <p>“Bu kara ahmağı durduracak biri bulunamazsa tabii,” diye homurdandı Milva.</p>

  <p>Dandelion, Witcher’a anlamlı ve umut dolu bir ifadeyle baktı ama Geralt gözlerini kaçırdı.</p>

  <p>“Şu an yaşadığımız sıkıntılar ve felaketler karıların yaptığı büyülerden değilse nereden geliyor?” diye bağırmayı sürdürdü papaz. “Thanedd Adasında krallara ihanet edenler, Redanya Kralı’na suikast düzenleyenler büyücü kadınların ta kendisi! Sincaplar’ı üzerimize salan, Dol Blathannalı elf cadısının ta kendisi! Büyücü kadınlarla yakınlık kurmakla başımıza ne felaketler açıldığını şimdi görüyorsunuz işte! Onların iğrenç uygulamalarına göz yummakla! Keyfî davranışlarını, arsız kibirlerini, servetlerini görmezden gelmekle! Peki kimdir bunun suçlusu? Krallar! Burunlarının büyüklüğünden tanrılarla bağlarını kopardılar, din adamlarını uzaklaştırdılar, makamlarını ve konutlarını ellerinden 7 Vagina dentata, dişli vajina, Ortaçağ’da erkeklerin tanımadıkları kadınlarla cinsel ilişkiye girmelerini önlemek için kadın cinsel oıganlannın dişlerle ya da öldürücü başka silahlarla bezeli olduğunu ifade eden Latince kavram, (ç. n.)</p>

  <p>t f aldılar ama o iğrenç büyücü kadınları saygıya ve altına boğdular! Bütün bunlar hükümdarların eseri!”</p>

  <p>“Ha! Vampirin mezarı bulundu işte,” dedi Dandelion. “Yanılmışsın, Regis. Burada mesele vajina değil, siyaset.”</p>

  <p>“Ve de para,” diye ekledi Zoltan Chivay.</p>

  <p>“Nilfgaardlılarla çarpışmaya başlamadan önce kendi ocağımızı bu dehşetten temizleyelim! Bu çıbanı kızmış demirle yakıp kurutalım! Ocağımızı ateşten bir imtihanla arındıralım! Büyücülükle uğraşan birini yaşatmayız biz!”</p>

  <p>“Yaşatmayız! Odun yığınına atalım!”</p>

  <p>Arabaya bağlanmış olan kız, isterik kahkahalar atıp gözlerini devirdi.</p>

  <p>“Durun, durun acele etmeyin,” dedi asık yüzlü, dev gibi bir köylü. Çevresi, ağzını açmayan erkekler ve somurtkan kadınlarla sarılıydı ve adam o dakikaya kadar konuşmamıştı. “Şu ana kadar yalnızca bağırış çığırış duyduk. Herkes, hatta kargalar bile bağırabilir. Sizin gibi kutlu bir kişiden, bir kargadan daha fazla saygı bekliyorum.”</p>

  <p>* “Benim sözlerime muhalefet mi ediyorsunuz, Reis Laabs?</p>

  <p>Bir papazın sözlerine, öyle mi?”</p>

  <p>„ “Ben hiçbir şeye muhalefet etmiyorum.” Dev adam yere tükürdü ve keten pantolonunu çekti. “Kız öksüz ve bizim buraya çıkagelmiş biri, onunla bir derdim yok. Fangpirle ortak işler çeviriyorsa o zaman alın ve öldürün. Ama ben bu kampın reisi olduğum sürece burada yalnızca suçlular cezalandırılacak. Kızı cezalandırmak istiyorsanız, önce suçunu kanıtlayacaksınız.”</p>

  <p>“Hem de nasıl kanıtlarım!” diye bağırdı papaz ve az önce ateşin içine nalları atan uşaklarına işaret etti. “Herkesin gözleri önünde kanıtlayacağım. Size, Laabs ve burada bulunan herkese!”</p>

  <p>Uşaklar arabanın arkasından tek saplı, isli küçük bir kazan getirip yere bıraktılar.</p>

  <p>“İşte kanıt!” diye havladı papaz ve kazanı tekmeleyerek devirdi. Toprağa bir sıvı süzüldü, kazanın dibinde küçük havuç parçaları, hangi sebze olduğu anlaşılamayan ince yeşil şeritler ve birkaç kemik parçası kaldı.</p>

  <p>“Bu cadı büyülü içki hazırladı! Bu iksir sayesinde havada uçabildi! Sevgilisi vampirin yanına gidip onunla fuhuş ve bir sonraki cinayetin planlarını yaptı! Büyücü kadınların yöntemlerini ve neler kullandıklarını iyi bilirim, bu içkinin neden yapıldığını da çok iyi biliyorum! Bu büyücü, bir kara kediyi canlı canlı kazana atıp pişirdi!”</p>

  <p>Kalabalık dehşetle ahlayıp inledi.</p>

  <p>Dandelion irkildi. “Korkunç! Canlı canlı pişirmek mi? Kıza acımıştım ama biraz ileri gitmiş…”</p>

  <p>“Kapa çeneni,” diye tısladı Milva.</p>

  <p>“İşte size kanıt!” diye kükredi papaz ve dumanı tüten sıvının içinden çekip çıkardığı küçük bir kemiği havaya kaldırdı. “İşte çürütülemez bir kanıt! Kedi kemiği!”</p>

  <p>“Bu kuş kemiği,” dedi Zoltan Chivay buz gibi bir sesle ve gözlerini kıstı. “Ya bir kargaya ya da güvercine ait. Kızcağız kendine biraz çorba pişirmiş, hepsi bu.”</p>

  <p>“Sus, kâfir cüce!” diye kükredi papaz. “Dine küfretme çünkü tanrılar seni imanlı insanların eliyle cezalandırır! İddia ediyorum, bu suyun içinde kedi pişirildi!”</p>

  <p>“Kedi suyu! Kesinlikle kedi pişirilmiş!” Papazın yanında duran köylüler bağırmaya başladılar. “Kızın bir kedisi vardı! Kara kedi! Kedisi olduğunu herkes gördü! Nereye gitse hayvan usulca peşi sıra geliyordu! Bu kedi nerede şimdi? Yok oldu! Demek ki kız pişirdi hayvanı!”</p>

  <p>“Pişirdi! Büyülü içki hazırlamak için pişirdi!”</p>

  <p>“Aynen öyle! Cadı büyülü içki yapmak için kediyi pişirdi!”</p>

  <p>“Başka kanıt istemez! Atın cadıyı ateşe! Öncesinde işkence edin ki her şeyi bir bir anlatsın!”</p>

  <p>“Orospu çocuğu!” diye gakladı Mareşal Duda.</p>

  <p>“Zavallı kedicik!” dedi ansızın Percival Schuttenbach yüksek sesle. “Güzel bir hayvanmış, tombulmuş hem de. Tüyleri antrasit gibi patlıyormuş, gözbebekleri birer krizoberil taşıymış, bıyıkları uzunmuş, kuyruğu haydut değneği gibi kalınmış! Resim gibi bir kediymiş! Kim bilir ne fare yakalamıştır!”</p>

  <p>Köylülerin sesleri bir anda kesilmişti.</p>

  <p>“Bunları nereden biliyorsunuz şimdi, Efendi Gnom?” diye homurdandı içlerinden biri. “O kedinin neye benzediğini nereden biliyorsunuz?”</p>

  <p>Percival Schuttenbach sümkürdü, ardından parmaklarını pantolonuna sildi. “Arabanın üzerinde oturuyor da ondan! Tam arkanızda.”</p>

  <p>Köylüler, sanki emir almış gibi arkalarına döndüler, yüklerin üzerinde oturan kediye bakıp mırıl mırıl konuşmaya başladılar. Hayvan, ansızın gördüğü bu genel ilgiye aldırmamış, arka ayaklarından birini geriye doğru uzatıp kıçını yalamaya başlamıştı.</p>

  <p>“Böylece görüyoruz ki,” dedi Zoltan Chivay sessizliğin içine, “sizin çürütülemez kanıtınızı kedi yedi, tanrının elçisi, yani uçtu gitti kanıt. Başka kanıtlarınız var mı? Belki bir dişi kedi? Aslında iyi olurdu, birleşip çoğalırlardı, o zaman kemirgenler samanlığa yanaşmaya cesaret edemezdi.”</p>

  <p>Birkaç köylü kısık sesle gülerken, aralarında Reis Hector Laabs’ın da bulunduğu diğer birkaçı kahkahalar attı.</p>

  <p>Papaz, kıpkırmızı kesilmişti. “Seni aklıma yazdım, kâfir!” diye bağırdı cüceye bakıp parmak sallayarak. “Kâfir cüce! Karanlıkların yaratığı! Nereden çıktın sen? Yoksa sen de mi vampirle gizli tertipler peşindesin? Bekle hele, cadının işini bitirelim. Sıra sana da gelecek! Önce büyücünün mahkemesini tamamlayacağız! Nallar ateşe atıldı bile, iğrenç derisi şöyle bir cızırdamaya başlasın, günahkâr kadın bize neler itiraf edecek bakalım! Size söz veriyorum, sihirle işlediği günahları bir bir anlatacak. İtiraftan başka kanıt gerekecek mi o zaman?”</p>

  <p>“Gerekecek, gerekecek,” dedi Hector Laabs. “Çünkü, aziz peder, bu nalları sizin tabanlarınıza yapıştıracak olsak, sanırım bir kısrağa tecavüz ettiğinizi bile itiraf edersiniz. Ayıp! Siz Tanrı’nın elçisisiniz ancak bir zalim gibi konuşuyorsunuz!”</p>

  <p>“Evet, ben Tanrının elçisiyim!” diye kükredi papaz, köylüler arasında başlayan fısır fısır konuşmaları bastırarak. “Tanrının adaletine, cezasına ve misillemesine inanırım! Tanrı’nın hükmüne de! Cadının yaptıklarına Tanrı hükmetsin! Tanrı mahkemesi…”</p>

  <p>“İyi fikir,” dedi Witcher yüksek sesle ve kalabalığın içinden sıyrıldı.</p>

  <p>Papaz ona haince baktı. Köylüler fısıldaşmayı bıraktılar, ağızlarını açıp bakakaldılar.</p>

  <p>“Tanrı mahkemesi,” diye mutlak sessizliğin içine konuşmayı sürdürdü Geralt, “bütünüyle güvenilir ve adil bir makamdır. Tanrı hükümleri, laik mahkemelerce de tanınır ve kendi esaslarına dayalıdır. Bu esaslara göre, bir kadının, çocuğun, yaşlının ya da hastalıklı birinin itham edilmesi durumunda bir müdafi mahkemeye başvurabilir. Öyle değil mi, Reis Laabs? Bu durumda ben müdafi olarak başvuruyorum. Muharebe meydanının çevresinde toplanın şimdi. Bu kızın suçlu olduğuna inananlar ve Tanrı’nın hükmünden korkmayanlar çatışmak üzere karşıma geçsin.”</p>

  <p>“Hıh!” dedi papaz yüksek sesle, sert bakışlarını Witcher’in üzerinden çekmeden. “Bu yaptığın pek kurnazca değil mi, sayın yabancı? Düelloya kışkırtıyorsun yani? Senin kafa uçuran bir kabadayı olduğun ilk bakışta anlaşılıyor! Haydut kılıcını Tanrı mahkemesine mi çıkaracaksın?”</p>

  <p>“Kılıçtan hoşlanmadıysanız, aziz peder,” diye sesini yükseltti, gelip Geralt’ın yanında duran Zoltan Chivay, “ayrıca bu adamdan da hoşlanmadıysanız, o zaman beni layık kabul eder misiniz? Bakireden davacı olan kişi balta düellosu için karşıma geçsin lütfen.”</p>

  <p>“Ya da okunu ve yayını alıp benim karşıma.” Milva gözlerini kısıp öne çıktı. “Evet, yüz adım mesafeden tek okla.”</p>

  <p>Papaz, “Halkım bakın, cadının hakkını savunanlar nasıl bir anda çoğalıverdi!” diye bağırdıktan sonra döndü ve hafifçe sırıttı. “Tamam, alçak herifler, üçünüzü de Tanrı mahkemesine kabul ediyorum. Birazdan Tanrı’nın hükmü gerçekleşecek, birazdan cadının suçunu saptayacağız ve sizin ahlakınızı sınayacağız! Ama kılıçla, baltayla, mızrakla ya da okla değil! Tanrı mahkemesinin esaslarını bildiğinizi mi söylemiştiniz? Ben de biliyorum! Nallar ateşin içinde, kızmaktan beyazlaştılar! Ateşle imtihan bu! Hadi bakalım, büyücülüğün yardakçıları! Kim ateşin içinden bir nal alır, bana getirir ve ellerinde yanık izi olmazsa cadının günahsız olduğunu kanıtlar! Ama Tanrının hükmü başka bir şey gösterirse o zaman siz de kız da ölümü hak ettiniz demektir. Ben söyleyeceğimi söyledim!”</p>

  <p>Reis Laabs ve ekibi öfkeyle homurdansa da papazın çevresinde toplanmış, müthiş bir gösteri bekleyen kalabalığın coşkulu çığlıkları arasında onları duyan olmadı. Milva, Zoltan’a baktı, Zoltan da Witcher’a ama Witcher göğe bakarken gözlerini Milva’ya çevirdi.</p>

  <p>“Tanrılara inanıyor musun?” diye alçak sesle sordu.</p>

  <p>“Evet,” dedi kız usulca. “Ama kızgın nallar konusuna kafa yormak isteyeceklerini hiç sanmıyorum.”</p>

  <p>“Ateşle bu orospu çocuğunun arasında yalnızca üç adım var,” dedi Zoltan dişlerini sıkarak. “Ben maden ocaklarında çalışmış adamım, bir şekilde dayanırım… Ama şu tanrılarınıza benim için dua edin…”</p>

  <p>“Bir dakika.” Emiel Regis elini cücenin omzuna koydu. “Şu dua işini aceleye getirme lütfen.”</p>

  <p>Berber, ateşin başına geldi, papazın ve kalabalığın önünde saygıyla eğildi, ardından hızla uzanıp bir elini kızgın kömürlerin üzerine koydu. Kalabalık tek ağızdan çığlık attı. Zoltan sövdü, Milva tırnaklarını Geralt’ın omzuna geçirdi. Regis doğruldu, elinde tuttuğu kızgın nala sakince baktı ve ağır ağır papazın yanına yürüdü. Papaz geriye doğru kaçarken arkasında duran köylülere çarptı.</p>

  <p>“Yanılmıyorsam derdiniz buydu, değil mi aziz peder?” diye sordu Regis, nalı havaya kaldırarak. “Ateşle imtihan, değil mi? Eğer öyleyse, Tanrının hükmünün açıkça ortada olduğunu düşünüyorum. Kız suçsuz. Müdafîleri suçsuz. Ve ben, düşünebiliyor musunuz, ben de suçsuzum.”</p>

  <p>“El… eli… elinizi gösterin,” diye kekeledi papaz. “Yanmamış mı bakalım…”</p>

  <p>Berber kendine has tarzıyla dudaklarını aralamadan gülümsedi, sonra nalı sol eline aldı ve sapasağlam olan sağ elini havaya kaldırıp önce papaza, ardından herkese gösterdi. Kalabalıktan hayret nidaları yükseldi.</p>

  <p>“Nal kimindir?” diye sordu Regis. “Sahibi gelip alsın.”</p>

  <p>Kimseden ses çıkmadı.</p>

  <p>“Şeytanın marifetleri bunlar!” diye kükredi papaz. “Kendin de ya büyücüsün ya da şeytanın ta kendisisin!”</p>

  <p>Regis, nalı yere atıp döndü. “Hadi bakalım, cin kovma dualarınızı benim üzerime boşaltın,” dedi buz gibi bir sesle. “Nasıl isterseniz öyle yapın. Ama hüküm çoktan verildi. Tanrı mahkemesinin sonucunu sorgulamaya kalkmanın zındıklık olduğunu bu arada biliyorum.”</p>

  <p>“Çekil! Yaylan!” diye haykırdı papaz, bir yandan da muskasını berberin burnunun önünde sallayıp diğer eliyle gizemli hareketler yaparak. “Cehennemi boyla, şeytan! Üzerinde durduğun toprak dilerim şimdi yarılır…”</p>

  <p>“Yeter!” diye öfkeyle bağırdı Zoltan. “Millet! Sayın Reis Laabs! Bu soytarılığa daha ne kadar seyirci kalacaksınız? Amacınız…”</p>

  <p>Cücenin sesi korkunç bir çığlıkla bastırıldı. “Nilfgaaaaaard!” “Batıdan atlılar geliyor! Atlılar! Nilfgaard geliyor! Herkes canını kurtarsın!”</p>

  <p>Köy, bir anda mahşer yerine döndü. Köylüler arabalarına ya da kulübelerine koştular, birbirlerinin üzerine atılıp ezildiler, yerlerde sürüklendiler. Kulakları tırmalayan haykırışlar dinmek bilmiyordu.</p>

  <p>“Atlarımız!” diye kükredi Milva, yumruklarla ve tekmelerle kendini izdihamdan kurtarmaya çalışarak. “Atlarımız, Witcher! Beni izle, çabuk!”</p>

  <p>“Geralt!” diye bağırdı Dandelion, “kurtar bizi!”</p>

  <p>Kalabalık, ani gelen dev bir dalga gibi aralarına girdi, Milva’yı sürükleyip götürdü. Dandelion’ı tuniğinden tutan Geralt, büyücülükle suçlanan kızın bağlı olduğu arabaya tam zamanında sımsıkı tutunduğu için sürüklenmekten kurtuldu. Araba sarsılarak hareket etti, Witcher’la ozan yere düştü. Kız, başını geriye savurup isterik kahkahalar atmaya başladı. Araba uzaklaşıyor, kahkahalar kalabalığın yaygarasından duyulmaz oluyordu.</p>

  <p>Dandelion yattığı yerden, “Çiğniyorlar, öldürüyorlar beni!” diye haykırdı. “Parçalıyorlar! İmdat!”</p>

  <p>“Orospu çocuğuuu!” diye gakladı nerede olduğu görünmeyen Mareşal Duda.</p>

  <p>Geralt başını kaldırdı, ağzındaki kumları tükürdü ve çok tuhaf bir sahneyle karşılaştı.</p>

  <p>Dört kişi yaşanan panik ortamına katılmamıştı. Ancak içlerinden biri kendi isteğiyle yapmamıştı bunu; bu kişi papazdı ve boğazına sarılmış olan Reis Hector Laabs, hareket etmesine izin vermiyordu. Diğer iki kişi Zoltan ve Percival’di. Gnom, hızlı bir hareketle papazın eteğini arkadan kaldırdı, elinde maşa olan cüce ateşten kızgın bir nal alıp sözde azizin külotunun içine soktu. Laabs’ın ansızın elinden bıraktığı papaz, dumanlar çıkaran kuyruklu yıldız gibi fırlayıp uzaklaştı. Kulakları tırmalayan çığlıkları çok geçmeden kalabalığın içinde duyulmaz oldu. Reis, gnom ve cüce başarıyla yürüttükleri Tanrı mahkemesi için birbirlerini kutlayacakları sırada Geralt, kaçan ayaktakımının dönüp geldiğini gördü. Her yer toz içinde kaldı, Witcher hiçbir şey göremez oldu, ayrıca doğru düzgün bakmaya zamanı da yoktu çünkü yine domuz herifin birinin yere devirdiği Dandelion’ı kurtarmakla meşguldü. Geralt, ozanı kaldırmak için eğildiğinde sarsılarak yanlarından geçen bir arabanın merdiveni sırtına düştü. Bedenini yere doğru bastıran merdiveni sırtından atmaya çalışırken, merdivenin üzerinden on beş kişi koşarak geçti. Sonunda tam kendini kurtardığını düşünürken yanında başka bir araba tangır tungur devrildi ve Geralt’ın üzerine yarım kilosu bir kron olan unlardan üç çuval birden düştü. Çuvallar patladı ve dünya bembeyaz bulutların içine gömüldü.</p>

  <p>“Geralt, kalk!” diye bağırdı ozan. “Kalk ayağa, lanet olsun!”</p>

  <p>“Kalkamıyorum!” diye sızlandı değerli unlardan gözünü alamayan Witcher, acısına katlanmakta zorlandığı dizini iki eliyle kavrayarak. “Kurtar kendini, Dandelion…”</p>

  <p>// “Seni tek başına bırakmam!”</p>

  <p>’ Kampın batı tarafından gelen korkunç çığlıklara, nal takırtıları ve at kişnemeleri karışmıştı. Çığlıklar ve patırtılar ansızın çoğalmış ve bunlara demirin demirle çarpıştığında ortaya çıkan çınlamalar, şakırtılar ve tangırtılar eklenmişti.</p>

  <p>“Savaş!” diye bağırdı ozan. “Çarpışıyorlar!”</p>

  <p>“Kim? Kiminle?” Geralt, gözlerini örten unları ve saman * çöplerini hızlı hızlı temizlemeye çalıştı. Yakınlarda bir şey ya nıyordu, yangının soluğu ve ağır kokulu dumanlar onlara kadar ulaşmıştı. Nal takırtıları arttı, zemin sarsılmaya başladı. Geralt’ın duman bulutunun içinde ilk görebildiği, dörtnala yaklaşan onlarca naldı. Çevresi olduğu gibi bunlarla sarılmıştı. Dizinin acısını bir anda unuttu.</p>

  <p>“Arabanın altına! Arabanın altına saklan, Dandelion, yoksa bizi çiğneyip geçecekler!”</p>

  <p>“Hareketsiz duralım,” diye inledi bedenini toprağa bastıran ozan. “Atların yerde yatan insanları ezmediklerini duymuştum…” “Her atın bu haberi duyduğundan kuşkuluyum ben,” diyebildi Geralt. “Arabanın altına! Çabuk!”</p>

  <p>Tam o sırada yanlarından hızla geçen ve insanların arasında dolaşan atasözlerinden haberleri olmayan atlardan biri, nalını Geralt’ın başının yan tarafına çarptı. Witcher’ın gözlerinde ansızın gökyüzünün kızıla ve ateş rengine boyalı bütün renkleri çaktı, ardından yeri göğü zifirî karanlık bürüdü.</p>

  <p>Sıçanlar, arkası kesilmeyen, mağaranın duvarlarında defalarca yankılanan bir çığlıkla irkildiler. Asse ve Reef kılıçlarına davrandı, Alev başını bir kaya çıkıntısına çarptığı için sövmeye başladı.</p>

  <p>“Ne var?” diye bağırdı Kayleigh. “Ne oluyor?”</p>

  <p>Dışarıda hava güneşli olduğu halde mağaranın içi kapk lıktı. Sıçanlar, bütün geceyi onları kovalayan atlılardan kaçı geçirdikleri için uykularını almaya çalışıyordu. Giselher, bir çıri ateşe tutup tutuşturdu, havaya kaldırdı ve Ciri ile Mistle’ın —hA zamanki gibi diğerlerinden uzakta olan— yattıkları köşeye gitti. Ciri başını önüne eğip oturmuş, Mistle da ona sarılmıştı.</p>

  <p>Giselher meşaleyi biraz daha kaldırdı. Bunun üzerine diğerleri de yanlarına geldi. Mistle, Ciri’nin çıplak omuzlarını bir postla örttü.</p>

  <p>“Dinle, Mistle,” dedi Sıçanlar’ın lideri ciddi bir sesle. “Aynı yatağa girip neler yaptığınıza asla karışmadım. Kötü ya da alaylı tek bir söz sarf etmedim. Her zaman başka bir tarafa bakıp görmezden gelmeye çalışıyorum. Usulca ve gizlice sürdürdüğünüz sürece sizin hayatınız ve tercihleriniz kimseyi ilgilendirmez. Ama bu kez biraz abarttınız.”</p>

  <p>“Aptalca davranma,” diye patladı Mistle. “Sen ne hayaller görüyorsun öyle? Kız, uykusunda bağırdı! Kâbus görüyordu!”</p>

  <p>“Kâbus mu gördün, Faika?”</p>

  <p>Ciri başını salladı.</p>

  <p>“Bu kadar mı kötüydü düşün? Ne gördün?”</p>

  <p>“Rahat bırak kızı!”</p>

  <p>“Kapa çeneni, Mistle. Faika?”</p>

  <p>“Bir zamanlar tanıdığım birini,” dedi Ciri, “atlar çiğniyordu. Nallar… beni eziyordu âdeta… Onun çektiği acıyı bedenimde hissettim… Başım ve dizim… Hâlâ sızlıyor… Özür dilerim. Uyandırdım sizi.”</p>

  <p>“Özür dileme.” Giselher, Mistle’ın öfkeyle büzdüğü dudaklarına baktı. “Özür dilemesi gereken benim. Düşe gelince… Herkes düş görebilir. Herkes.”</p>

  <p>Piyadeler ona kuşkuyla baktıktan sonra çaprazladıkları mızraklarını ayırıp kenara çekildiler. Dandelion ve Geralt, şövalyelere doğru ilerlemeye başladılar. Ozan, yüzünde bir soylunun mağrur ifadesiyle yürüyordu, gelgeldim bu edası orası burası yırtılmış ve una bulanmış tuniğiyle hiç mi hiç uyumlu değildi.</p>

  <p>“Durun!” diye kükredi zırhlı askerlerden biri. “Tek adım daha atmaya kalkmayın! Kimsiniz siz?”</p>

  <p>“Hesap vermemi isteyen kim peki?” Dandelion ellerini beline koymuştu. “Hem neden? Günahsız yolcuların yolunu kesen muhterem efendiler kimdir?”</p>

  <p>“Senin burada soru sormaya hakkın yok, yoksul adam! Senin görevin yanıt vermek!”</p>

  <p>Ozan, başını yana eğip şövalyelerin kalkanlarının ve üniformalarının üzerindeki armaları inceledi. “Altın yaldızlı bir alanın üzerinde üç kırmızı kalp,” dedi sonra. “Bundan, bir Aubry olduğunuz anlaşılıyor. Armanızın üzerinde üç ayaklı bir köprü var, bu durumda Aubryli Anselm’in büyük oğlu olmalısınız. Babanızı iyi tanırım, sayın şövalye. Peki siz gür sesli efendi, sizin gümüş kalkanınızın üzerinde ne var? Griffon kafaları arasında siyah bir kazık mı? Yanılmıyorsam Papebrock arması ve ben bu konularda ender yanılırım. Bu kazığın, bu soyun düşünce yapısındaki esnekliği yansıttığı söylenir.”</p>

  <p>“Sus artık, Tanrı cezanı versin!”</p>

  <p>“Ben ünlü şair Dandelion!” diye böbürlendi ozan, Witcher’a aldırmadan. “Adımı mutlaka duymuşsunuzdur. O halde beni kumandanınızın, en üst rütbeli kişinin yanına götürün çünkü ben kendi ayarımdaki kişilerle konuşmaya alışkınım!”</p>

  <p>Zırh kuşanmış atlılar tepki vermediler, gelgeldim yüz ifadeleri gitgide sertleşiyordu ve işlemeli dizginleri saran çelik eldivenler daha bir sıkışıyordu. Ama Dandelion bu gelişmeyi fark etmiyor gibiydi.</p>

  <p>“Ee, ne oluyor size?” diye kibirle sordu ozan. “Neden öyle bön bön bakıyorsunuz, şövalyeler? Evet, sizinle konuşuyorum, Bay Kara Kazık! Ne asıyorsunuz suratınızı? Gözlerinizi kısıp alt çenenizi öne ittiğinizde mert, yürekli, asil ve ürkütücü göründüğünüzü size kim söyledi? O kişi her kimse sizinle dalga geçmiş. Bu halinizle bir haftadır şöyle adamakıllı sıçma şansını elde edememiş birine benziyorsunuz!”</p>

  <p>Aubryli Anselm’in üç kalpli kalkan taşıyan büyük oğlu, “Yakalayın şunları!” diye piyadelere haykırdı.</p>

  <p>Papebrock soyundan gelen Kara Kazık topuklarını atının sağrısına batırdı. “Yakalayın şunları! Ayaktakımını vurun prangaya!”</p>

  <p>Prangalı bileklerini eyer topuzuna bağlayan ip onları çektikçe atların ardı sıra yürümeye çalışıyorlardı. Yürüyor, bazen de koşuyorlardı çünkü atlılar ne hayvanlarına ne de esirlerine aldırıyordu. Dandelion iki kez düşmüş ve bir süre yerde yüzükoyun sürüklenmişti, merhamet çığlıklarına kimse kulak vermemişti. Bir süre sonra ayağa kaldırılmış ama mızrağın sapıyla merhametten uzak bir biçimde ileriye doğru dürtülmüştü. Yolculuk böylece sürüp gidiyordu. Yerden kabararak kalkan tozlar gözlerinin içine giriyor, soluklarını kesiyor, burunlarının içini karıncalandırıyordu. Hele boğazları susuzluktan yanıyordu.</p>

  <p>Ama bir tesellileri vardı, onları ite kaka yürüttükleri yol güneye iniyordu. Geralt sonunda —üstelik oldukça hızlı bir biçimde- doğru yönde ilerliyordu. Ama sevinemiyordu yine de. Çünkü bu yolculuğu çok farklı hayal etmişti.</p>

  <p>Sonunda hedefe vardıklarında, Dandelion’ın sövmekten -tabii arada yalvarıp merhamet dilenmekten- sesi kısılmıştı.</p>

  <p>Geralt’in dirseğindeki ve dizindeki sancılar öylesine dayanılmaz bir işkenceye dönüşmüştü ki Witcher, içinden radikal ve çaresiz eylemlerin değerlendirmesini yapmaya başlamıştı.</p>

  <p>Yakılıp yıkılmış bir karakolun yakınlarında yer alan bir askerî kampa gelmişlerdi. Nöbetçilerle, at otlaklarıyla ve dumanı tüten ordugâh ateşiyle çevrili dairenin ortasında şövalyelerin bayraklarla süslü, yer yer çökmüş ve kömürleşmiş kazıklı setin arkasında bulunan geniş ve işlek kale avlusuna kurulmuş çadırları yer alıyordu. Bu avlunun, zorunlu yolculuklarının son durağı olduğu açıkça ortadaydı.</p>

  <p>Geralt ve Dandelion bir at yalağı görür görmez kollarına dolanmış ipi koparırcasına çekiştirdiler. Atlılar önce su içmelerine izin vermeye niyetli değil gibiydi ama Aubryli Anselm’in oğlu, Dandelion’ın babasıyla sözde ahbaplığını anımsayınca lütufkâr davranmaya karar verdi. Şair ve Witcher atların arasından yalağa ulaşıp bağlı elleriyle yüzlerini yıkadılar. Ama şiddetle sarsılan ip, onları bir anda gerçeğe döndürdü.</p>

  <p>“Siz bana kimi getirdiniz yine?” diye sordu uzun boylu, ince yapılı, altın kaplama zırhı pırıl pırıl parlayan bir şövalye. Bir yandan da elindeki gürzle işlemeli bir pala kınına tak tak vuruyordu. “Sakın bunların da casus olduğunu anlatmayın bana.”</p>

  <p>“Casus ya da asker kaçağı,” dedi Aubryli Anselm’in oğlu. “Bir Nilfgaard birliğini etkisiz hale getirdiğimiz sırada Chotla kıyısındaki kampta yakaladık bunları. Kuşkusuz tehlikeli adamlar!”</p>

  <p>Zırhı pırıl pırıl parlayan şövalye bir kahkaha attı ama sonrasında Dandelion’ı dikkatle inceledi, genç ve sert yüzü ansızın aydınlandı. “Saçmalamayın. Çözün ellerini.”</p>

  <p>“Bunlar Nilfgaard casusları,” diye diklendi Papebrock soyundan gelen Kara Kazık.</p>

  <p>“Hele şu üstü başı lime lime olan yok mu, köy iti gibi çenesi hiç kapanmıyor. Hergele, sözüm ona şairmiş.”</p>

  <p>“Doğruyu söylemiş.” Altın zırhlı şövalye gülümsedi. “Ozan Dandelion o. Tanıyorum kendisini. Çözün ellerini. Ötekinin de.”</p>

  <p>“Emin misiniz, Kontum?”</p>

  <p>“Bu bir emirdir, Şövalye Papebrock.”</p>

  <p>“Ne işine yarayacağımı kestirememiştin oysa, değil mi?” diye mırıldandı Dandelion, Geralt’a dönerek; bir yandan da iplerden uyuşmuş olan el bileklerini ovuyordu. “Şimdi anladın işte. Ünüm beni aştı, beni her yerde tanıyor ve sayıyorlar.”</p>

  <p>Geralt, yorum yapmadı; bileklerini, sancıyan dirseğini ve dizini ovalamakla meşguldü.</p>

  <p>“Bu gençlerin işgüzarlıklarını bağışlayın,” dedi, kont diye anılan şövalye. “Herkesi Nilfgaard casusları olarak görüyorlar. Gönderilen her birlik, kuşkulu bulduğu birkaç kişiyi yakalayıp getiriyor. Bunlar, kaçan ayaktakımı arasında dikkat çekenler oluyor. Ancak siz, Efendi Dandelion, her bakımdan dikkat çekicisiniz. Chotla kıyısına nasıl geldiniz, göçmenlerin arasına nasıl karıştınız?”</p>

  <p>“Dillingen’den çıkmış Maribor’a gidiyordum,” diye düpedüz yalan söyledi ozan. “Derken kendimizi cehennemin içinde bulduk, meslektaşımla birlikte. Kendisi yazardır. Onu tanıyorsunuzdur mutlaka. Adı… Giraldus.”</p>

  <p>“Elbette tanıyorum, onunla ilgili yazılar okudum,” diye övündü şövalye. “Sizinle tanışmaktan şeref duydum, Efendi Giraldus. Ben Daniel Etcheverry, Kont Garramone. Yemin derim, Üstat Dandelion, Kral Foltest’in sarayında şarkı söylediğiniz günden bu yana çok şey değişti.”</p>

  <p>“Kuşkusuz öyledir.”</p>

  <p>“İşin buralara varacağına kim inanırdı ki?” Kontun yüzü asılmıştı şimdi. “Verden, Emhyr’e sadakat yemini etti, Brugge fethedildi sayılır, Sodden alev alev yanıyor… Bizse geri çekiliyoruz, sürekli geri çekiliyoruz… Kusura bakmayın, bir taktik manevrası uyguluyoruz, demek istemiştim. Nilfgaard her yeri yakıp talan ediyor, Ina’ya ulaşmasına az kaldı, Mayena ve Raswan kalelerini kuşatmak üzere ama Temerya ordusu hâlâ aynı manevranın peşinde…”</p>

  <p>“Chotla kıyısında sizin kalkanlarınızın üzerindeki zambakları görünce, bunun taarruz olduğunu sanmıştım,” dedi Dandelion.</p>

  <p>“Karşı saldırı,” diye onu düzeltti Daniel Etcheverry. “Ve de cebri arama tarama. Ina’yı geçtik, Nilfgaard’ın ve Scoia’tael’in her yeri ateşe veren birkaç birliğini yok ettik. Armerya’daki karakoldan geriye ne kaldığını görüyorsunuz, oysa orayı yeniden ele geçirebilirdik. Carcano ve Vidort’taki kaleler temellerine kadar yanıp kül oldu. Boş verin, canınızı sıkıyorum, efendiler. Brugge ve Sodden’de olup bitenleri iyi biliyorsunuz. Öyle ya, oradan göçmenlerle birlikte geldiniz. Benim uyanık çocuklar sizi casus sanmış! Bir kez daha özür dilerim. Sizi öğle yemeğine davet etmek isterim. Aramızda olan bazı asilzadeler ve subaylar sizlerle tanışmaktan mutluluk duyacaklardır, sayın şairler.”</p>

  <p>“Büyük onur duyarız.” Geralt bedenini kasarak eğildi. “Ancak hiç zamanımız yok. Yola koyulmak zorundayız.”</p>

  <p>“Lütfen nazlanmayın.” Daniel Etcheverry gülümsedi. “Sıradan ve mütevazı bir asker yemeği. Karaca kızartması, keklik, çuka balığı, yer mantarı…”</p>

  <p>“Böyle bir daveti kabul etmemek,” dedi Dandelion iştahla yutkunup Witcher’a manidar bir bakış attıktan sonra, “son derece yakışıksız olurdu. Hemen gidelim, Sayın Kont. Şu altın yaldızlı ve mavi renkteki görkemli çadır sizinki midir?”</p>

  <p>“Hayır. O, başkumandanın çadırı. Altın yaldız ve mavi onun vatanının renkleri.”</p>

  <p>“Nasıl yani?” diye şaşırdı Dandelion. “Bunun Temerya ordusu olduğundan hiç kuşkum yoktu. Ve orduya sizin komuta ettiğinizden.”</p>

  <p>“Temerya ordusunun özel bir kıtası bu. Ben, Kral Foltest’in irtibat subayıyım. Burada ayrıca birlikleriyle birlikte Temeryalı aristokratlar da bulunuyor ve nizama uymak adına kalkanlarında zambak arması taşıyor. Ancak bu müfrezenin belkemiğini başka bir krallığın yurttaşları oluşturuyor. Çadırın önündeki sancakları görüyor musunuz?”</p>

  <p>“Aslanlar.” Geralt donup kaldı. “Mavi zemin üzerinde altın yaldızlı aslanlar. Bu… şeyin arması…”</p>

  <p>“Cintra’nın,” dedi kont. “Bunlar, şu an Nilfgaard işgali altında olan Cintra Krallığının göçmenleri. Saray Nazırı Vissegerd’in komutası altındalar.”</p>

  <p>Geralt, acil işlerinin onu karaca kızartmasından, çuka balığından ve yer mantarından vazgeçmeye zorladığını konta söylemek için döndü. Ama başaramadı. Bir grup onlara doğru yaklaşıyordu; en önde uzun boylu, yapılı, kır saçlı bir şövalye yürüyordu, sırtında mavi pelerin, boynunda altın zincir taşıyordu.</p>

  <p>“Evet, sayın şairler ve karşınızda bizzat Saray Nazırı Vissegerd,” dedi Daniel Etcheverry. “İzninizle, muhterem efendim, size tanıştırmaktan…”</p>

  <p>“Gerekmez,” diye kontun sözünü kesti Saray Nazırı Vissegerd boğuk bir sesle ve Geralt’ı bakışlarıyla delip geçti. “Bizi daha önce tanıştırmışlardı. Cintra’da, Kraliçe Calanthe’nin sarayında. Prenses Pavetta’nın nişanlandığı gün. Üzerinden on beş yıl geçti ama iyi bir belleğim vardır. Ya sen, şerefsiz Witcher? Sen de anımsadın mı beni?”</p>

  <p>“Evet.” Geralt başını salladı ve zincire vurmaları için askerlere ellerini uzattı.</p>

  <p>Piyadeler, elleri bağlı Geralt’ı ve Dandelion’ı çadırın içindeki taburelere oturttukları sırada Garramone Kontu Daniel Etcheverry iki kafadara yardım etmeye çalıştı. Piyadeler, Saray Nazırı Vissegerd’in emriyle çadırdan çıkınca, kont çabalarını sürdürdü.</p>

  <p>“Bu kişi, şair Dandelion, Sayın Saray Nazırı,” diye tekrarladı kont. “Onu tanıyorum. Bütün dünya tanır onu. Böyle bir muamelenin uygun olmadığını düşünüyorum. Kendisinin Nilfgaard casusu olmadığına şövalye sözü verip kefil olurum.”</p>

  <p>“Kefil olmakta acele etmeyin,” diye homurdandı Vissegerd, gözünü Witcher ve arkadaşından ayırmadan. “O şair olabilir ama şu Witcher denen caninin yanında yer aldığı sürece ben olsam kefil olmazdım ona. Nasıl bir balık yakaladığınızın sanırım hâlâ bilincinde değilsiniz.”</p>

  <p>“Witcher mı?”</p>

  <p>“Elbette. Geralt, namıdiğer Ak Kurt. Cirilla, yani Pavetta’nın kızı, Calanthe’nin torunu, şu aralar dillerden düşmeyen Ciri üzerinde hak iddia eden hergele. Bu maceranın saraylarda anlatıldığı günleri anımsayamayacak kadar gençsiniz, kont. Kaderin cilvesine bakın ki ben olaya bizzat tanık olmuştum.”</p>

  <p>“Peki bu adamla Prenses Cirilla arasında nasıl bir bağ olabilir ki?”</p>

  <p>“Bu köpek yüzünden,” Vissegerd parmağını Geralt’ın üzerine doğrultmuştu, “Kraliçe Calanthe’nin kızı Pavetta, Duny’ye eş olarak verildi, kimsenin tanımadığı güneyli bir ipsiz sapsıza. Bu yakışıksız birliktelikten daha sonra Cirilla doğdu ve iğrenç bir kumpasa alet edildi. Çünkü Duny denen piç, vaktiyle bu evliliği mümkün kılması karşılığında Witcher’a doğacak çocuğunu vermeyi vadetmişti. Sürpriz hakkı, anlıyor musunuz?”</p>

  <p>“Pek anlayamadım. Ama siz devam edin, Sayın Saray Nazırı.”</p>

  <p>“Witcher,” Vissegerd parmağını yine Geralt’a doğrultmuştu, “Pavetta’nın ölümünden sonra kızı gidip almak istedi ama Calanthe izin vermeyip onu binbir hakaretle kovaladı. Ama herif uygun bir anı bekledi. Nilfgaard’la savaş başlayıp Cintra düşünce, karmaşadan yararlanıp Ciri’yi kaçırdı. Kızı, aradığımızı bilmesine karşın esir aldı. Sonunda kızdan bıkıp onu Emhyr’e sattı!”</p>

  <p>“Bu yalan ve iftira!” diye bağırdı Dandelion. “Külliyen yalan!”</p>

  <p>“Sus, gezgin çalgıcı, yoksa ağzını da bağlatırım. Olayları birleştirin, kont. Cirilla, Witcher’in elindeydi, şimdi de Emhyr var Emreis’in yanında. Ve de Witcher, bir Nilfgaard öncü birliğinin yanında yakalandı. Nedir bunun anlamı?”</p>

  <p>Daniel Etcheverry omuz silkti.</p>

  <p>“Nedir bunun anlamı?” diye yineledi Vissegerd, Geralt’a doğru eğilerek. “Ha, şerefsiz? Konuş! Nilfgaard adına ne zamandan beri casusluk yapıyorsun?”</p>

  <p>“Ben kimseye casusluk yapmıyorum.”</p>

  <p>“Derini parça parça yüzdüreceğim!”</p>

  <p>“Öyle yapın.”</p>

  <p>“Sayın Dandelion,” diye ansızın araya girdi Kont Garramone. “Siz açıklamalar yapmaya başlasanız bence daha iyi olacak. Ne kadar hızlı, o kadar iyi.”</p>

  <p>“Çoktan yapacaktım,” diye padadı Dandelion, “ama muhterem Saray Nazırı ağzımı bağlatmakla tehdit etti beni! Biz masumuz, deminden beri söylenenlerin hepsi uydurma ve iğrenç iftiralar. Cirilla, Thanedd Adası’ndan kaçırıldı ve Geralt bunu önlemeye çalışırken ağır yaralandı. Bunun böyle olduğunu herkes doğrulayacaktır. O gün Thanedd Adasında bulunan her büyücü. Ayrıca Redanya Bakanlık Müsteşarı Sayın Sigismund Dijkstra…”</p>

  <p>Dandelion ansızın sustu çünkü Dijkstra’nın lehlerine tanıklık etmeyeceğini anımsamıştı; ayrıca Thanedd’deki büyücülerden medet ummanın da bir yararı olmayacaktı.</p>

  <p>“Geralt’ı, Ciri’yi kaçırmakla suçlamak ne kadar büyük bir saçmalık,” dedi hemen sesini yükselterek. “Kızı, kentteki kadiamdan sonra nehir bölgesinde şaşkın şaşkın dolaşırken bulmuştu. Onu sizden değil, peşine düşmüş olan Nilfgaard ajanlarından sakladı! Ben şahsen bu ajanlar tarafından yakalanıp işkenceye uğradım, Ciri’nin nerede saklandığını söylememi istiyorlardı! Ama ağzımı bile açmadım ve bu ajanlar artık bu fani dünyadan göçüp gittiler. Kimi karşılarına aldıklarını anlamamışlardı çünkü!”</p>

  <p>“Ancak sizin yiğitliğiniz işe yaramadı,” diye araya girdi kont. “Emhyr, Cirilla’yı sonunda ele geçirdi. Herkesin bildiği üzere kızla evlenmeyi ve onu Nilfgaard imparatoriçesi yapmayı planlıyor. Onu şimdilik Cintra ve çevre toprakların kraliçesi ilan etti, bu da bizim açımızdan bazı sıkıntılar doğurdu.”</p>

  <p>“Emhyr,” dedi ozan, “Cintra tahtına kimi isterse onu oturtabilir. Hangi açıdan bakılırsa bakılsın, Ciri’nin bu taht üzerinde hakkı var.”</p>

  <p>“Hak mı?” diye haykırdı Vissegerd, Geralt’ın üzerine tükürükler saçarak. “Hak değil bok denir ona! Emhyr, kızla evlenebilir, kendi bileceği bir iş bu. Kıza da onun doğuracağı çocuğa da aklının estiği gibi unvanlar ve topraklar verebilir. Cintra ve Skellige Adaları Kraliçesi mi? Neden olmasın? Brugge Prensesi? Sodden Kontesi? İstediği gibi buyursun. Ama merakımdan soruyorum şimdi: Neden güneş kraliçesi ve ay hükümdarı değil? Bu lanet olası bozuk kanın taht üzerinde hiçbir hakkı yok! Lanetli kan, bu soyun bütün kadınları lanetli ve aşağılık yaratıklardır, Riannon başta olmak üzere! Cirilla’nın büyük büyükannesi Adalia, kendi yeğeniyle düzüşürdü, onun büyük büyükannesi Şehvetli Muriel ise önüne gelenle! Bu soyda ensest ilişkilerden doğmuş veledizinalardan ve gayrimeşru kız çocuklarından geçilmiyor!”</p>

  <p>“Sesinizi yükseltmeyin, Sayın Saray Nazırı,” dedi Dandelion kibirle. “Çadırınızın önünde altın yaldızlı aslanı gösteren sancaklar asılı ama siz kendinizi kaptırmış, Ciri’nin büyükannesi Calanthe’yi veledizina diye tanımlıyorsunuz! Calanthe’yi, askerlerinizin büyük bir kısmının uğrunda Marnadal’de ve Sodden’de canını verdiği Cintra’nın dişi aslanını! Bu durumda birliklerinizin sadakatinden emin olamam artık.”</p>

  <p>Vissegerd, Dandelion’la arasındaki mesafeyi iki adımda kapattı, ozanı yakasından yakaladı ve oturduğu yerden sarsarak ayağa kaldırdı. Az öncesine kadar yer yer kırmızı lekelerle bezeli olan yüzü kıpkırmızı kesilmişti şimdi. Geralt’ın, tam arkadaşı için kaygılanmaya başladığı sırada, çadıra şans eseri bir emir subayı girip heyecanlı bir sesle bir birliğin önemli haberler getirdiğini duyurdu. Vissegerd, Dandelion’ı oturduğu yere sertçe geri fırlatıp dışarı çıktı.</p>

  <p>“Uff,” diye sızlandı ozan, başını ve boynunu sağa sola çevirerek. “Az kalsın işimi bitiriyordu… Şu iplerimi biraz gevşetebilir misiniz, kontum?”</p>

  <p>“Hayır, Efedi Dandelion, yapamam.”</p>

  <p>“Bu saçmalığa inanıyor musunuz yoksa? Bizim casus olduğumuza?”</p>

  <p>“Benim neye inandığımın burada bir hükmü yok. Bağlı kalmak zorundasınız.”</p>

  <p>“Eh, ne yapalım.” Dandelion hafifçe öksürdü. “Saray nazırınızın içine nasıl bir şeytan girmiş öyle? Neden atmacanın tavuğa saldırması gibi üzerime atıldı?”</p>

  <p>Daniel Etcheverry sırıttı. “Askerlerin sadakatsizliğinden söz ederek bir yaraya dokundunuz, sayın şair.”</p>

  <p>“Nasıl yani? Ne yarası?”</p>

  <p>“O askerler sözünü ettiğiniz Cirilla’nın öldüğünü öğrenince elem gözyaşları dökmüştü. Derken başka bir haber yayıldı. Calanthe’nin torununun yaşadığı ortaya çıktı. Üstelik Nilfgaard’da idi ve İmparator Emhyr’in lütuflarının keyfini sürüyordu. O günlerde askerler kitleler halinde firar etti. Düşünün bir kere, bu insanlar evlerini, yurtlarını bırakmış, Sodden’e, Brugge’e ve Temerya’ya kaçmıştı çünkü amaçları Cintra uğruna, Calanthe’nin soyu uğruna savaşmaktı. Vatanlarının kurtuluşu için savaşmak, Cintra’ya saldıranları püskürtmek, Calanthe’nin torununun tahta oturmasını sağlamak istiyorlardı. Ama ne oldu? Calanthe’nin soyu debdebeyle Cintra tahtına geri dönüyor…”</p>

  <p>“Onu kaçıran Emhyr’in elinde kukla olarak.”</p>

  <p>“Etnhyr, kızla evlenmek istiyor. Yanına, imparatorluk tahtına oturtmak, topraklar ve unvanlar vermek istiyor. Kuklalara böyle mi davranılır? Kovir’den gelen ulaklardan Cirilla’yı sarayda görenler olmuş. Kızın zorla kaçırılmış izlenimi uyandırmadığını belirtiyorlar. Cintra tahtının tek vârisi, Nilfgaard’ın müttefiki olarak bu tahta geri dönüyor. Askerler arasında dolaşan haberler böyle.”</p>

  <p>“Bu haberleri tabii Nilfgaard ajanları yayıyor.”</p>

  <p>“Biliyorum.” Kont başını salladı. “Ama askerler bilmiyor. Yakaladığımız asker kaçaklarını darağacıyla cezalandırıyoruz ama onları biraz anlayabiliyorum yine de. Cintralı bunlar. Yurtları için savaşmak istiyorlar, Temerya için değil. Kendi komutanlarının emrinde, Temeryalıların değil. Kendi bayraklarının altında. Ama burada, bu orduda altın yaldızlı aslanlarının Temerya zambakları önünde eğildiğini görüyorlar. Vissegerd’in sekiz bin askeri vardı, bunlardan beş bini doğma büyüme Cintralı idi, kalanı Temeryalı takviye birlikleri, gönüllü Bruggelü ve Soddenli şövalyelerdi. Birlik şu an altı bin askerden oluşuyor. Kaçanların tamamı Cintralı. Vissegerd’in ordusu savaşmadan küçüldü. Vissegerd için bunun ne ifade ettiğini anlayabiliyor musunuz?”</p>

  <p>“Prestij ve mevki kaybı.”</p>

  <p>“Elbette. Askerler kaçmayı sürdürürse, Kral Foltest başkumandanlığı elinden alacak. Bu birliğe Cintralı demek şimdi bile çok zor. Vissegerd çabalıyor, firarların önünü almaya çalışıyor, işte bu yüzden Cirilla’nın ve atalarının belirsiz ama gayrimeşruluğu neredeyse kesin sayılan kökenleriyle ilgili dedikodular yayıyor.”</p>

  <p>“Siz de bunları,” dedi Geralt kendini tutamayarak, “gözden kaçmayan bir gönülsüzlükle dinliyorsunuz, sayın kont.”</p>

  <p>“Fark ettiniz demek?” diye sordu Daniel Etcheverry hafifçe gülümseyerek. “Eh, Vissegerd benim soyağacımı bilmez… Kısacası, ben Ciri’yle akrabayım. Güzel diye anılan Muriel, Kontes Garramone, yani Ciri’nin büyük büyük büyükannesi, benim de büyük büyük büyükannemdi. Onun aşk maceraları üzerine bizim sülalede çeşitli efsaneler anlatılır ama Vissegerd’in akrabamı enseste yatkınlıkla ve kendini her önüne gelene teslim etmekle suçlamasını dinlemekten yine de hoşlanmıyorum. Ne var ki tepki göstermiyorum. Çünkü ben bir askerim. Efendiler beni anlıyorlar mı?”</p>

  <p>“Evet,” dedi Geralt.</p>

  <p>“Hayır,” dedi Dandelion.</p>

  <p>“Vissegerd, Temerya ordusunun temeli kabul edilen bu birliğin komutanı. Cirilla’nın Emhyr’in elinde olması bu birlik için tehlikedir, aynı zamanda ordu için, dolayısıyla kralım ve ülkem için de tehlikedir. Vissegerd’in Cirilla hakkında yaydığı dedikodulara karşı çıkarak komutanın otoritesini sarsmak gibi bir niyetim yok. Hatta Cirilla’nın bir veledizina olduğu ve tahta çıkmaya hakkı bulunmadığını kanıtlama çabasına destek vermeyi de düşünüyorum. Yani saray nazırına itiraz etmemekle ve emirlerini sorgulamamakla kalmayıp destekleyeceğim. Hatta mecbur kalırsam emirlerini yerine de getireceğim.”</p>

  <p>Witcher gülümsedi. “Sanırım şimdi anlıyorsundur, Dandelion? Sayın kont, bizim casus olduğumuzu bir an bile düşünmemiş, aksi halde böylesine ayrıntılı açıklamalarda bulunmazdı. Suçsuz olduğumuzu sayın kont biliyor. Ancak Vissegerd bizi yargıladığında parmağını bile oynatmayacak.”</p>

  <p>“Yani bunun anlamı… Şimdi bunun anlamı…”</p>

  <p>Kont gözlerini kaçırdı. “Vissegerd öfkeden kuduruyor,” dedi alçak sesle. “Onun eline düşmeniz büyük şanssızlık. Özellikle siz, Sayın Witcher. Elimden gelse, Efendi Dandelion’ı…”</p>

  <p>Vissegerd’in geri dönmesiyle birlikte kontun cümlesi yarım kalmıştı. Yüzü hâlâ kıpkırmızı olan saray nazırı boğa gibi soluyordu. Masaya yaklaştı, boydan boya serilmiş olan haritanın üzerine gürzünü vurdu, sonra Geralt’a dönüp gözlerinin içine baktı. Witcher bu ısrarlı bakışlara aynen karşılık verdi.</p>

  <p>“Atlıların bulup getirdiği yaralı Nilfgaardlı,” dedi Vissegerd sözcüklerin üzerine basarak, “yolda sargısını açmayı başarmış ve kendine gelemeden kan kaybından ölmüş. Suç ortaklarının yenilgisine ve ölümüne neden olmaktansa ölmeyi yeğlemiş. Ondan yararlanacaktık ama ölerek bizden kaçtı, ellerimizden kayıp gitti ve geriye parmaklarımıza bulaşmış kanından başka bir şey kalmadı. Güzel bir ders. Witcherlann eğitmek üzere yanlarına aldıkları saraylı çocuklara bu tür şeyleri öğretmemeleri yazık doğrusu.”</p>

  <p>Geralt sesini çıkarmadı ama Vissegerd’e ısrarla bakmayı sürdürdü.</p>

  <p>“Ne var, ucube? Hilkat garibesi? Cehennem kaçkını? Kaçırdığın Cirilla’ya neler öğrettin bakalım? Nasıl eğittin onu? Neler yaptığını herkes biliyor! O piç yaşıyor, hiçbir şey olmamış gibi Nilfgaard tahtına çıkmaya hazırlanıyor! Ve Emhyr onu yatağına aldığında, hiçbir şey olmamış gibi bacaklarını açacak sürtük!”</p>

  <p>“Öfke sizi kemiriyor,” diye mırıldandı Dandelion. “Suçu ufacık çocuğun üzerine atmak şövalyeliğe yakışır mı, sayın saray nazırı? Emhyr’in zorla kaçırdığı bir çocuğun üzerine?”</p>

  <p>“Zorla da olsa yöntemler vardır! Şövalye yöntemleri, saray yöntemleri! Kız gerçekten soylu bir kan taşıyor olsaydı, bulurdu bu yollardan birini! Bir bıçak bulabilirdi! Bir makas, bir cam parçası, bir iğne hiç değilse! O pislik, bilek damarlarını dişleriyle parçalayabilirdi! Kendini çorabıyla asabilirdi!”</p>

  <p>“Sizi daha fazla dinlemek istemiyorum, Efendi Vissegerd,” dedi Geralt usulca. “Sizi daha fazla dinlemek istemiyorum.”</p>

  <p>Saray nazırı dişlerini gıcırdatarak öne doğru eğildi.</p>

  <p>“İstememen iyi olmuş,” dedi öfkeden titreyen sesle, “çünkü benim de sana söyleyecek sözüm kalmadı. Son bir sözüm var. Vaktiyle, on beş yıl önce Cintra’da yazgı üzerine çok konuşulmuştu. O zamanlar bunun saçmalık olduğunu düşünmüştüm. Ama senin yazgındı bu, Witcher. O geceden başlayarak senin yazgın çizilmiş, kapkara runik haflerle yıldızların arasına yazılmıştı. Pavetta’nın kızı Ciri, senin yazgın. Ve de ölümün. Çünkü Pavetta’nın kızı Ciri uğruna ipte sallanacaksın.”</p>
</body>
</html>