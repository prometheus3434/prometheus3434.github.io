<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>A&#287;&#305;r Kitap</title>
    <link type="text/css" rel="stylesheet" media="all" href="stylesheet.css"/>
    <meta http-equiv="Content-Type" content="application/xhtml+xml; charset=utf-8"/>
  </head>
<body>
<p class="p3"><span class="sz">&nbsp;</span></p>
<p class="p4"><span class="sz"><b>Ermeni Tarihi Dersi</b></span></p>
<p class="p3"><span class="sz">&nbsp;</span></p>
<p class="p4"><span class="sz"><b><i>Ekopolitik</i></b><i> adl&#305; d&#252;&#351;&#252;nce kurulu&#351;unda, &#231;o&#287;u milliyet&#231;i sa&#287; kesimden gelen kalabal&#305;k bir dinleyici grubuna verdi&#287;im konferans&#305;n transkripti. Ba&#351;&#305; yar&#305;m sayfa kadar eksik. Dinleyiciler aras&#305;nda &#304;stanbul Alperen Ocaklar&#305; ba&#351;kan&#305; da vard&#305;.</i></span></p>
<p class="p3"><span class="sz">&nbsp;</span></p>
<p class="p4"><span class="sz">(&#8230;) M&#214; 399 tarihinden &#246;ncesine ili&#351;kin &#231;ok net bilgimiz yok. Fakat bu tarihten itibaren Ermeni dilinin egemen dil oldu&#287;unu biliyoruz. Yan&#305; s&#305;ra birtak&#305;m ba&#351;ka diller de konu&#351;ulmu&#351;, &#231;e&#351;itlilikler olmu&#351;. K&#252;rtlerin atalar&#305; olan &#304;rani kavimler de bu tarihte bu b&#246;lgede ismen ge&#231;iyor ya da bir &#351;ekilde varl&#305;klar&#305;n&#305; biliyoruz.</span></p>
<p class="p3"><span class="sz">&nbsp;</span></p>
<p class="p4"><span class="sz">MS 300 y&#305;l&#305; civar&#305;nda Ermeniler H&#305;ristiyanl&#305;&#287;&#305; kabul etmi&#351;ler. H&#305;ristiyan olmalar&#305;n&#305;n nedeni belki k&#305;smen bir politik dengedir. &#199;&#252;nk&#252; Ermenistan bu tarihte Bat&#305;&#8217;da b&#252;y&#252;k Roma &#304;mparatorlu&#287;u, Do&#287;u&#8217;da Sasani &#304;mparatorlu&#287;u aras&#305;na s&#305;k&#305;&#351;m&#305;&#351; k&#252;&#231;&#252;k bir da&#287; &#252;lkesidir, her iki taraf&#305;n dengelerini g&#246;zetmek zorunda olan k&#252;&#231;&#252;k bir krall&#305;kt&#305;r. Ne zaman ki &#304;ran Sasanileri 3. y&#252;zy&#305;lda &#231;ok g&#252;&#231;l&#252; hale gelirler ve Zerd&#252;&#351;t dinini devlet dini olarak dayatmaya &#231;al&#305;&#351;&#305;rlar ve Ermenilerin o b&#246;lgedeki otonomisi, &#246;zerkli&#287;i tehlikeye girer, o zaman Ermeni devletinin ileri gelenleri Bat&#305;&#8217;da, Roma&#8217;da hakim olan H&#305;ristiyan dinine ge&#231;menin en iyi se&#231;enek oldu&#287;una karar verirler. B&#246;ylece MS 301 y&#305;l&#305;nda Ermeni kral&#305; vaftiz edilerek H&#305;ristiyan dinini benimser. Bunun Ermeni tarihinde &#231;ok &#246;nemli bir rol&#252; vard&#305;r. &#199;&#252;nk&#252; siyasi olarak son derece zay&#305;f olan, merkezi otoriteyi hi&#231;bir zaman g&#252;&#231;l&#252; bir &#351;ekilde kuramam&#305;&#351;, s&#252;rekli i&#231; &#231;eki&#351;melerle, b&#246;l&#252;nmelerle veya beylik kavgalar&#305;yla me&#351;gul olan Ermeni topluluklar&#305;n&#305;n ortak paydas&#305;, ulusal kimli&#287;inin temel unsuru bu tarihten itibaren H&#305;ristiyanl&#305;k olur.</span></p>
<p class="p3"><span class="sz">&nbsp;</span></p>
<p class="p4"><span class="sz">K&#305;sa bir s&#252;re sonra Ermeni H&#305;ristiyanl&#305;&#287;&#305; Bizans&#8217;taki hakim ak&#305;mdan kendini ayr&#305;&#351;t&#305;r&#305;r ve ayr&#305; bir mezhep olarak kendini tan&#305;mlar. Ermeni kilisesi ulusal kimli&#287;in temel ta&#351;&#305;y&#305;c&#305;s&#305; haline gelir. Nas&#305;l ki Yahudi milleti bir din ile tan&#305;mlanm&#305;&#351;t&#305;r, 4. y&#252;zy&#305;ldan itibaren Ermeni milleti bir din ve kendine &#246;zg&#252; bir mezhep ile tan&#305;mlanmaya ba&#351;lar. Ermeni kilisesinden &#231;&#305;kan ki&#351;i Ermeni olmaktan da &#231;&#305;kar. Rum olur, ya da daha sonralar&#305; Arap olur veya T&#252;rk olur. Ama Ermeni mezhebine mensup olmayan Ermeni diye bir &#351;ey, ta 18.-19. y&#252;zy&#305;la gelinceye dek manas&#305;zd&#305;r. 1700 y&#305;ld&#305;r Ermeni olman&#305;n temel tan&#305;mlay&#305;c&#305; unsuru Ermeni kilisesine mensup olmakt&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>S&#305;rplar i&#231;in de ayn&#305; &#351;ey s&#246;ylenebilir mi?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Olabilir tabi, S&#305;rp&#8217;&#305;n Katolik olan&#305;na da H&#305;rvat denir ve ayr&#305; bir ulusal kimli&#287;i olur.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu anlatt&#305;&#287;&#305;m&#305;n enteresan bir sonucu vard&#305;r. Ermeniler tarihte iki veya &#252;&#231; ayr&#305; d&#246;nemde b&#252;y&#252;k kitleler halinde M&#252;sl&#252;man olmu&#351;lard&#305;r. Bunlardan birincisi 7. ve 8. y&#252;zy&#305;llardaki Arap istilas&#305; d&#246;nemidir. O d&#246;nemde g&#246;r&#252;yoruz ki Malazgirt, Ahlat vs.de M&#252;sl&#252;man olan fakat k&#246;ken olarak Ermeni olmas&#305; gereken beylikler olu&#351;mu&#351;. Oysa kelimenin tan&#305;m&#305; gere&#287;i, M&#252;sl&#252;man olan bir Ermeni art&#305;k Ermeni de&#287;ildir. &#304;kinci olarak 13. ve 14. y&#252;zy&#305;llarda yine kitlesel olarak Ermenilerin M&#252;sl&#252;man oldu&#287;u g&#246;r&#252;lmektedir. &#220;&#231;&#252;nc&#252; olarak da 16. y&#252;zy&#305;l sonu ile 17. y&#252;zy&#305;l ba&#351;&#305;nda Anadolu&#8217;da dirlik ve d&#252;zenli&#287;in feci &#351;ekilde bozuldu&#287;u bir d&#246;nemde, Celali &#304;syanlar&#305;n&#305;n neticesi ve &#304;ran sava&#351;lar&#305;n sonucu olarak, Do&#287;u Anadolu&#8217;da insanlar&#305;n kitlesel olarak k&#246;ylerini terk etti&#287;i n&#252;fusun alt&#252;st oldu&#287;u yerle&#351;ik d&#252;zenden a&#351;iret d&#252;zenine ge&#231;ildi&#287;i bir d&#246;nem ya&#351;anm&#305;&#351;t&#305;r. Bu noktadan sonra bu insanlar&#305; Ermeni olarak g&#246;rmek m&#252;mk&#252;n de&#287;ildir. Kendilerini art&#305;k &#246;yle alg&#305;lamazlar ve Ermeni toplumundan d&#305;&#351;lan&#305;rlar.</span></p>
<p class="p3"><span class="sz">&nbsp;</span></p>
<p class="p4"><span class="sz">Anadolu&#8217;nun sosyal tarihini iyice kavranmak isteniyorsa, bu unsurun &#231;ok iyi anla&#351;&#305;lmas&#305; gerekmektedir. Ermeniyi Ermeni olarak tan&#305;mlayan &#351;ey bir kan unsuru de&#287;ildir, esasen dil unsuru da de&#287;ildir, bir kiliseye bir mezhebe mensup olmakt&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Son d&#246;nemde Katolik kilisesi de Ermenilerle &#231;&#305;kt&#305; ama orda sorun bir kimlik olarak olu&#351;mamas&#305;yd&#305;?</b></span></p>
<p class="p3"><span class="sz">&nbsp;</span></p>
<p class="p4"><span class="sz">18. ve 19. y&#252;zy&#305;llarda Avrupa&#8217;dan esen r&#252;zg&#226;rlar T&#252;rklerle beraber, onlardan bir-iki ku&#351;ak &#246;nce ba&#351;layarak Osmanl&#305; Ermenilerini de etkilemi&#351;tir. Avrupa&#8217;dan gelen fikirler sonucu Ermeni kilisesini muhafazak&#226;r, hurafelerle dolu, gerici, &#350;arkl&#305; bulan nispeten ayd&#305;n ve varl&#305;kl&#305; kesim t&#252;remi&#351;tir.</span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rkler i&#231;in bu &#231;&#246;z&#252;m&#252; daha zor olan bir problemdir, &#231;&#252;nk&#252; arada din fark&#305; vard&#305;r. Avrupal&#305;la&#351;ay&#305;m dersen, din u&#231;urumunu a&#351;mak kolay de&#287;ildir. Buna kar&#351;&#305;l&#305;k Ermeniler a&#231;&#305;s&#305;ndan sonu&#231;ta her iki taraf da H&#305;ristiyand&#305;r, Avrupal&#305;la&#351;mak i&#231;in dinini de&#287;i&#351;tirmek gerekmez, mezhebini de&#287;i&#351;tirmek yeter. &#304;&#351;te bu durumdan &#246;t&#252;r&#252; Katolik Ermeniler ve bir s&#252;re sonra da Protestan Ermeniler hadisesi ortaya &#231;&#305;kar. Katolik meselesi 1699&#8217;dan, yani Osmanl&#305;&#8217;n&#305;n Avrupa kar&#351;&#305;s&#305;nda ilk a&#287;&#305;r yenilgisine u&#287;rad&#305;&#287;&#305; g&#252;nden itibaren vard&#305;r. Protestan meselesi 19. y&#252;zy&#305;lda, &#304;ngiltere&#8217;n&#305;n ve sonra Amerika&#8217;n&#305;n g&#252;&#231;lenmesiyle g&#252;ndeme gelir.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermeniler sonu&#231;ta bu topraklar&#305;n insan&#305;d&#305;r. T&#252;rklerin Avrupal&#305;lar konusundaki duygu ve d&#252;&#351;&#252;nceleri neyse, Ermenilerin de a&#351;a&#287;&#305; yukar&#305; ayn&#305;d&#305;r. D&#252;&#351;&#252;n&#252;n: Kendi toplumunuzun, kendi k&#252;lt&#252;r&#252;n&#252;z&#252;n &#231;a&#287;da&#351; d&#252;nya kar&#351;&#305;s&#305;nda yetersiz kald&#305;&#287;&#305;n&#305; hissediyorsunuz. &#214;b&#252;r yandan Avrupal&#305;larla aran&#305;zda o kadar b&#252;y&#252;k bir duygu ve d&#252;&#351;&#252;nce birli&#287;i yok, onlar&#305;n dinini kabul etmeyi de onurunuza yediremiyorsunuz. O zaman ne yapacaks&#305;n&#305;z? Devrimci olacaks&#305;n&#305;z ba&#351;ka &#231;areniz yok! Solcu olacaks&#305;n&#305;z. Bu tam Tanzimat d&#246;neminde 1860-70&#8217;lerden itibaren yeti&#351;en gen&#231; Ermeni ku&#351;a&#287;&#305;n&#305;n yazg&#305;s&#305;d&#305;r. Bu Ermeni gen&#231; muhtemelen Anadolulu bir bir ailenin &#231;ocu&#287;udur. Hali vakti yerinde olan amcas&#305; ya da babas&#305; taraf&#305;ndan Avrupa&#8217;ya g&#246;nderilir ve Avrupal&#305; fikirlerin etkisi alt&#305;nda kalmakla beraber Avrupa&#8217;y&#305; da i&#231;selle&#351;tirmez. Sonu&#231;ta 1870&#8217;lerden itibaren devrimci bir Ermeni ku&#351;a&#287;&#305; yeti&#351;ir.</span></p>
<p class="p3"><span class="sz">&nbsp;</span></p>
<p class="p4"><span class="sz">Bunlar&#305;n &#231;o&#287;u e&#287;itimli ve idealist insanlard&#305;r. Tan&#305;d&#305;k oldu&#287;umuz bir kimliktir bu: Avrupa&#8217;ya gider, iyi e&#287;itim al&#305;r, memleketi kurtarmak hevesiyle geri d&#246;ner. Oradayken Anadolu&#8217;daki k&#246;yl&#252;leri duymu&#351;tur ancak onlar hakk&#305;nda pek bir bilgisi yoktur. Bir araya gelip bir dernek kurarlar, sa&#287; yumruklar&#305; ya da sol parmaklar&#305; havaya kald&#305;r&#305;rlar; bir bayrak yap&#305;p, yemin ederler ve bir devrimci &#246;rg&#252;t kurarlar.</span></p>
<p class="p3"><span class="sz">&nbsp;</span></p>
<p class="p4"><span class="sz">&#304;lk kurulan devrimci &#246;rg&#252;t H&#305;n&#231;ak &#246;rg&#252;t&#252;d&#252;r, &#304;svi&#231;re&#8217;nin Cenevre kentinde kurulmu&#351;tur. Kurucusu Avedis Nazarbekyan Sorbonne&#8217;da &#246;&#287;renci olan 21 ya&#351;&#305;nda bir gen&#231;tir. Devrimi ve serbest a&#351;k&#305; savunan, kendinden iki ya&#351; b&#252;y&#252;k bir kad&#305;n&#305;n etkisi alt&#305;na girer. Rus Marksistleriyle tan&#305;&#351;&#305;r. Cenevre&#8217;de bulu&#351;urlar ve bir Marksist devrimci &#246;rg&#252;t kurarlar. Ama&#231;lar&#305; Anadolu&#8217;yu kurtarmakt&#305;r. Sosyalisttir bu gen&#231;ler, Ermeni milliyet&#231;isi de&#287;ildir. Fakat ister istemez m&#252;cadeleleri onlar&#305; Ermeni milliyet&#231;isi yoluna sokar. K&#246;yden gelen gen&#231; ayd&#305;n&#305;n bir k&#252;lt&#252;r &#231;at&#305;&#351;mas&#305; halinde girdi&#287;i gibi bir kimlik &#231;at&#305;&#351;mas&#305;d&#305;r bu.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu s&#305;rada Tiflis Rus egemenli&#287;i alt&#305;nda &#246;nemli bir Ermeni k&#252;lt&#252;rel merkezidir. Bir&#231;ok &#304;ran ve Osmanl&#305; Ermenisi Tiflis&#8217;e yerle&#351;mi&#351;lerdir, Avrupa r&#252;zg&#226;rlar&#305;n&#305;n esti&#287;i Tiflis&#8217;te gazete &#231;&#305;kar&#305;rlar, akademi, tiyatro ve orkestra kurarlar ve tabii devrimci &#246;rg&#252;t&#252; kurarlar. O d&#246;nemde Ruya&#8217;da Narodnikler yani Halk&#231;&#305;lar g&#252;&#231;l&#252;d&#252;r. 1891&#8217;de Tiflis&#8217;te kurulan Ta&#351;naksutyun &#246;rg&#252;t&#252;, yani terc&#252;mesi Ermeni Devrimci Federasyonu, H&#305;n&#231;aklar&#305; fazla sosyalist, fazla Bat&#305;l&#305; bulur. Teoriden &#231;ok gizli &#246;rg&#252;t prati&#287;ine &#246;nem verir. Kurucular&#305; &#252;&#231; Rusya Ermenisidir. &#220;&#231;&#252; de &#252;niversitelidir. &#220;&#231;&#252; de Rus polisinin bask&#305;s&#305;ndan ka&#231;&#305;p Avrupa&#8217;ya ve &#304;stanbul&#8217;a g&#246;&#231;ecektir.</span></p>
<p class="p3"><span class="sz">&nbsp;</span></p>
<p class="p4"><span class="sz">93 Rus-Osmanl&#305; harbinde Osmanl&#305;&#8217;n&#305;n &#231;&#246;kt&#252;&#287;&#252;, &#231;&#246;kmek &#252;zere oldu&#287;u, ka&#231;&#305;n&#305;lmaz bir &#351;ekilde &#231;&#246;kece&#287;i duygusu, T&#252;rkler de dahil olmak &#252;zere t&#252;m unsurlara egemendir. Ermeniler, daha ziyade &#304;stanbul&#8217;un Ermeni ileri gelenleri, padi&#351;ahtan Ermeni reformu talebinde bulunurlar. Ve Berlin Antla&#351;mas&#305; ile Osmanl&#305; Devleti bu reformlar&#305; kabul edip ve Do&#287;u&#8217;da Ermeni unsurunun g&#252;venli&#287;ini, adaleti, &#246;zg&#252;rl&#252;&#287;&#252; g&#252;vence alt&#305;na almak &#252;zere birtak&#305;m reformlar&#305;n yap&#305;laca&#287;&#305;na s&#246;z verir.</span></p>
<p class="p3"><span class="sz">&nbsp;</span></p>
<p class="p4"><span class="sz">Do&#287;u Anadolu&#8217;da o s&#305;radaki yap&#305; &#351;&#246;yleydi. Ba&#351;ta T&#252;rk y&#246;netici s&#305;n&#305;f&#305; vard&#305;. Devlet g&#246;revleriyle me&#351;gul olan askeri bir s&#305;n&#305;ft&#305;r bunlar. Bir miktar T&#252;rk k&#246;yl&#252; de vard&#305;. K&#252;rtler b&#252;y&#252;k &#246;l&#231;&#252;de hayvanc&#305;l&#305;k ile ge&#231;inen a&#351;iretlerdi. &#199;o&#287;u yerle&#351;ik hayata sahip de&#287;ildi. Ermeniler ise tar&#305;m ve sanatla ge&#231;inen yerle&#351;ik hayat s&#252;ren bir topluluktu. B&#246;yle bir toplumsal d&#252;zen vard&#305;. Toplumun %20 ila 30 kadar&#305; Ermeniydi, kalan&#305; M&#252;sl&#252;man&#8217;d&#305;.</span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rkiye&#8217;de biliyorsunuz, mant&#305;kl&#305; olan &#351;eyleri, akl&#305; selimin gere&#287;i olan &#351;eyleri sonsuza kadar erteleyip &#231;&#252;r&#252;tmek devlet gelene&#287;idir. &#214;zellikle Sultan II. Abd&#252;lhamid d&#246;nemi bu problemin en m&#252;zmin oldu&#287;u d&#246;nemdir. Sonu&#231;ta 1878&#8217;te verilen s&#246;zler ha bug&#252;n ha yar&#305;n, komisyon kuruldu yasa &#231;&#305;kart&#305;ld&#305;, y&#246;netmelik madde de&#287;i&#351;ti, de&#287;i&#351;medi &#351;eklinde senelere yay&#305;ld&#305; ve &#231;&#252;r&#252;t&#252;ld&#252;.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Bu mant&#305;k oradaki H&#305;ristiyan gruplara dayanan taleplerin i&#351;lenmesine y&#246;nelik bir talepler miydi? Yoksa T&#252;rkleri K&#252;rtleri Ermenileri de kapsayan b&#252;t&#252;n Anadolu halk&#305;na y&#246;nelik talepler miydi?</b></span></p>
<p class="p3"><span class="sz">&nbsp;</span></p>
<p class="p4"><span class="sz">K&#226;&#287;&#305;t &#252;st&#252;nde b&#252;t&#252;n Anadolu halk&#305;na y&#246;nelik taleplerdi. Somut hayatta ise K&#252;rt a&#351;iretlerinin do&#287;urdu&#287;u anar&#351;ik yap&#305;ya kar&#351;&#305; yerle&#351;ik unsuru, yani &#246;ncelikle Ermeni unsurunu g&#252;venceye almay&#305; hedefleyen reformlard&#305;. &#199;&#252;nk&#252; b&#246;lgenin sosyal d&#252;zeni, K&#252;rt feodal aristokrasisi, 1830&#8217;larda ve 1840&#8217;lar&#305;n ba&#351;&#305;nda Osmanl&#305; taraf&#305;ndan tahrip edildi ve bunun sonucu olarak da Do&#287;u&#8217;da bir anar&#351;i ve karga&#351;a ortam&#305; do&#287;du. K&#252;rtlerin <i>Zeman&#234; e&#351;&#238;retiy&#234;</i> dedikleri bir a&#351;iret karga&#351;as&#305; b&#246;lgeye egemen oldu. Silah&#305; olan&#305;n bask&#305;n yapt&#305;&#287;&#305;, davar ve k&#305;z ka&#231;&#305;rd&#305;&#287;&#305;, ya&#287;ma ve gasp yoluyla servet edindi&#287;i bir ortam do&#287;du. Bunun &#252;zerine Ermeniler Osmanl&#305; Devleti&#8217;nden g&#252;venlik talep ettiler, birtak&#305;m yerel g&#252;venceler istediler.</span></p>
<p class="p3"><span class="sz">&nbsp;</span></p>
<p class="p4"><span class="sz">Daha radikal olan unsurlar ise aksi takdirde vergi &#246;demeyeceklerini ilan ettiler. Bug&#252;n Mara&#351; vilayetine dahil olan, g&#252;ncel ad&#305; S&#252;leymaniye olan Zeytun&#8217;da isyan bu vergi meselesinden &#231;&#305;kt&#305;. Zeytunlular zaten eskiden beri Ayasofya Vakf&#305;&#8217;na &#246;dedikleri har&#231; d&#305;&#351;&#305;nda pek vergi &#246;demezmi&#351;. Devletin g&#252;venli&#287;i sa&#287;lamamas&#305; durumunda bu vergiyi de vermeyeceklerini ilan ettiler. Osmanl&#305; Devleti de bunu isyan olarak kabul etti ve &#252;zerlerine askeri birlik sevk etti. K&#305;sa s&#252;re sonra Sason&#8217;da da isyan &#231;&#305;kt&#305;. Sason Ermenileri de vergi &#246;demeyeceklerini ilan ettiler.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu ayaklanmalar&#305;n insan unsuru, T&#252;rk kamuoyunun pek bilmedi&#287;i bir konudur. Biraz anlatay&#305;m. Mesela Hamparsum Boyac&#305;yan var, Murad kod ad&#305;yla efsanele&#351;en. Hamparsum Adanal&#305;d&#305;r, &#304;stanbul&#8217;da T&#305;bbiye mektebinde okur, devrimci olur, H&#305;n&#231;ak &#246;rg&#252;t&#252;ne kat&#305;l&#305;r. Devrimin &#351;ehirlerde de&#287;il ancak k&#246;yl&#252;y&#252; &#246;rg&#252;tleyerek yap&#305;laca&#287;&#305;n&#305; savunur. Kalkar k&#246;yl&#252;y&#252; bilin&#231;lendirmek i&#231;in Zeytun&#8217;a gider. Anadolu k&#246;yl&#252;s&#252; tabii &#246;nce bu arkada&#351;a uzaydan gelmi&#351; gibi bakarlar. Ama bir s&#252;re sonra cesaretiyle, zek&#226;s&#305;yla kendini kabul ettirmeyi ba&#351;ar&#305;r. &#199;erkez sald&#305;rganlara kar&#351;&#305; k&#246;yl&#252;leri &#246;rg&#252;tlemeye ba&#351;lar. Resmi metinlere bakars&#305;n&#305;z bu ki&#351;i komitac&#305;d&#305;r, ter&#246;risttir, bebek katilidir, yabanc&#305; ajan&#305;d&#305;r. Ama b&#252;t&#252;n bu bo&#351; edebiyat bize ne Murad&#8217;&#305;n murad&#305;n&#305;n ne oldu&#287;u, ne de k&#246;yl&#252;y&#252; nas&#305;l kendine ba&#287;lamay&#305; ba&#351;ard&#305;&#287;&#305; hakk&#305;nda bir fikir verir. Sonu&#231;ta h&#252;k&#252;met isyan&#305; askeri birlik sevk ederek ezmeye karar verir. &#304;&#351; &#231;&#305;&#287;&#305;r&#305;ndan &#231;&#305;kar. Bir avu&#231; ter&#246;risti yok etmenin zannedildi&#287;i kadar kolay olmad&#305;&#287;&#305; anla&#351;&#305;l&#305;r. Ufak tefek birka&#231; ba&#351;ar&#305;dan sonra Zeytun halk&#305;nda Osmanl&#305;&#8217;y&#305; yenebileceklerine dair bir inan&#231; v&#252;cuda gelir.</span></p>
<p class="p3"><span class="sz">&nbsp;</span></p>
<p class="p4"><span class="sz">Dersim de b&#246;yledir, K&#252;rt isyanlar&#305; da b&#246;yledir, Makedonya da b&#246;yledir. Sonu&#231;ta o kadar ac&#305;kl&#305; ve aptalca bir hik&#226;ye ki bu, t&#252;m taraflar&#305;n ahmakl&#305;&#287;&#305;na bak&#305;p &#351;a&#351;&#305;yorsunuz. Sason&#8217;daki durum ayn&#305; &#351;ekilde geli&#351;ir. Sason&#8217;da da &#350;ebinkarahisarl&#305; Antranik adl&#305; gen&#231; bir militan lider konumuna ge&#231;er. Bir avu&#231; gerillac&#305;yla beraber 1904&#8217;e kadar s&#252;ren efsanevi bir m&#252;cadele verir. Birka&#231; yerde Osmanl&#305; ordusuna zayiat verdirir. Otuz ki&#351;ilik &#231;etesiyle Surp Arakelots manast&#305;r&#305;nda, ki Mu&#351;&#8217;un biraz do&#287;usunda yolun g&#252;ney taraf&#305;ndad&#305;r, bin ki&#351;ilik Osmanl&#305; birli&#287;ine kar&#351;&#305; &#252;&#231; hafta direnip sa&#287; kurtulmalar&#305; destan gibi anlat&#305;l&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Etnik bilin&#231; var m&#305;yd&#305; bu isyanlar ilk &#231;&#305;kt&#305;&#287;&#305;nda? Yoksa etnik bilin&#231; sonradan m&#305; ortaya &#231;&#305;kt&#305;?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Etnik bilin&#231; her zaman bunun bir unsuruydu. &#220;st &#252;ste binen birka&#231; katman vard&#305; diyebiliriz. Sason&#8217;un k&#246;yl&#252;leri Sason&#8217;un a&#287;alar&#305;na kar&#351;&#305; direndiler. Ama tan&#305;m gere&#287;i t&#252;m a&#287;alar M&#252;sl&#252;man&#8217;d&#305; &#231;&#252;nk&#252; silah ta&#351;&#305;yan unsur M&#252;sl&#252;man&#8217;d&#305;. Belki biraz de&#351;ilirse, o a&#287;an&#305;n da asl&#305;nda Ermeni k&#246;kenli oldu&#287;u &#231;&#305;kabilir ortaya. Ne zaman ki a&#287;a olmak sevdas&#305;na d&#252;&#351;m&#252;&#351;t&#252;r, o zaman M&#252;sl&#252;man olmu&#351;tur veya M&#252;sl&#252;man oldu&#287;u i&#231;in a&#287;a olma f&#305;rsat&#305;n&#305; bulmu&#351;tur. M&#252;sl&#252;man oldu&#287;u i&#231;in askeri birliklerle ya da M&#252;sl&#252;man b&#252;rokrasisiyle daha yak&#305;n bir temas i&#231;ine girmi&#351;tir. Hara&#231; veren pozisyonundan hara&#231; alan pozisyonuna ge&#231;mi&#351;tir.</span></p>
<p class="p3"><span class="sz">&nbsp;</span></p>
<p class="p4"><span class="sz">Sason&#8217;daki isyanda ise baz&#305; K&#252;rt a&#351;iretlerinin isyana destek verdi&#287;ini, baz&#305;lar&#305;n&#305;n ise M&#252;sl&#252;man etiketli devletten yana oldu&#287;unu g&#246;r&#252;yoruz.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Anlatt&#305;&#287;&#305;n&#305;z hik&#226;yede bir Rus deste&#287;i var m&#305;yd&#305;?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Bilmem, ama &#231;ok ciddi bir &#351;ey oldu&#287;unu zannetmiyorum. Rus politikas&#305; ta 1905&#8217;e dek son derece muhafazak&#226;r bir Rus milliyet&#231;ili&#287;i &#231;izgisindedir. Rus Ermenistan&#8217;&#305;ndaki t&#252;m Ermeni okullar&#305; 1880&#8217;lerde kapat&#305;lm&#305;&#351;, Ermenice yay&#305;n organlar&#305; yasaklanm&#305;&#351;, Ermeni kilisesi nefes alamayacak hale getirilmi&#351;, Ermeni devrimci &#246;rg&#252;tleri &#351;iddetli polis bask&#305;s&#305;na u&#287;ram&#305;&#351;t&#305;r. Rus devlet politikas&#305;n&#305;n Ermenilere sempati g&#246;stermeye ba&#351;lamas&#305; &#199;ar II. Nikola devrinde, 1905 ayaklanmas&#305;ndan sonraki d&#246;nemdedir. Ermeni milliyet&#231;i &#246;rg&#252;tlerine yard&#305;m politikas&#305;n&#305;n mimar&#305; 1905&#8217;ten sonra Kafkasya valisi olan Vorontsov&#8217;dur.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>E&#287;er 30 ki&#351;ilik bir Ermeni &#231;etesi bin ki&#351;ilik bir orduyu yarabilecek kadar g&#252;&#231;l&#252;yse, bu Ermenilere zulm&#252; kim yapt&#305;? Kim bunlar&#305; eziyordu ya da s&#305;k&#305;&#351;t&#305;r&#305;yordu? Garip ezik bir millet dediniz, peki nas&#305;l milleti-sad&#305;k olup Osmanl&#305;&#8217;da var oldular?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Millet-i Sad&#305;ka i&#351;i II. Mahmut zaman&#305;n&#305;n olay&#305;d&#305;r, yoksa tarih boyunca Ermeniler i&#231;in hayat g&#252;ll&#252;k g&#252;listanl&#305;kt&#305;, sad&#305;k sad&#305;k ya&#351;ad&#305;lar diye bir &#351;ey yok. Ne zamanki Rumlar isyan etti 1821&#8217;de, o d&#246;nem &#304;stanbul&#8217;da bir&#231;ok kilit mevkide bulunan g&#252;&#231;l&#252; Rumlara kar&#351;&#305; Sultan Mahmut bir nefret ve intikam politikas&#305; g&#252;tmeye ba&#351;lad&#305;. B&#252;t&#252;n Rumlar devletle ilgili makamlardan at&#305;ld&#305;, bunlar&#305;n yerine &#231;o&#287;u yerde M&#252;sl&#252;man memur getirmek s&#246;z konusu olmad&#305;&#287;&#305; i&#231;in, Ermeniler getirildi. Millet-i sad&#305;ka i&#351;te o d&#246;nemin terminolojisidir, &#8220;bak bunlar Rumlar gibi nank&#246;r de&#287;il&#8221; mesaj&#305;n&#305; ta&#351;&#305;r. Karak&#246;y&#8217;den Kabata&#351;&#8217;a gelirken ki sa&#287;daki Nusretiye Camii tam o y&#305;llar&#305;n eseridir, Krikor Amira Balyan&#8217;a yapt&#305;r&#305;lm&#305;&#351;t&#305;r, bir gayrim&#252;slim taraf&#305;ndan yap&#305;lm&#305;&#351; olan ilk padi&#351;ah camiidir. Millet-i sad&#305;ka ifadesi yanl&#305;&#351; hat&#305;rlam&#305;yorsam ilk kez bu vesileyle telaffuz edilmi&#351;. Yani 600 y&#305;ll&#305;k Osmanl&#305; tarihi i&#231;erisinde k&#252;&#231;&#252;k bir d&#246;nemin tabiridir.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermenilerin kimlerden bask&#305; g&#246;rd&#252;&#287;&#252; sorusu, bizi derin mevzulara s&#252;r&#252;kler. Arsen Yarman ge&#231;en sene Palu-Harput Raporlar&#305; ad&#305;yla &#231;ok ilgin&#231; bir dizi metin yay&#305;mlad&#305; iki cilt olarak, onu al&#305;p okuyun. 1876-77-78&#8217;de &#304;stanbul cemaatinin ayd&#305;nlar&#305;ndan iki veya &#252;&#231; din adam&#305;n&#305;n Anadolu&#8217;ya gidip oradaki g&#246;zlemlerine dayanarak il&#231;e il&#231;e yazd&#305;klar&#305; raporlard&#305;r bunlar. Palu&#8217;da, Dersim&#8217;de, Hizan&#8217;da, Van&#8217;da neler oluyor? O kadar net bir tablo &#231;&#305;k&#305;yor ki ortaya!</span></p>
<p class="p3"><span class="sz">&nbsp;</span></p>
<p class="p4"><span class="sz">Osmanl&#305; Devleti 17. y&#252;zy&#305;ldan itibaren dirlik ve d&#252;zenlikten yoksun bir toplumdu. Devlet g&#252;c&#252; &#231;o&#287;u yerde son derece izafiydi; silah&#305; kap&#305;p ortal&#305;&#287;&#305; soyup so&#287;ana &#231;eviren &#231;apulcuyu zaptedebilecek g&#252;&#231;ten &#231;o&#287;u yerde ac&#305;nacak bir &#246;l&#231;&#252;de mahrumdu. &#214;zellikle Do&#287;u&#8217;da bu, g&#252;&#231;l&#252; ve silahl&#305; olan&#305;n silahs&#305;z ve g&#252;&#231;s&#252;z olan&#305; soydu&#287;u bir d&#252;zen anlam&#305;na geliyordu. Ve g&#252;&#231;l&#252;-g&#252;&#231;s&#252;z ayr&#305;m&#305; esasen m&#252;slim-Gayrim&#252;slim &#231;izgisine oturmu&#351;tu. Gayrim&#252;slimlerin silah ta&#351;&#305;mas&#305; yasal olarak s&#246;z konusu de&#287;ildi, gelenekte de b&#246;yle bir &#351;ey yoktu. Devletin g&#252;&#231;s&#252;z oldu&#287;u yerlerde, ortak &#246;zellikleri M&#252;sl&#252;man olmak olan, K&#252;rt veya T&#252;rk veya &#199;erkes bir dizi a&#287;a, derebeyi, e&#351;kiyaba&#351;&#305;, a&#351;iret reisi, &#231;eteba&#351;&#305; soyup talan edebiliyordu ortal&#305;&#287;&#305;. Ermeniler askere gitmiyor, dolay&#305;s&#305;yla &#231;al&#305;&#351;mak ve vergi &#246;demek zorundalar, dolay&#305;s&#305;yla da gelenek itibariyle bir ekonomik faaliyet i&#231;erisindeler. Bu y&#252;zden de soyulabilecek pozisyondalar. Malatya&#8217;n&#305;n da&#287;&#305;ndaki M&#252;sl&#252;man k&#246;yl&#252;y&#252; soysan ne olacak? Adam&#305;n soyulacak varl&#305;&#287;&#305; yok. Her sene vergi &#246;demek i&#231;in &#231;al&#305;&#351;mak zorunda olan Ermeni, bu paray&#305; biriktirmek zorundayd&#305;. Dolay&#305;s&#305;yla soyulabilecek durumdayd&#305;. &#304;&#351;te Osmanl&#305; sosyal d&#252;zeninin &#246;zeti budur.</span></p>
<p class="p3"><span class="sz">&nbsp;</span></p>
<p class="p4"><span class="sz">Ne zaman Bat&#305; r&#252;zg&#226;rlar&#305; esmeye ba&#351;lad&#305;, Avrupa&#8217;dan fikirler gelmeye ba&#351;lad&#305;, Tanzimat oldu, reform istekleri ortaya &#231;&#305;kmaya ba&#351;lad&#305;, o zaman i&#351;in rengi de&#287;i&#351;ti. Bu d&#252;zenin s&#252;rd&#252;r&#252;lemeyece&#287;i anla&#351;&#305;ld&#305;. O zaman e&#351;it hak talebi oldu, o zaman &#231;al&#305;&#351;an ve &#252;reten olduklar&#305; i&#231;in belki e&#351;it haktan daha da fazlas&#305;n&#305; talep ettiler, i&#351;te o zaman K&#252;rtleri, a&#351;iretleri etraflar&#305;nda istememeye ba&#351;lad&#305;lar, i&#351;in rengi bu &#351;ekilde 19. y&#252;zy&#305;l&#305;n sonuna do&#287;ru de&#287;i&#351;meye ba&#351;lad&#305;.</span></p>
<p class="p3"><span class="sz">&nbsp;</span></p>
<p class="p4"><span class="sz">1895&#8217;te Ta&#351;nak &#246;rg&#252;t&#252; genel bir ayaklanma te&#351;ebb&#252;s&#252;nde bulundu. Bu bir dizi ayd&#305;n&#305;n &#246;nderli&#287;inde son derece hayalperest ve romantik, do&#287;rusunu isterseniz aptalca bir projeydi. Anadolu &#231;ap&#305;nda bir ayaklanma ba&#351;latmaya te&#351;ebb&#252;s ettiler. Bunun i&#231;in &#304;stanbul&#8217;da Merkez Bankas&#305; pozisyonunda olan Osmanl&#305; Bankas&#305;&#8217;n&#305; bast&#305;lar. Tipik bir Deniz Gezmi&#351; vakas&#305;yla kar&#351;&#305;la&#351;maktay&#305;z burada. Yani y&#252;z tane askeri ka&#231;&#305;racaks&#305;n, iki yerde banka basacaks&#305;n, yabanc&#305; b&#252;y&#252;kel&#231;iliklere gidip bildiri atacaks&#305;n, yabanc&#305;lar m&#252;dahale edecekler ve halk kurtulacak gibi bir modelle devrimci ayaklanma ba&#351;latmay&#305; hayal ettiler. 1915&#8217;ten bir ku&#351;ak &#246;nce 1895&#8217;te ger&#231;ekle&#351;en son derece naif bir te&#351;ebb&#252;st&#252;r bu.</span></p>
<p class="p3"><span class="sz">&nbsp;</span></p>
<p class="p4"><span class="sz">Osmanl&#305; Devleti her zaman yapt&#305;&#287;&#305; hatay&#305; yapt&#305;, kan ve ate&#351;le bunu bast&#305;rmaya kalk&#305;&#351;t&#305;. 1895 yaz&#305;nda korkun&#231; bir katliam oldu. Anadolu &#231;ap&#305;nda b&#252;y&#252;k bir katliamd&#305;r bu. 1915 gibi &#246;rg&#252;tl&#252; ve sistematik de&#287;ildir belki, daha ziyade kaotik bir katliamd&#305;. Aynen 1970&#8217;lerdeki Mara&#351;, &#199;orum olaylar&#305; gibi sokak sokak, k&#246;y k&#246;y bask&#305;nlar oldu. Bu nitelikte bir halk katliam&#305; oldu. Her &#351;ehirde binlerce insan &#246;ld&#252;r&#252;ld&#252;. Toplam say&#305; hakk&#305;nda kimsenin net bir bilgisi yok, ama y&#252;z binin epey &#252;st&#252;nde insan&#305;n katledildi&#287;i anla&#351;&#305;l&#305;yor. Y&#252;zlerce Ermeni k&#246;y&#252; ve kasabas&#305; yak&#305;ld&#305; y&#305;k&#305;ld&#305; ve yok edildi. 1896&#8217;dan sonraki d&#246;nemde, 1902-3&#8217;teki seyyah an&#305;lar&#305;na bakarsan&#305;z Do&#287;u&#8217;nun her taraf&#305;nda terk edilmi&#351; Ermeni k&#246;yleri, yak&#305;l&#305;p y&#305;k&#305;lm&#305;&#351; Ermeni kasabalar&#305;, topluca M&#252;sl&#252;man olmu&#351; Ermeni k&#246;yleri gibi sahnelerle kar&#351;&#305;la&#351;&#305;rs&#305;n&#305;z.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu 1895 olay&#305;n&#305; bilmeden 1915&#8217;te ne oldu anlamak m&#252;mk&#252;n de&#287;ildir. Bu noktadan itibaren, 1890&#8217;lar&#305;n sonundan itibaren, Ta&#351;nak partisi Rus kart&#305;n&#305; oynad&#305;. Ruslar&#305;n deste&#287;ine g&#252;vendi. II. Nikola&#8217;n&#305;n Kafkasya politikas&#305; de&#287;i&#351;ti ve onlar da Ermeni kart&#305;n&#305; oynamaya karar verdiler. Ermenilerin kendileri i&#231;in &#246;nemli bir koz olaca&#287;&#305; karar&#305;n&#305; verdiler. &#214;te yandan &#304;ngiltere a&#231;&#305;s&#305;ndan Ermenilerin topyek&#252;n Rus kontrol&#252;ne girmesi sak&#305;ncal&#305; oldu&#287;u i&#231;in, bu kez &#304;ngiltere Ermeni reformlar&#305; konusunda Osmanl&#305; Devleti&#8217;ni s&#305;k&#305;&#351;t&#305;rmaya ba&#351;lad&#305;, ki Ermeniler t&#252;m&#252;yle Rus y&#246;r&#252;ngesine girmesin.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Siz bug&#252;nk&#252; T&#252;rkiye&#8217;yi anlat&#305;yorsunuz?</b></span></p>
<p class="p3"><span class="sz">&nbsp;</span></p>
<p class="p4"><span class="sz">De&#287;il mi? Tarih tekerr&#252;r ediyor, de&#287;il mi?</span></p>
<p class="p3"><span class="sz">&nbsp;</span></p>
<p class="p4"><span class="sz">&#304;ngiltere&#8217;nin 19. y&#252;zy&#305;l sonunda T&#252;rkiye&#8217;ye y&#246;nelik politikas&#305; Amerika&#8217;n&#305;n bug&#252;nk&#252; politikas&#305;na &#231;ok benzer. Bu reformlar yap&#305;lmazsa ve bu kat&#305; politikalarda &#305;srar edilirse, sonunda Rus&#8217;un kuca&#287;&#305;na d&#252;&#351;&#252;lme riski konusunda uyarm&#305;&#351;lard&#305;r. Olay&#305;n &#246;zeti budur. &#304;ngiliz politikas&#305;n&#305;n &#246;zeti budur. Nas&#305;l bir &#231;&#305;kar&#305; olabilir &#304;ngiltere&#8217;nin? H&#305;ristiyan dayan&#305;&#351;mas&#305; diyorsan&#305;z, yok &#246;yle bir &#351;ey. Rusya&#8217;n&#305;n son derece mant&#305;kl&#305; bir nedeni vard&#305; Ermeni kart&#305;n&#305; oynamas&#305; i&#231;in. E&#287;er Ermenistan&#8217;&#305; yani F&#305;rat&#8217;&#305;n do&#287;usunu T&#252;rkiye&#8217;den kopar&#305;rsa, bir sonraki ad&#305;mda Rusya dost bir Ermenistan &#252;zerinden Akdeniz&#8217;e &#231;&#305;kabilir. &#304;ngilizlerin kom&#351;u topraklarda bir pozisyonu yok. Yani &#304;ngilizlerin Ermenileri denetim alt&#305;na almakla varabilecekleri bir yer yok. &#304;ngilizlerin b&#252;t&#252;n &#231;abas&#305; Osmanl&#305; Devleti&#8217;ni modernize etmek ve Tanzimat&#8217;la gelen &#304;ttihad-&#305; Anas&#305;r anlay&#305;&#351;&#305;n&#305; geli&#351;tirmektir &#8211; ki b&#246;ylece Ermenilerin vesairenin istikrars&#305;zl&#305;k unsuru olmas&#305; engellensin. Buna kar&#351;&#305;l&#305;k Rusya&#8217;n&#305;n politikas&#305; sistemli olarak Ermenileri Rusya&#8217;y&#305; dost ve kurtar&#305;c&#305; olarak g&#246;recekleri bir noktaya &#231;ekmektir.</span></p>
<p class="p3"><span class="sz">&nbsp;</span></p>
<p class="p4"><span class="sz">&#304;stanbul Ermenileri aras&#305;nda o d&#246;nemde Rus&#231;u parti vard&#305;r, &#304;ngiltereci parti vard&#305;r, fakat en g&#252;&#231;l&#252; parti her zaman i&#231;in Osmanl&#305;c&#305; parti olmu&#351;tur. T&#252;m Osmanl&#305; unsurlar&#305; aras&#305;nda Osmanl&#305;&#8217;n&#305;n da&#287;&#305;lmas&#305;ndan en az &#231;&#305;kar&#305; olan iki unsur vard&#305;r; bir, Ermeniler, iki, Arnavutlar. Ciddi manada, ittihad-&#305; anas&#305;r&#8217;a dayal&#305; liberal bir d&#252;zenden, sa&#287;lam ve g&#252;&#231;l&#252; bir Osmanl&#305; &#304;mparatorlu&#287;undan en &#231;ok faydalanacak unsurlar da Ermeniler ve Arnavutlard&#305;r. Rumlar&#305;n ayr&#305; bir devleti var zaten, S&#305;rplar&#305;n ayr&#305; bir yeri var, Araplar ayr&#305;l&#305;rlarsa derli toplu bir hale gelebilirler. Oysa ki Ermenilerin &#246;yle bir se&#231;ene&#287;i yok. Ermenistan yok &#231;&#252;nk&#252;. En kabaday&#305;s&#305; Van&#8217;da, onun da %32-33 civar&#305;ndad&#305;r n&#252;fus oran&#305;. O d&#246;nemde Rusya&#8217;n&#305;n Erivan vilayetinde Ermeni n&#252;fusu %50&#8217;nin alt&#305;ndad&#305;r. Azeridir Erivan&#8217;&#305;n &#231;o&#287;unluk n&#252;fusu. Hi&#231;bir yerde bir Ermenistan yok. Ermenistan&#8217;&#305;n hakiki ba&#351;kenti neresidir o d&#246;nemde? &#304;stanbul&#8217;dur. T&#252;m k&#252;lt&#252;rel faaliyetlerin, gazetelerin, okullar&#305;n, patrikhanenin, zengin Ermenilerin, ileri gelen Ermenilerin, fikir ak&#305;mlar&#305;n&#305;n, d&#252;&#351;&#252;nce yap&#305;lar&#305;n&#305;n, sosyalist partilerin, muhafazak&#226;r partilerin her t&#252;rl&#252;s&#252;n&#252;n, Ermeni parlamentosunun yeri &#304;stanbul&#8217;dur.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Ermeni parlamentosundan neyi kastediyorsunuz?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Ermeni Milleti Meclisi 1860 tarihinde Sultan Abd&#252;lmecid&#8217;in ferman&#305;yla kuruldu. Osmanl&#305;&#8217;daki Meclis-i Mebusan&#8217;dan 16 sene &#246;nce, imparatorlu&#287;un se&#231;imle gelen ilk umumi meclisi idi. San&#305;r&#305;m d&#252;nyan&#305;n herhangi bir &#304;slam &#252;lkesinde ger&#231;ekle&#351;en ilk temsili demokrasi denemesidir. Gruplar vard&#305; mecliste, soru &#246;nergesiydi, meclis i&#231; t&#252;z&#252;&#287;&#252;yd&#252;, zab&#305;t ceridesiydi gibi, bilinen parlamenter d&#252;zene sahip bir yap&#305;yd&#305;. Bu anlamda da Ermenilerin ba&#351;kenti &#304;stanbul&#8217;du. Akl&#305; ba&#351;&#305;nda olan Ermenilerin hepsi de bunun fark&#305;ndayd&#305;.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermeni ayd&#305;nlar&#305; o zaman da ayn&#305; &#351;eyleri s&#246;ylemi&#351;lerdi, &#351;imdi de a&#351;a&#287;&#305; yukar&#305; ayn&#305; &#351;eyi s&#246;yl&#252;yorlar. Komplekslerinden kurtulmu&#351;, gayrim&#252;slim vatanda&#351;lar&#305;yla bar&#305;&#351;m&#305;&#351; bir &#252;lkeye canla ba&#351;la sahip &#231;&#305;kmaya &#231;al&#305;&#351;&#305;yorlar. O y&#305;llarda Tanzimat ideolojisi &#231;er&#231;evesinde bir modern Osmanl&#305; kimli&#287;i yaratmaya &#231;al&#305;&#351;anlar&#305;n &#246;n saflar&#305;nda hep Ermenileri g&#246;r&#252;rs&#252;n&#252;z. &#304;lk T&#252;rk&#231;e roman&#305; o y&#305;llarda Vartanyan Pa&#351;a yazm&#305;&#351;t&#305;r, ilk &#246;nemli T&#252;rk&#231;e s&#246;zl&#252;kler gene Hintliyan&#8217;&#305;n, Sinapyan&#8217;&#305;n, Keresteciyan&#8217;&#305;n eseridir. &#304;lk kez Orta Asya T&#252;rk&#231;esiyle sistemli olarak ilgilenenlerden biri, Arnavut olan &#350;emsettin Sami Beydir. Arnavutlar ve Ermeniler bu tarihte Osmanl&#305;l&#305;k fikrinin ve onun simgesi olan fesin en b&#252;y&#252;k savunucular&#305; olmu&#351;lard&#305;r. Fakat bu y&#252;r&#252;memi&#351;tir.</span></p>
<p class="p3"><span class="sz">&nbsp;</span></p>
<p class="p4"><span class="sz">Birinci D&#252;nya Sava&#351;&#305;n&#305;n ba&#351;lang&#305;&#231; a&#351;amas&#305;na gelindi&#287;inde, Adana olaylar&#305;n&#305;n da etkisiyle Ermeni toplumunda b&#252;y&#252;k bir g&#252;vensizlik duygusu vard&#305;. &#304;ttihat ve Terakki y&#246;netiminde gittik&#231;e g&#252;&#231;lenen ve &#231;&#305;&#287;&#305;r&#305;ndan &#231;&#305;kan T&#252;rk&#231;&#252; ve Bat&#305;-kar&#351;&#305;t&#305; d&#252;&#351;&#252;ncenin kendi ba&#351;lar&#305;n&#305; yakaca&#287;&#305;na inand&#305;lar, i&#351;in bir felakete do&#287;ru gitti&#287;ini sezdiler. &#214;zellikle D&#252;nya Harbi &#231;&#305;kt&#305;&#287;&#305;nda &#231;ok geni&#351; bir kitlenin i&#231;inde, 1895&#8217;te ya&#351;anan&#305;n tekrar ya&#351;anaca&#287;&#305; ku&#351;kusu vard&#305;.</span></p>
<p class="p3"><span class="sz">&nbsp;</span></p>
<p class="p4"><span class="sz">Van hakk&#305;nda yay&#305;mlanm&#305;&#351; epeyce an&#305; ve inceleme var. Van gibi bir yerin mikro tarihini izlerseniz, kar&#351;&#305;l&#305;kl&#305; g&#252;vensizli&#287;in t&#305;rman&#305;&#351;&#305;n&#305; &#231;ok net g&#246;rebilirsiniz. Ermeniler katliam bekliyorlar, dolay&#305;s&#305;yla silahlan&#305;yorlar, zira bu kez postu pahal&#305;ya satma niyetindeler. Van Ermenileri 1895&#8217;te korkun&#231; bir katliam ya&#351;am&#305;&#351;, hen&#252;z onun yaralar&#305; do&#287;ru d&#252;r&#252;st sar&#305;lmam&#305;&#351;, bir daha tekrarlanmas&#305;ndan korkuyorlar. Onlar silahlan&#305;nca, Rus deste&#287;iyle ayaklanacaklar&#305;ndan korkan Osmanl&#305; idaresi, g&#252;venlik tedbirleri almaya ba&#351;l&#305;yor. Bunun &#252;zerine Ermeniler b&#252;sb&#252;t&#252;n pani&#287;e kap&#305;l&#305;p Rusya&#8217;dan yard&#305;m istiyorlar. Bir an &#246;nce harekete ge&#231;ilmezse isyan&#305;n do&#287;aca&#287;&#305;ndan korkan y&#246;netim, Ermenilerin lider kesimini tutuklay&#305;p imha etme yoluna gidiyor. Bunun &#252;zerine Ermeniler katliam&#305;n ba&#351;lad&#305;&#287;&#305;na inan&#305;p 25 Nisan 1915&#8217;te ayaklan&#305;yorlar. Burada g&#246;r&#252;len &#351;ey, yumurta m&#305; tavuktan tavuk mu yumurtadan &#231;&#305;kar durumudur. Bu sorunun cevab&#305; yoktur.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Hocam bu 1860&#8217;ta millet meclisi var diyorsunuz, se&#231;imle kuruluyor ve her &#351;ey iyi g&#246;z&#252;k&#252;yor vs. 1895&#8217;e giden s&#252;re&#231;te bu ili&#351;kiler nas&#305;l kopuyor?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Do&#287;u&#8217;da reformlar&#305;n bir t&#252;rl&#252; yap&#305;lamamas&#305; san&#305;r&#305;m belirleyici unsurdur. Bunlar temel devlet fonksiyonlar&#305;n&#305;n reformlar&#305;d&#305;r; yani can ve mal g&#252;venli&#287;inin sa&#287;lanmas&#305; meselesidir. Can g&#252;venli&#287;i, m&#252;lk g&#252;venli&#287;i ve vergi adaleti&#8230;</span></p>
<p class="p3"><span class="sz">&nbsp;</span></p>
<p class="p4"><span class="sz">&#304;kinci olarak Ermeni toplumu bir k&#252;lt&#252;rel evrimden ge&#231;iyor. Sonraki ku&#351;ak daha sab&#305;rs&#305;z bir ku&#351;ak, devrim yoluyla sorunlar&#305; &#231;&#246;zmeye &#231;al&#305;&#351;an bir ku&#351;ak.</span></p>
<p class="p3"><span class="sz">&nbsp;</span></p>
<p class="p4"><span class="sz">&#220;&#231;&#252;nc&#252;s&#252; ekonomik olarak kalk&#305;nd&#305;k&#231;a, biz niye bu adamlara hara&#231; &#246;demeye devam edelim &#351;eklinde bir d&#252;&#351;&#252;nce filizlenmi&#351;tir. Ayr&#305; bir devlet kural&#305;m fikri ba&#351;lang&#305;&#231;ta yoktur, ya da varsa bile pek hayali, pek marjinal bir r&#252;yadan ibarettir. Bug&#252;n ba&#287;&#305;ms&#305;z K&#252;rdistan ne kadar ger&#231;ek&#231;i bir &#351;eyse, o d&#246;nemde de ba&#287;&#305;ms&#305;z Ermenistan a&#351;a&#287;&#305; yukar&#305; bu kadar ger&#231;ek&#231;i. Ba&#287;&#305;ms&#305;z Ermenistan fikri ciddi &#351;ekilde ancak 1914&#8217;te patlak vermi&#351;tir. Sava&#351; &#231;&#305;kt&#305;ktan sonra film kopmu&#351;tur o noktada. Ondan &#246;nce ger&#231;ekten ba&#287;&#305;ms&#305;zl&#305;&#287;&#305; d&#252;&#351;&#252;nen ya da ifade eden kimseye pek rastlamazs&#305;n&#305;z, birtak&#305;m &#351;airane ifadeler d&#305;&#351;&#305;nda.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermeni ilericileri ve devrimci &#246;rg&#252;tleri II. Abd&#252;lhamit&#8217;e kar&#351;&#305; aktif olarak m&#252;cadele etmi&#351;tir. Sebep Sultan&#305; T&#252;rk&#8217;&#252;n temsilcisi olarak g&#246;rd&#252;klerinden de&#287;il, gerici d&#252;zenin temsilcisi olarak g&#246;rd&#252;kleri i&#231;indir daha &#231;ok. Eski ve k&#246;hne devlet yap&#305;s&#305;n&#305;n temsilcisi olarak g&#246;r&#252;ld&#252;, bu nedenle de devrimci hareketin hedefi haline geldi. 1908 ihtilalinde Ermeni devrimci &#246;rg&#252;tleri &#304;ttihat ve Terakki ile yak&#305;n i&#351;birli&#287;i i&#231;erisinde &#231;al&#305;&#351;t&#305;lar. Bug&#252;n II. Me&#351;rutiyetin ilan&#305; anlat&#305;l&#305;rken hep Selanik anlat&#305;l&#305;r, oysa ayn&#305; g&#252;nlerde patlak veren bir de Erzurum &#304;htilali vard&#305;r. Erzurum hareketinin i&#231;erisinde &#304;ttihat ve Terakkicilerden &#231;ok, Ermeni devrimci &#246;rg&#252;tleri vard&#305;r ve istedikleri &#351;ey ba&#287;&#305;ms&#305;z Ermenistan de&#287;il, t&#305;pk&#305; Selanik devrimcileri gibi, h&#252;rriyet, uhuvvet ve m&#252;savatt&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">San&#305;r&#305;m &#304;ttihat ve Terakki ile Ermeni hareketinin yollar&#305;n&#305;n ayr&#305;lmas&#305;nda d&#246;n&#252;m noktas&#305; 1909 Adana olaylar&#305;d&#305;r. Bizde tarih&#231;ilerin yeterince &#252;st&#252;nde durmad&#305;klar&#305; bir olayd&#305;r. Adana&#8217;da 31 Mart 1909&#8217;da &#246;nce &#304;ttihat&#231;&#305;lara kar&#351;&#305; ba&#351;layan ayaklanma, sonu&#231;ta on binlerce Ermeni&#8217;nin katliam&#305;yla sonu&#231;lanm&#305;&#351;t&#305;r. O olaylar&#305;n sonunda &#304;ttihat ve Terakki ile Ermeniler aras&#305;na b&#252;y&#252;k bir g&#252;vensizlik girmi&#351;tir. Meclis grubunda h&#226;l&#226; &#304;ttihat&#231;&#305;lar ile Ta&#351;nak&#231;&#305;lar birlikte hareket etmi&#351; olsalar da, bu tarihten sonra ili&#351;kilere ku&#351;ku ve korku hakim olmu&#351;tur.</span></p>
<p class="p3"><span class="sz">&nbsp;</span></p>
<p class="p4"><span class="sz">1914 Kas&#305;m&#305;nda, sava&#351; &#231;&#305;kt&#305;&#287;&#305;nda Ta&#351;nak Partisi Erzurum&#8217;da parti kongresini toplad&#305;. Bu kongrede Parti ikiye b&#246;l&#252;nd&#252;. Partinin bir yar&#305;s&#305; sava&#351; s&#252;resince devrimci m&#252;cadeleye ara verip Osmanl&#305;&#8217;ya destek olmay&#305; savundu. Antranik &#246;nderli&#287;indeki di&#287;er yar&#305;s&#305; da sava&#351;&#305;n b&#252;y&#252;k bir f&#305;rsat oldu&#287;u fikri ile Rusya&#8217;y&#305; desteklemeleri gerekti&#287;ini savundu ve kongre karga&#351;ayla son buldu. Kongreyi izleyen g&#252;nler i&#231;erisinde parti ileri gelenlerinin bir k&#305;sm&#305; Rusya&#8217;ya iltica etti ve orada Rus ordusu b&#252;nyesinde Ermeni g&#246;n&#252;ll&#252;lerden olu&#351;an d&#246;rt alay kurdular. &#304;ttihat ve Terakki listesinden Erzurum mebusu olan Karekin Past&#305;rmac&#305;yan bu alaylardan birinin komutan&#305;d&#305;r; Sason isyan&#305;n&#305;n &#246;nc&#252;s&#252; olan Antranik de bir di&#287;erinin komutan&#305;d&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">&#350;u soruyu sormak laz&#305;m: Ta&#351;nak &#246;rg&#252;t&#252;n&#252;n halk i&#231;indeki oran&#305; nedir? Yani ka&#231; ki&#351;i bu &#246;rg&#252;te dahildi? Bu konuda her iki taraf da d&#252;r&#252;st de&#287;ildir. Her iki taraf da Ta&#351;nak&#231;&#305;lar&#305;n g&#252;c&#252;n&#252; abartma e&#287;ilimindedir. Ta&#351;naksutyun bug&#252;n hal&#226; aktif olan bir parti oldu&#287;undan, halk&#305;n kendilerini destekledi&#287;ini iddia etmek zorundad&#305;r. T&#252;rk taraf&#305; da Ermenilerin s&#246;zde &#8220;hainli&#287;ini&#8221; abartma e&#287;ilimindedir. Ancak halktan birine sorsan&#305;z, Ta&#351;naksutyun nedir diye, ilgi oran&#305; neydi, elle tutulur bir bilgimiz yok. Ancak ben d&#252;&#351;&#252;k bir oran oldu&#287;unu tahmin ediyorum.</span></p>
<p class="p3"><span class="sz">&nbsp;</span></p>
<p class="p4"><span class="sz">Sonu&#231; olarak bir felaket noktas&#305;na gelindi. 1915 hadiselerini de&#287;erlendirirken &#246;nce bir kavramsal ayr&#305;m yapmakta fayda vard&#305;r. Olay&#305;n ne derece taamm&#252;den, ne derece kasten ve ne derece tesad&#252;fen oldu&#287;unu de&#287;erlendirmemiz laz&#305;m. Ceza hukukunda biliyorsunuz kas&#305;t ve taamm&#252;t farkl&#305; &#351;eylerdir. Taamm&#252;t demek bir cinayeti &#246;nceden planlayarak, tasarlayarak i&#351;lemek demektir. Ancak taamm&#252;t yoksa kas&#305;t yok demek de&#287;ildir. Taamm&#252;ts&#252;z fakat kas&#305;tl&#305; olan cinayetler vard&#305;r. Adam bana bir s&#246;z s&#246;yler, bana vuraca&#287;&#305;ndan korkar&#305;m, adam&#305; &#246;ld&#252;r&#252;r&#252;m. Bunda taamm&#252;t yoktur ancak kas&#305;t vard&#305;r. Planlanmam&#305;&#351;t&#305;r, ama bu demek de&#287;il ki kas&#305;tl&#305; cinayet de&#287;ildir.</span></p>
<p class="p3"><span class="sz">&nbsp;</span></p>
<p class="p4"><span class="sz">1915 katliam&#305; ne &#246;l&#231;&#252;de kasten ne &#246;l&#231;&#252;de taamm&#252;den ve ne &#246;l&#231;&#252;de tesad&#252;fen yap&#305;ld&#305; tam olarak belirlemek zor. 1915&#8217;de &#231;ok b&#252;y&#252;k bir katliam oldu, bu konuda hi&#231;birinizin bir &#351;&#252;phesi olmas&#305;n. 1913 y&#305;l&#305;ndaki en son n&#252;fus say&#305;m&#305;nda, Osmanl&#305;&#8217;n&#305;n bug&#252;nk&#252; T&#252;rkiye olan s&#305;n&#305;rlar&#305;nda 1 milyon 300 bin Ermeni ya&#351;&#305;yordu. Yakla&#351;&#305;k Osmanl&#305; n&#252;fusunun %10 veya 11&#8217;i kadard&#305; ve buna Kars ve Ardahan dahil de&#287;ildir zira o tarihlerde Osmanl&#305; s&#305;n&#305;rlar&#305;na dahil de&#287;ildirler. Ermeni kaynaklar&#305; da 1 milyon 800 ya da 900 bin civar&#305;nda bir rakam vermektedir. Bunlar olduk&#231;a sa&#287;lam rakamlard&#305;r &#231;&#252;nk&#252; vaftiz kay&#305;tlar&#305;ndan &#231;&#305;kar&#305;lm&#305;&#351;t&#305;r. Hakikat muhtemelen ikisi aras&#305;nda bir yerlerdeydi. Belki baz&#305; insanlar hem M&#252;sl&#252;man hem de gayrim&#252;slim olarak kaydolunmu&#351;tu.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Osmanl&#305; ar&#351;ivlerine g&#246;re, &#246;zellikle de Yusuf Hala&#231;o&#287;lu&#8217;nun verdi&#287;i rakamlara g&#246;re 750 bin civar&#305;nda bir ermeni n&#252;fusunda bahsediliyor?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Do&#287;ru de&#287;il. Osmanl&#305; devletinin 1913&#8217;te yapt&#305;&#287;&#305; say&#305;m &#231;al&#305;&#351;mas&#305; vard&#305;r, daha &#246;nceki say&#305;mlar &#252;zerine n&#252;fus kay&#305;tlar&#305;ndan projeksiyon metoduyla yap&#305;lm&#305;&#351;t&#305;r. Defalarca ve her yerde yap&#305;lm&#305;&#351;t&#305;r. 1 milyon 300 bin civar&#305;nda bir rakam &#231;&#305;kar. Resmi rakam budur. Ger&#231;ek rakam&#305;n bundan epey daha y&#252;ksek olmas&#305; laz&#305;m.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Sizce Suriye&#8217;ye tehcir edilen Ermenilerin say&#305;s&#305; nedir?</b></span></p>
<p class="p3"><span class="sz">&nbsp;</span></p>
<p class="p4"><span class="sz">1927&#8217;de yap&#305;lan ilk Cumhuriyet d&#246;nemi n&#252;fus say&#305;m&#305;na g&#246;re 100 bin Ermeni vard&#305;r T&#252;rkiye&#8217;de. Hakiki rakam muhtemelen 200 ila 250 bindir &#231;&#252;nk&#252; arada din de&#287;i&#351;tirenler say&#305;lmam&#305;&#351;t&#305;r. &#214;zellikle cariye, k&#246;le ya da &#231;ocuk olarak evlere al&#305;nanlar say&#305;lmam&#305;&#351;t&#305;r. Onlar&#305; da sayd&#305;&#287;&#305;m&#305;zda Anadolu&#8217;da 1927 itibariyle muhtemelen 250 bin civar&#305;nda Ermeni ya&#351;&#305;yordu.</span></p>
<p class="p3"><span class="sz">&nbsp;</span></p>
<p class="p4"><span class="sz">Sava&#351; sonras&#305; 1918&#8217;de Suriye&#8217;de uluslararas&#305; K&#305;z&#305;lha&#231;&#8217;&#305;n yapt&#305;&#287;&#305; say&#305;mda, 500 bin m&#252;ltecinin hayatta oldu&#287;unu biliyoruz. Yakla&#351;&#305;k 200 veya 300 bin Ermeni&#8217;nin Van ve y&#246;resinden ka&#231;arak, Rusya&#8217;ya s&#305;&#287;&#305;nd&#305;&#287;&#305;n&#305; biliyoruz. Tahminen 10 ila 15 binin Ege b&#246;lgesinden Yunanistan&#8217;a ka&#231;t&#305;&#287;&#305;n&#305; biliyoruz. Rakamlar&#305; alt alta koyun toplad&#305;&#287;&#305;n&#305;z zaman en az 500 bin en &#231;ok 800 bin civar&#305;nda insan&#305;n bu s&#252;re&#231;te yok oldu&#287;u anla&#351;&#305;l&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">&#214;nemli olan &#246;l&#252; say&#305;s&#305; de&#287;ildir maamafih. Esas &#231;arp&#305;c&#305; olan, bir &#305;rk&#305;n, bir ulusun, bir k&#252;lt&#252;r&#252;n yok edilmesidir. Bir &#252;lkenin &#252;&#231; bin seneden beri yerlisi olan, bir bak&#305;ma o b&#246;lgedeki M&#252;sl&#252;manlardan daha fazla yerlisi olan bir halk&#305; topyek&#252;n yok ediyorsun. Ermeniler topra&#287;a &#231;ok ba&#287;l&#305; bir halkt&#305;r. Bulundu&#287;u yerde ayaklar&#305; yere derin basar, k&#246;k salar. T&#252;rklerde bu &#246;zellik daha azd&#305;r ve K&#252;rtlerde &#231;ok daha azd&#305;r. Hayvanc&#305;l&#305;&#287;&#305;n buna etkisi olmu&#351;tur tabi. Oysa Ermeni 10 ku&#351;ak &#246;ncesine kadar dedesini sayar, mezar&#305;n&#305; g&#246;sterir size, kilisenin duvar&#305;nda yaz&#305;t&#305; vard&#305;r. B&#246;yle bir toplumu oldu&#287;u gibi, bir &#252;lkenin n&#252;fusunun %12 ila 15&#8217;ini t&#252;m&#252;yle s&#252;r&#252;p imha ediyorsun, yok ediyorsun. &#304;zlerini siliyorsun. Kilisesini, okulunu, mezarl&#305;&#287;&#305;n&#305;, evini yok ediyorsun. K&#246;y&#252;n&#252;n ad&#305;n&#305; bile yok ediyorsun. Tarihten kayd&#305;n&#305; siliyorsun. &#304;mha etmek sadece &#246;ld&#252;rmek de&#287;ildir. S&#252;rmek, da&#287;&#305;tmak, an&#305;lar&#305;n&#305; silmek, an&#305;tlar&#305;n&#305; yok etmek, aile yap&#305;s&#305;n&#305; da&#287;&#305;tmak, kad&#305;n&#305; erke&#287;inden ay&#305;rmak, anneyi &#231;ocu&#287;undan ay&#305;rmak, sersefil bir yerlere atmakt&#305;r. Bu bir insanl&#305;k su&#231;udur.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Osmanl&#305; Devleti, co&#287;rafyas&#305;nda ba&#351;ka az&#305;nl&#305;klar&#305;n da olmas&#305;na ra&#287;men, niye Ermenilere tehcir uygulad&#305; da, K&#252;rtlere, Abazalara, &#199;erkezlere vs. uygulamad&#305;?</b></span></p>
<p class="p3"><span class="sz">&nbsp;</span></p>
<p class="p4"><span class="sz">m&#252;slim ile gayrim&#252;slimi ay&#305;ral&#305;m. Osmanl&#305; Devleti&#8217;nin temel i&#231;g&#252;d&#252;s&#252; T&#252;rk &#8211; gayrit&#252;rk de&#287;il, m&#252;slim &#8211; gayrim&#252;slim kar&#351;&#305;tl&#305;&#287;&#305; &#252;zerine kuruluydu. T&#252;rk ile K&#252;rd&#252;n ayr&#305;&#351;mas&#305; 1920&#8217;leri bulacakt&#305;r, daha &#246;nce b&#246;yle bir ayr&#305;m pek bilinmez. M&#252;sl&#252;manlar &#8220;biz&#8221; iken gayrim&#252;slimler &#8220;&#246;teki&#8221;dir. Anadolu&#8217;da iki tane &#246;nemli gayrim&#252;slim topluluk vard&#305;, biri Ermeniler di&#287;eri de Rumlard&#305;. &#304;kisi aras&#305;nda &#351;u fark vard&#305;, Rum&#8217;u kovarsan gidecek yeri vard&#305;, Ermeni&#8217;yi kovarsan gidecek yeri yoktu.</span></p>
<p class="p3"><span class="sz">&nbsp;</span></p>
<p class="p4"><span class="sz">Taamm&#252;t unsuruna geriye d&#246;nersek, benim kanaatime g&#246;re, h&#252;k&#252;metin tamam&#305;nda de&#287;il fakat belirli &#351;ahsiyetlerde, son derece &#246;nemli &#351;ah&#305;slarda taamm&#252;t unsuru vard&#305;. En az&#305;ndan 1913&#8217;ten itibaren baz&#305; ki&#351;iler, baz&#305; &#246;nde gelen &#304;ttihat ve Terakki liderleri, bunlar aras&#305;nda Dr. Naz&#305;m da vard&#305;r, Bahaeddin &#350;akir vard&#305;r, Talat da belki onlara kat&#305;lm&#305;&#351;t&#305;r, Ermeni meselesinin tek &#231;&#246;z&#252;m&#252;n&#252;n imha oldu&#287;u sistemli olarak d&#252;&#351;&#252;nm&#252;&#351;lerdir.</span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rk toplumunun y&#246;netici s&#305;n&#305;f&#305;nda Ermenileri topyek&#252;n imha etme fikrinin belki egemen ve bask&#305;n olmasa bile en az&#305;ndan ciddi olarak tart&#305;&#351;&#305;lan bir fikir oldu&#287;unu biliyoruz.</span></p>
<p class="p3"><span class="sz">&nbsp;</span></p>
<p class="p4"><span class="sz">Di&#287;er yandan ideolojik de&#287;il pratik olarak d&#252;&#351;&#252;nen siyasi liderlere bakt&#305;&#287;&#305;m&#305;z zaman, orada da durum &#351;udur. Sava&#351;ta Osmanl&#305;&#8217;n&#305;n yenilme ihtimali &#231;ok kuvvetlidir. 93 harbinde par&#231;alanmayan Osmanl&#305;&#8217;n&#305;n bu sefer par&#231;alanma riski &#231;ok kuvvetlidir. Ermenilere g&#252;ven olmaz, arkadan vurabilirler. Dolay&#305;s&#305;yla bunlar&#305; imha etmek laz&#305;md&#305;r. Bu anlay&#305;&#351;&#305;n da &#231;ok g&#252;&#231;l&#252; oldu&#287;unu biliyoruz.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu d&#246;nemde &#252;st d&#252;zey y&#246;netimde tart&#305;&#351;&#305;lan ve belli ki bir &#246;l&#231;&#252;de destek g&#246;ren bir di&#287;er g&#246;r&#252;&#351; &#8220;Ermeni kemiyetlerini Ermeni c&#252;ziyetlerine d&#246;n&#252;&#351;t&#252;rme&#8221; diye tabir edilen politikad&#305;r. Daha sonraki d&#246;nemde K&#252;rtlere uygulanan y&#246;ntemdir. Yani ama&#231; Ermenileri, hi&#231;bir yerde &#231;o&#287;unluk olu&#351;turmayacak &#351;ekilde Anadolu i&#231;lerine da&#287;&#305;tmakt&#305;r. Ermenileri &#231;o&#287;unlukta olduklar&#305; yerlerden al&#305;p Ankara&#8217;ya Mu&#287;la&#8217;ya Bursa&#8217;ya da&#287;&#305;t&#305;p, azaltmakt&#305;r. Bu da tart&#305;&#351;&#305;lm&#305;&#351;t&#305;r, ama belli ki &#351;u ya da bu nedenle kabul edilmemi&#351;tir.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Aradaki bu yaz&#305;&#351;malar ve g&#246;r&#252;&#351;melerle ilgili yaz&#305;l&#305; belge var m&#305;d&#305;r?</b></span></p>
<p class="p3"><span class="sz">&nbsp;</span></p>
<p class="p4"><span class="sz">&#214;zellikle T&#252;rk taraf&#305;nda olaylar&#305;n i&#231;inde bulunan ki&#351;ilerin an&#305;lar&#305;na bakarsan&#305;z epeyce malzeme bulursunuz. Falih R&#305;fk&#305; Atay&#8217;&#305;n mesela 1967&#8217;de yay&#305;mlad&#305;&#287;&#305; kendisinden beklenmeyecek &#246;l&#231;&#252;de a&#231;&#305;k s&#246;zl&#252; ve ayr&#305;nt&#305;l&#305; bir makalesi var bunlar hakk&#305;nda. Anlad&#305;&#287;&#305;m kadar&#305;yla Atay&#8217;&#305;n as&#305;l kayg&#305;s&#305; Atat&#252;rk&#8217;&#252; temize &#231;&#305;kartmakt&#305;r. O nedenle de &#304;ttihat&#231;&#305;lara y&#252;klenir, Bahattin &#350;akir&#8217;i, Talat&#8217;&#305; hatta dolayl&#305; olarak Ziya G&#246;kalp&#8217;i su&#231;lay&#305;c&#305; bir dil kullan&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">Bir di&#287;er se&#231;enek, o d&#246;nemde ABD&#8217;den bir teklif gelir, gemilerle Ermenileri ABD&#8217;ye g&#246;ndermeyi teklif ederler. Bu da benimsenmez ve sonu&#231;ta bir karambolde Ermenileri topyek&#252;n Suriye &#231;&#246;l&#252;ne s&#252;rme karar&#305; al&#305;n&#305;r. Bunun &#252;zerinde iki dakika durup d&#252;&#351;&#252;n&#252;rseniz, bunun y&#252;zbinlerce insan&#305; &#246;l&#252;me mahk&#251;m etmek anlam&#305;na geldi&#287;i apa&#231;&#305;kt&#305;r. B&#305;rak&#305;n bir milyonu, sava&#351; ko&#351;ullar&#305;nda o &#231;&#246;lde be&#351;bin ki&#351;inin uzun s&#252;re hayatta kalmas&#305; d&#252;&#351;&#252;n&#252;lemez. Yani &#8220;s&#252;rg&#252;n&#8221; filan deyip kendimizi kand&#305;rmayal&#305;m, bu karar a&#231;&#305;k&#231;a bir imha karar&#305;d&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Ba&#351;ka nereye s&#252;rebilirdi?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Ba&#351;ka bir yere s&#252;rmesi zor. Rusya&#8217;ya s&#252;rse belki daha insani bir &#231;&#246;z&#252;m, sonu&#231;ta Van Ermenileri o tarafa ka&#231;t&#305;lar. Ancak bunu yapt&#305;&#287;&#305;n zaman s&#252;rd&#252;&#287;&#252;n insanlar&#305;n d&#252;&#351;man ordusuna kat&#305;lmalar&#305; ihtimalini d&#252;&#351;&#252;nmek zorundas&#305;n. Orduya kat&#305;lmasa bile geri hizmetleri besler, &#252;retime katk&#305;da bulunur. Bunu g&#246;ze alamazd&#305;lar. Anadolu&#8217;da ba&#351;ka yere s&#252;rebilirlerdi, belki bir s&#252;re bu da d&#252;&#351;&#252;n&#252;ld&#252;. Bunda da ia&#351;e meselesi var, g&#252;venlik meselesi var, sava&#351; zaman&#305; nihayet. Daha &#246;nemlisi, sava&#351;tan sonra bu insanlar geri d&#246;nmeye kalk&#305;&#351;acaklar. Onu da g&#246;ze alamazd&#305;lar.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>O zaman burada Suriye&#8217;ye s&#252;rme konusunda bir kas&#305;t yok, ba&#351;ka &#231;are yok?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Taamm&#252;t var bence, kas&#305;t da var, tesad&#252;f de var. &#304;nsani ve b&#252;y&#252;k siyasi olaylar hi&#231;bir zaman tek fakt&#246;rle a&#231;&#305;klanamazlar.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Bu bir yer utan&#231; verici bir durum, yani 5 ya&#351;&#305;nda bir bebe&#287;in katledilmesini her iki taraf i&#231;in de kimse savunamaz. Ancak bu olay&#305; 3 ki&#351;inin &#252;zerine y&#305;k&#305;p, devlet masumdu demek de do&#287;ru de&#287;il. Yani karar mekanizmas&#305;nda varsa bir sorun, herkes sorun var demektir.</b></span></p>
<p class="p3"><span class="sz">&nbsp;</span></p>
<p class="p4"><span class="sz">Farkl&#305; nedenlerle farkl&#305; ki&#351;iler bu operasyon i&#231;erisinde yer ald&#305;lar. Sonu&#231;ta bu operasyon y&#252;zlerce ki&#351;inin &#246;nemli kararlar verdi&#287;i ve binlerce ki&#351;inin uygulamada yer ald&#305;&#287;&#305; bir operasyondur. Bunun i&#231;erisinde <i>ideological hardliner</i> dedi&#287;imiz sertlik yanl&#305;lar&#305; var, yani bu i&#351;i hem ideolojik hem de teorik olarak savunanlar var. Bu i&#351;i pratik nedeniyle savunanlar oldu&#287;u gibi, becerisizli&#287;in, hesaps&#305;zl&#305;&#287;&#305;n, &#246;ng&#246;r&#252;lemeyen geli&#351;melerin de rol&#252; vard&#305;r muhakkak.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Ama bu bildi&#287;im kadar&#305;yla 1922&#8217;de de devam etti. Cumhuriyet kurulmadan k&#305;sa s&#252;re &#246;ncesine kadar buna benzer infazlar devam etti.</b></span></p>
<p class="p3"><span class="sz">&nbsp;</span></p>
<p class="p4"><span class="sz">1915&#8217;in Nisan aylar&#305;nda, Mart sonlar&#305;ndan ba&#351;layarak, her &#351;ehirde Ermeni toplumunun ileri gelenlerini, liderlerini topluca tutuklad&#305;lar. Bunlar&#305;n &#231;o&#287;u hunharca &#246;ld&#252;r&#252;ld&#252;. &#304;stanbul&#8217;da Ermeni toplumunun &#246;nde gelen isimlerini &#8211; yazarlar, d&#252;&#351;&#252;n&#252;rler, entelekt&#252;eller, doktorlar, milletvekilleri, ileri gelen masonlar vs. yani toplumun egemen s&#305;n&#305;f&#305; diyebilece&#287;imiz insanlardan olu&#351;an 200-250 ki&#351;ilik bir toplulu&#287;u tutuklad&#305;lar. Anadolu&#8217;da iki ayr&#305; toplama merkezine sevk ettiler ve bu gidenlerin yar&#305;dan fazlas&#305; &#246;ld&#252;, &#246;ld&#252;r&#252;ld&#252;. &#304;ki milletvekili, Krikor Zohrab ve Vartkes Sereng&#252;lyan Diyarbak&#305;r&#8217;da divan-&#305; harbe sevk edildiler, ve arabaya Diyarbak&#305;r&#8217;a giderken Urfa yak&#305;nlar&#305;nda Te&#351;kilat-&#305; Mahsusa &#252;yesi olan bir &#231;ete taraf&#305;ndan durdurulup kafalar&#305;na ta&#351;la vurmak suretiyle &#246;ld&#252;r&#252;ld&#252;ler. Daha sonra Cemal Pa&#351;a bunu yapan ki&#351;ileri yakalat&#305;p idam ettirdi. Bunlar&#305;n bir&#231;o&#287;unun an&#305;lar&#305; yay&#305;mlanm&#305;&#351;t&#305;r. Yozgat&#8217;ta hapsedilenlerin bir b&#246;l&#252;m&#252; ba&#351;ka yere nakledilmeleri i&#231;in dilek&#231;e verdiler; bunlar arabaya konup sevk edildiler ve bir daha kendilerinden haber al&#305;namad&#305;.</span></p>
<p class="p3"><span class="sz">&nbsp;</span></p>
<p class="p4"><span class="sz">Son zamanlarda &#231;ok g&#252;zel birka&#231; etkinlikle T&#252;rk kamuoyunun ad&#305;n&#305; duydu&#287;u Peder Gomidas var. K&#252;tahyal&#305;d&#305;r ve T&#252;rk-Ermeni m&#252;zi&#287;inin b&#252;y&#252;k dahisidir. Anadolu m&#252;zi&#287;ini ilk kez ara&#351;t&#305;r&#305;p bu halk ezgilerini ilk kez derleyen, bunlar&#305; &#231;ok seslile&#351;tiren ve T&#252;rk entelekt&#252;el &#231;evreleriyle de yak&#305;n ili&#351;kisi olan bir zatt&#305;. Adnan ve Halide Edip Ad&#305;var&#8217;&#305;n, Mehmet Emin Yurdakul&#8217;un dostuydu. &#304;lk Ermenice operay&#305; da bestelemi&#351;tir. Ermeni kilise ayinini &#231;ok sesli m&#252;zi&#287;e uyarlam&#305;&#351;t&#305;r. Ayr&#305;ca Anadolu&#8217;dan K&#252;rt T&#252;rk ve Ermenilere ait binlerce halk ezgisi derlemi&#351;tir. Gomidas da Yozgat&#8217;a s&#252;r&#252;lenler aras&#305;ndad&#305;r. D&#246;nd&#252;&#287;&#252;nde konu&#351;ma yetene&#287;ini kaybeder ve bir daha hayat&#305; boyunca konu&#351;maz. Sava&#351; s&#305;ras&#305;nda Halide Edip&#8217;in arac&#305;l&#305;&#287;&#305;yla Fransa&#8217;ya gitmesine izin verilir ve orada ya&#351;am&#305;n&#305; bir hastanede s&#252;rd&#252;r&#252;r. B&#246;yle hik&#226;yeler ya&#351;and&#305; bu &#252;lkede.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermenilerin T&#252;rklere uygulad&#305;&#287;&#305; mezalime gelince, tam tarihlerini ben size s&#246;yleyeyim, 1916 ve 1918&#8217;dir. 1915&#8217;den &#246;nce &#8220;Ermeni zulm&#252;&#8221; diye ortaya konanlar&#305;n tamam&#305; klasik devrimci &#246;rg&#252;t ter&#246;r&#252; vakalar&#305;d&#305;r. Asker, subay, kaymakam vurmu&#351;lard&#305;r. Erzurum vilayet binas&#305;na bomba koymu&#351;lard&#305;r. Kar&#351;&#305; taraf&#305;n muhbiri ya da i&#351;birlik&#231;isi oldu&#287;unu d&#252;&#351;&#252;nd&#252;kleri insanlar&#305;n, ki bunlar&#305;n yar&#305;s&#305; da Ermenidir, onlar&#305; vurmu&#351;lard&#305;r. Tipik &#246;rg&#252;t faaliyetleri y&#252;r&#252;tm&#252;&#351;lerdir.</span></p>
<p class="p3"><span class="sz">&nbsp;</span></p>
<p class="p4"><span class="sz">Sivil halka y&#246;nelik toplu &#246;ld&#252;rme vakas&#305;n&#305;n ilki Antranik&#8217;in 1916&#8217;da Bitlis&#8217;te yapt&#305;klar&#305;d&#305;r. Antranik Rus ordusunda g&#246;n&#252;ll&#252; alay komutan&#305;yd&#305;. 1915&#8217;teki Van katliam&#305;na misilleme olarak, Van ve Bitlis 1916&#8217;da ikinci kez Ruslar&#305;n eline ge&#231;ti&#287;inde, kendi ba&#351;&#305;bozuk birlikleriyle Hizan &#252;st&#252;ne y&#252;r&#252;m&#252;&#351; ve k&#305;y&#305;m yapm&#305;&#351;t&#305;r, yani 20-30 kadar k&#246;y&#252;n sivil halk&#305;n&#305;n &#246;ld&#252;r&#252;lmesi s&#246;z konusudur. Bunun &#252;zerine Rus ordusu taraf&#305;ndan Divan-&#305; Harbe &#231;&#305;kar&#305;l&#305;p yarg&#305;lanm&#305;&#351;, r&#252;tbesi al&#305;nm&#305;&#351;, fakat sonradan yeniden g&#246;revinin ba&#351;&#305;na d&#246;nm&#252;&#351;.</span></p>
<p class="p3"><span class="sz">&nbsp;</span></p>
<p class="p4"><span class="sz">1917&#8217;nin sonunda Rusya&#8217;da ihtilal olunca Rus ordusu da&#287;&#305;ld&#305;; 1918&#8217;in ilk g&#252;nlerinde b&#252;t&#252;n asker ve subaylar silah&#305; b&#305;rak&#305;p evine d&#246;nd&#252;. O tarihte Erzurum, Erzincan, Bayburt, Van, Mu&#351; ve Bing&#246;l Rus i&#351;gali alt&#305;ndad&#305;r. Geride kalan Ermeniler bir felaketle kar&#351;&#305; kar&#351;&#305;ya kald&#305;lar. 1918&#8217;de &#350;ubat veya Mart ay&#305;nda Erzurum&#8217;da Bat&#305; Ermenistan Ge&#231;ici H&#252;k&#252;meti kuruldu. &#220;&#231; ay kadar ayakta kalabildi. &#304;&#351;te o esnada Erzurum, Kars ve A&#287;r&#305; vilayetlerinde katliamlar olmu&#351;tur. K&#246;yler yak&#305;l&#305;p y&#305;k&#305;lm&#305;&#351;, ta&#351; &#252;st&#252;ne ta&#351; b&#305;rak&#305;lmam&#305;&#351;t&#305;r. &#304;&#351;te Ermeni mezalimi denen olay esas olarak budur. B&#252;y&#252;k Ermeni tehcirinden 3 sene sonras&#305;ndan bahsediyoruz.</span></p>
<p class="p3"><span class="sz">&nbsp;</span></p>
<p class="p4"><span class="sz">Ben intikamd&#305;r bu nedenle de hakl&#305; g&#246;r&#252;lmelidir &#351;eklinde bir fikir ileri s&#252;rm&#252;yorum. Ama &#8220;mukatele&#8221; ad&#305; alt&#305;nda yumu&#351;at&#305;lmaya &#231;al&#305;&#351;&#305;lan durumla ilgisi yoktur i&#351;in. Yani kar&#351;&#305;l&#305;kl&#305; olarak iki taraf birbirini kesti dedi&#287;imizde olaylar&#305; &#231;arp&#305;tm&#305;&#351; ve &#252;st&#252;n&#252; &#246;rtm&#252;&#351; oluruz.</span></p>
<p class="p3"><span class="sz">&nbsp;</span></p>
<p class="p4"><span class="sz">Bir tarafta koskoca bir devlet var, ordusu var, kendi b&#252;y&#252;k &#246;l&#231;&#252;de silahs&#305;z sivil halk&#305;na kar&#351;&#305; sava&#351; a&#231;&#305;yor, y&#252;z binlerce insan&#305; koyun gibi s&#252;r&#252;p imha ediyor. &#220;&#231; bin y&#305;ldan beri bu topraklarda ya&#351;ayan bir halk&#305;, bir k&#252;lt&#252;r&#252; yok ediyor. Di&#287;er tarafta sava&#351;&#305;n ve sava&#351; sonras&#305;n&#305;n g&#246;z&#252; d&#246;nm&#252;&#351; &#231;&#305;lg&#305;nl&#305;k ortam&#305;nda bir devlete ba&#287;l&#305; olmayan, Ruslar taraf&#305;ndan terk edilmi&#351;, devletsiz birtak&#305;m milis g&#252;&#231;lerinin, intihar&#305;ms&#305; bir haleti ruhiye i&#231;inde &#246;n&#252;ne geleni kesmesi olay&#305; s&#246;z konusudur. &#304;ki ayr&#305; t&#252;r vakadan bahsediyoruz burada.</span></p>
<p class="p3"><span class="sz">&nbsp;</span></p>
<p class="p4"><span class="sz">Bunun bir de 1919 fasl&#305; vard&#305;r ancak &#252;zerinde pek durulmaz. Sava&#351;tan sonra belki y&#252;z bini a&#351;k&#305;n Ermeni Anadolu&#8217;ya geri d&#246;nm&#252;&#351;t&#252;r. Bunlar Kuvay&#305; Milliye &#231;eteleri taraf&#305;ndan yeniden bo&#351;at&#305;lm&#305;&#351;lard&#305;r. Ben &#246;zellikle Bursa S&#246;l&#246;z &#246;rne&#287;ini &#246;&#287;renme f&#305;rsat&#305; buldum; &#304;zmit yak&#305;nlar&#305;nda benim b&#252;y&#252;kannelerin k&#246;y&#252; olan Bah&#231;ecik vard&#305;r, 1600&#8217;l&#252; y&#305;llardan beri Ermenilerin ya&#351;ad&#305;&#287;&#305; bir Ermeni kasabas&#305;d&#305;r, onun hik&#226;yesi de ayn&#305;. Buralar 1915&#8217;te bo&#351;alt&#305;lm&#305;&#351;. 1918 sonunda eski n&#252;fusun bir b&#246;l&#252;m&#252;, sersefil bir halde, ailesini kaybetmi&#351;, a&#231; biila&#231; geri gelmi&#351;ler. K&#305;sa bir s&#252;re sonra Kuvayi Milliye veya Te&#351;kilat&#305; Mahsusa, art&#305;k ne isim verirseniz, gelip k&#246;yleri basm&#305;&#351;lar, &#252;&#231; be&#351; ki&#351;iyi &#246;ld&#252;r&#252;p k&#246;y&#252; bo&#351;altmalar&#305; i&#231;in m&#252;hlet vermi&#351;ler. 1919 bahar&#305;nda Ermeniler tekrar tas&#305; tara&#287;&#305; toplay&#305;p &#304;stanbul&#8217;a ka&#231;m&#305;&#351;lar.<span class="Apple-converted-space">&#160;</span></span></p>
<p class="p3"><span class="sz">&nbsp;</span></p>
<p class="p4"><span class="sz">Olay&#305;n &#246;zeti budur, &#351;imdi bug&#252;ne gelelim&#8230;</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Bug&#252;n Ermeni kimli&#287;ini gizleyip de, bir kripto gibi, mesela ismini vermeyeyim, Ankara&#8217;da &#231;ok &#246;nemli bir daire ba&#351;kan&#305; arkada&#351;&#305;m vard&#305; ve &#231;ok a&#351;&#305;r&#305; T&#252;rk&#231;&#252; siteler kurup, manip&#252;latif &#351;eyler yay&#305;nl&#305;yordu, sonradan Alt&#305;nda&#287; belediyesi imam m&#252;d&#252;r&#252; olan arkada&#351;&#305;mdan &#246;&#287;rendi&#287;ime g&#246;re, kendisi hem anne hem de baba taraf&#305;ndan &#231;ok tan&#305;nm&#305;&#351; bir Ermeni ailesine mensupmu&#351;. Bu da bir z&#305;tl&#305;k! Yani neden T&#252;rk&#231;&#252;l&#252;k yap&#305;yorsun, zaten o manada T&#252;rk&#231;&#252;l&#252;&#287;&#252; yapanlar ger&#231;ekten T&#252;rk&#231;&#252; inanca sahip olanlar de&#287;ildir, anlams&#305;z bir durum bu, ne diyorsunuz?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Adaptasyon yetene&#287;i diyece&#287;im.</span></p>
<p class="p3"><span class="sz">&nbsp;</span></p>
<p class="p4"><span class="sz">Daha ge&#231;enlerde Van&#8217;&#305;n bir il&#231;esinde oran&#305;n defalarca belediye ba&#351;kan&#305; olan, be&#351; vakit namaz&#305;nda M&#252;sl&#252;man olan, tipik feodal egemen konumundaki bir K&#252;rt a&#287;abeyime misafir oldum. En sonunda &#8220;gel&#8221; dedi &#8220;sana bir &#351;ey g&#246;sterece&#287;im.&#8221; Arka bah&#231;esine gittik, ve &#8220;bak buras&#305; Ermeni mezarl&#305;&#287;&#305;, bizim b&#252;y&#252;klerimiz de burada g&#246;m&#252;l&#252;d&#252;r&#8221; dedi. &#220;&#231; be&#351; sene &#246;ncesine kadar Ermeni k&#246;klerinden kimseye s&#246;z etmediklerini ama &#351;imdi yava&#351; yava&#351; herkesin bu konulara ilgi duydu&#287;unu anlatt&#305;. O kadar &#231;ok var ki bu durumda olanlar. Yaln&#305;z bu olaya yeni yeni uyan&#305;yor T&#252;rk toplumu, zannediliyor ki sadece 1915 olay&#305;d&#305;r var olan. Anadolu toplumu bir so&#287;an gibidir, soy soy bitmez. Gazete ar&#351;ivlerine de bakarsan&#305;z, 1930&#8217;lardan ta 1960&#8217;lara kadar Anadolu&#8217;da Ermenilerin topluca din de&#287;i&#351;tirme hadiselerine rastlars&#305;n&#305;z. Batman&#8217;da &#351;u &#351;u k&#246;y topluca M&#252;sl&#252;man oldu, erkekler topluca s&#252;nnet oldu gibi haberlerle kar&#351;&#305;la&#351;&#305;rs&#305;n&#305;z.</span></p>
<p class="p3"><span class="sz">&nbsp;</span></p>
<p class="p4"><span class="sz">1915&#8217;in bir di&#287;er vakas&#305; da &#231;ocuk ve kad&#305;n al&#305;koyma olaylar&#305;d&#305;r. Yani k&#305;zlar&#305; ve i&#351;e yarar &#231;ocuklar&#305; al&#305;koymu&#351;lar. K&#305;smen insan&#238; ve k&#305;smen ba&#351;ka duygularla al&#305;konan bu insanlar M&#252;sl&#252;man olmu&#351;tur. Bunlar &#246;zellikle Do&#287;u b&#246;lgelerinde say&#305;ca b&#252;y&#252;k bir yek&#251;n tutar. Mesela Sabiha G&#246;k&#231;en meselesini elbette duydunuz. Yetimhaneden al&#305;nm&#305;&#351; bir Ermeni k&#305;z&#305;d&#305;r, tart&#305;&#351;acak bir yan&#305; yok, akrabalar&#305; var hayatta.</span></p>
<p class="p3"><span class="sz">&nbsp;</span></p>
<p class="p4"><span class="sz">Daha geriye gitti&#287;inizde, daha b&#252;y&#252;k kitlesel ihtida olaylar&#305; 1895&#8217;te ya&#351;anm&#305;&#351;t&#305;r. 1915&#8217;te anlad&#305;&#287;&#305;m kadar&#305;yla g&#246;n&#252;ll&#252; d&#246;nmeye izin verilmemi&#351;, oysa 1895&#8217;te zorla M&#252;sl&#252;man edilen veya korkudan M&#252;sl&#252;man olan &#231;ok insan var. Daha da geride Erzurum-A&#287;r&#305; ve I&#287;d&#305;r taraflar&#305;nda 1828 olaylar&#305; var. Daha eskiden 17. y&#252;zy&#305;l ba&#351;lar&#305;nda kitlesel bir karga&#351;a ve d&#246;nme hareketi var. 17. y&#252;zy&#305;la ait, Ankara valisinin Haymana m&#305; ne &#351;imdi hat&#305;rlayamad&#305;&#287;&#305;m bir yer hakk&#305;ndaki raporunu g&#246;rd&#252;m tesad&#252;fen. Falan a&#351;iret T&#252;rkmendir, &#351;aki ve ba&#351; belas&#305;d&#305;r, velakin Ermenice konu&#351;urlar diye bir ifade ge&#231;iyor. &#350;imdi d&#252;&#351;&#252;n&#252;n, &#304;ran sava&#351;&#305;nda k&#246;y&#252;n&#252;z yak&#305;lm&#305;&#351;, ortal&#305;&#287;&#305; e&#351;k&#305;ya haydut ve Celali sarm&#305;&#351;, g&#252;venlik yok, ekonomi &#231;&#246;km&#252;&#351;. Koyunlar&#305;n&#305;zla da&#287;a &#231;&#305;kmaktan ba&#351;ka &#231;are bulam&#305;yorsunuz. Bir s&#252;re sonra s&#252;r&#252;klenip ya Sivas&#8217;a ya Haymana&#8217;ya geliyorsunuz; k&#246;y ve tarla basmaya ba&#351;l&#305;yorsunuz. Ya bir T&#252;rkmen veya K&#252;rt a&#351;iretinin himayesine gireceksiniz, ya da Ermeni oldu&#287;unuzu saklay&#305;p T&#252;rkmen oldu&#287;unuzu iddia edeceksiniz, yoksa tepelerler sizi. Bir s&#252;re sonra kendin de inan&#305;rs&#305;n, atalar&#305;n&#305;n Orta Asya&#8217;dan geldi&#287;ini anlat&#305;rs&#305;n. Sen inanmasan bile &#231;ocuklar&#305;n inan&#305;r, manevi tatmin kazan&#305;r. Bence hi&#231; kendini kand&#305;rmaya gerek yok, T&#252;rk&#8217;&#252; kaz&#305;san alt&#305;ndan ya Rum &#231;&#305;kar ya Ermeni. Ama iki ama yirmi iki ku&#351;ak &#246;nce!</span></p>
<p class="p3"><span class="sz">&nbsp;</span></p>
<p class="p4"><span class="sz">Ben Anadolu tarihini 40 k&#252;sur senedir m&#252;mk&#252;n oldu&#287;unda a&#231;&#305;k bir g&#246;r&#252;&#351;le okumaya &#231;al&#305;&#351;&#305;yorum. Bana &#231;ok bariz geliyor ki Anadolu&#8217;nun son 500 y&#305;ll&#305;k tarihinin en temel ger&#231;e&#287;i d&#246;nme ger&#231;e&#287;idir. D&#246;nmek tats&#305;z i&#351;tir, hat&#305;rlamak isteyece&#287;in bir i&#351; de&#287;ildir. Daha &#246;nemlisi, &#231;ocuklar&#305;n&#305;n hat&#305;rlamas&#305;n&#305; isteyece&#287;in bir i&#351; de&#287;ildir. D&#246;nd&#252;&#287;&#252;nde ne eski cemaatine yaranabilirsin, ne yeni cemaatine. Y&#305;llar sonra hala ge&#231;mi&#351;ini y&#252;z&#252;ne &#231;arparlar, ku&#351;kuyla kar&#351;&#305;larlar, &#231;ocuklar&#305;na hakaret ederler. Bu nedenle olabilecek en h&#305;zl&#305; bir &#351;ekilde bunu unutmak istersin. &#199;ocuklar&#305;na &#246;&#287;retmezsin ge&#231;mi&#351;ini. Zira ileride onun zarar g&#246;rmesini istemezsin. Baban&#305;n ad&#305;n&#305;n Agop oldu&#287;unu hat&#305;rlamak istemezsin, bu nedenle baban&#305;n ad&#305;n&#305; Abdullah yapars&#305;n.</span></p>
<p class="p3"><span class="sz">&nbsp;</span></p>
<p class="p4"><span class="sz">Ne zaman bir insan &#231;ok fazla bayrak sallamaya ba&#351;lar, bilin ki o i&#351;in i&#231;inde bir i&#351; vard&#305;r. &#199;&#252;nk&#252; o kendi yaras&#305;n&#305; g&#246;zden ka&#231;&#305;rma, zaaf&#305;n&#305; &#246;rtme y&#246;ntemidir. Bir insan &#231;ok ba&#287;&#305;r&#305;yorsa bil ki bir ac&#305;s&#305; var. &#304;nsan g&#252;&#231;ten de&#287;il, zaaftan ba&#287;&#305;r&#305;r. Bu nedenle fanatik T&#252;rk milliyet&#231;ili&#287;i &#351;eklinde kendini g&#246;steren bu halet-i ruhiyeyi iyi analiz etmek laz&#305;m. G&#252;&#231;l&#252; insan kendine g&#252;venir; kimli&#287;ini ba&#287;&#305;ra &#231;a&#287;&#305;ra ortaya koyma gere&#287;i duymaz. Bu nedenle d&#246;nme ger&#231;e&#287;ini iyice kavramadan T&#252;rkiye&#8217;nin ne sosyal tarihini yazabilirsiniz ne bu &#252;lkenin o yar&#305; &#252;rkek yar&#305; sald&#305;rgan ruh halini anlayabilirsiniz.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Sizi dinlerken devletin kafas&#305;zl&#305;&#287;&#305; akl&#305;ma geldi, S&#305;rp isyan&#305; bug&#252;nk&#252; T&#252;rkiye&#8217;nin problemleri vs. bu kafayla yeni Antranikler, yeni Kara Yorgiler, yeni Apolar devaml&#305; bu sistemde ortaya &#231;&#305;kacakt&#305;r.</b></span></p>
<p class="p3"><span class="sz">&nbsp;</span></p>
<p class="p4"><span class="sz">Bunun temelinde asl&#305;nda &#351;u var. Osmanl&#305; isyanla ba&#351;a &#231;&#305;kmay&#305; bilir. &#304;syan k&#252;&#231;&#252;kse ezersin, b&#252;y&#252;kse pa&#351;al&#305;k verirsin. Gayrim&#252;slimin sorunu buradad&#305;r, &#231;&#252;nk&#252; gayrim&#252;slime pa&#351;al&#305;k veremezsin, bu nedenle de isyan ederse kafas&#305;n&#305; ezmek zorundas&#305;n. Orada &#231;&#305;kmaza giren devletin alternatifi azal&#305;yor. M&#252;sl&#252;man olsayd&#305; Antranik&#8217;e pa&#351;al&#305;k da verebilirlerdi. &#199;etesini de affedip, Hamidiye ya da Re&#351;adiye ni&#351;an&#305; tak&#305;p, kendisine de maa&#351; ba&#287;lay&#305;p, Bulgaristan&#8217;da valili&#287;e atayabilirlerdi.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Do&#287;u&#8217;da h&#252;k&#252;metin deste&#287;iyle yap&#305;lan K&#252;rt bask&#305;lar&#305; vard&#305;, &#351;uanda da eli silahl&#305; bir K&#252;rt hareketi var, acaba Ermenilerin bu K&#252;rt hareketine bak&#305;&#351;&#305; nedir? &#304;kinci olarak da K&#252;rt m&#252;zi&#287;ine inan&#305;lmaz katk&#305;lar&#305; olmu&#351; Ermenilerin ve K&#252;rt&#231;e konu&#351;uyorlar&#8230;</b></span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rkiye ink&#226;r politikas&#305; ile kendi kendini aya&#287;&#305;ndan vurmu&#351;tur. Bunun ba&#351;ka bir a&#231;&#305;klamas&#305; yoktur. T&#252;rkiye&#8217;nin d&#305;&#351; politika se&#231;eneklerini ola&#287;an&#252;st&#252; bir &#351;ekilde k&#305;s&#305;tlayan, daraltan aptalca bir yakla&#351;&#305;md&#305;r. &#199;&#246;z&#252;m&#252; ve sonucu olmayan, amaca varmayan, amaca hizmet etmeyen bir politika olmu&#351;tur.</span></p>
<p class="p3"><span class="sz">&nbsp;</span></p>
<p class="p4"><span class="sz">Soyk&#305;r&#305;mdan sonraki d&#246;nemden 1965&#8217;e kadar bu konu asl&#305;nda pek fazla a&#231;&#305;lmam&#305;&#351;t&#305;. O d&#246;nem Ermenilerin bir&#231;o&#287;u ac&#305;lar&#305;n&#305; kalplerine g&#246;mmeyi tercih etmi&#351;lerdi. Soyk&#305;r&#305;m meselesini canland&#305;rma e&#287;ilimi &#246;nce Rusya&#8217;da &#231;&#305;kt&#305;. &#304;lk kez 1965&#8217;te Sovyet Ermenistan&#8217;&#305;nda soyk&#305;r&#305;m an&#305;lmaya ba&#351;land&#305;. Jenosid midir de&#287;il midir tart&#305;&#351;mas&#305; ortaya kondu. Amerika&#8217;daki Sovyet&#231;i Ermeni cemaatleri ile Ta&#351;nak&#231;&#305; Ermeni cemaatleri rekabet halindeydiler. Yani Ermenistan&#8217;&#305; hakiki Ermenistan sayanlarla Ermenistan i&#351;gal alt&#305;ndad&#305;r ve dolay&#305;s&#305;yla da biz ona d&#252;&#351;man&#305;z diyenler aras&#305;nda bir tart&#305;&#351;ma vard&#305;. Ta&#351;naksutyun o d&#246;nemde belki inisiyatifi Sovyetlere kapt&#305;rmamak i&#231;in, soyk&#305;r&#305;m m&#252;cadelesine gaz vermeye ba&#351;lad&#305;. Bu noktada T&#252;rkiye&#8217;nin yapmas&#305; gereken, hi&#231; &#351;&#252;phesiz hepimiz i&#231;in trajik &#351;eylerin oldu&#287;unu kabullenip, Anadolu olarak topyek&#252;n fakirle&#351;ildi&#287;ini teslim edip, kar&#351;&#305;l&#305;kl&#305; &#252;z&#252;nt&#252;lerin bildirilmesi ve bar&#305;&#351;&#305;lmas&#305; ile, belki bir an&#305;t filan yap&#305;p olay&#305; bitirmekti. Bitirilebilirdi yani.</span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rkiye bunu yapmad&#305;, yapamad&#305;, yapmas&#305; da kolay de&#287;ildi. &#199;&#252;nk&#252; soyk&#305;r&#305;m hala devam ediyordu o s&#305;rada. Soyk&#305;r&#305;m&#305; sadece &#246;ld&#252;rmek olarak g&#246;rmemek laz&#305;m, soyk&#305;r&#305;m T&#252;rkiye&#8217;deki gayrim&#252;slim cemaatlerin topyek&#252;n ortadan kald&#305;r&#305;lmas&#305; &#231;abas&#305;d&#305;r. T&#252;rkiye 1964&#8217;te &#304;stanbul&#8217;daki Rumlar&#305; s&#305;n&#305;r d&#305;&#351;&#305; etmekle me&#351;guld&#252;. 1960&#8217;lar&#305;n sonunda T&#252;rkiye hala Anadolu&#8217;da ve &#304;stanbul&#8217;daki Ermeni cemaat varl&#305;klar&#305;n&#305; yok etmek &#231;abas&#305; i&#231;erisindeydi. Hal&#226; burada kalm&#305;&#351; bir avu&#231; Ermeniyi s&#305;n&#305;r d&#305;&#351;&#305; etmenin ve mallar&#305;na konman&#305;n pe&#351;indeydi. Hal&#226; o d&#246;nemde &#304;stiklal Caddesinde Ermenilerin ve Rumlar&#305;n elinde olan d&#252;kk&#226;nlar&#305; zapt etme &#231;abas&#305; i&#231;indeydi. Dolay&#305;s&#305;yla T&#252;rkiye gayrim&#252;slim politikas&#305;nda bir esneklik g&#246;sterebilecek pozisyonda de&#287;ildi.</span></p>
<p class="p3"><span class="sz">&nbsp;</span></p>
<p class="p4"><span class="sz">Benim yorumuma g&#246;re soyk&#305;r&#305;m&#305;n sona erdi&#287;i tarih 1983-84&#8217;tir, yani &#214;zal d&#246;nemidir. 1983 T&#252;rkiye&#8217;nin i&#231;erideki gayrim&#252;slimleri yok etme politikas&#305;, gayrim&#252;slimleri hukuk d&#305;&#351;&#305;, illegal yollarla korkutarak mal&#305;na el koyarak zulmederek &#252;lkeden s&#252;rme politikas&#305;n&#305;n duraksad&#305;&#287;&#305; tarihtir. &#214;zal d&#246;neminde bu sona erer. Bunun kurumsal tarihi, yani Ankara&#8217;da neler oldu, hangi emirler verildi vs. bilmiyorum. Ama aktif zul&#252;m politikas&#305;n&#305;n sona erdi&#287;ini g&#246;r&#252;r&#252;z. Derken 2002, &#246;zellikle de 2005 y&#305;l&#305;, soygun ve imha politikas&#305;n&#305;n terk edilmekle kalmay&#305;p, meselenin &#252;zerine gidilmesi gerekti&#287;inin fark&#305;na var&#305;ld&#305;&#287;&#305; tarihtir.</span></p>
<p class="p3"><span class="sz">&nbsp;</span></p>
<p class="p4"><span class="sz">&#214;zetle T&#252;rkiye 1960&#8217;larda soyk&#305;r&#305;m meselesini &#231;ok daha ucuza kapatabilecekken, kaba ve ak&#305;ls&#305;z bir inatla, bir yalan&#305; devaml&#305; tekrarlayarak sonunda kabul ettirebilece&#287;i gafletine d&#252;&#351;erek, &#246;zellikle d&#305;&#351;i&#351;leri b&#252;rokrasisinin aktif deste&#287;iyle, kendisini &#231;&#305;kmaz, meyvesiz, k&#305;s&#305;r, sonu&#231; getirmeyecek bir politikaya mahk&#251;m etmi&#351;tir.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Buradaki temel kayg&#305;, kabullenilmesi halinde &#246;denilmesi istenilecek milyon dolarl&#305;k tazminatlar olabilir mi?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Bu tazminat muhabbeti yanl&#305;&#351; hat&#305;rlam&#305;yorsam 1998 ve 99&#8217;dan &#246;nce telaffuz edilmemi&#351;ti. Ancak T&#252;rkiye d&#305;&#351;ar&#305;da ciddi bir &#351;ekilde zemin kaybetmeye ba&#351;lad&#305;ktan sonra ve i&#231;eride akl&#305; eren birtak&#305;m T&#252;rkler Co&#351;kun K&#305;rca ve &#351;&#252;rek&#226;s&#305; ile nereye kadar gidebilece&#287;ini sorgulamaya ba&#351;lad&#305;klar&#305; noktada bu tazminat konusu ortaya at&#305;lmaya ba&#351;land&#305;. Bundan &#246;nce hi&#231;bir kaynakta ben tazminat meselesinin ciddi bir &#351;ekilde ge&#231;ti&#287;ini hat&#305;rlam&#305;yorum.</span></p>
<p class="p3"><span class="sz">&nbsp;</span></p>
<p class="p4"><span class="sz">Tazminat meselesi karma&#351;&#305;k bir mesele ve konunun hukuki boyutunu ben pek fazla bilmiyorum. Yurt d&#305;&#351;&#305;ndaki birka&#231; Ermeni toplant&#305;s&#305;nda da konu&#351;tum ve bu tazminat konusundaki &#305;srar&#305; ahlaken &#231;irkin buldu&#287;umu ifade ettim. Beni ay&#305;plad&#305;lar fena halde. Hukuki y&#246;nden tazminat talebinin olduk&#231;a g&#252;&#231;l&#252; dayanaklar&#305; var san&#305;r&#305;m. Adam&#305;n dedesinin Anadolu&#8217;da b&#252;y&#252;k miktarda bir arazisi varsa ve buna devlet el koymu&#351;sa neden buna itiraz etmesin ve araziyi geri almas&#305;n demenin &#231;ok da fazla savunulamayacak bir taraf&#305; yoktur. Ahlaki y&#246;nden de &#351;u arg&#252;man&#305; &#246;ne s&#252;renler var, yani tazminat para meselesi de&#287;ildir ancak bir su&#231; i&#351;lenmi&#351;se bunun bir ceremesi olmas&#305; gerekir &#351;eklinde savunanlar var. Yani su&#231;u kabul eden niye ceremesini kabul etmesin ki diyen var. Ben politik ve ahlaki a&#231;&#305;dan tazminat &#305;srar&#305;n&#305;n yanl&#305;&#351; oldu&#287;una inan&#305;yorum.</span></p>
<p class="p3"><span class="sz">&nbsp;</span></p>
<p class="p4"><span class="sz">Baz&#305;lar&#305; da diyor ki, 1915&#8217;in hesaplar&#305;n&#305; a&#231;mayal&#305;m fakat &#231;ok daha yak&#305;n bir d&#246;nemde el konan vak&#305;f m&#252;lkleri, &#351;unlar bunlar var. Bariz bir hukuksuzluk sonucunda zapt edilmi&#351; olan, zorbaca el konulmu&#351; olan bu yerler neden zorban&#305;n elinde kals&#305;n? Hukuki bir cevap veremeyece&#287;im, ancak &#351;unu s&#246;yleyebiliyorum; gerek Ermeni toplulu&#287;unun gerek T&#252;rk toplulu&#287;unun sa&#287;l&#305;&#287;&#305;na kavu&#351;abilmesi i&#231;in bu iki toplumun bar&#305;&#351;mas&#305; laz&#305;m. Bunun lam&#305; cimi yok. Bunun olmas&#305; bir zorunluluktur. Tazminat talebi bunu zorla&#351;t&#305;r&#305;yor, &#231;&#305;kmaza getiriyor. O zaman ak&#305;ll&#305; ol karde&#351;im, Ermeni dedi&#287;in ak&#305;ll&#305; olur, tazminat meselesini ba&#351;ka t&#252;rl&#252; form&#252;le et diyorum.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Hocam vakit k&#305;s&#305;tlamas&#305; nedeniyle, bir toparlama yaparsak, sonu&#231; olarak ne s&#246;yleyebilirsiniz?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Sonu&#231; olarak:</span></p>
<p class="p3"><span class="sz">&nbsp;</span></p>
<p class="p4"><span class="sz">1. Ermeniler bin seneden beri T&#252;rklerle birlikte T&#252;rk y&#246;netiminde ya&#351;am&#305;&#351;t&#305;r. Ermenilerin &#231;ok &#246;nemli bir b&#246;l&#252;m&#252; bundan bir-iki ku&#351;ak &#246;ncesine kadar anadili olarak T&#252;rk&#231;e konu&#351;maktayd&#305;. Ermenilerin bir&#231;o&#287;unun anadili hal&#226; T&#252;rk&#231;edir. Ermenilerin T&#252;rk edebiyat&#305;na katk&#305;lar&#305; oldu&#287;u gibi, T&#252;rk&#231;enin de Ermeniceye katk&#305;lar&#305; olmu&#351;tur. Ermeni k&#252;lt&#252;r&#252;, Ermeni tarihi Anadolu tarihidir. Ve bu Ermenilerin &#231;ok i&#231;ten ve derinden hissettikleri bir &#351;eydir. Amerika&#8217;da Hindistan&#8217;da Ermenistan&#8217;da birtak&#305;m Ermenilerle kar&#351;&#305;la&#351;&#305;rs&#305;n&#305;z, &#8220;biz Adanal&#305;y&#305;z, Mara&#351;l&#305;y&#305;z&#8221; der. Perki karde&#351; sen hi&#231; orada bulundun mu? &#8220;Hay&#305;r dedem oral&#305;yd&#305;&#8221;. Biz L&#252;bnan&#8217;da do&#287;duk Ermenistan&#8217;a g&#246;&#231;t&#252;k, Moskova&#8217;ya gittik, Amerika&#8217;ya g&#246;&#231;t&#252;k. Ama &#8220;nerelisin&#8221; dedi&#287;iniz zaman Adanal&#305;y&#305;m der. Bu derin bir i&#231;g&#252;d&#252;d&#252;r. Dolay&#305;s&#305;yla Ermenilerin b&#252;y&#252;k nefretin temelinde, Ermenilerin bu olay &#252;zerinde bu derece bir saplant&#305; ve psikoz halinde yakla&#351;malar&#305;n&#305;n temelinde bir k&#305;rg&#305;nl&#305;k yatmaktad&#305;r. Vatan&#305; sayd&#305;&#287;&#305; ve 3 ku&#351;ak sonras&#305;nda da hal&#226; vatan&#305; sayd&#305;&#287;&#305; yerden kovulmu&#351; olmak, oradan uzakta olmak, &#252;stelik bir de ink&#226;r edilmi&#351; olman&#305;n &#252;z&#252;nt&#252;s&#252; vard&#305;r. Dedelerinin mezar&#305;n&#305;n y&#305;k&#305;lm&#305;&#351; olmas&#305;, dedelerinin topra&#287;&#305;n&#305;n arazisinin ad&#305;n&#305;n unutulmu&#351;, kilisesinin yok edilmi&#351; olmas&#305;n&#305;n verdi&#287;i bir ac&#305; vard&#305;r. Ermeni toplumunun bunu a&#351;abilmesi i&#231;in T&#252;rkiye ile bar&#305;&#351;mas&#305; gerekmektedir.</span></p>
<p class="p3"><span class="sz">&nbsp;</span></p>
<p class="p4"><span class="sz">2. T&#252;rkiye ise 20. y&#252;zy&#305;l&#305;n ba&#351;&#305;nda olan olaylardan &#246;t&#252;r&#252; korkun&#231; bir k&#252;lt&#252;rel, zihinsel, sosyal ve ekonomik fakirle&#351;me i&#231;ine girmi&#351;tir, bundan 100 sene &#246;nceki Van ile bug&#252;nk&#252; Van aras&#305;nda korkun&#231; bir u&#231;urum vard&#305;r, gerileme olmu&#351;tur. Cumhuriyet propagandas&#305;na bo&#351; verin, 20. y&#252;zy&#305;lda Anadolu medeniyet a&#231;&#305;s&#305;ndan feci &#246;l&#231;&#252;de gerilemi&#351;tir. T&#252;rkiye&#8217;nin bu hakikat ile y&#252;zle&#351;mesi gerekiyor. T&#252;rkiye&#8217;nin kendi yalanlar&#305;ndan ve isterisinden kurtulmas&#305; i&#231;in, kendi bayrak sallama h&#305;rs&#305;ndan kurtulmas&#305; i&#231;in ge&#231;mi&#351;iyle tan&#305;&#351;mas&#305; ve bar&#305;&#351;mas&#305; gerekiyor.</span></p>
<p class="p3"><span class="sz">&nbsp;</span></p>
<p class="p4"><span class="sz">3. Daha b&#252;y&#252;k politika a&#231;&#305;s&#305;ndan d&#252;&#351;&#252;nd&#252;&#287;&#252;m&#252;z takdirde, T&#252;rkiye&#8217;nin ufkunu daraltan engellerden biri Ermeni meselesidir. Potansiyel olarak b&#252;t&#252;n d&#252;nyada T&#252;rkiye&#8217;nin m&#252;ttefiki olmas&#305; gereken say&#305;ca k&#252;&#231;&#252;k fakat etkice b&#252;y&#252;k bir topluluk olan Ermeni toplumu T&#252;rkiye&#8217;ye d&#252;&#351;man olduklar&#305;ndan yurt d&#305;&#351;&#305;nda her f&#305;rsatta T&#252;rkiye&#8217;nin zarar&#305;na &#231;al&#305;&#351;malar yap&#305;yorlar. Bunu ezemiyorsan, bar&#305;&#351;ma yoluna git ve diyaloga ba&#351;la.</span></p>
<p class="p3"><span class="sz">&nbsp;</span></p>
<p class="p4"><span class="sz">4. T&#252;rkiye&#8217;nin Kafkasya&#8217;daki g&#252;&#231; potansiyelinin &#246;n&#252;ndeki en b&#252;y&#252;k engel de Ermenistan engelidir. Oysaki Ermenistan en az&#305;ndan ba&#287;&#305;ms&#305;zl&#305;&#287;a kavu&#351;tu&#287;u ilk g&#252;nlerde ba&#287;&#305;ms&#305;zl&#305;&#287;&#305;n&#305;n bir b&#246;l&#252;m&#252;n&#252; T&#252;rkiye&#8217;yle takas etmeye d&#252;nden raz&#305;yd&#305;. &#199;&#252;nk&#252; &#246;teden beri Rusya&#8217;n&#305;n egemenli&#287;i alt&#305;nda ezilmi&#351;ti, en az&#305;ndan bir de&#287;il de iki patronun olmas&#305;yla kendine bir manevra alan&#305; kazanabilecekti. E&#287;itim d&#252;zeyi y&#252;ksek olmas&#305;na ra&#287;men fakir bir &#252;lkedir Ermenistan. Bu &#252;lke ile &#246;zellikle T&#252;rkiye&#8217;nin Kuzeydo&#287;u b&#246;lgesi ekonomik anlamda birbirini tamamlayan yerlerdir. S&#305;n&#305;r&#305;n a&#231;&#305;lmas&#305;ndan hem Ermenistan hem de T&#252;rkiye b&#252;y&#252;k fayda g&#246;recektir. T&#252;rkiye&#8217;nin d&#252;nya kamuoyundaki olumsuz imaj&#305;n&#305; iyile&#351;tirmenin en &#246;nemli yollar&#305;ndan biri T&#252;rkiye&#8217;nin Ermenilerle ve Ermenistan ile bar&#305;&#351;mas&#305;d&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu yolda yap&#305;labilecek olan bir &#351;ey, bir s&#252;reden beri bizim &#252;zerinde &#231;al&#305;&#351;t&#305;&#287;&#305;m&#305;z, konu&#351;tu&#287;umuz ve gitgide daha &#231;ok insan&#305;n kulak vermeye ba&#351;lad&#305;&#287;&#305; y&#246;ntem &#351;u olabilir. Son y&#252;z y&#305;l boyunca kendi r&#305;zas&#305; d&#305;&#351;&#305;nda T&#252;rkiye vatanda&#351;l&#305;&#287;&#305;n&#305; kaybeden herkese, ve onlar&#305;n belki &#252;&#231;&#252;nc&#252; ku&#351;a&#287;a kadar &#231;ocuk ve torunlar&#305;na tek tarafl&#305; olarak T&#252;rkiye vatanda&#351;l&#305;&#287;&#305; hakk&#305; tan&#305;nmal&#305;d&#305;r. Y&#252;z ki&#351;iden belki onu bu teklifi kabul edecek, onlar&#305;n da belki biri bilfiil T&#252;rkiye&#8217;ye gelecektir. Fakat sembolik olarak ola&#287;an&#252;st&#252; bir davran&#305;&#351; olacakt&#305;r bu. Bu T&#252;rkiye&#8217;nin &#246;z&#252;r dilemeden ve kendini k&#252;&#231;&#252;k d&#252;&#351;&#252;rmeden bu olayla ba&#351;a &#231;&#305;kabilmesinin en &#351;&#305;k y&#246;ntemlerinden birisidir.</span></p>
<p class="p3"><span class="sz">&nbsp;</span></p>
<p class="p4"><span class="sz">Ben &#351;ahsen su&#231;lu bir T&#252;rkiye istemiyorum. &#214;z&#252;r dileyen bir ba&#351;bakan&#305;n &#231;&#305;k&#305;p, &#8220;valla &#246;z&#252;r dileriz, biz Ermenileri kestik&#8221; demesi benim ho&#351;uma gitmez. Su&#231; ve su&#231;luyla kendini &#246;zde&#351;le&#351;tiren bir &#252;lkenin vatanda&#351;&#305; olmak istemiyorum ben. T&#252;rkiye&#8217;yi y&#246;netenlerin &#351;unu diyebilmesi laz&#305;m: &#8220;Evet Ermenilere korkun&#231; &#351;eyler yap&#305;ld&#305; ama onu yapan biz de&#287;ildik, yapanlar&#305; &#246;nce biz lanetliyoruz.&#8221; Ba&#351;bakan biliyorsunuz &#8220;Benim atalar&#305;m soyk&#305;r&#305;m yapt&#305; dedirtemezsiniz bana&#8221; dedi. Herkes bunu olumsuz bir anlamda yorumlad&#305;. Ama pekala olaya iyimser a&#231;&#305;dan bak&#305;p &#8220;soyk&#305;r&#305;m yapanlar benim atalar&#305;m de&#287;ildi, onlar&#305; reddediyorum&#8221; diye de yorumlanabilir san&#305;r&#305;m.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>T&#252;rkiye&#8217;de maalesef politik m&#252;nazaralarda olsun, ge&#231;mi&#351; tecr&#252;belerimizle y&#252;zle&#351;mek gibi sorunlarda hep siyaset dili kullan&#305;l&#305;yor. Bu siyaset dili de &#231;o&#287;u zaman bu toplumdaki ahlaki yozla&#351;madan beslendi&#287;i i&#231;in, T&#252;rkiye&#8217;nin ulus devlet in&#351;as&#305;ndan veya geriye d&#246;n&#252;k birtak&#305;m zihin k&#305;r&#305;lmas&#305; noktas&#305;nda ya&#351;anan birtak&#305;m sorunlarla y&#252;zle&#351;ememesi gibi. Fakat burada &#351;ahs&#305;n&#305;zla alakal&#305; benim edindi&#287;im izlenim, mevcut yap&#305;n&#305;n i&#231;inde hep %1 &#8216;in dayan&#305;lmaz yaln&#305;zl&#305;&#287;&#305;n inan&#305;lmaz trajedisini ve ac&#305;s&#305;n&#305; ya&#351;&#305;yorsunuz. &#304;nsanlara kendinize do&#287;ru bir &#351;ekilde anlatamaman&#305;n, yani kendi camian&#305;zda bile ahlakl&#305; bir &#351;ekilde kendini ifade edememenin s&#305;k&#305;nt&#305;s&#305;n&#305; ya&#351;&#305;yorsunuz. Bu tarafa da bakt&#305;&#287;&#305;m&#305;z zaman illa ki tarafla&#351;t&#305;rma ve &#246;tekile&#351;tirme i&#231;in s&#246;ylemiyorum ama siyasete yatk&#305;n bir dil kulland&#305;&#287;&#305;n&#305;z zaman maalesef mesele hep oraya d&#252;&#287;&#252;mleniyor, yani ne kadar taviz verece&#287;iz ya da alaca&#287;&#305;z veya ge&#231;mi&#351;imizle y&#252;zle&#351;ece&#287;iz gibi, ahlaks&#305;zl&#305;ktan beslenen bir siyasetten &#231;&#246;z&#252;m &#231;&#305;kaca&#287;&#305;n&#305;z zannetmiyorum. Ermeni diasporas&#305; i&#231;erisinde de bu soruna akl&#305; selim ve kalbi selim bir &#351;ekilde bakabilenlerin say&#305;s&#305; nedir? Ve dolay&#305;s&#305;yla bu durumun sorunun &#231;&#246;z&#252;lmesi a&#231;&#305;s&#305;ndan alaca&#287;&#305;m&#305;z yolun ne kadar uzun oldu&#287;una dair bizi bir karamsarl&#305;&#287;a m&#305; sevk etmesi gerekiyor? Yoksa T&#252;rkiye&#8217;de yeni T&#252;rkiye hayaliyle bir de&#287;i&#351;im s&#252;reci var ve bu de&#287;i&#351;im s&#252;recini etkileyecek olan sizin bak&#305;&#351;&#305;n&#305;z veya bir hissiyat&#305;m&#305;z ne kadar renk verebilir?</b></span></p>
<p class="p3"><span class="sz">&nbsp;</span></p>
<p class="p4"><span class="sz">Be&#351; y&#305;lda T&#252;rkiye ne kadar de&#287;i&#351;tiyse Ermeni diasporas&#305; da de o kadar de&#287;i&#351;ti. Be&#351; sene &#246;nce bir Ermeni toplulu&#287;u &#246;n&#252;nde kolay kolay s&#246;yleyemedi&#287;in &#351;eyleri bug&#252;n rahatl&#305;kla dile getirebiliyorsun. Hen&#252;z ku&#351;ku, d&#252;&#351;manl&#305;k, k&#305;rg&#305;nl&#305;k ortadan kalkm&#305;&#351; de&#287;il. Ama pek &#231;ok insanda bir t&#252;r b&#246;l&#252;nm&#252;&#351; bak&#305;&#351; a&#231;&#305;s&#305; ortaya &#231;&#305;kt&#305;. Eskiden kalma al&#305;&#351;kanl&#305;kla militan bir T&#252;rk d&#252;&#351;manl&#305;&#287;&#305; dile getirenler bile bir yandan &#8220;T&#252;rkiye&#8217;de &#231;ok &#351;ey de&#287;i&#351;ti, T&#252;rkler &#246;z&#252;r dilemeli&#8221; s&#246;ylemini benimsiyorlar.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Bu tarz bir konu&#351;ma s&#252;recin suland&#305;r&#305;lmas&#305; i&#231;in de bir sebep midir? Bar&#305;&#351;&#305;yoruz, sorunlar&#305; &#231;&#246;z&#252;yoruz. T&#252;rkiye&#8217;de de bu sorgulama s&#252;reci &#231;ok akl&#305;selim bir &#351;ekilde gitmiyor gibi duruyor.</b></span></p>
<p class="p3"><span class="sz">&nbsp;</span></p>
<p class="p4"><span class="sz">&#304;yi gidiyor bence. Kitleye mal olan her fikir ucuzla&#351;&#305;r, basitle&#351;ir. Bundan ka&#231;&#305;namazs&#305;n&#305;z. Yani milyonlar&#305;n payla&#351;t&#305;&#287;&#305; bir fikir y&#305;pran&#305;r, sloganla&#351;&#305;r ve siyasile&#351;ir.</span></p>
<p class="p3"><span class="sz">&nbsp;</span></p>
<p class="p4"><span class="sz">T&#252;rkiye&#8217;de her siyasi kesimden, k&#305;sa s&#252;rede ne kadar akl&#305; ba&#351;&#305;nda ve orijinal g&#252;zel fikirler &#252;reten insanlar &#231;&#305;kt&#305;. Liberallerden &#304;slamc&#305;lardan vs.den beklemeyece&#287;in kadar yap&#305;c&#305; birtak&#305;m d&#252;&#351;&#252;nceler &#231;&#305;kmaya ba&#351;lad&#305;. Ermeni toplumundan da bunun ayn&#305;s&#305;n&#305; beklememek i&#231;in bir neden yok. Ermeni toplumu e&#287;itimli bir toplumdur, bireyci d&#252;&#351;&#252;nceye de bu y&#252;zden yatk&#305;nd&#305;r. Ermenistan ise &#246;l&#252;m kal&#305;m s&#252;recinde olan bir devlet. Bu sene Paris&#8217;te ve Toronto&#8217;da konu&#351;malar yapt&#305;m. Karar verici pozisyonda olan, entelekt&#252;el insanlarla da tan&#305;&#351;t&#305;m. Bence s&#252;recin ba&#351;&#305;nday&#305;z daha, ama s&#252;recin iyiye gitmemesi i&#231;in hi&#231;bir neden yok.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermeni as&#305;ll&#305; Frans&#305;z sinemac&#305; Serge Avedikian ile tan&#305;&#351;t&#305;m. Avedikian atalar&#305;n&#305;n ya&#351;ad&#305;&#287;&#305; Bursa&#8217;n&#305;n S&#246;l&#246;z k&#246;y&#252;ne 1987, 2002 ve 2009 y&#305;llar&#305;nda yapt&#305;&#287;&#305; ziyaretleri belgeselle&#351;tirdi. &#214;nce 1987&#8217;de korka &#252;rke bir belgesel yapm&#305;&#351;, kar&#351;&#305;l&#305;kl&#305; g&#252;vensizlik feci boyutta, &#231;&#305;kan film de bize kaskat&#305;, berbat bir T&#252;rkiye tablosu &#231;iziyor. Sonra ikinci geli&#351;inde 1987&#8217;deki belgeselin &#231;ekimi hakk&#305;nda bir belgesel yapm&#305;&#351; ve en son ge&#231;en seneki geli&#351;inde, yirmi sene &#246;nce tan&#305;&#351;t&#305;&#287;&#305; insanlarla yeniden g&#246;r&#252;&#351;m&#252;&#351;. Bu s&#252;re&#231;te Serge Avedikian&#8217;&#305;n nas&#305;l olgunla&#351;t&#305;&#287;&#305;n&#305; g&#246;r&#252;yorsunuz. &#304;lkinde ku&#351;ku ve korku egemen, sonra 2002&#8217;de geldi&#287;inde buzlar eriyor ve 2009&#8217;da can di&#287;er dost olarak sar&#305;l&#305;yorlar ve oturup rak&#305; i&#231;iyorlar. Avedikian&#8217;la sohbet ettim. &#350;unu g&#246;rd&#252;m: Hen&#252;z yetersiz &#246;l&#231;&#252;de de olsa T&#252;rkiye&#8217;nin &#231;ekim alan&#305;na, atmosferine girmeye ba&#351;lam&#305;&#351;. T&#252;rkiye&#8217;nin dilini konu&#351;maya ba&#351;lam&#305;&#351; ve &#351;unu ke&#351;fetmi&#351; ki, kendisi asl&#305;nda bural&#305;, Parisli de&#287;il. Bu bir e&#287;itim s&#252;recidir ve zaman alacakt&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">Son olarak Hrant Dink ad&#305;n&#305; anmadan bu konu&#351;may&#305; sonu&#231;land&#305;rmamak laz&#305;m. O d&#252;&#287;&#252;m&#252; k&#305;ran adam Hrant Dink&#8217;tir burada. Hrant gemi yana&#351;&#305;rken ilk halat&#305; atan adamd&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz">Ermenilerin T&#252;rklerle T&#252;rklerin de Ermenilerle bar&#305;&#351;malar&#305; gerekiyor. Burada b&#252;y&#252;k devlet olan T&#252;rkiye&#8217;dir. &#214;z&#252;r ve tazminat fikirlerinden belki vazge&#231;mek laz&#305;m, bilmiyorum. Ama ilk ad&#305;m&#305; atmas&#305; gereken, samimi bir yakla&#351;&#305;m g&#246;stermesi gereken &#246;ncelikle T&#252;rkiye&#8217;dir. Ge&#231;mi&#351;ten s&#305;yr&#305;larak, ba&#351;ka bir dil ile T&#252;rkiye ilk ad&#305;m&#305; atmal&#305;d&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>&#304;lk a&#351;ama Ermenistan ile vize kald&#305;rmak olabilir mi?</b></span></p>
<p class="p3"><span class="sz">&nbsp;</span></p>
<p class="p4"><span class="sz">&#304;lk a&#351;ama s&#305;n&#305;r&#305; a&#231;mak olmal&#305;d&#305;r.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Azerbaycan problemi var.</b></span></p>
<p class="p3"><span class="sz">&nbsp;</span></p>
<p class="p4"><span class="sz">Azerbaycan&#8217;&#305; ben o kadar ciddiye alam&#305;yorum. Olay asl&#305;nda Moskova problemidir. G&#246;rebildi&#287;im kadar&#305;yla T&#252;rkiye iyi k&#246;t&#252; Ermenistan ile bar&#305;&#351;mas&#305; gerekti&#287;inin fark&#305;na vard&#305;. Fakat uluslararas&#305; dengeler hen&#252;z buna izin veriyor. T&#252;rkiye bir NATO &#252;yesidir bunu unutmay&#305;n. T&#252;rkiye&#8217;nin Ermenistan &#252;zerinde g&#252;&#231;l&#252; bir pozisyona gelmesi, NATO&#8217;nun Kafkaslar konusunda g&#252;&#231;l&#252; olmas&#305;na anlam&#305;na gelir ki Ruslar buna izin verirler mi vermezler mi bilemiyorum. Verirlerse kar&#351;&#305;l&#305;&#287;&#305;nda ne isterler, onu da bilmiyorum.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Burada her &#351;eyden &#246;te devletin bir resmi eli olmak zorunda de&#287;il. Mesela &#246;n&#252;m&#252;zde bir &#304;HH &#246;rne&#287;i var. Belli noktalarda STK mant&#305;&#287;&#305;yla o kap&#305;lar&#305; &#246;nce bir a&#351;&#305;nd&#305;r&#305;p, a&#351;&#305;labilir hale getirdikten sonra resmi olarak son hamleyi yapabilir devlet. &#304;&#351;te burada devletin sivil kanallara bu tip organizasyonlara konu&#351;abilece&#287;i ve anla&#351;abilece&#287;i do&#287;ru frekans&#305; tutturabilece&#287;i ortamlara biraz daha dillendirmeden tabana yaymas&#305; gerekiyor.</b></span></p>
<p class="p3"><span class="sz">&nbsp;</span></p>
<p class="p4"><span class="sz">&#350;urada yapt&#305;&#287;&#305;m&#305;z gibi.</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Biz mesela Kuzey Irak&#8217;ta bunu yap&#305;yoruz. Oradaki Kerk&#252;k T&#252;rkmenlerini Araplar&#305; K&#252;rtleri birbirine muhalif K&#252;rt Gruplar&#305; ve &#351;u anda &#252;niversitelerdeki &#246;&#287;renci olaylar&#305;n&#305; organize eden muhalif gruplar&#305; bir araya getirme s&#246;z&#252; ald&#305;k ve ay sonu gibi bunu yapaca&#287;&#305;z. &#199;&#252;nk&#252; T&#252;rkiye&#8217;deki K&#252;rt sorunun bir par&#231;as&#305;d&#305;r Musul ve ayr&#305;lamaz da zira tarih bitmedi. Ayn&#305; &#351;ekilde Ermenistan i&#231;in de tarih bitmedi ve bunu iyi g&#246;rmek laz&#305;m.</b></span></p>
<p class="p3"><span class="sz">&nbsp;</span></p>
<p class="p4"><span class="sz">Bunu iyi g&#246;rmek laz&#305;m &#231;&#252;nk&#252; buras&#305; &#246;z m&#252; &#246;z orta Asyal&#305; T&#252;rklerin gelip kurduklar&#305; bir devletse, T&#252;rkiye Musul&#8217;da avucunu yalar. Ermenistan&#8217;da da avucunu yalar. Yani, o adamlar da e&#351;ek de&#287;il niye boyun e&#287;sin ki buna? Ama e&#287;er T&#252;rkiye burada oturan herkesin ortak devletinin ad&#305;ysa, o zaman bu adamlarla ortakl&#305;k edip etmeyece&#287;ini d&#252;&#351;&#252;n&#252;rs&#252;n. Dolay&#305;s&#305;yla bu soyda&#351; muhabbeti devam etti&#287;i s&#252;rece, Kerk&#252;k T&#252;rkmenleri soyda&#351;t&#305;r ama Erbil K&#252;rtleri de&#287;ildir kafas&#305;yla gidildi&#287;i s&#252;rece T&#252;rkiye&#8217;den ne k&#246;y olur ne de kasaba!</span></p>
<p class="p3"><span class="sz">&nbsp;</span></p>
<p class="p4"><span class="sz"><b>Ayn&#305; &#351;eyi Irak&#8217;ta yapmak istiyoruz. Ermenistan G&#252;rcistan ve T&#252;rkiye aras&#305;nda bir &#231;al&#305;&#351;tay&#305; ya da &#231;al&#305;&#351;tay s&#252;re&#231;lerini Vam&#305;k Volkan hoca ile beraber geli&#351;tirmek istiyoruz.</b></span></p>
<p class="p3"><span class="sz">&nbsp;</span></p>
<p class="p4"><span class="sz">Ermenistan hakk&#305;nda benim edindi&#287;im izlenime g&#246;re &#246;zellikle &#351;ehirlerde gayet iyi e&#287;itimli, gen&#231;, &#351;eker ve iyi niyetli insanlar var. Devlet yap&#305;s&#305; olarak k&#305;smen mafya devleti olmas&#305;na ra&#287;men, &#231;ok iyi bir gen&#231; ku&#351;ak var Ermenistan&#8217;da. K&#246;t&#252; bir y&#246;netim var, vah&#351;i bir devlet yap&#305;s&#305; var Ermenistan&#8217;&#305;n. Fakat Erivan&#8217;da &#231;ok g&#252;zel p&#305;r&#305;l p&#305;r&#305;l insanlarla kar&#351;&#305;la&#351;&#305;yorsunuz. Ortado&#287;u&#8217;nun insanc&#305;ll&#305;&#287;&#305; ile Avrupa&#8217;n&#305;n uygarl&#305;&#287;&#305;n&#305; birle&#351;tiren bir sentez var. Avrupal&#305; desen oral&#305; de&#287;il, Asya desen o taraf da de&#287;il. &#304;kisinin iyi taraflar&#305;n&#305; bir araya getirmi&#351;, enteresan ve gen&#231; bir n&#252;fus var. Onlar T&#252;rkiye&#8217;ye T&#252;rkiye de onlara laz&#305;m. &#199;ok yaln&#305;zlar. D&#252;nyan&#305;n alakas&#305;z bir yerinde s&#305;k&#305;&#351;m&#305;&#351; kalm&#305;&#351; bir devlet. Denize &#231;&#305;k&#305;&#351;&#305; yok, bir ekonomisi yok. Ekonomisindeki en de&#287;erli unsuru kalifiye eleman unsurudur ki bu da T&#252;rkiye&#8217;nin en b&#252;y&#252;k eksi&#287;idir. Birbirini tamamlayan iki unsurdur bunlar. I&#287;d&#305;r, Kars ve Van&#8217;a bunlar gelirse ihya olurlar. &#214;b&#252;r taraf da ihya olur. Bu konuda benim kafam net. Art&#305; T&#252;rkiye&#8217;nin kendi i&#231; gerilimleri azal&#305;r ve d&#305;&#351; d&#252;nya ile ili&#351;kileri d&#252;zelir.</span></p>
<p class="p3"><span class="sz">&nbsp;</span></p>
<p class="p4"><span class="sz">Bu ili&#351;kinin &#231;&#246;z&#252;lmesi laz&#305;md&#305;r. Ermenistan devletiyle olmazsa da Ermeni halk&#305;yla &#231;&#246;z&#252;lmesi laz&#305;md&#305;r. T&#252;rkiye son be&#351; senedir i&#231;erde olduk&#231;a ak&#305;ll&#305; bir politika izliyor. Bunun d&#246;n&#252;m noktas&#305; Bilgi &#220;niversitesi&#8217;nde yap&#305;lan 2005 Ermeni Konferans&#305;yd&#305;. O bir buz k&#305;rma operasyonuydu. Onu kan&#305;mca &#231;ok ustal&#305;kla g&#246;t&#252;rd&#252;ler, bir yandan izin verdiler yap&#305;ls&#305;n diye, polisiye a&#231;&#305;dan Allah i&#231;in korudular da, bir yandan da Cemil &#199;i&#231;ek&#8217;i &#231;&#305;kar&#305;p &#8220;bizi arkadan vurdular&#8221; dedirttiler. Yani hem nal&#305;na hem m&#305;h&#305;na politikas&#305; izlendi. Tahminimce h&#252;k&#252;met Ermeni a&#231;&#305;l&#305;m&#305;n&#305; el alt&#305;ndan ad&#305;m ad&#305;m kontroll&#252; bir &#351;ekilde y&#252;r&#252;t&#252;yor. Fark&#305;ndaysan&#305;z &#8220;s&#246;zde ermeni soyk&#305;r&#305;m&#305;&#8221; laf&#305; piyasadan kalkt&#305;, bir bu&#231;uk sene oldu. Bu sene memleketin d&#246;rt bir yan&#305;ndaki okullarda Ermenilerin T&#252;rk k&#252;lt&#252;r&#252;ne katk&#305;lar&#305;, ge&#231;mi&#351;te T&#252;rk Ermeni ili&#351;kileri, b&#246;lgedeki eski Ermeni k&#246;ylerinin ara&#351;t&#305;r&#305;lmas&#305; vb. &#252;zerine kompozisyon ve ara&#351;t&#305;rma &#246;devi verildi &#231;ocuklara. Kastamonu&#8217;da, Mu&#351;&#8217;ta b&#246;yle &#246;devler nas&#305;l veriliyor, MEB koordinasyonu olmadan olacak bir &#351;ey de&#287;ildir bu.</span></p>
<p class="p3"><span class="sz">&nbsp;</span></p>
<p class="p4"><span class="sz">Ge&#231;en sene 24 Nisanda soyk&#305;r&#305;m&#305;n a&#231;&#305;k havada an&#305;lmas&#305;na izin verildi ilk kez. O da ayn&#305; &#351;ekilde, &#246;nce izin al&#305;nd&#305;, sonra emniyet yasaklad&#305;, sonra anlad&#305;&#287;&#305;m kadar&#305;yla d&#305;&#351;i&#351;lerinden valili&#287;e gelen s&#246;zl&#252; bir mesaj sonunda izin verildi. Bu sene be&#351; &#351;ehirde anma t&#246;reni yap&#305;ld&#305;. Yani T&#252;rkiye&#8217;de yava&#351; yava&#351; kamuoyunu yumu&#351;atarak bu konuyu kabullendirmeye &#231;al&#305;&#351;&#305;yorlar anlad&#305;&#287;&#305;m kadar&#305;yla. &#304;&#351;te bundan sonra birtak&#305;m cesur ad&#305;mlar laz&#305;m. Ortaya projeler koymak laz&#305;m. Taraflar&#305;n korkular&#305;n&#305;, ku&#351;kular&#305;n&#305; giderecek i&#351;ler yapmak laz&#305;m. </span></p>
<p class="p4"><span class="sz">5 May&#305;s 2011</span></p>
<p class="p3"><span class="sz">&nbsp;</span></p>
<p class="p3"><span class="sz">&nbsp;</span></p>
</body>
</html>