<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <p class="Textbody" style="page-break-before:always;margin-left:0;margin-right:0;text-indent:0;text-align:center">&nbsp;</p>

  <h3 class="Textbody" style="margin-left: 0px; margin-right: 0px; text-indent: 37.795277px; text-align: center; font-weight: bold; font-size: 167%;"><a id="bookmark6"></a>ASKER KAÇAĞI</h3>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">&nbsp;</p>

  <p class="Standard" style="text-align:center;font-weight:bold;font-size:117%"><a id="bookmark7"></a>William Tenn</p>

  <p class="Standard" style="text-align:center;font-weight:bold;font-size:117%">&nbsp;</p>

  <p class="Standard" style="text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-style:italic;font-size:117%">10 KASIM 2039-</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-style:italic;font-size:117%">Arz Başkomutanlığı’nın, Arz ana saatine göre Pazartesi 09:00' da sona eren yirmi dört saatlik süreye ilişkin 18.673 sayılı bildirisi:</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">...bunun üzerine, Beşinci Uydu Savunma Üssü'nün Merkez Bölümü, bütün avcı uçağı birimlerine stratejik geri çekilme emri vermiştir. Geri çekilme işlemi, hiçbir güçlükle karşılaşmadan ve fazla kayıp vermeden gerçekleştirilmiştir.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bunun dışında, söz konusu süre içinde gerçekleşen tek ilginç olay, rütbesi saptanamayan bir düşman askerinin tutsak alınmasıdır; bu düşman askeri, ordumuzun ele geçirdiği ilk Jüpiterli yaratıktır. Yaratık, Bolivya'da, bir düşman komando birliğinin saldırısına uğrayan Cochabamba kentinin savunulması sırasında ele geçirilmiştir. Yaşamsal önem taşıyan bir demir madeni bölgesine yöneltilen ve başarısızlıkla sonuçlanan bu saldırıda dört Jüpiterli öldürülmüştür. Bu olayın ardından, beşinci Jüpiterli asker teslim olmuş ve yaşamının bağışlanması için yalvarmıştır. Askerlerimizin kendisini tutsak alması üzerine, Jüpiterli yaratık bir kaçak olduğunu öne sürmüş ve güvenlik içinde...</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">M</span><span style="font-size:117%">ARDIN'E mağaraya kadar eşlik eden MP</span><span style="font-size:117%"><span class="Footnoteanchor"><a href="#ftn5" id="bodyftn5">5</a></span></span> <span style="font-size:117%">subayı, orada neyle karşılaşacağı konusunda ona kısaca bilgi vermişti. Ne var ki Mardin'in, yabancı yaratığın içinde yüzdüğü su tankını görür</span> <span style="font-size:117%">görmez, inanamamanın ve belleğinde yatan bir korkunun yol açtığı, iniltiyi andıran, uzun bir homurtu çıkmıştı ağzından. Su tankı en az on sekiz metre uzunluğunda, on iki metre enindeydi ve taş zeminden yukarıya, iki insan boyu yüksekliğindeydi. Tankın kenarları, hangi garip maddeden yapılmışsa, saatler öncesinden kalın, beyaz buz tabakalarıyla kaplanmış durum</span><span style="font-size:117%">d</span><span style="font-size:117%">aydı.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Soğuk hava akımlarıyla tanktan yansıyıp gelen iğrenç bir metan gazı kokusu Mardin'in burnunu sızlatıp, iğne batırırcasına kulaklarını acıttı. <span style="font-style:italic">Ee, ne de olsa,</span> diye düşündü Mardin, <span style="font-style:italic">bu yaratıkların eksi 94 Santigrat dolayında bir vücut ısıları var!</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu soğuğu daha önce de duyumsamıştı Mardin ...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin bu anının etkisiyle tir tir titredi ve mağaranın girişinde üzerine giydirilen kürk astarlı tulumun fermuarını kapattı. "Bu şeyi buraya sokmak epey zor olmuştur herhalde." Sesindeki rahatlık onu şaşırtmış, kendini daha iyi hissetmesini sağlamıştı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Aa, özel bir mühendis ekibi yaptı bu işi- durun bakayım, şey-" On sekiz, on dokuz yaşlarında bir Çinli kız olan MP teğmeni, Mardin'in kırlaşmış saçlarına bakıp yumuşacık, mercan kırmızısı dudaklarını büzdü. "Mağaraya varışlarından başlayarak yaklaşık beş saat sürdü bu iş. En büyük sorun, çevrede tutsağın sığabileceği büyüklükte bir bölme bulmaktı. En uygun yer bu mağaraydı."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, başlarının yukarısındaki geniş kaya çıkıntısına baktı. Her üç metrede bir, pırıl pırıl parlayan ateşe hazır silahlarla donatılmış üç adamlık bir takım yerleştirilmişti. Atom topu takımlarıyla, kocaman el bombalarının ağırlığından iki büklüm olmuş adamlar art arda dizilmişlerdi. Mağaranın öbür ucundaki platformda duran omzu kalabalıkların varlığının ayrımında olan asık yüzlü genç astsubaylar ise, çıkıntıda ayaklarını sertçe yere vurarak takımdan takıma, ileri geri dolaşıp duruyorlardı. Ter içindeki elleriyle tuttukları kılıfsız, ölümcül küçük Royster tabancaları çın çın sesler çıkarıyordu. <span style="font-style:italic">Şu yumurcaklara bak,</span> diye düşündü Mardin, <span style="font-style:italic">bu işi nasıl da benimsemişler!</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Kaya çıkıntısı, mağaranın üç duvarını oluşturuyordu; az önce girdiği alçak giriş kapısının bulunduğu dördüncü duvardaysa, beş tane çelik Sezar topunun yerleştirilmiş olduğunu görmüştü Mardin. Uzun, sivri ağızlarıyla, Jüpiterli'nin arkasından sağanak halinde yıldız enerjisi kusmaya can atıyormuş gibi bir görünümleri vardı. Tavandaki kocaman kaya oyuklarının arasına, bir labirent biçiminde, kurşunkalemi andıran incecik bombalar yerleştirilmişti. Bombalar, yer yer kıskaçlarla tutturulmuştu ve bu kıskaçların tümü de, filanca albayın parmağı filanca yeşil düğmeye basar basmaz açılıverecekti...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Tankın içindeki dostumuz tek bir yanlış hareket yapacak olursa," diye mırıldandı Mardin, "Güney Amerika'nın yarısı yerle bir olacak."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Genç kız kıkır kıkır gülmeye başladı, sonra fikir değiştirip kaşlarını çattı. "Özür dilerim, Binbaşı Mardin, ama hoşuma gitmedi bu. Onlardan 'dost' diye söz edilmesi hiç hoşuma gitmedi. Şaka yollu olsa bile. Bir buçuk milyonun üstünde insan -ki üç yüz bini Çinliydi- bu- bu pis amonyak kokulu solucanlar tarafından yok edildi!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ve o insanların ilk ellisi," diye ona hatırlattı Mardin sinirli bir sesle, "benim akrabalarımla komşularımdı. Yaşınız Mars'ı ve Üç Su Tankı katliamını hatırlamanıza yetiyorsa tabii."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Genç kız yutkundu, altüst olmuştu. Yüzünde bir özür dileme ifadesi oluşmaya başlamıştı ki, Mardin onun yanından uzaklaşıp tiksinti içinde, ilerideki yüksek düzlüğe doğru hızlı hızlı yürümeye başladı. Çok uzun bir süre önce keşfettiği korkunç bir nefret vardı içinde; aklıyla ve sağlıklı bir biçimde nefret etmeyi beceremeyen, içlerindeki kini özel simgelerin ve aptalca yadsımaların ardına gizleme zorunluluğunu duyan insanlara yönelikti bu nefret. 1914-18 savaşı sırasında, lahana turşusunu özgürlük lahanasına dönüştüren Amerikalılar vardı sözgelimi; bir yaşlılar örgütü olan Güçsüz Siviller Birliği'nin üniformasını giyen kimi yaşlı adamların da, ne zaman Jüpiterli düşmandan söz etseler, toplumca onaylanan bir biçimde, topuklarıyla yerdeki bir solucanı ezer gibi yaptıklarını kaç kez görmüştü!</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, içinde bir kent bloğunu kaplayacak büyüklükte bir canlı maddenin kımıldanıp durduğu buz kaplı tankın görkemli boyutlarına bakıp yüzünü buruşturdu. "Ayağınızı kaldırıp bir de <span style="font-style:italic">şunun</span> üstüne basın bakayım!" dedi şaşkın bir halde arkasında duran genç kıza. <span style="font-style:italic">Basitlik düşkünlerinin hepsini allah kahretsin</span>, diye geçirdi içinden Mardin. <span style="font-style:italic">Bunları Jüpiterlilerin sorgulama aygıtının alıcı yanında bir hafta oturtmak gerek. O zaman nasıl da iyi, düşünceli, düşünmeyi bilen kişiler haline gelirler. Ve bu arada onlara bu evrenin na- sil çılgıncasına karmaşıklaşabileceği konusunda da bir-iki şey çıtlatılmış olur!</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu ona buraya geliş amacını hatırlatmıştı. Kendisi de düşünceli bir hal almıştı ve -alnındaki daire biçimli yara izi kırışırken- evrenin gerçekten de ne denli tehlikeli ve çılgıncasına karmaşık olduğu gelmişti aklına.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Öylesine derin düşüncelere dalmıştı ki, acele tarafından kuruluvermiş platforma giden basamakları çıkmadan önce, derin, rahatlatıcı bir soluk alıp ellerini tulumuna silmek zorunda kaldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin'in bir üstü olan Albay Liu, platformun öbür ucunda küme halinde duran adamların yanından ayrıldı ve kollarını iki yana açarak onun yanına geldi. "Seni görmek ne güzel," dedi acele acele. "Şimdi dinle beni. Yaşlı Roketkafa'nın kendisi de burada -<span style="font-style:italic">onun</span> nasıl biri olduğunu bilirsin. Onun için, karşısında biraz hararetli bir selam çak ve onunla konuşurken o omuzlarındaki şeylere de biraz saygı göster. Ne demek istediğimi anlıyorsun, değil mi? Ona şunu göstermeye çalış: Askeri tavırlar söz konusu olduğunda, biz haber alma görevlileri- Mardin, beni dinliyor musun? Çok önemli bu."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin gözlerini tankın buzsuz, saydam tepesinden güçlükle ayırdı. "Özür dilerim, efendim," diye mırıldandı. "Ben- ben, aklımda tutmaya çalışırım."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Çevirmen bu mu, Albay Liu? Binbaşı Mardin, ha?" diye seslendi, uzay mareşali üniforması giymiş, uzun boylu ve dimdik duruşlu bir adam parmaklıkların ardından. "Onu buraya getirin. Çabuk olun, efendim!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Albay Liu, Mardin'i sol kolundan sıkıca tutup platformun öbür ucuna doğru sürükledi. Yaşlı Roketkafa Billingsley, albayın soluk soluğa giriştiği takdim merasimini yarıda kesti. "Binbaşı <span style="font-style:italic">Igor</span> Mardin, öyle mi? Rus adına benziyor. Ama Rus olamazsınız, değil mi? Ruslardan nefret ederim."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, Billingsley'in arkasında duran geniş omuzlu bir mareşal yardımcısının gövdesinin öfke içinde katılaşıp dikleştiğini sezdi. "Hayır, efendim," diye yanıt verdi. "Mardin bir Hırvat adıdır. Ailem Fransız ve Yugoslav kökenlidir, biraz da Araplık var galiba."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzay mareşali, kürk kaplı başını öne eğdi. "İyi, iyi! Rus olsaydınız buna tahammül edemezdim. Ruslardan nefret ederim, Çinlilerden nefret ederim, Portekizlilerden nefret ederim. Ama en berbatları Çinliler bence. Bu Jüpiterli iblis meselesinde çalışmaya hazırsın, değil mi? Öyleyse gel buraya. Ve hemen işe başla dostum, hemen!" Mareşal hızla arkasına dönünce, omuzlarındaki kayışlardan pek gösterişli bir biçimde sarkan safir kakmalı küçük Royster tabancaları şiddetle şangırdayarak, farelerin boynuna çıngırak taktığı kocaman bir kediye benzetmişti onu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, mareşalin ardı sıra koştururken, dikleşmiş, öfkeli sırtların şimdi her yanı sardığını eğlenerek ayrımsadı. Albay Liu'nun dudakları iyice kısılmış, yüzünde koyu renkli bir kırışık görünümünü almıştı; platformun öbür ucunda, ona jet üssünden buraya kadar eşlik eden genç teğmen, bir eliyle öteki elinin ayasına küçük küçük yumruklar indiriyordu. Uzay Mareşali Rudolfo Billingsley'in. öylesine yüksek bir rütbesi vardı ki, hoşgörülü davranmak tümüyle keyfine kalmış bir şeydi - ve besbelli bu konuda keyfinin geldiği yoktu pek. "Kafası bir roket yüzeyi kadar kalındır ve yanık egzoz gazı kadar da pis bir ağzı vardır; ama herhangi bir saldırının ne kadar kana mal olacağını, en acemi onbaşının en küçük yarasına kadar, gramı gramına hesaplayabilir." Billingsley için böyle demişti cephedeki subaylar.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve her şeye karşın, diye düşündü Mardin, tam da Yeryüzü'nün, Jüpiter kuşatması altında geçirdiği on sekiz yıllık süre içinde dönüştüğü dünyaya uygun bir adam bu. Kendisinin de, bu adama çok özel bir borcu vardı...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Siz belki beni hatırlamazsınız, efendim," diye duraksaya duraksaya konuşmaya başladı Mardin; yukarıdan bir kabloyla sarkıtılan madeni bir koltuğun yanında durmuşlardı. "Ama biz daha önce de karşılaşmıştık, aşağı yukarı on altı yıl önce. Sizin uzay geminiz <span style="font-style:italic">Fırat'</span>ta ben-"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"<span style="font-style:italic">Fırat</span> uzay gemisi değildi. Bir avcı uçağıydı, üçüncü sınıf bir şeydi. Binbaşı üniformasının şerefine leke sürecekseniz, teknik terimlerinizi iyice belleyin bari, beyefendi! Hem şu fermuarı da iyice kapat. Tabii ya, Jüpiterlilerin burnunun dibine kadar sokulup Üç Su Tankı'ndan kurtardığım, o bebekler gibi sızıldayan sivil sürüsünden biriydin sen de. Dur bakayım: Şu genç arkeologsun sen. O olaydan gerçek bir patırtı, birinci sınıf bir toptan imha savaşı çıkaracağımızı bilmiyordun o sıralarda, değil mi? Hah! Seni kolay bir hayatın beklediğini sanıyordun, değil mi? Ömrünün geri kalan yıllarını bir üniforma içinde dimdik durup bir emir aldığında havaya sıçrayarak geçireceğin hiç aklına gelmiyordu, değil mi? Bu savaş, senin gibi bir sürü pelte kılıklıyı erkek yaptı bayım, erkek. Ve bu ayrıcalık için gönül borcu duymalısın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, güçlükle başını sallayarak onu onayladı; alay edercesine, kendi sırtının da ansızın dikleştiğini ve sımsıkı kenetlenmiş parmaklarıyla avuçlarını tırmaladığını ayrımsadı. Billingsley'in emrindeki kurmay subaylar arasında kaç kişinin, üstüne vurmaktan askeri mahkemeye düştüğünü merak etti Mardin.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Pekâlâ, atla. Haydi, <span style="font-style:italic">atla</span>, evladım!" O anda, avuçları bitiştirilmiş bir halde kendisine doğru uzatılan ellerin anlamını kavradı Mardin. Bir uzay mareşali, ona elleriyle merdiven yapıyordu! Billingsley, hiç kimsenin <span style="font-style:italic">hiçbir şeyi</span> Billingsley'den daha iyi yapamayacağına inanırdı. Mardin, yavaşça, bitiştirilmiş avuçların üstüne bastı, sonra kıvrıla kıvrıla koltuğa tırmanabilmesi için yukarı kaldırıldı. Koltuğa oturunca, kendiliğinden emniyet kemerini karnının üzerinden geçirip bağladı, başlığı takıp kayışlarla tutturdu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Yaşlı Roketkafa, aşağıdan Mardin'in ayak bileklerini kayışlarla sımsıkı bağladı ve yukarıya bakıp seslendi: "Sana gerekli bilgiler verildi mi? Arkhnatta seninle bağlantı kurdu mu?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet. Yani evet, <span style="font-style:italic">komutanım</span>. Profesör Arkhnatta, Melbourne Üssü'nden buraya kadar benimle birlikte geldi. Her şeyin üzerinden geçtik, ama onun istediği kadar ayrıntılı olamadı tabii."</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">"Ayrıntıyı mayrıntıyı boşver şimdi. Beni dinle, Binbaşı Mardin. Tam karşında, canlı olarak ele geçirmeyi başardığımız tek Jüpiterli solucan duruyor. Onu daha ne kadar canlı olarak</span> <span style="font-style:italic;font-size:117%">tutabiliriz</span> <span style="font-size:117%">bilmiyorum - bu solucan kendi stoku tükenince soluyacak pis koku bulsun diye, mühendisler mağaranın başka bir bölümünde bir metan gazı tesisi kuruyorlar. Kimyayla uğraşan herifler de, içmesi için soğutucularda amonyak depoluyorlar - ama ben, bu solucan geberip gitmeden önce, derisinin altındaki bütün işe yarayacak askeri bilgileri söke söke almak niyetindeyim. Ve elimdeki tek keski de senin bey</span><span style="font-size:117%">nin. Umarım bu keskiyi kırmam, ama anladığım kadarıyla, bir yardımcı uzay filosu kadar değerli de değilsin hani. Önceki gün, sırf düşmanın neler tasarladığını öğrenmek için böyle bir filoyu feda ettim ben - tam iki bin adamla birlikte. Onun için, bayım, söylediklerime kulak ver ve ona durmadan soru sor. Cevaplarını da yüksek sesle, anlaşılır biçimde söyle ki aygıtlar kaydedebilsin. Onun canına oku, binbaşı!</span> <span style="font-style:italic;font-size:117%">Duymadın mı</span> <span style="font-size:117%">beni? Bu iş ne kadar sürer?"</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Kablo, koltuğu platformdan yukarıya, kocaman bir alana yayılmış canavarın üzerine doğru çekerken, Mardin midesindeki bir şeyin kaçıp uzaklaştığını, beynindeki bir şeyin ise gizlenmeye çalıştığını duyumsadı. Birkaç dakika sonra... Bir-iki dakika sonra yapacağı şeyi düşününce, çocukluğunda yaptığı gibi, gözlerini sıkıca kapayıp belanın çekip gitmesini diledi içinden.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Daha Melbourne Üssü'nde kendisine görev verildiği ve bu görevin ne anlama geldiğini kavradığı anda, bütün içgüdülerinin onu yönelttiği şeyi yapmalıydı. Firar etmeliydi. Ne var ki, her köşesi silahla donanmış bir dünyada, her çocuğun askeri sorumluluk taşıdığı bir gezegende nereye kaçılabilirdi ki? Ama bir şeyler yapmalıydı kesinlikle. <span style="font-style:italic">Bir şeyler.</span> Hiçbir insan, bir yaşam süresi içinde böyle bir şeyi iki kez yaşamak zorunda kalmamalıydı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Yaşlı Roketkafa içinse, her şey yeterince basitti. Hedefleri olumsuz nitelikte olsa da, <span style="font-style:italic">onun</span> yaşamı buydu; ve başlamak üzere olan şu yıkım gibi anlar, onun yapmak üzere eğitildiği, öğrenim gördüğü ve çalıştığı konuların gerçekleştirilmesi demekti. Uzay Mareşali Billingsley'le ilgili başka bir şey daha hatırladı Mardin. Venüs'teki küçük, kanatlı, güzel yaratıklar -<span style="font-style:italic">Grigoddon</span> deniyordu bu yaratıklara- gelmişti aklına. Bu yaratıklar, insan dillerini öğrenmiş ve yağdırdıkları yüzlerce soruyla Venüs gezegeninin ilk sömürgecilerini usandırmaya başlamışlardı. Tiz tonlu, kulak tırmalayıcı seslerine ilk başta gösterilen hoşgörü, sonradan yerini rahatsızlık duygusuna bırakmış, bu yaratıklar yerleşim merkezlerinden kovulmuştu. Bunun üzerine onlar da, meraklarıyla geceleri korkunç hale getirmişlerdi. Çekip gitmemekte direttikleri için, ve çalışkan sömürgeciler de uyumakta gitgide daha çok güçlük çektiklerini gördükleri için, sorun Venüs'teki yerleşik askeri yöneticilere iletilmişti. Mardin, "Venüs, sonsuza değin sakin bir yer haline getirilmiştir: Mareşal R. Billingsley," biçimindeki kısa ve öz anlatımlı bildirinin yayınlandığı gün, ta Mars'ta bile kopan şamatayı hatırladı. Bu bildiri, keşfedilen ilk akıllı yeryüzü-dışı yaşamın, henüz emeklemekte olan son bebeğine değin, yeni bir böcek ilacı püskürtülerek yok edildiğini belirtiyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu olayın üzerinden daha altı ay bile geçmeden, seyrek yerleşimli Mars'a yöneltilen saldırıda ortaya çıkan insan cesetleriyle, güneş sisteminde zekâ taşıyan ve çok daha güçlü bir başka ırkın varlığı vurgulanmıştı. Mareşal Billingsley, ortalığı yakıp yıkarak Güney Mars'ın düşman işgalindeki başkentini ele geçirip Jüpiter'in ilk saldırısından sağ kalanları kovalamışken, önemsiz, küçük <span style="font-style:italic">Grigoddon</span>'ları kim aklına getirirdi ki? Hatta daha sonra, Üç Su Tankı kahramanı geri dönüp Jüpiterli canavarların elinde tutsak olan adamlardan birini kurtarmıştı - Mars arkeolojisi üzerine ilk, ve sonradan anlaşıldığı üzere, tek doktora çalışmasına sahip olma onurunu taşıyan İgor Mardin diye biriydi bu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hayır, Yaşlı Roketkafa'ya göre, bu dehşet verici gezegen - parçalama eylemi, yalnızca bir tatmin değildi; mesleğini çeşitli yönleriyle uygulaması için karşısına çıkan olağanüstü bir fırsattan çok daha öte bir şeydi: Bu, cezasının ertelenmesini simgeliyordu. İnsanoğlu, aptalca, körü körüne saldırıp Jüpiter imparatorluğunun asteroid kuşağındaki sınır gözcülerinin alarma geçmesine yol açmamış olsaydı, Billingsley, eli kolu bağlı, çeşitli devriye karakollarında polis memurluğu yapıp sefil olacaktı; <span style="font-style:italic">Grigoddon</span> rezaleti yüzünden meslek yaşamında yükselip mareşal rütbesine ulaşamayacaktı. Ne zaman bir partide görünecek olsa, bir tombul kadın çıkıp kavalyesine rahatça duyulabilecek, ıslığa benzer bir fısıltıyla, onun ünlü Venüs Canavarı olduğunu söyleyecekti - ve orada bulunan bütün üniformalı adamlar tedirgin olacaklardı. Üç Su Tankı Kahramanı, Ay'ın Koruyucusu, Uydu Savunma Sisteminin Babası yerine, Venüs Canavarı olacaktı unvanı.</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">Kendisine gelince - evet, Dr. Mardin de, bilimadamla</span><span style="font-size:117%">rı</span><span style="font-size:117%">nın arasında bir bilimadamı olarak, bu uzun yıllan ağır ağır, dingin ve yararlı bir biçimde geçirecekti. Bilimadamla</span><span style="font-size:117%">rı</span><span style="font-size:117%">nın en zekisi, en başarılısı olmayacaktı büyük olasılıkla -kimileyin, yol gösterici ve akıllı</span><span style="font-size:117%">ca belgelendirilmiş bir bildiri, kimileyin, yalnızca uzmanların ilgisini çekecek türden şaşırtıcı, küçük bir keşif- ama meslektaşlarının saygı duyduğu, kendine uygun ve sevdiği bir işi yapan bir insan olacaktı. Ve bir sonraki çağın ders kitaplarında ikincil bir dipnot ya da bir kaynakçaya eklenecek bir satır olarak güvenli bir konum kazanacaktı. Oysa şimdi, Popa Kenti Kazıları, Güney Mars'ın bir zamanlar insanlara ait olan başkentinin kalıntılarının yakınında, darmadağınık bir moloz yığını halinde duruyordu; Binbaşı İgor Mardin'in sivil yaşama özgü becerileri de, bir dodo kuşu yetiştiricisinin ya da mamutlarla mastodonlar konusunda uzmanlaşmış bir veterinerin becerileri</span> <span style="font-size:117%">ne denli geçerli ve değerliyse, o denli, hatta daha da az geçerli ve değerliydi artık. Şimdi, Haber Alma Örgütü'nün önemsiz bir bölümünde görevli, biraz da beceriksiz bir binbaşıydı. Askerce durup askerce davranma çabalan da, astlarını eğlendiriyor, üstlerine ise epeyce sıkıntı veriyordu. Kendisine verilen görevler hoşuna gitmiyordu; çoğunun ne olduğunu bile anlamıyordu. Önemi, yalnızca, Jüpiterlilerin tutsağı olarak iki yıllık bir ruhsal cehenneme katlanmış olmasından kaynaklanıyordu. Ne var ki bu bile, yalnızca şu andaki gibi şans eseri ortaya çıkan durumlarda işe yarayacak bir şeydi. Amansız bir gezegenlerarası savaş ortamında yetişen hırçın ve içtenliksiz bir kuşağın gözünde, bir acıma konusundan öte bir şey olamazdı hiçbir zaman; ve yarın, akla hayale gelmez bir mucize olup da, bu savaş insanlığın yengisiyle sona erecek olursa, çatışma dolu bu on sekiz yıldan geriye, yalnızca kendi varlığına yönelik bir kuşku ve birtakım sıkıcı, küçük anıları taşıyan belirsizlik dolu birkaç an kalacaktı elinde.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, korkularını unutup gitmiş, aşağıya, tankın saydam yüzeyinin altında yumuşak devinimlerle dalgalana dalgalana gezinen Jüpiterli'nin iri ve hantal gövdesine dik dik bakarken buldu kendini. İçinde mavimsi-beyaz bir yumrunun, ara ara yüzeye dokunduğunda küçülüp gözden kaybolduğu, bu sakin görünümlü, şişkin, kırmızı et yığını - işte bu, onu sürdürmesi gereken yaşam biçiminden yoksun bırakan, numaralarla yaşanılan bir Araf’a fırlatıp atan yaratıklardan biriydi. Hem de ne için? Kendilerine özgü üstünlük kavramlarını sürdürebilmek için, bir başka canlı türünün ortaya çıkıp onların uzak gezegenler üzerindeki egemenliklerini sarsmasını önlemek için. Yansız bir hakem kararına başvurma, antlaşma yapma, ya da görüşüp tartışma yoluna gitmeden, hem de bunların yerine, bir karıncayiyenin bir karınca yuvasına saldırısı kadar yöntemli ve karşı konulmaz bir biçimde, apansızın, şiddetle ve acımasızca saldırarak.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İncecik, gümüşsü bir duyarga, tankın üst kısmından çıkıp ona doğru uzandı ve devasa mağaranın tavanı boyunca sallana sallana ilerlemekte olan koltuk ansızın duruverdi. Mardin'in omuzları, şiddetle sarsılarak boynuna doğru kalkıp kasıldı. Mardin, başını göğsüne doğru indirmeye çalıştığını ayrımsadı - tıpkı bir zamanlar Üç Su Tankı'nın genel kitaplığı olan cezaevindeki hücresinde pek çok kez yaptığı gibi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu bildik, araştırıcı duyarganın görünümü karşısında, on sekiz yıllık bir panik Mardin'in her yanını kaplayıp midesini bulandırdı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%"><span style="font-style:italic">İ</span><span style="font-style:italic">çini acıtacak bu,</span> diye inledi beyninin içinde kıvranıp çırpınarak kaçmaya çalışan zihni. <span style="font-style:italic">Düşünceler, dışlarını saran kabuklar sıyrılana değin birbirlerine sürtünecekler ve çok acı verecekler; çok, çok...</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Duyarga, Mardin'in yüzünün yakınında durdu ve ucu soru sorarcasına kıvrıldı. Mardin kıvranarak geri çekilip madeni koltuğun arkalığına dayandı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-style:italic;font-size:117%">Yapmayacağım! Bu kez yapmak zorunda değilim bunu! Beni zorlayamazsın — bu kez sen bizim tutsağımızsın — beni zorlayamazsın — beni zorlayamazsın-</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Mardin!" diye kulaklıklarının içinden Billingsley'in sesi kükredi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şu lanet olası şeyi alnına koy da işe başlayalım! Haydi davran dostum, davran!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve daha ne yaptığının ayrımına varmadan, <span style="font-style:italic">hazır ol</span> komutunu duyar duymaz kaskatı kesilmeyi öğrenmesi gibi, istençdışı bir biçimde, kendine denileni yapıverdi Mardin! Elini uzattı ve duyargayı tutup ucunu alnındaki eski yara izinin üzerine koydu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">O anda, çok eskiden tanıdığı derin bir <span style="font-style:italic">uyum</span> duygusu oluştu içinde; yeni keşfedilmiş bir bütünleşme, kendinden üstün bir varlığa ait olma duygusuydu bu. Garip, iç içe birtakım anılar canlanıyordu zihninde: Bir yanda, titreşen, kapkara bir tepeden yükselen bir yeşil ateş ırmağının görüntüsü oluşuyordu; bu görüntüye, Dave Weiner'ın fırlattığı beyzbol topunu, iki saat önce doğumgünü armağanı olarak verilmiş olan bir beyzbol eldiveniyle yakalamanın verdiği keyifli bir şaşkınlık duygusu karışıyordu. Sonra, Albert Fenni Vannevar adlı birinin E=MC<span style="font-size:58%;vertical-align:super">2</span> formülünü nasıl elde ettiğini açıklayan, çok güzel ve çok titiz genç bir kadın fizikçinin görüntüsü oluşuyordu. Ve sırtında binlerce olağanüstü güzel yumuşak noktanın birbirini çağırdığını duyumsayıp güzel kokular içinde dans ederek yüzeye çıkmaya başladığı bir ânın anısı, bu güzel kadının görüntüsüyle iç içe geçiyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Gelgelelim, Mardin şaşkınlık içinde, zihninin hâlâ özgürce işleyebilen bir köşesiyle, bu kez farklı bir şeyler olduğunu kavradı. Bu kez, tümüyle kişiliğine yönelik bir saldırının getirdiği dehşet duygusu yoktu; üzeri bir sürü emici vantuzla kaplı dokungaçların, sinir sisteminde hızla dolaşıp içini emmesinin, durmadan, oburca emmesinin verdiği inanılmaz çirkinlikteki duygu da yoktu... Bu kez, benliği geçmişe özgü acımasız bir ruhsal bölünme görüntüsünün verdiği korkuyla ürperdiği halde, kafatasının işlemekte olan bölümünde düşüncelerinin hiçbiri çırpınışlar ve çığlıklar içinde parçalara bölünmüyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu kez, <span style="font-style:italic">birlikteydi — ait değildi.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hiç kuşkusuz, son on yıl içinde Jüpiterlilerin sorgulama aygıtı üzerinde epeyce çalışma yapılmıştı. İki canlı türü arasında telepati iletişimi sağlayan karmaşık mekanizmanın tümünü içeren bu tek duyarga, on sekiz yıl önce beynini oyan o ilkel, saçma aygıttan kat kat ileri bir düzeyde geliştirilmiş durumdaydı mutlaka.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve tabii, bu kez sorguya çekecek olan <span style="font-style:italic">oydu</span>. Bu kez, sondaların, silahların, farklı bir kültürün acımasız yabancılığı karşısında umarsız bir halde duran kişi, bir Jüpiterliydi. Bu kez, ısrarlı sorulara verilecek doğru yanıtları -ve bu yanıtları ifade edecek doğru simgeleri- bulmak zorunda olan da İgor Mardin değil, bu Jüpiterli'ydi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bütün bunlar çok büyük bir fark yaratıyordu. Mardin gevşedi ve içinde gürül gürül akan güç duygusunun keyfini çıkardı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Gene de <span style="font-style:normal">—</span> başka bir şey daha vardı. Bu kez, tümüyle farklı bir kişilik vardı karşısında.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Onu incecik bir sıvı tabakasına dönüştürüp yüzeye yapıştıracak güçte bir yerçekimine sahip olan bir dünyadan gelen bu varlığın, hoşa giden, tanımlanması güç bir yanı vardı. Bir karakter özelliği, şey gibi <span style="font-style:normal">—</span>yo, sıradan bir incelik değildi bu- uysallık hiç değildi <span style="font-style:normal">—</span> ve sevecenlik ya da içtenlik demek de yeterli değildi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, sonunda bu özelliği tanımlama çabasından vazgeçti. Bu Jüpiterli ile Mars'taki gardiyanın, tümüyle farklı iki canlı türü kadar birbirinden farklı oldukları düşüncesinde karar kıldı. Ama o da ne, zihinsel işlemlerinin bir bölümünü, bir süre için bu türden bir varlıkla paylaşmak zevk vermeye başlamıştı! Uzaktan uzağa, Jüpiterli'nin ona yanıt verip bu zevkin karşılıklı olduğunu söylediğini duydu. Mardin, içgüdüsel olarak, bu yaratıkla ortak pek çok şeyleri olduğunu sezdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve zaten <span style="font-style:normal">—</span>Billingsley'in istediği bilgileri elde etmesi için<span style="font-style:normal">—</span> ortak bir şeyler bulmak zorundaydılar. Görünüşe bakıldığında, Jüpiterliler ile Arzlılar kadar birbirinden farklı canlı türleri arasında iletişim kurmanın en iyi yolunun, bir düşünce paylaşma mekanizması kullanmak olduğu düşünülebilirdi. Oysa Mardin, Üç Su Tankı'nda, buyruk altında imgelemini sıkıştırarak geçirdiği o uzun aylardan, bir telepati makinesinin gerçekte iletişimin yalnızca gizilgücünü sağlayabildiğini biliyordu. Kişi, kendi yaşam deneyimlerine dayanan görüntüler ve simgeler bağlamında düşünürdü - iki kişinin hiçbir ortak yaşam deneyimleri yoksa, paylaşabilecekleri tek şey şaşkınlık olabilirdi ancak. Mardin'le onu tutsak eden Jüpiterli'nin, insanlardaki sindirim işleminin Jüpiter'de doğmuş bir canlıya göre, nefes alma ve yoğun bir bedensel devinim bileşimi anlamına geldiğini kavrayıp kabullenebilmek için, uzun süre ve umutsuzca çabalamaları gerekmişti. Banyo yapma kavramı ise, öylesine utanç verici, öylesine acıtıcı bir Jüpiterli eylemiyle eşdeğer kılınabilmişti ki, Mardin'in sorgulayıcısı, bu konunun ortaya atılmasından sonra tam beş hafta onun yanına bile uğrayamamıştı. Ve o günden sonra, karşısında düşünme yetisi olan bir dışkı yığını varmış gibi, sakıngan davranmıştı Mardin'e.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ama sonunda, iki tarafın da kabul edebileceği birtakım ortak simgeler saptamışlardı - Mardin'in kurtarılmasından kısa bir süre önce. Ve o günden beri Mardin, Haber Alma Örgütü'nde hep yedekte tutuluyordu, böyle bir an için...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Mardin!" diye araya girdi Yaşlı Roketkafa'nın sesi kulaklıklarının içinden. "Bağlantı kurabildin mi?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet. Sanırım kurdum, komutanım."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Güzel! Boktan bir eski askerlik arkadaşları toplantısı gibi, değil mi ha? Sorulara başlamak için her şey hazır mı? O sümüklüböcek işbirliği yapıyor mu? Cevap ver bana, Mardin! Orda öylece oturup ağzın açık ona bakıp durma!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet, komutanım," dedi Mardin telaşla. "Her şey hazır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"İyi! Haydi bakalım şimdi. İlk önce adını, rütbesini ve seri numarasını sor ona."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, hoşnutsuzlukla başını salladı. Ah şu asker kafasının korkutucu, asık yüzlü düzen düşkünlüğü! Protokol hiçbir zaman değiştirilemezdi: Bir Japon savaş tutsağına adı, rütbesi ve seri numarası sorulurdu; tutsak bir Jüpiterli olduğunda da aynı şey yapılacaktı elbette! Ailesine yiyecek paketlerinin şimdi filanca yere gönderilebileceğini bildirecek gezegenlerarası bir Kızılhaç'ın olmaması ise...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin işe koyuldu, altında devinimsiz duran kocaman canlı madde tabakasına, bulabildiği en kapsamlı simge dizisini kullanarak soruyu sordu. Yanıt nerede oluşacaktı acaba? Kimi bilimadamları, ölü Jüpiterliler üzerinde yaptıkları incelemeler­den yola çıkarak, bu yaratıkların gerçekte omurgalılar familyasına girdiğini, tek farklarının gövdelerinde dokuz ayrı beyin ve omurga bulunması olduğunu öne sürüyorlardı; başka dirimbilimciler ise, "beyinler"in yalnızca omurgasızların çeşitli türlerinde bulunan lenf boğumları olduğu ve düşünme işleminin yalnızca gövdelerini saran ince yüzey tabakasında gerçekleştiği savında diretiyorlardı. Ve hiç kimse, devinmek için kullanılabilen uzantılar hesaba katılmazsa, ağıza ya da göze benzeyen herhangi bir organ bulamamıştı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Birden, kendini gürültülü bir sıvı amonyak denizinin dibinde, ne erkek ne de dişi olan, cinsiyeti olmayan bir "anne"nin çevresinde toplanmış düzinelerce yeni doğmuş varlığın ortasında buldu Mardin. Birisi, tabakalar halinde, bu topluluğun içinden sıyrılıp dışarıya fırladı; Mardin onu izledi. İkisi, belirli bir kristalleşme noktasında buluştular ve birleşip tek bir varlık haline geldiler. Varlığındaki bu çoğalmanın Mardin'e verdiği övünç duygusu, harcadığı çabanın her zerresine değmişti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Sonra, acıtıcı bir yüzey üzerinde kıvrılırken buldu kendini Mardin. Şimdi daha büyük boyutlardaydı - ve varlığı kat kat çoğalmış durumdaydı. Doğmamışlar Konseyi ona seçiminin ne olduğunu sordu. Mardin erkek olmayı seçti. Ve yeni bir kardeşlik topluluğuna gönderildi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ardından, sessiz, küçücük dişiler ve çok iri, devingen cinsiyetsizlerle çiftleşti. Ona bir sürü armağan verdiler. Daha sonra, sular damlayan büyük bir mağarada, bir müzik şöleninin ortasında buldu kendini. Ama şölen, Satürn'ün uydularından birindeki kölelerin başkaldırısını içeren bir savaş görüntüsüyle yarıda kaldı. Bunu, üzünç dolu ve coşkudan, canlılıktan yoksun olarak yaşanan yıllar izliyordu sanki. <span style="font-style:italic">Yaralanmış mıydı acaba?</span> diye merak etti Mardin. <span style="font-style:italic">Hastaneye mi yatırılmıştı?</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Son olarak, bir rehber eşliğinde bir denizaltı balık üretme alanı gezildi, ama gezi şiddetli bir yer sarsıntısıyla sona erdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin yavaş yavaş bu bilgileri insan simgelerine dönüştürerek özümsedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Sonunda, duraksaya duraksaya, "İşte anlatıyorum, komutanım," dedi ağızlığa. "Sorduğunuz soruların onların dünyasında tam bir karşılığı yok, ama onu Ho-Par XV olarak adlandırabiliriz; Titan garnizonundan geliyor ve bir zamanlar Ganymede komutanlarına yaverlik yapmış." Mardin konuşmasını sürdürmeden önce bir an durakladı. "Beş kez <span style="font-style:normal">—</span>iki kezi halkının önünde olmak üzere<span style="font-style:normal">—</span> üreme çağrısı almış olmasının kayda geçirilmesini istiyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Billingsley homurdandı. "Ne saçma! Niye öbür dört baskıncı gibi ölene kadar çarpışmamış, bir öğren bakalım. Hâlâ bir kaçak olduğu savındaysa, nedenini öğren. Ben şahsen, bu Jüpiterlilerin böyle bir şeyi yapmayacak kadar iyi askerler olduğunu düşünüyorum. Solucan olabilirler belki, ama içlerinden birinin düşman safına geçeceğini düşünemiyorum."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin soruyu tutsağa aktardı ...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve bir kez daha, gerçekte bir dakika bile yaşayamayacağı dünyalarda gezindi. Uzun bir süre önce ele geçirilip Jüpiterlilerin egemenliği altına alınan garip birtakım toz zerrecikleri üzerinde çalışan bir ekibi yönetti. Mardin, bu toz zerreciklerine karşı içinde, on sekiz yıl önce <span style="font-style:italic">Grigoddon</span>'ların verdiği duygunun aynısının uyandığını ayrımsadı: Yok edilemeyecek kadar olağanüstü şeyler bunlar, diye karşı çıktı. Ama sonra, karşı çıkanın aslında kendisi değil, bu deneyimleri yaşamış olan bu hüzünlü varlık olduğunu anladı. Sonra başka garnizonlara, başka görevlere gittiler.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu kez aldığı yanıt karşısında, Mardin'in soluğu tutuldu. "Beş Jüpiterlinin de firar ettiğini söylüyor! Bunu yıllardır tasarlıyorlarmış ve beşi de hem topluluk-kardeşleri, hem de genetik - kardeşleriymiş. Hep birlikte <span style="font-style:normal">—</span>şey, paraşütle aşağıya atlamışlar diyebiliriz— ve hiçbirinin de silahı yokmuş. Daha önce planladıkları gibi, her biri teslim olduğunu belirtmek için farklı bir yol denemiş, içlerinden yalnızca Ho-Par XV başarılı olmuş. Ho-Par XV, henüz bireşimleşmemiş topluluklardan da selam getirmiş."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Gerçekleri söyle yeter, Mardin. Bırak romantikleşmeyi. Neden firar etmişler?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Gerçekleri söylüyorum, komutanım; yalnızca olayın can alıcı noktasının yanı sıra, çeşitli yönlerini de size aktarmaya çalışıyorum. Ho-Par XV’in dediğine göre, firar etmelerinin nedeni hepsinin de militarizme karşı olmalarıymış."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"<span style="font-style:italic">Neee?</span>"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Çevirebildiğim kadarıyla, aynen böyle söyledi. Militarizmin, soylarını mahvettiğini söylüyor. Militarizm, yavruların büyüyünce hangi cinsiyete geçecekleri konusunda yanlış seçim yapmalarına yol açıyormuş (bu bölümü ben de hiç anlayamadım, komutanım); haritacılık ile çiçekçilik arası bir bilim dalını karmakarışık etmiş, oysa Ho-Par bu bilim dalının Jüpiter'in geleceği için çok önemli olduğuna inanıyor; ayrıca ordularla askeri yönetimin, Satürn'ün merkezindeki yarı - akıllı kabarcıklara yaptıklarından başka, Ganymede, Titan ve Europa uydularındaki yabancı yaşam türlerine yaptıkları, bütün Jüpiterlilere korkunç bir suçluluk duygusu yüklemiş."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Boşver şimdi Satürn'ün merkezindeki o lanet olası hela - pisliği yarı - akıllı kabarcıkları!" diye kükredi Billingsley.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ho-Par XV'in düşüncesine göre," diye inatla sözünü sürdürdü kablolara asılmış madeni koltukta oturan adam; güzel, sağlıklı ve incelikli bir biçimde dengelenmiş zihninden geçenleri tercüme ettiği, yassı, yayvan kırmızı sıvı kitlesine bakan gözlerinde sevinç vardı, "kendi soyunun, gerek kendi iyiliği, gerekse güneş sistemi içindeki öbür yaşam türlerinin iyiliği için, durdurulması gerekiyor. Savaş düzeni içinde eğitilen yaratıkları 'felsefi yönden yaşama-karşı' olarak niteliyor. Genç Jüpiterliler, insanlar asteroidlerden akın akın geldiklerinde, Jüpiter'in <span style="font-style:italic">durdurulabileceği</span> umudunu tümden yitirmek üzereymişler. Tek sorun, bizim onlardan üç kat daha hızlı düşünüp hareket edebilmemize karşın, Jüpiterli dişilerin <span style="font-style:normal">—</span>ki kuramcı bilimadamı niteliğine en yakın türleri dişileriymiş<span style="font-style:normal">—</span> bizden çok daha fazla şey bilmeleri ve bir kavramı bizim hayal bile edemeyeceğimiz kadar derinlemesine inceleyebilme yetisine sahip olmaları. Ve bunların, halen yaptıkları gibi, bizi durmadan yenilgiye uğratıp soyumuzun tükenmesine ya da tutsak düşmemize yol açabilecekleri tahmin ediliyor. Ho-Par XV ile genetik - kardeşleri, bu yıl Jüpiter donanmasında yapılan yıllık koklaşma toplantısından sonra, bütün bunları değiştirme savaşımına girmeye karar vermişler. Onlarınkinden daha hızlı olan metabolizmamız sayesinde, Jüpiterlilerin yapımına henüz başladıkları yeni bir silahı ele geçirebileceğimizi düşünmüşler; bizim bu silahın yapımını hızla tamamlayıp hafif bir-"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Tam o anda, kulaklıklarından birtakım parazit uğultuları geldi. Bir süre sonra, Yaşlı Roketkafa'nın konuşması, tatlı dilliliği tümden yitip gitmiş bir halde, oldukça net duyulmaya başladı: "-ve eğer hemen o silahın ayrıntılarını vermeye başlamazsan pire torbası it oğlu it, rütbeni bir Sıradan Uzayadamı rütbesinin on iki derece altına indirteceğim! Ve şu platforma geldiğin an, o sivilceli kıçının derilerini kendi çizmemle yüzüp parça parça edeceğim! Sana bütün izinlerini uzay donanmasında bulunabilecek en pis helaları temizleyerek geçirtme işiyle bizzat ben ilgileneceğim! Haydi, hemen konuya gir!"</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">Binbaşı Mardin, dudaklarının üzerinden sızan terleri sildi ve silahın ayrıntılarını anlatmaya başladı.</span> <span style="font-style:italic;font-size:117%">Kiminle konuştuğunu sanıyor bu adam?</span> <span style="font-style:normal;font-size:117%">diye sordu zihni acı acı.</span> <span style="font-style:italic;font-size:117%">Böyle terslenecek, böylesine çirkin, böylesine aptalca, kışla onbaşısı esprileriyle paylanacak küçük bir</span> <span style="font-style:italic;font-size:117%">çocuk ya da elma yanaklı bir delikanlı değilim ben! Bir keresinde, Yeryüzü Arkeoloji Derneği üyelerince ayakta alkışlanmıştım ben ve Dr. Emmanuel Hozzne gelip raporumdan ötürü beni kutlamıştı.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ama ağzı, silahın ayrıntılarını vermeye başladı; ağzı, Ho-Par XV ile öbür kaçak arkadaşlarının, bin bir güçlükle çevirmeye çalışıp belli belirsizce anlaşılabilen insan dili sözcüklerine aktardıkları zorlu düşünceleri dile getirmeyi sürdürdü; ağzı, boyun eğmiş bir halde, matematiksel ve fiziksel kavramları çenesinin yakınında duran mikrofona aktarmaya devam etti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin'in ağzı görevini yapıyor, verilen buyrukları yerine getiriyordu - ne var ki zihni, uğradığı hakaret yüzünden acı içindeydi. Sonra, zihninin ortak kullanımlı denebilecek bir köşesinde, şaşkın, sevecen, son derece duyarlı ve çok zeki bir varlık, şaşkınlık ve kuşku dolu bir soru sordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin, sözünü yarıda kesip öylece kalakaldı; az kalsın bu yaratığa sızdıracağı şey karşısında dehşete düşmüştü. Yaptığını örtbas etmeye, zihnini hoşa gidici anılarla doldurup psikolojik kamuflaj olarak birtakım ilgisiz dayanaklar yaratmaya çalıştı. Beyninin içinde yalnız olmadığını unutmakla büyük bir aptallık etmişti!</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Soru yine soruldu. <span style="font-style:italic">Sen türünün bir temsilcisi değil misin? Senden —senden...farklı olan başkaları mı var?</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%"><span style="font-style:italic">Tabii ki yok!</span> dedi Mardin umarsızca. <span style="font-style:italic">Şaşkınlığın tümüyle Jüpiterliler ile Arzlıların düşünme biçimleri arasındaki</span> <span style="font-style:italic">temel farklılıklardan</span> <span style="font-style:italic">ileri geliyor—</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Mardin! O miyop gözlerinle alık alık bakınmaktan vazgeçip işini yapacak mısın sen? Konuşmayı sürdür, et kafalı; o solucanın beyninde başka ne varsa hepsinin teker teker ortaya dökülmesini istiyoruz!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%"><span style="font-style:italic">Ne gibi temel farklılıklar?</span> diye sordu kendine Mardin ansızın; kafatasının içi, öfkeden akkor halinde yanan bir alev yığınına dönmüştü sanki. Billingsley ile kendisi arasında, ölüm tehlikesini göze alıp <span style="font-style:normal">—</span>yaşam gücünün onurunu korumak için<span style="font-style:normal">—</span> kendi soyuna ihanet eden bu şiirsel yaratıkla olduğundan çok daha fazla temel farklılık vardı. Yargılamaya gelmiş bu Kabil ile, bilinçli düşüncenin bütün inceliklerini, kesin bir biçimde basit ve kaçınılmaz seçeneklere indirgemekten zevk alan bu madalyalı kabadayı ile arasında ortak ne olabilirdi ki? Öldür, yoksa öldürülürsün! Kahret, yoksa kahrolursun! Güçlü ol, yoksa yenilirsin! Mars'taki cezaevinde, dur durak bilmeden, serinkanlılıkla beynine işkence eden canavar, Yaşlı Roketkafa'yı Ho-Par XV'ten çok daha sempatik bulurdu herhalde.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%"><span style="font-style:italic">Doğru, gerçekten öyle!</span> diye Jüpiterli'nin düşüncesi vurgulu bir biçimde Mardin'in beynine aktı. <span style="font-style:italic">Ve şimdi, dostum, kankardeşim, kendine hangi adı layık görüyorsan, lütfen bu silahı ne tür bir yaratığa teslim ettiğimi anlat bana. Onun, elindeki güçle geçmişte ne gibi şeyler yaptığını, önümüzdeki dönemlerde de neler yapabileceğini tahmin ettiğini anlat. Zihnin, anıların ve duygularınla, bunları anlat bana — çünkü sen ve ben, birbirimizi anlıyoruz.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mardin anlattı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">... bütün insan soyunun yasal temsilcisi sayılabilecek kişiye götürülme isteminde bulunmuştur. Askeri yetkililerce gerçekleştirilen ön sorgulamanın sonucunda, düşmanın yaşam tarzı ve alışkanlıkları üzerine epeyce bilgi edinilmiştir. Ne yazık ki, daha ileri bir sorgulama aşamasında, Jüpiterli, besbelli canlı olarak ele geçirilmesinden ötürü üzüntüye kapıldığı için, uzay giysisi işlevi gören devasa tankın kapakçıklarını açarak intihar etmiş ve anında ölmüştür. Bu arada, insan türünü temsil eden çevirmenin de yoğun bir metan gazı dumanı içinde kalmasına yol açmıştır. Çevirmen Binbaşı İgor Mardin, ölümünün ardından, iki kat büyütülmüş siyah kehribar taşlarıyla bezeli Gümüş Ay Nişanı'na layık görülmüştür. Şimdi, uzay filosu psikologlarımız, Jüpiterli'nin intiharını inceleyip uzayın uzak köşelerindeki silahlı kuvvetlerimizin yararı açısından, bu olayın tutarsız bir zihin yapısının göstergesi olup olmadığını saptamaya çalışmaktadırlar...</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center">ÇEVİREN: NESRİN KASAP</p>

  <p class="Textbody" style="margin-left:0;margin-right:0;text-indent:0;text-align:center">&nbsp;</p>
  <hr class="footnoterule" />

  <p class="Footnote" style="font-style:italic"><a class="FootnoteSymbol" href="#bodyftn5" id="ftn5">5</a> Military Police. Askeri polis. -ç.n.</p>
</body>
</html>
