<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR" xmlns:xml="http://www.w3.org/XML/1998/namespace">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h3 class="Textbody" style="page-break-before: always; margin-left: 0px; margin-right: 0px; text-indent: 37.795277px; text-align: center; font-weight: bold; font-size: 167%;"><a id="bookmark4"></a>KAYBOLMA NUMARASI</h3>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%"><a id="bookmark5"></a>Alfred Bester</p>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">BU NE SON savaş ne de savaşı sonlandıracak bir savaştı. Amerikan Düşü İçin Savaş diyorlardı adına. General Carpenter hep bunu hayal ediyor, her yerde bunu konuşuyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Kuvvet komutanları (ordunun yapıtaşları), siyasetçiler (hükümetin yapıtaşları) ve halkla ilişkiler uzmanları (savaşın yapıtaşları) vardı. General Carpenter halkla ilişkiler bölümünün başkanıydı. Dobra dobra dile getirdiği ülküler, para üzerine söylenmiş sözler kadar büyük ve anlamlıydı. Amerika'nın gözünde ordu da, hükümet de oydu; ulusun kalkanı ve kılıcı, bükülmez sağ kolu. Ülküsü, Amerikan Düşü'ydü.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Basın Birliği'nin yemeğinde, "Para, güç, ya da dünya hâkimiyeti için dövüşmüyoruz," diye açıkladı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">137. Kongre'de, "Yalnızca ve yalnızca Amerikan Düşü uğruna savaşıyoruz," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Batı Cephesi Yıllık Toplantısı'nda, "Amacımız şiddet ya da ulusları köleliğe zorlamak değil," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">San Francisco Öncüler Kulübü'nde, "Uygarlığın anlamı uğruna savaşıyoruz," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Chicago Buğday Harmanı Festivali'nde, "Çabalarımız, Uygarlık Ülkümüz için; Kültür için, Şiir için, Korumaya Değer Benzersiz Şeyler için," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu, bir ölüm kalım savaşı," dedi. "Kendimiz için değil, düşlerimiz için kavga veriyoruz; yeryüzünden silinmemesi gereken Daha Güzel Bir Yaşam Düşü için."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Amerika savaşıyordu. General Carpenter yüz milyon adam istedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Orduya yüz milyon adam sağlandı. General Carpenter on bin hidrojen bombası istedi. On bin hidrojen bombası getirilip atıldı. Karşı taraf da on bin hidrojen bombası atarak Amerika’nın birçok şehrini yerle bir etti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">General Carpenter, "Barbar kavimlere karşı siper şehirler kurmalıyız," dedi. "Bana bin mühendis yollayın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bin mühendis hazırdı ve yerin altına doğru kazılarak yüz şehir yapıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bana beş yüz sağlık uzmanı, üç yüz trafik sorumlusu, iki yüz havalandırma ustası, yüz şehir yöneticisi, bin haberleşme şefi, yedi yüz uzman personel..."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">General Carpenter'ın verdiği teknik eleman listesi uzayıp gidiyordu. Amerika adam yetiştirmekte güçlük çekiyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">General Carpenter Amerikan Üniversiteleri Ulusal Birliği’ne "Uzmanlardan kurulu bir ulus olmalıyız," şeklinde bir bildiri yolladı. "Eğitim ve öğretiminizin ana hedefi Amerikan düşü mücadelesinin kazanılması olmalı, her erkek ve kadın kendilerine göre belirlenen işler doğrultusunda geliştirilmiş araçlar haline gelmeli."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Wall Street Komisyoncular Birliği'nin kahvaltısında, General Carpenter "Düşümüz," dedi, "Atina'nın kibar Yunanlılarının ve... eee... Roma'nın soylu Romalılarınınki ile aynı. Daha Güzel Bir Yaşam Düşü. Müzik, sanat, şiir ve kültür düşü. Para, bu düş için verilen çabada yararlanılacak bir silah yalnızca. Hırs, bu düşe uzanan bir merdiven, o kadar. Yetenek, bu düşe biçim veren bir araç, başka bir şey değil."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Wall Street alkışladı. General Carpenter yüz elli milyar dolar; bin beş yüz hırslı paralı asker; madencilik, petrolcülük, seri imalat, kimyasal savaş ve hava trafiğini düzenleme alanlarında üç bin uzman istedi. Getirildiler. Ülkede bir karınca çalışkanlığı vardı. General Carpenter'ın elini bir düğmeye basması, istediği uzmanın gelmesine yetiyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">MS 2112yılının Martı’nda savaşın tansiyonu en üst noktaya ulaştı ve Amerikan Düşü bir sonuca vardı; ancak şiddetli çatışmalarda, milyonlarca insanın çarpıştığı yedi cephenin birinde değil, savaşan ulusların başkentlerinden ya da merkez teşkilatlarından birinde de değil, silah ve cephane kusan üretim merkezlerinden birinde de değil: bir zamanların NewYork'un­daki St. Albans'ın bulunduğu yerden doksan metre aşağıda gömülü Birleşik Devletler Askeri Hastanesi'nin T Koğuşu'nda.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">T Koğuşu St. Albans’ın esrarlı bir bölümüydü. Bütün askeri hastaneler gibi St. Albans da, yaralanmaların türüne göre ayrılmış koğuşlardan oluşmaktaydı. Sağ kolunu kaybedenler bir koğuşta, sol kolunu kaybedenler bir başkasında toplanmıştı. Radyasyon yanıkları, kafa zedelenmeleri, bağırsak çıkmaları, ikinci derece gama zehirlenmeleri ve diğer yaralanmaların her biri için hastanede ayrı bir yer düzenlenmişti. Ordu Doktor Ekibi, savaş yaralanmalarını, her türlü beyin ve kas zedelenmelerini içine alacak şekilde on dokuz sınıfa ayırmıştı. Bunlar A'dan S’ye kadar gidiyordu. Peki öyleyse T Koğuşu’nda ne vardı?</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hiç kimse bilmiyordu. Kapıları çift kilitliydi. Hiçbir ziyaretçinin girmesine izin verilmiyordu. Hiçbir hastanın çıkmasına izin verilmiyordu. Doktorların girip çıktığı görülüyordu. Allak bullak yüzleri korkunç varsayımlar yapılmasına yol açıyor ama hiçbir şey açığa vurulmuyordu. T Koğuşu'na bakan hemşireler soru yağmuruna tutuldukları halde ağızlarından laf alınamıyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Oradan buradan alınan bilgi kırıntıları olmakla birlikte bunlar yetersiz ve çelişkiliydi. Temizlik için koğuşa giren hizmetçi kadınlardan biri içeride kimsenin olmadığını öne sürüyordu. Hiç kimse. Sadece yirmi dört yatak, hepsi o kadar. Yataklarda yatılmış mıydı? Evet. Çarşaflar buruşuktu - bazıları. Koğuşun kullanıldığına ilişkin belirtiler var mıydı? Oo, tabii. Örneğin masaların Üzerlerindeki birtakım özel eşyalar. Ama tozlu gibiydiler. Uzun zamandır el sürülmemiş gibi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İnsanlar orasının bir hortlaklar koğuşu olduğunu düşünmeye başladılar. Yalnızca hayaletler için.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Fakat gececi bir hademe kilitli koğuşun önünden geçerken içeride şarkı söylendiğini duyduğunu belirtti. Nasıl bir şarkı? Yabancı bir dilde sanki. Hangi dilde? Hademe bilemiyordu. Kulağında kaldığı kadarıyla şöyle bir şeydi: "Kaytar ama gizli tut."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ortalık çalkalandı; insanlar orasının yabancılara ayrılmış bir koğuş olduğunu düşünmeye başladı. Yalnızca ajanlar için.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">St. Albans mutfak personelinden yardım aldı ve yemek tepsilerini kontrol ettirdi. T Koğuşu'na günde üç kez yirmi dört tepsi gidiyordu. Yirmi dört tepsi çıkıyordu. Dönen tepsiler bazen boşalmış oluyordu. Çoğu zamansa dokunulmamış.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İnsanlarda gerginlik baş gösterdi ve T Koğuşu'nun düzmece bir yer olduğunu düşünmeye başladılar. Eğlence düşkünü, kaytarmacı personelin âlem yaptığı yasadışı bir kulüptü. Kaytar ama gizli tut ha!</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Dedikodu açısından bir hastane, küçük kasabaların dikiş diken yaşlı kızlarını bile yaya bırakabilir; ancak hasta insanların küçük bir meseleyi gözlerinde büyütüp heyecana kapılmaları daha kolaydır. Gelişigüzel konuşmaların düpedüz şiddete dönüşmesi sadece üç ay aldı. 2112 Ocağı'nda St. Albans iyi işletilen düzenli bir hastaneydi. 2112'nin Martı'na gelindiğinde, St. Albans içten içe kaynar hale gelmişti; yaşanan huzursuzluğun resmi kayıtlarda kendini göstermesi çok zaman almadı. İyileşme oranı düştü. Hasta pozlarına girenler türedi. Küçük çaplı kural bozma hareketlerinde artış oldu. İsyanlar patlak verdi. Yeni personel atandı. Yararı olmadı. T Koğuşu, hastaların başkaldırmasına yol açıyordu. Sürekli personel değişiyor ama huzursuzluk yine de devam ediyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Sonunda haberler resmi kanallardan General Carpenter'ın masasına ulaştı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Amerikan Düşü için savaşımımızda," dedi, "kendini feda etmiş olanları ihmal etmemeliyiz. Bana bir Hastane Yönetimi Uzmanı gönderin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzman geldi. St. Albans'ı düzeltmek için elinden bir şey gelmiyordu. General Carpenter raporları okudu ve ona yol verdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Acımak," dedi General Carpenter, "uygarlığın ilk şartıdır. Bana bir Operatör Doktor getirin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Operatör Doktor geldi. Ama o da St. Albans'taki hareketlenmenin hakkından gelemedi; General Carpenter onun hakkından geldi. Ancak T Koğuşu’nun haberi çoktan her tarafa yayılmıştı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bana," dedi General Carpenter, "T Koğuşu'nun uzman şefini yollayın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">St. Albans bir doktor yolladı: Yüzbaşı Edsel Dimmock. Genç yaşta saçları dökülmüş şişman bir adamdı; tıp okulundan çıkalı üç yıl olmasına rağmen psikoterapi uzmanı olarak iyi bir sicile sahipti. General Carpenter uzmanları severdi. Dimmock’u sevdi. Dimmock, şimdiye kadar uzmanlaşmakla aşırı meşgul olduğu için nimetlerini tadamadığı, ama savaş kazanıldıktan sonra mutlaka tadacağı bir kültürün temsilcisi olarak gördüğü generale hayrandı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şimdi beni dinle, Dimmock," diye söze girdi General Carpenter. "Zamanımızda, hepimiz, belli bir işi yapmak üzere bilenmiş ve sertleştirilmiş araçlarız. Sloganımızı biliyorsun: Herkese bir iş ve herkes işinin başında. T Koğuşu'nda biriniz işinin başında değilse, def ederiz gider. Şimdi, öncelikle söyle, nedir bu T Koğuşu?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Dimmock kekeledi, dili dolandı. Sonunda orasının özel savaş vakaları için kurulmuş özel bir koğuş olduğunu açıkladı. Şok vakaları.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"O zaman koğuşta hastalar var demektir?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">”Evet, efendim. On kadın ve on dört erkek."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter bir tomar raporu elinde salladı. "St. Albans’taki haftaların, T Koğuşu'nda hiç kimsenin bulunmadığını öne sürdüklerini yazıyor ama burada."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Dimmock şaşırmıştı. Generali bunun doğru olmadığına ikna etmeye çalıştı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Peki Dimmock. Orada yirmi dört sakatın var demek. Onların işi iyileşmek. Seninkisi de onları iyileştirmek. Bunda hastaneyi ayağa kaldıracak ne var?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ş-şey, efendim. Onları kilit altında tutmamızdandır belki."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"T Koğuşu'nu kilitli mi tutuyorsunuz?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet, efendim."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Neden?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hastaları içeride tutmak için General Carpenter."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"İçeride tutmak mı? Ne demek bu? Dışarı çıkmaya mı kalkışıyorlar? Etrafa zarar mı veriyorlar yoksa?”</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır, efendim. Zararlı değiller."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Dimmock, tavrını beğenmiyorum. Aklınca geçiştirmeye çalışıyorsun. Ayrıca hoşlanmadığım bir şey daha var. Şu T sınıflandırması. Tıp Ekibindeki Dosyalama Uzmanı'na danıştım; T sınıfı diye bir şey yok. St. Albans’ta neler olup bitiyor allahaşkına?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ş-şey efendim... T sınıfını biz uydurduk. Bu... bunlar oldukça özel vakalar, efendim. Haklarında ne yapacağımızı, onlara nasıl davranacağımızı bilemiyoruz. B- biz, bir hareket şekli bulana kadar olayın kapalı kalmasını uygun gördük. Bu yepyeni bir olay, General Carpenter. Yepyeni bir olay!" Bu noktada uzmanlık damarları kabaran Dimmock, ölçüsünü kaybetti. "Sansasyonel bir şey, Tanrım, tıp tarihine geçecek bir olay! Şimdiye kadar görülen en şaşırtıcı durum."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Nedir, Dimmock? Açık konuş."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şey, efendim. Şok halindeler. Şuurlarını kaybetmişler. Dış dünyayla ilgileri hemen hemen bütünüyle kopuk. Çok az solunum. Düşük nabız. Tepkisizlik."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bunun gibi binlerce şok vakası gördüm ben," diye homurdandı Carpenter. "Bunda garipsenecek ne var?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet efendim, bu noktaya kadar standart Q ve R sınıflarındakileri andırıyor. Ama şimdi söyleyeceğim alışılmadık bir şey. Yemek yemiyorlar ve uyumuyorlar."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hiç mi?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bazıları hiç."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Neden ölmüyorlar peki?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bilmiyoruz. Metabolizma döngüleri bozulmuş, ama yalnızca özümleme aşamasında. Boşaltım devam ediyor. Yani efendim, zararlı ürünleri dışarı atıyorlar ama bir şey almıyorlar. Vücut harcamasının oluşturduğu zehirler atılıyor ve yeni hücrelerin kurulmasıyla yaralar iyileşiyor, ama hiç uyumadan. Nasıl olduğunu Tanrı bilir. İnanılmaz bir şey."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu yüzden mi onları kilit altında tutuyorsunuz? Demek istiyorum ki... Yiyecek çalacaklarından ve başka bir yerde kestireceklerinden mi korkuyorsunuz?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ha-hayır, efendim." Dimmock utanmış görünüyordu. "Bunu size nasıl söyleyeceğimi bilemiyorum, General Carpenter. Ben... Biz, onları kilitledik çünkü asıl önemli olan başka bir gariplik var. Eee... Şey... Kayboluyorlar!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ne dedin?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Kayboluyorlar, efendim. Ortadan yok oluyorlar. Düpedüz gözünüzün önünde."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hadi ordan!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Doğru söylüyorum efendim. Yatakta otururken ya da etrafta dolaşırken bir de bakıyorsunuz ki ortadan yok olmuşlar. Kimi zaman Koğuş T'de yirmi dört kişi bulunurken, kimi zaman da hiç kimse bulunmuyor. Sebepsiz yere ve olmadık zamanlarda bir görünüp bir yok oluyorlar. Bu yüzden koğuşu kilitli tutuyoruz, General Carpenter. Bütün bir savaş ve savaş yaralanmaları tarihinde eşine rastlanmayan bir durum bu. Sorunu nasıl çözümleyeceğimizi bilemiyoruz."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">General Carpenter, "İçlerinden üçünü buraya getirin," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:37.795277px;text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Nathan Riley yumurtayla kızarmış ekmeğini yedi, iki bardak bira içti, bir John Drew purosu tüttürdü; kibarca geğirdikten sonra kahvaltı masasından kalktı. Hesabını ödemek üzere kasaya giderken Elmas Jim Brady ile konuşmakta olan Asil Jim Corbett'i gördü; Corbett konuşmasını yarım bırakıp onun yanına geldi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Asil Jim, "Bu yıl flamayı kimler alacak sence Nat?" diye sordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Dodgerler," diye yanıtladı Nathan Riley.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Onların atıcılarında iş yok."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Snider, Furillo ve Campanella var ya. Bu yılın flamasını onlar alacak Jim. Gelmiş geçmiş bütün takımlardan daha çabuk kazanacaklarına bahse girerim. Eylül'ün on üçünü geçmeyecek. Bir yere yaz. Yanılmadığımı göreceksin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Sen zaten hiç yanılmazsın Nat," dedi Corbett.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Riley gülümsedi. Hesabını ödeyip ağır adımlarla caddeye çıktı; Madison Meydanı'na giden bir at arabasına bindi. Sekizinci Caddeyle Ellinci Sokağın köşesinde indi ve bir radyo onarım atölyesinin üst katındaki bahis bayiine çıktı. Bayideki adam ona bakıp bir zarf çıkardı ve on beş bin dolar saydı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Rocky Marciano, Roland la Starza'yı sayıyla nakavt etti," dedi. "Nasıl oluyor da böyle hiç yanılmadan biliyorsun Nat?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Mesleğim bu benim," dedi Riley gülümseyerek. "Seçim tahminlerini alıyor musun?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Eisenhower on ikide beş. Stevenson-"</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">"Adlai'ye boşver." Riley masanın üstüne yirmi bin dolar bıraktı. "Ben Ike'ı</span><span style="font-size:117%"><span class="Footnoteanchor"><a href="#ftn1" id="bodyftn1">1</a></span></span> <span style="font-size:117%">tutuyorum. Bunu benim adıma işle."</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bahis bayiinden ayrılıp Waldorftaki kendi dairesine çekildi; orada zayıf, uzun boylu, genç bir adam endişe içinde onu beklemekteydi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ooo, evet," dedi Nathan Riley. "Sen Ford'sun değil mi? Harold Ford muydu?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Henry Ford, Bay Riley."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ve bisiklet dükkânındaki şu makine için paraya gereksiimin var. Adı neydi?"</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">"Ben ona ipsimobil</span><span style="font-size:117%"><span class="Footnoteanchor"><a href="#ftn2" id="bodyftn2">2</a></span></span> <span style="font-size:117%">adını koydum, Bay Riley."</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hmmm. Bu ismi sevdiğimi söyleyemem. Niye otomobil demiyorsun?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Çok güzel bir öneri, Bay Riley. Bunu kesinlikle kullanacağım."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Senden hoşlandım, Henry. Genç, atak ve uyumlusun. Geleceğinden umutluyum ve otomobilini takdir ediyorum. Şirketine iki yüz bin dolarlık yatırım yapacağım."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Riley bir çek yazıp Henry Ford'u dışarı çıkardı. Saatine baktı ve birdenbire kendini, neler olduğuna bir bakmak için geri dönmek zorunda hissetti. Yatak odasına girdi, soyundu, üzerine gri bir gömlekle yine gri bir pantolon geçirdi. Gömleğinin cebi üzerinde büyük, mavi harflerle "B.D.A.H." yazmaktaydı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Yatak odasının kapısını kilitleyip yok oldu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">St. Albans'taki Birleşik Devletler Askeri Hastanesi'nin T Koğuşu'nda yeniden belirdi. Uzun, aydınlık bir barakanın çelikten duvarları boyunca sıralanmış yirmi dört yataktan birinin başındaydı. Bir nefes bile alamadan üç çift el onu yakaladı. Davranmasına meydan verilmeden 1 1/2 cc'lik sodyum tiomorfat enjekte edilerek uyuşturuldu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Birini ele geçirdik," dedi içlerinden biri.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Etrafa bir göz atın," dedi bir başkası. "General Carpenter üç tane istediğini söyledi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Marcus Junius Brutus yatağından çıktıktan sonra, Lela Machan ellerini çırptı. Esir hizmetkâr kadınlar odaya geldiler ve banyosunu hazır ettiler. Banyo aldı, giyindi, kokular süründü. İzmir inciri ve turunç meyvelerinin yanında İsa'nın Gözyaşı ile kahvaltısını yaptı. Sonra bir sigara içti ve tahtırevanının getirilmesini emretti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Evinin kapıları her zamanki gibi Yirminci Alay'dan gelen hayranlarıyla kaynıyordu. İki Roma askeri, tahtırevanını taşıyan köleleri gönderip onu güçlü omuzlarına aldılar. Lela Machan gülümsedi. Gök mavisi pelerin içindeki genç bir adam kalabalığı yararak ona doğru koştu. Elinde bir bıçak parladı. Lela ölümü cesurca karşılamak üzere gövdesini doğrulttu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Leydi!" diye bağırdı adam. "Leydi Lela!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bıçakla sol kolunu yardı ve koyu kırmızı kanını Lela'nın kaftanı üzerine akıttı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şu gördüğünüz kanım size vermem gerekenin yanında çok az kalır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Lela şefkatle alnını okşadı onun.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Aptal çocuk," diye mırıldandı. "Niye?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Size olan aşkımdan, hanımefendi."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu gece dokuzda kabul edileceksin," diye fısıldadı Lela. Adam inanmamış gözlerle ona bakıyordu; Lela bir kahkaha kopardı. "Sana söz veriyorum. Adın nedir delikanlı?'"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ben Hur."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu gece dokuzda Ben Hur."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Tahtırevan ilerledi. Forumun dışında, Jül Sezar, Marcus Antonius ile hararetli bir konuşma yaparak yürüyordu. Tahtırevanı görünce Romalı askerlere sert bir işaret yaptı; onlar da anında durdular. Sezar perdeyi kaldırdı ve Lela'ya baktı. Lela'nın isteksiz tavrı Sezar'ın yüzünün buruşmasına yetti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Neden Lela?" diye sordu boğuk bir sesle. "Yalvardım, yakardım, servetimi ayağına serdim, ağladım; ama hep acımasızlık. Neden? Söyle!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Boadicea'yı hatırlıyor musun?" diye mırıldandı Lela.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Boadicea? Britonlar'ın kraliçesi mi? Aman Tanrım, aşkımızın yanında onun sözü edilebilir mi Lela? Boadicea'yı sevmedim. Savaşta onu yendim, hepsi bu."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ve onu öldürdün Sezar!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"O kendisini zehirledi, Lela."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Benim annemdi o, Sezar!" Lela birdenbire parmağını Sezar'a doğrulttu. "Katil. Cezanı çekeceksin. 15 Mart'tan sakın Sezar!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Sezar dehşetle irkildi. Lela'nın etrafında toplanmış olan hayran yığınından bir onay haykırışı yükseldi. Lela gül yaprağı ve menekşe yağmuru içinde Forum'u geçip iffetli Bakireler Tapınağı'na vardı; hayranlarını arkada bırakarak kutsal yere girdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mihrabın önünde diz çöküp bir dua okudu. Mihrap ateşinde tütsü yapıp giysilerini çıkardı. Gümüş bir aynada yansılanan güzel vücudunu inceledi; sonra bir anlığına ev özlemi duydu. Gri bir bluzla pantolonu üzerine geçirdi. Bluzun cebinde "B.D.A.H." harfleri bulunuyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Mihraba bir gülümseyip yok oldu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Birleşik Devletler Askeri Hastanesi'nin T Koğuşu'nda tekrar belirdi. Deri altına enjekte edilen 1 1/2 cc'lik sodyum tiomorfatla anında yığılıp kaldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"İki etti," dedi biri.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bir tane daha lazım."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">George Hanmer konuşmasını aniden kesip etrafa baktı... Gözleri muhalefet sıralarını, yün minder</span><span style="font-size:117%"><span class="Footnoteanchor"><a href="#ftn3" id="bodyftn3">3</a></span></span> <span style="font-size:117%">üzerindeki meclis başkanını, meclis başkanının makamı önündeki kırmızı bir minder üstünde yer alan gümüş asayı dolaştı. Bütün parlamento binası Hanmer'ın ateşli söyleviyle taş kesilmiş, soluk almadan konuşmasını sürdürmesini bekliyordu.</span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Daha fazla söyleyecek bir şeyim yok," dedi Hanmer sonunda. Sesi coşkudan boğulmuştu. Rengi uçmuş yüzüne karanlık bir perde inmişti. "Bu tasarının mücadelesini, çıkarma yapılan sahillerde vereceğim. Kent, kasaba, köy, bucak demeden hakkımızı arayacağım. Ölüm pahasına da olsa bu amaç için dövüşeceğim, ve Tanrı'nın rızasıyla ölümden sonra da kavgamı bırakmayacağım. Bunun bir meydan okuma mı, yoksa bir dua olarak mı kabul edileceğini dürüst ve onurlu bayların vicdanına bırakıyorum; ama tek bir şeyden kesinlikle eminim: Süveyş Kanalı İngiltere'nin olmalı!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hanmer oturdu. Binada bir gümbürtü koptu. Alkış ve sevinç çığlıkları içinde doğru bekleme odasına geçti; orada Gladstone, Canning ve Peel ile karşılaşıp el sıkıştı. Lord Palmerston ona soğuk soğuk baktı; fakat coşku ve hayranlıkla dolup taşan Disraeli, Pam'i omzuyla itip topallayarak yanına gelmişti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Tattersall'un Yeri'nde bir şeyler atıştıracağız," dedi Dizzy. "Arabam bekliyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Leydi Beaconfield, parlamento binasının dışındaki Rolls Royce' un içinde bekliyordu. Dizzy'nin ceketinin yakasına bir çuha çiçeği iliştirdi ve Hanmer'ın yanağını şefkatle okşadı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Dizzy'yle dalaşıp onu alt ettiğin okul yıllarından bu yana epey ilerleme kaydettin, Georgie," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify"><span style="font-size:117%">Hanmer güldü. Dizzy şarkı söylüyordu: "</span><span style="font-style:italic;font-size:117%">Gaudeamus igitur...</span><span style="font-size:117%">"</span><span style="font-size:117%"><span class="Footnoteanchor"><a href="#ftn4" id="bodyftn4">4</a></span></span></p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hanmer da ona katılarak bu eski okul şarkısını Tattersall'un Yeri' ne varana kadar söyledi. Orada Dizzy bir Guinness birası ve ızgara et istedi; Hanmer ise üstünü değiştirmek için kulübün üst katına çıktı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Hiç neden yokken, dönüp son bir kez bakmak geldi içinden. Belki de geçmişinden tümüyle kopmak hoşuna gitmiyordu. Üzerine sımsıkı oturan bir palto, çin pamuklusundan süveter, alacalı kumaştan pantolon ve püsküllü uzun çizmelerden oluşan on dokuzuncu yüzyıla özgü kıyafetini iç çamaşırlarıyla beraber çıkardı. Gri bir gömlekle, gri bir pantolon giyip yok oldu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">St. Albans Hastanesi'nin T Koğuşu'nda tekrar ortaya çıktı ve 1 1/2 cc'lik sodyum tiomorfatla bayıltıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Üç oldu," dedi biri.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Onları Carpenter'a götürün."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İşte bunların sonucunda, Er Nathan Riley, Çavuş Lela Machan ve Onbaşı George Hanmer, General Carpenter'ın odasında oturmaktaydılar. Gri hastane kıyafetleri içindeydiler. Sodyum tiomorfatla uyuşmuş bir haldeydiler.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Oda boşaltılmış, her tarafı kuvvetli ışıklarla aydınlatılmıştı. Casusluk, Karşı-Casusluk, Güvenlik ve İstihbarattan uzmanlar gelmişti. Yüzbaşı Edsel Dimmock hastalan ve kendisini bekleyen bu sert ve asık yüzlü ekibi görünce şaşırdı. General Carpenter çirkin bir şekilde gülümsedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şu yok olma hikâyeni yutmayacağımız aklına gelmedi mi Dimmock?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"A-Ama..."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ben de bir uzmanım Dimmock. Bunu sana göstereceğim. Savaş kötüye gidiyor, hem de çok kötüye. Bilgi sızması var. St. Albans karmaşası aleyhine olabilir."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ama-Ama gerçekten yok oluyorlar efendim. Ben-"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Uzmanlarım bu yok olma oyunuyla ilgili olarak seninle ve hastalarla konuşmak istiyor, Dimmock. Seninle başlayacaklar."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzmanlar Dimmock'u bilinçaltı, bilinç ve bilinçüstü düzeylerinde araştırdılar. Kitaplarda adı geçen gerçeği söyletme serumlarının hepsini deneyip her tür fiziksel ve zihinsel baskıyı uyguladılar. Dimmock'u sesinin son perdesinde bağırtıncaya kadar üç kez dökülme noktasına getirdiler, fakat dökülecek bir şey yoktu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şimdilik kendi haline bırakın," dedi Carpenter. "Hastalara geçin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzmanlar hasta adamlarla kadına baskı uygulamaya yanaşmak istemiyor gibiydiler.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Allahaşkına kılı kırk yarmayın," diye parladı Carpenter. "Uygarlık yolunda bir mücadele veriyoruz. Bedeli ne olursa olsun ülkülerimizden vazgeçmemeliyiz. Başlayın hadi!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Casusluk, Karşı-Casusluk, Güvenlik ve İstihbarat uzmanları işe koyuldular. Er Nathan Riley, Çavuş Lela Machan ve Onbaşı George Hanmer üç mum gibi sönerek kayboldular. Oturdukları yerde şiddet uygulamasına maruz kalmışlarken bir anda yok olmuşlardı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzmanların soluğu kesilmişti. General Carpenter kendisine yakışan bir davranışta bulundu. Yavaşça Dimmock'un yanına gitti. "Yüzbaşı Dimmock, özür dilerim. Albay Dimmock, önemli buluşunuzdan dolayı rütbeniz yükseltildi... Yalnız bu ne demek oluyor? Öncelikle kendimizi bir kontrol etmeliyiz."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter telefon açtı:</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bana bir savaş-şoku uzmanıyla, akıl hastalıkları doktoru getirin.''</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İki uzman geldi ve durum onlara açıklandı. Tanıkları incelediler ve düşünmeye koyuldular.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Savaş-şoku uzmanı, "Hepiniz hafif bir şok geçiriyorsunuz," dedi. "Savaş sinirliliği."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Yani gözden kayboluşlarını aslında görmedik mi?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Şok uzmanı hayır anlamında başını sallayıp akıl hastalıkları doktoruna baktı; o da başını sallıyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Kitle yanılsaması," dedi akıl hastalıkları doktoru.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">O sırada Er Riley, Çavuş Machan ve Onbaşı Hanmer tekrar ortaya çıktılar. Bir bakmışsınız kitle yanılsaması, bir de bakmışsınız eski yerlerinde, etraflarında bir karmaşadır giderken oturmaktalar.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Onları yine bayılt, Dimmock," diye haykırdı Carpenter. "Beş litre ver." Telefon açtı: "Elimizdeki bütün uzmanları istiyorum. Derhal odama gelsinler. Acil toplantı!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Her biri bilenmiş ve sertleştirilmiş birer araç olan otuz yedi uzman, bilinçdışı şok vakaları ile ilgili bir araştırma yaptılar ve konuyu üç saat boyunca tartıştılar. Bazı gerçekler ortadaydı: Savaşın yeni ve tuhaf korkularının neden olduğu yeni, tuhaf bir sendrom olmalıydı. Savaş tekniği geliştikçe, bu tekniğin kurbanlarının tepkisi de yeni yollar buluyor olmalıydı. Her etki için ona eşdeğerde bir tepki söz konusuydu. Anlaşmaya varıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bu yeni sendromun teleportasyona benzer yönleri olmalıydı... Düşüncenin mekân boyutundaki etkimesi. Hiç şüphe yoktu ki savaş şoku, zihnin bilinen bazı işlevlerini bozarken, şu âna kadar bilinmeyen başka gizilgüçleri de ortaya çıkarmıştı. Anlaşmaya varıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Açık olan başka bir şey daha vardı ki o da hastaların geriye dönüşlerini sadece ayrıldıkları yere yapabilmeleriydi; yoksa T Koğuşu'na dönmeye devam etmezlerdi, hele General Carpenter'ın odasına gelmeyi hiç istemezlerdi. Anlaşmaya varıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ve son olarak, hastalar T Koğuşu'nda yemek ve uyku gereksinimlerini karşılamadıklarına göre bunu gittikleri yerlerde yapıyor olmalıydılar. Anlaşmaya varıldı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Küçük bir nokta var," dedi Albay Dimmock. "T Koğuşu'na dönüşleri gittikçe seyrekleşiyor gibi. Başlangıçta her gün gidip geliyorlardı. Şimdi ise çoğu haftalarca görünmüyor ve güçbela dönüyorlar."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bunu boşver," dedi Carpenter. "Nereye gidiyorlar?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Acaba düşman hattına mı geçiyorlar?" dedi biri. "Bilgi sızması vardı ya hani?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"İstihbarat'ın kontrol etmesini istiyorum," diye kükredi Carpenter. "Düşman da buna benzer bir sorun yaşıyor mu, esir kamplarında bir görünüp bir yok olan savaş tutsakları gibi örneğin. Bizim T Koğuşu'ndan kimseler olabilir."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Albay Dimmock "Evlerine gidiyor da olabilirler," şeklinde bir tahminde bulundu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter emir verdi: "Güvenlik bunu araştırsın. Gözden kaybolan o yirmi dört kişinin aile yaşantıları ve kurdukları bağlantılar tek tek incelenip dosyalan hazırlansın. Gelelim T Koğuşu ile ilgili operasyonumuza. Albay Dimmock'un bir planı var."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Edsel Dimmock söze başladı: "T Koğuşu'na altı yatak daha ilave edeceğiz. Altı uzman orada kalıp gözlem yapacak. Bilgi hastalardan dolaylı şekilde alınmalı. Şuurları yerindeyken ilgisiz ve tepkisiz duruyorlar; uyuşturulduklarında da sorulan soruları yanıtlayacak halleri olmuyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Baylar," diye lafı toparladı Carpenter. "Bu, savaş tarihinde görülen en büyük potansiyel silah. Bütün bir ordunun teleportasyon yoluyla düşman hatlarının arkasına geçmesinin ne demek olduğunu herhalde söylememe gerek yok. Şu dengesi bozulmuş zihinlerdeki muammayı çözebilirsek Amerikan Düşü İçin Savaş'ı bir günde kazanabiliriz. Kazanmalıyız!"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Uzmanlar çarçabuk işe koyuldular. Güvenlik soruşturdu, istihbarat araştırdı. Altı bilenmiş ve sertleştirilmiş araç, St. Albans Hastanesi'nin T Koğuşu'na yerleştirildi ve bunlar yeniden ortaya çıkmaları gittikçe seyrekleşen kaybolan hastalarla daha yakın olma görevini yerine getirmeye çalıştılar. Gerilim arttı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Güvenlik, geçen yıl Amerika'da beklenmedik ortaya çıkışların bir kez bile yaşanmadığını belirleyebildi. İstihbarat, düşmanın kendi şok vakalarıyla olsun, savaş tutsaklarıyla olsun benzeri bir sorunu olmadığını bildirdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter küplere binmişti. "Bu yepyeni bir olay. Üstesinden gelecek uzmanımız yok. Yeni araçlar geliştirmeliyiz." Telefon açtı: "Bana bir üniversite ayarlayın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ona Yale'i sundular.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter, "Düşüncenin maddeye etkimesinde uzmanlaşmış kişiler istiyorum. Yetiştirin," diye emir verdi. Yale derhal Büyücülük, Duyumötesi Algı ve Uzadevim alanlarında ihtisas programı açtı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İlk ses T Koğuşu'ndaki uzmanlardan birinden geldi; başka bir uzmanın yardımını istiyordu. Bir mücevherciye gereksinimi vardı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Allahın cezası, ne için?" diye sordu Carpenter.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Albay Dimmock açıklamaya çalıştı. "Değerli bir taşla ilgili bulgusu oldu. Kendisi personel uzmanı olduğu için konuya bir açıklama getiremiyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Getirmesi de gerekmiyor," dedi Carpenter hoşnut bir halde. "Herkese bir iş ve herkes işinin başında." Telefonu kaptı: "Bana bir mücevherci getirin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ordu tophanesinden bir mücevherciye izin çıkarılıp yollandı ve Jim Brady denilen bir elmas türünü tanımlaması istendi. Beceremedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Başka bir yol bulalım," dedi Carpenter. Telefona asıldı: "Bana bir Anlambilimci yollayın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Anlambilimci, Savaş Propagandası Bölümü'ndeki kürsüsünü bırakıp geldi; ama o da Jim Brady sözcüklerinden bir şey çıkaramadı. Ona göre sadece bir isimdi, o kadar. Bir Şecereci'ye başvurulmasını önerdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Amerikan Olmayan Kökenler Komitesi'nden bir Şecereci'ye bir günlük izin verilip görev başından yollandı; ama Brady isminin Amerika'da beş asırdır kullanılagelen yaygın bir ad olmasından öte bir şey söyleyemedi. Bir Arkeolog'a başvurulmasını önerdi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İşgal Kolu Haritacılığından bir Arkeolog gönderildi ve Elmas Jim Brady ismini hemen tanıdı. Tarihte, Peter Stuyvesant ve Fiorello La Guardia adlı valilerin dönemlerinde, Küçük Eski New York kentinin tanınan şahsiyetlerinden biriydi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Aman Tanrım!" dedi Carpenter; şaşkına dönmüştü. "Bu asırlar önceydi. Nathan Riley onu hangi cehennemde buldu? T Koğuşu'ndaki uzmanlara katılıp durumun takibini yapsan daha iyi olur."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Arkeolog konuyu daha ayrıntılı inceledi, bulguları değerlendirdi ve raporunu teslim etti. Carpenter raporu okudu ve donup kaldı. Uzman personelini acilen toplantıya çağırdı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Baylar," diye söze girdi. "T Koğuşu olayı teleportasyondan da öte bir şey. Bu şok hastaları çok daha inanılmaz bir şey gerçekleştiriyorlar... Çok daha anlamlı bir şey. Baylar, bunlar zamanda yolculuk yapıyorlar."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ekipte belli belirsiz bir dalgalanma oldu. Carpenter başıyla onayladı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Evet, baylar. Söz konusu olan, zaman yolculuğu. Umduğumuz gibi çıkmadı... nitelikli uzmanların incelikli araştırmaları sayesinde; salgın gibi geldi... bir hastalık... bir savaş felaketi olarak geldi... savaşın normal insanlara verdiği zararın bir sonucu. Sözlerime devam etmeden önce bir fikir edinmek için şu raporlara bir göz atın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ekip, madeni levhalara yazılı bilgileri okudu. Er Nathan Riley... yirminci yüzyıl başlarındaki New York'a gitti; Çavuş Lela Machan... birinci yüzyıl Roması'nı ziyaret etti; Onbaşı George Hanmer... on dokuzuncu yüzyıldaki İngiltere'ye yolculuk etti. Ve yirmi dört hastanın geri kalanları da eski Venedik'e ve dükalarına, Jamaika'ya ve korsanlarına, Çin'e ve Han hükümdarlığına, Norveç'e ve Kızıl Erik'e, dünyadaki herhangi bir yer ve zamana firar ederek yirmi ikinci yüzyıl çağının savaş karmaşası ve dehşetinden kurtuluyorlar.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu bulgunun taşıdığı çok büyük önemi belirtmeme gerek yok," diye devam etti Carpenter. "Orduyu zamanın içinde bir hafta, bir ay ya da bir yıl geriye yollayabilseydik ne olurdu bir düşünün. Savaşı daha başlamadan kazanırdık. Düşümüzü... Amerika'nın şiirini, güzelliğini ve kültürünü koruyabilirdik... barbarlık tehlikesini tümüyle silip atarak."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ekip, savaşı başlamadan kazanma problemi üzerine bir süre kafa yordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bu T Koğuşu hastaları şuursuz oldukları için durumun çözülmesi biraz güç. Ne yaptıklarını ve nasıl yaptıklarını biliyor olabilirler de, olmayabilirler de; ama her ne olursa olsun bu mucizeyi yönteme indirgeyebilecek uzmanlarla iletişim kurmaları olası değil. Onlar bize yardım edemeyeceğine göre, çözümü bulmak bize düşüyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bilenmiş ve sertleştirilmiş uzmanlar birbirlerine baktılar.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">General Carpenter, "Uzmanlara ihtiyacımız olacak," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Ekip rahatladı. Her zamanki yöntemi uygulayacaklardı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Beyin teknisyeni, Sibernetikçi, Psikiyatrist, Anatomist, Arkeolog ve üst düzeyde bilgiye sahip bir Tarihçi'ye ihtiyacımız var. O koğuşa girip işin üstesinden gelene kadar çıkmayacaklar. Zaman yolculuğunun tekniğini öğrenmeliler."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">İlk beş uzmanın diğer savaş görevlerini bırakarak gelmesi kolay oldu. Bütün Amerika bilenmiş ve sertleştirilmiş uzman dişlilerle işleyen bir makineydi. Fakat birinci sınıf bir tarihçinin getirilmesinde güçlük çıkıyordu; sonunda Federal Cezaevi ordu ile işbirliği yapıp ağır hapis cezasına çarptırılmış Dr. Bradley Scrim'i yirmi yıldan sonra serbest bıraktı. Dr. Scrim ters ve dik kafalı biriydi. Amerikan Düşü İçin Savaş ile ilgili düşüncelerini açığa vurana kadar Batı üniversitelerinin birinde Felsefe Tarihi bölümünün başkanlığını yapıyordu. Düşüncelerini açıklaması, ona zor geçen yirmi yıla mal olmuştu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Scrim hâlâ uzlaşmacı değildi; ama karmaşık T Koğuşu problemiyle gönlünü eğlendirmek için kabul etti.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ama ben uzman değilim," diye gürledi. "Uzmanlarla kararmış bu ülkede, bu karınca yuvası tümseğinde vızıldayan son ağustosböceğiyim ben."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter hemen telefona sarıldı: "Bana bir böcek uzmanı getirin."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Boş yere yorulma," dedi Scrim. "Ben açıklarım. Siz bir karınca yuvasısınız... hep çalışan, uğraşıp didinen ve uzmanlaşan. Ne için?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Amerikan Düşü'nü korumak için," diye cevap verdi Carpenter kızgın bir şekilde. "Şiir, kültür, eğitim ve Daha Güzel Bir Yaşam için savaş veriyoruz."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Yani beni korumak için çaba veriyorsunuz," dedi Scrim. "Ben de hayatımı buna adadım. Ve beni ne yaptınız? Tutsak ettiniz."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter "Sen düşman yanlısı olduğun için suçlu bulundun," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ben Amerikan Düşü'ne inandığım için suçlu bulundum," dedi Scrim. "Başka bir şekilde söyleyecek olursak, kendime ait düşüncelerim olduğu için hapsedildim."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Scrim, T Koğuşu'nda da uzlaşmacı değildi. Bir gece kaldı, üç öğün yemek yedi, raporları okudu, kaldırıp attı ve kendisini çıkarmaları için söylenmeye başladı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Albay Dimmock "Herkese bir iş ve herkes işinin başında olacak," dedi ona. "Zaman yolculuğunun sırrını çözene kadar hiçbir yere gidemezsiniz."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Scrim, "Çözeceğim bir sır yok," dedi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Zamanda yolculuk yapıyorlar mı?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hem evet, hem hayır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Cevap ya biri ya da öbürü olmalı. İkisi birden olmaz. Kaçamak yapı-"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bak," diye sözünü kesti Scrim, canı sıkkın şekilde. "Uzmanlık alanın ne?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Psikoterapi."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"O zaman neden söz ettiğimi nasıl anlayacaksın? Bu felsefi bir kavram. Ben burada ordunun yararlanabileceği bir sır bulunmadığını söylüyorum. Hiçbir topluluğun yararlanacağı bir sır yok. Sadece kişilere göre bir sır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bir şey anlamıyorum."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Anlayacağını da sanmıyorum zaten. Beni Carpenter'a götür."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Onu Carpenter'ın odasına götürdüler. İyi beslenememiş kızıl saçlı bir şeytanı andıran Scrim, generale pis pis sırıttı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"On dakika gerekiyor," dedi Scrim. "Bu kadar süre için alet kutunu bırakabilecek misin?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter başıyla onayladı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şimdi dikkatle dinle. O kadar geniş kapsamlı ve o kadar garip bir sorunun ipuçlarını vereceğim ki ayrıntılarına gitmek için zekânın bütün keskinliğini kullanmak zorunda olacaksın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter merakla bekledi.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Nathan Riley zamanın gerisine yirminci yüzyılın başlarına gidiyor. Orada en hoşuna giden hayalleri yaşıyor. Elmas Jim Brady ve diğerlerinin arkadaşı, büyük bir kumarcı. Olaylar üzerine bahis oynayarak para kazanıyor; çünkü ileride nasıl sonuçlanacağını her zaman için biliyor. Eisenhower'ın seçimi kazanacağına dair bahse girerek para kazandı. Ödüllü boksta Marciano adlı bir boksörün La Starza adlı başka bir boksörü yeneceğini bilerek para kazandı. Sahibi Henry Ford olan bir otomobil şirketine yatırım yaparak para kazandı, ipuçları bunlar. Bir şey ifade ediyor mu?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Sosyoloji analisti olmadan hayır," diye cevapladı Carpenter. Telefonuna uzandı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Çağırma, kalsın. Daha sonra açıklayacağım. Biraz daha ipucu vereyim. Örneğin Lela Machan. Roma İmparatorluğu zamanına giderek 'baştan çıkarıcı kadın' olma hülyasını gerçekleştiriyor. Her erkek ona âşık oluyor. Jül Sezar, Brutus, bütün Yirminci Alay, Ben Hur denilen bir adam. Yanlışlığı görüyor musun?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Sigara da içiyor."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter biraz durakladıktan sonra sordu: "Eee?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Peki devam ediyorum," dedi Scrim. "George Hanmer on dokuzuncu yüzyıl İngilteresi'ne gidip parlamento üyesi oluyor; Gladstone, Canning ve onu Rolls Royce'uyla gezdiren Disraeli ile arkadaşlık ediyor. Rolls Royce'un ne olduğunu biliyor musun?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bir otomobil markası."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Yani?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hâlâ anlamadın mı?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Scrim coşku içinde odayı katetti. "Carpenter, bu teleportasyondan da, zaman yolculuğundan da daha büyük bir buluş. Bu insanlığın kurtuluşu olabilir. Abarttığımı sanmıyorum. T Koğuşu'ndaki o yirmi dört şok kurbanı hidrojen bombasının etkisiyle öylesine büyük bir işin içine girmişler ki, uzmanlarınızın durumu anlayamamasına şaşmamak gerekir."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Zaman yolculuğundan büyük ne olabilir, Scrim? Hadi söyle."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Dinle Carpenter. Eisenhower'ın seçime gitmesi yirminci yüzyılın ortalarında oldu. Nathan Riley, hem Elmas Jim Brady'nin arkadaşı olup hem de Eisenhower'ın seçimi kazanacağına dair bahse giremezdi. Brady, Ike başkan olmadan çeyrek asır önce ölmüştü. Marciano, La Starza’yı, Henry Ford otomobil şirketini kurduktan elli yıl sonra yendi. Nathan Riley'nin zaman yolculuğu bu tür tarih hatalarıyla dolu."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter şaşkın şaşkın bakıyordu.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Lela Machan'ın Ben Hur gibi bir âşığı olamazdı. Ben Hur asla Roma'da olmadı. Aslında hiç var olmadı. Bir roman kahramanıydı. Ve Lela sigara içemezdi. O zaman tütün yoktu. Anladın mı? Başka tarih hataları. Disraeli George Hanmer'ı Rolls Royce'unda gezintiye çıkaramazdı; çünkü otomobil Disraeli'nin ölümünden çok sonra icat edildi."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Canın cehenneme," diye haykırdı Carpenter. "Hepsinin yalan olduğunu mu söylemek istiyorsun?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır. Unutma, uykuya ihtiyaçları yok. Yiyeceğe ihtiyaçları yok. Yalan söylemiyorlar. Tamam, zamanda geriye gidiyorlar. Ve orada yiyip uyuyorlar."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Ama hikâyelerinin mantıksız olduğunu daha demin söyledin. Tarih hatalarıyla dolu."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Çünkü kendi hayallerindeki bir zamana gidiyorlar. Nathan Riley yirminci yüzyılın başlarındaki Amerika'ya giderken nasıl olduğunu kendi hayalinde canlandırıyor. Sonuçta aksak ve tarihe ters bir şey çıkıyor ortaya; çünkü bilgin değil. Ama onun için gerçek. Orada yaşayabiliyor. Aynı şey diğerleri için de geçerli."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter'ın gözleri yuvalarından fırladı.</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Konuyu hemen hemen anlaşılmaz olarak değerlendirebiliriz. Bu insanlar hayalleri gerçeğe dönüştürmenin yolunu bulmuşlar. Düşsel gerçeklerine nasıl gireceklerini biliyorlar. Tanrım, Carpenter, işte senin Amerikan Düşün de <span style="font-style:italic">bu</span>. Mucize yaratmak, ölümsüzlük, Tanrısal yaratım, düşüncenin maddeye etkimesi... Bu araştırılmalı. İncelenmeli. Dünyaya sunulmalı.”</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Bunu yapabilir misin, Scrim?"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Hayır, yapamam. Ben bir tarihçiyim. Yaratma gücüm yok; bu yüzden sınırlarımın dışında. Size bir şair gerekli... düş yaratmaktan anlayan bir sanatçı. Kâğıt üzerinde düşler yaratan birinin bu düşleri gerçeklikte yaratmaya geçmesi zor olmasa gerek."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şair mi? Ciddi misin?”</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Tabii ki ciddiyim. Şairin ne demek olduğunu bilmiyor musun yoksa? Beş yıldır bu savaşın şairleri kurtarmak için yapıldığını söyleyip duruyorsun insanlara."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Şakayı bırak, Scrim; ben-"</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"T Koğuşu'na bir şair gönder. Nasıl yaptıklarını o öğrenir. Bunu yapabilecek tek kişi o. Zaten yarı yapıyor sayılır. Kendisi öğrendiğinde psikolog ve anatomistlerinize öğretebilir. Sonra onlar da bize öğretirler, ama o şok hastaları ve uzmanlarınız arasında aracılık yapacak tek kişi şair."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"Sanırım haklısın, Scrim."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">"O zaman gecikme Carpenter. Hastalar bu dünyaya gittikçe daha seyrek geliyorlar. Tümüyle yok olmadan bu sırrı öğrenmeliyiz. T Koğuşu'na bir şair gönder."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Carpenter telefon açtı: ”Bana bir şair yollayın."</p>

  <p class="Textbody" style="margin-left:0;margin-right:0;text-indent:37.795277px;text-align:justify;font-size:117%">Bekledi... bekledi... yine bekledi... Bütün Amerika ülkesi, güzellik, şiir ve Daha Güzel Bir Yaşam Düşü için uğraşan iki yüz doksan milyon bilenmiş ve sertleştirilmiş uzmanının, her işe göre özel olarak geliştirilmiş araçlarının arasında canla başla bir şair aradı. Carpenter, şairin bulunmasını bekledi; bu sonsuz gecikmeyi, aramanın verimsizliğini anlamadan, Bradley Scrim'in bu son, ölümcül kayboluşa niçin güldüğünü, güldüğünü, güldüğünü anlamadan bekledi.</p>

  <p class="Textbody" style="margin-left:0;margin-right:0;text-indent:0;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center;font-weight:bold;font-size:117%">*</p>

  <p class="Textbody" style="margin-left:0;margin-right:0;text-indent:0;text-align:justify;font-size:117%">&nbsp;</p>

  <p class="Textbody" style="margin-left:0;margin-right:0;text-indent:0;text-align:center">ÇEVİREN: ŞENCAN TOPALOĞLU</p>

  <p class="Textbody" style="margin-left:0;margin-right:0;text-indent:0;text-align:center">&nbsp;</p>
  <hr class="footnoterule" />

  <p class="Footnote" style="font-style:italic"><a class="FootnoteSymbol" href="#bodyftn1" id="ftn1">1</a> Eisenhower'a verilen takma ad. -ç.n.</p>

  <p class="Footnote" style="font-style:italic"><a class="FootnoteSymbol" href="#bodyftn2" id="ftn2">2</a> Kendi kendine hareket eden. (Latince ipse'den.)-ç.n.</p>

  <p class="Footnote" style="font-style:italic"><a class="FootnoteSymbol" href="#bodyftn3" id="ftn3">3</a> Lordlar Kamarası başkanının meclisteki yün minderi. -ç.n.</p>

  <p class="Footnote" style="font-style:italic"><a class="FootnoteSymbol" href="#bodyftn4" id="ftn4">4</a> "Neşeli olmaya bak" anlamına gelen Latince tümce.--ç.n.</p>
</body>
</html>
