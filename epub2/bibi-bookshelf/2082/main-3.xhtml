<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><span class="font1">Sonunda ben, “Yeter allahaşkına!” dedim, kapıya doğru yürüdük.</span></p>
<p class="calibre1"><span class="font1">Kafesin kendisi çok hafif olduğundan taşıdığımız yükün çoğu Mars’ın ağırlığıydı. Taşıması zor değildi. Heyecandan soluğumu tuttum. Kafes kapının kenarına çarpmıştı.</span></p>
<p class="calibre1"><span class="font1">“Yavaş ol!” dedim Finn’e; o önden gidiyordu. Yüzü bana dönük, geri geri yürümekteydi. Gözlerinin testekerlek açıldığını gördüm. Kafesi doğrulttuk, hiç ses çıkarmadan kapı aralığına doğru sürdük. Derken Finn sahanlığa çıkmıştı, kafes de silindir içinde piston misali, kapıdan geçiyordu. Ama kenarlarda bir santim bile pay kalmamıştı.</span></p>
<p class="calibre1"><span class="font1">Finn, “Oldu bu iş!” diye bağırdı.</span></p>
<p class="calibre1"><span class="font1">“Bekle” dedim. “Bir kapı daha var.”</span></p>
<p class="calibre1"><span class="font1">Koridora çıkan kapıyı açtık. Kafes buradan, üstüne vazelin sü-rülmüşçesine kayarak çıktı. Onu yere bırakıp tokalaştık. Ben bir an için Sammy’nin dairesine dönüp salona son bir göz attım. burası savaş meydanını andırıyordu, ama bu konuda elimden herhangi bir şey geleceğini sanmıyordum.</span></p>
<p class="calibre1"><span class="font1">Tam dairenin sokak kapısını kapatacağım sırada Finn, “Bana baksana” dedi. “Binadan çıkabilsek bile bu şeyi nasıl alıp götüreceğiz? Polisler, ne yapıyorsunuz, diye soracaklardır.”</span></p>
<p class="calibre1"><span class="font1">“Taksiye bineriz” dedim.</span></p>
<p class="calibre1"><span class="font1">“Normal taksiye sığmaz ki bu meret” dedi Finn. “Üstü açılan bir araba bulmamız lazım.”</span></p>
<p class="calibre1"><span class="font1">“O zaman biz de kamyon tutarız. Umurumda bile değil!”</span></p>
<p class="calibre1"><span class="font1">“İyi de, bu arada nereye koyacağız bunu?”</span></p>
<p class="calibre1"><span class="font1">Derin bir soluk aldım. “Finn” dedim. “Haklısın, tabii. Sen şimdi çık dışarı, üstü açılan bir taksi bul ya da bir kamyon ya da canın ne isterse onu ama eğer on dakika içinde bulabilirsen. Bulamazsan dön gel, kafesi kendimiz alıp götürürüz, canına yandığımın... Ben burada bekliyorum.”</span></p>
<p class="calibre1"><span class="font1">“İçerde beklesen daha iyi değil mi?” dedi Finn.</span></p>
<p class="calibre1"><span class="font1">Birbirimizin gözünün ta içine baktık. Sonra kafesi kaldırdığımız gibi gene Sammy’nin dairesine taşıdık.</span></p>
<p class="calibre1"><span class="font1">“Ben koridorda beklerim” dedim. “Sammy çıkar gelirse sıvışırım. Döndüğünde ben burada değilsem ayvayı yediğimizi anlarsın.”</span></p>
<p class="calibre1"><span class="font1">Gene tokalaştık, sonra Finn gitti. Koridorda durdum, her sese kulak kabartarak tırnaklarımı kemirmeye başladım. Bunca zahmetten sonra bile Mars’ı elimden kaçırabileceğimi düşünmek beni çileden çıkarıyordu. Gidip ona baktım, parmaklığın arasından konuştum onunla. Mutfağa gittim, bulduğum iki domuz pirzolasını ona sundum. Sonra gene koridordaki nöbetime döndüm.</span></p>
<p class="calibre1"><span class="font1">Beş dakika kadar sonra merdivende ayak sesi duyunca kaçmaya hazırlandıysam da gelen Finn’di. Şaşılacak derecede sakin görünüyordu.</span></p>
<p class="calibre1"><span class="font1">“Üstü açılan bir taksi buldum” dedi.</span></p>
<p class="calibre1"><span class="font1">Kafesi kaldırıp yeniden dışarı çıkardık. Sammy’nin kapısını kapadım. Merdivene yöneldik.</span></p>
<p class="calibre1"><span class="font1">“Arkadan çıkalım ki kapıcı görmesin” dedim.</span></p>
<p class="calibre1"><span class="font1">Finn, “Taksi sokak kapısında bekliyor” dedi.</span></p>
<p class="calibre1"><span class="font1">“Öyleyse biz de bu meredi arkadan çıkarır öne dolaştırırız” dedim.</span></p>
<p class="calibre1"><span class="font1">O sırada Mars pirzolalarından birini düşürdü, ben üstüne bas-tıın. Neredeyse aşağıki sahanlığa kadar yuvarlanıyorduk. Ama benim aldıracak halim kalmamıştı. Giriş katına indiğimizde hemen</span></p>
<p class="calibre1"><span class="font1">Vardığımızda servis kapısını kilitli bulduk. O anda arkamızdan bir ses, “Hey!” deyince üstümüze tabanca sıkılmış gibi yerimizden sıçradık. Gelen kapıcıydı. Aptal görünümlü, inatçı ifadeli, cüsseli bir adamdı.</span></p>
<p class="calibre1"><span class="font1">“Bu kapıdan çıkamazsınız” dedi.</span></p>
<p class="calibre1"><span class="font1">“Nedenmiş?” diye sordum.</span></p>
<p class="calibre1"><span class="font1">“Saat dört buçukta kapanır da ondan” dedi adam.</span></p>
<p class="calibre1"><span class="font1">“Peki, öyleyse, biz de öbür kapıdan çıkarız” dedim. Mars’ı binadan çıkarabilmek için o an gerekse herifin boynunu kırabilirdim. “Kaldır şunu” dedim Finn’e. Kafesi kaldırdık.</span></p>
<p class="calibre1"><span class="font1">“Hey! Yavaş olun biraz!” diyerek kapıcı yolumuzu kesti. Çiklet çiğneyip duruyordu.</span></p>
<p class="calibre1"><span class="font1">“Acelemiz var” dedim ona. Finn’e de, “İleri, marş!” dedim. Kapıcıyı yana iterek sokak kapısının yolunu tuttuk. Şimdi cam kapının ardından dışarıda bekleyen taksiyi, sürücüyü görebiliyordum; uzaktan cenneti görmek gibi bir şeydi bu.</span></p>
<p class="calibre1"><span class="font1">Kapıcı bizden önce seğirtip elini kapıya dayadı. “Yavaş olun, dedik ya!”</span></p>
<p class="calibre1"><span class="font1">“Biz de acelemiz var, dedik.”</span></p>
<p class="calibre1"><span class="font1">Kapıcı, “Ne yaptığınızı bilmem gerek, anlarsınız ya” dedi. “Size kim yetki verdi?” <sub class="calibre8">#</sub></span></p>
<p class="calibre1"><span class="font1">“Bu hayvanı bu binadan götürüyoruz” diye yanıtladım. “Bize yetki veren de Bay Starfield. Bir itirazın mı var?”</span></p>
<p class="calibre1"><span class="font1">Kapıcı düşünceye daldı ve en sonunda, “İtiraz mı?” dedi. “Ne itirazım olacak! Kaç kez söyledim Bay Starfield’e, bu apartmanda evcil hayvan beslemek kurallara aykırıdır, deyip durdum. Evcil hayvan değil bu, artist köpek, diyordu. Ben de artist köpek mi, diyordum ona, bu binada artistlik yapmasa iyi olur, yoksa bina yöneticilerini salarım üstünüze, diyordum. Kurallara aykırı diye söyledim size, diyordum. İsteseydim sizi kapı dışarı attırabilirdim, diyordum ona. Bana para önermeniz de boşuna, işimden olmak istemiyorum ben, işimi adam gibi yapmam gerek, öyle değil mi, diyordum. Bana göre hava hoş, diye söylüyordum ona, evinize köpek almanızdan bana ne, ha karı getirmişsiniz ha köpek, bana vız gelir ya, ortada kurallar var...”</span></p>
<p class="calibre1"><span class="font1">O böyle konuşadursun biz Mars'ı sokağa çıkardık. Arabanın üstünü açmış olan sürücü, kafesi içeri almamız için bize yardım etti. Kafes taksinin arka kısmını olduğu gibi kapladı; bir ucu neredeyse yere, öbür ucu da gerideki tavana değiyordu. Zavallı Mars’cık şimdi gene alüminyum zemine basıyordu, ama kafes kırk beş derece kaykılmış durduğundan kayıp parmaklığa dayanmıştı; su tası da, biz kafesi ayarlamaya çalışırken delicesine tangırdıyordu. Mars dişlerini hırsla son pirzolasına geçirmişti; bu onun havlamasını önlemekteydi şükür ki.</span></p>
<p class="calibre1"><span class="font1">Her şeyi filozofça bir serinkanlılıkla karşılamakta olan taksi sürücüsü, “Zavallı hayvan!” dedi. “Pek rahat sayılmaz, yazık. Bir de şöyle deneyelim” diyerek kafesi gene kaldırmaya davrandı.</span></p>
<p class="calibre1"><span class="font1">“Bırak!” dedim. “İyi böyle!”</span></p>
<p class="calibre1"><span class="font1">“Ama sizlere yer kalmadı” dedi adam.</span></p>
<p class="calibre1"><span class="font1">“Kaldı, kaldı” dedim. Kapıcıya 5 şilin verdim. Finn sürücünün yanına geçti, ben de kafesin üstüne tırmanıp bununla sürücü koltuğunun arasındaki açıya çömeldim.</span></p>
<p class="calibre1"><span class="font1">Sürücü, “Böylesi pek olmadı” dedi. “Bence sen oradan kalkıp... ”</span></p>
<p class="calibre1"><span class="font1">Ben, “Gidelim artık, lütfen!” diye bağırdım. Şimdi bir de marş basmazsa durum tam olacaktı. Ama marş bastı. Kapıcı arkamızdan el salladı ve King’s Road Sokağı’na doğru süzüldük.</span></p>
<p class="calibre1"><span class="font1">Finn dönüp bana baktı, sessizce gülüştük; uzun, upuzun bir zafer ve başarı kahkahası.</span></p>
<p class="calibre1"><span class="font1">Sürücü taksiyi King’s Road'da durdurarak, “Nereye gideceğimi söylemediniz” dedi.</span></p>
<p class="calibre1"><span class="font1">“Sen Fulham’a doğru sür, ben sana söylerim.” Sammy’ye, arabasıyla Sadie’nin evinden döndüğü sırada rastlamak tehlikesini göze almak istemiyordum. İyice göze batıyorduk herhalde. Yol boyunca insanlar dönüp arkamızdan bakıyorlardı.</span></p>
<p class="calibre1"><span class="font1">“Bak” dedim Finn’e. “İlk işimiz bir eğe alıp bu hayvanı buradan çıkarmak olmalı.”</span></p>
<p class="calibre1"><span class="font1">Finn, “Dükkânlar kapalı” dedi.</span></p>
<p class="calibre1"><span class="font1">“Biz de açtırtırız” dedim.</span></p>
<p class="calibre1"><span class="font1">“Bir demirci dükkânının önünde dur” dedim sürücüye. Adam şimdiye kadar kılını bile kıpırdatmamıştı. Bir Londra taksi sürücüsünü hiçbir şey şaşkınlığa uğratamaz. Bizimki de Fulham Palace</span></p>
<p class="calibre1"><span class="font1">Yolu’nun üzerindeki bir demirci dükkânının önünde durdu; bir süre kapıya vurup epeyce tartıştıktan sonra bir eğe satın aldık.</span></p>
<p class="calibre1"><span class="font1">Sürücüye, “Şimdi bizi bu yakınlarda sakin bir yere götür de şu işi rahat halledelim” dedim.</span></p>
<p class="calibre1"><span class="font1">Londra’yı avucunun içi gibi bilen sürücü bizi Hammersmith yakınlarındaki kullanılmayan bir kereste deposuna götürdü, kafesi indirmemize yardım etti. Bana kalsa onu hemen orada savardım ya üstümüzde yeterli para bulunmadığını tahmin ediyordum. Finn’de her zamanki gibi ancak üç pound sekiz peni vardı. Sürücü bizim nasıl bir iş karıştırdığımızı sanıyordu, Tann bilir! Ama ne sanırsa sansın hiçbir yorumda bulunmuyordu. İşimiz ne kadar karışıksa o kadar bol bahşiş alacağını düşünüyordu belki de.</span></p>
<p class="calibre1"><span class="font1">Eğeyi elimize alıp sırayla çalışmaya başladık, ama tüm gayretimize karşın Mister Mars’ı serbest bırakabilmemiz yarım saat aldı. Parmaklıklar, bir uçtan kesip ayırdığımız zaman bile imkânı yok bükülmedikleri için her birini ikişer kez kesmek zorunda kalıyorduk. Biz çalışırken Mars da hevesle mızıldanarak ellerimizi yalıyordu. Neler döndüğünü bal gibi biliyordu o. En sonunda üç parmaklığı çıkarabilmiştik; daha eğe son metal parçasını dişler ve üçüncü parmaklık devrilirken Mars aralıktan geçmek için uğraşmaya başlamıştı bile. Bu koskocaman, kadife tüylü hayvanı kucakladım ve hepimiz birden avluda koşarak dört dönmeye başladık ve havlamalarla bağırışlar arasında köpeğin özgürlüğüne kavuşmasının bayramını yaptık.</span></p>
<p class="calibre1"><span class="font1">Finn, “Aman, sakın kaçmasın,” diyordu.</span></p>
<p class="calibre1"><span class="font1">Ben Mars’ın, uğrunda katlandığımız bunca zahmete karşın kaçacak kadar nankör olduğunu sanmıyordum, gene de, “Bayım, gel buraya!” dediğimde söz dinleyip geldiği zaman rahatladım.</span></p>
<p class="calibre1"><span class="font1">Bundan sonra kafesi ne yapacağımız sorununu görüştük. Finn kafesi ırmağa atmamızı öneriyordu ama ben bunun karşısınday-dım. Londra polisinin en ifrit olduğu şey, insanların ırmağa öte beri attıklarını görmektir. Sonunda kafesi olduğu yerde bırakmaya karar verdik. Öyle ya, aslında izimizi kaybettirmek umurumuzda değildi, zaten bunun olanağı da yoktu.</span></p>
<p class="calibre1"><span class="font1">Biz aramızda konuşurken taksi sürücüsü kafese dikkatle bakmaktaydı.</span></p>
<p class="calibre1"><span class="font1">“Bu yeni moda, pahalı kilitlere güven olmuyor” dedi. “Takılıp kalıyorlar, öyle değil mi?” Elini parmaklıktan sokup kafesin tavanının alt yanındaki bir düğmeye bastı. Yan duvarlardan biri anında, yağlanmış gibi sessizce açılıverdi. Bu da bizim tartışmamızı sona erdirdi. Finn’le ben dikkatle sürücünün yüzüne baktık. Adam bize masum bakışlarla bakıyordu. Bizim herhangi bir şey söyleyecek halimiz kalmamıştı.</span></p>
<p class="calibre1"><span class="font1">“Bak ne diyeceğim” dedi Finn. “Ben yoruldum. Artık bir yere gidip dinlenebilir miyiz?”</span></p>
<p class="calibre1"><span class="font1">Benim dinlenmeye falan niyetim yoktu ya, Finn’i azat etmenin daha iyi olacağını düşündüm. Zaten içimde birden Mars’la başbaşa kalmak için bir istek uyanmıştı. Finn’e beş şilin verdim; verebileceğimin hepsi buydu; taksiyi Goldhawk Road’a götürmesini, ücretin geri kalanını Dave’den almasını söyledim. Finn beni bırakmak istemiyordu; benim istediğimin sahiden bu olduğuna onu ikna etmem biraz zaman aldı. Sonunda taksi uzaklaştı, Mister Mars’la ben de yaya olarak Hammersmith Broadway yolunu tuttuk.</span></p>
<p class="calibre1"><span class="font1">Yanımda Mars’la yürürken kral falanmışım gibi geliyordu. Arada dönüp dönüp birbirimize bakıyorduk; benim onu beğendiğim kadar onun da beni beğendiğini düşünmemek elimde değildi. Söz dinleyişi duygulandırıyordu beni. Zaten başka herhangi bir yaratığın benim sözümü dinlemesi beni her zatnan hayretler içinde bırakır. O anda da bana Mars’ı aşırmak yaşamımın en parlak eylemlerinden biriymiş gibi geliyordu. Onunla yapabileceğim özel bir şey olduğunu düşündüğümden falan değil. O anda Sadie ile Sammy aklımın ucundan bile geçmiyordu. Yalnızca, ele geçirmek için onca çalışıp çabaladıktan. sonra Mars’ı sonunda ele geçirebilmiş olmaktan hoşnuttum. Başlarımızı dimdik kaldırarak, Hammersmith Broadway’deki Devonshire Arması meyhanesine ikimiz " birlikte girdik.</span></p>
<p class="calibre1"><span class="font1">Mars müthiş ilgi çekiyordu. Adamın biri, “Köpeğiniz pek güzel!” dedi. İçkimi ısmarlarken tezgâhın üstünde duran akşam gazetesini elime aldım. H.K.’nin kimliğine ilişkin ipucu bulmanın tam sırasıydı. Bunu bulursam Sadie ile Sammy’nin hangi zamanda hangi yerde olduklarını da çözümleyebilirdim. Gazetenin sayfalarını gözden geçirmeye başladım. Fazla uzun sürmedi bu. “SİNEMA KRALI, KRALİÇE ELİZABETH GEMİSİYLE GELİYOR” diye bir manşet vardı. Altında da italik harflerle: </span><span class="font6">Hollywood’ lu Yıldız Yaratıcısı <sup class="calibre2">İ</sup>ngiltere’de Taze Kan Arıyor:</span></p>
<p class="calibre1"><span class="font1">Yakında kıyılarımıza yanaşacak olan Kraliçe Elizabeth gemisinin en lüks kamaralarının birinde oturmuş koka kola içen ufak tefek, sessiz sedasız bir adam var. Bu adamın dış dünyada pek tanınmayan adı Hollywood’da efsaneleşmiştir. Sinema endüstrisinin iç yüzünü gerçekten bilenler, Homer K. Pringsheim’ın birçok tahtın ardındaki kudret, sayısız yıldızı yaratan ve yıkan el olduğunu da bilirler. Kendi reklamını yapmaktan hoşlanmayan ve sade bir yaşam süren Bay Pringsheim, New York’daki basın toplantısında Avrupa’ya, “aslında bir turist olarak” gittiğini söylemişti. Ancak, Los Angeles’te kısaca ve sevecenlikle H.K. diye anılan bu çok önemli kişinin yeni yıldızlar ve yeni fikirler peşinde olduğu bilinmektedir. İngiliz ve Amerikan film endüstrileri arasında daha sıkı bağlar kurulmasından yana olup olmadığı sorulduğunda Bay Prins-heim, “Eh, belki” diye yanıtlıyor.</span></p>
<p class="calibre1"><span class="font1">Bu yazı her şeyi açıklıyordu. Sadie’nin bu H.K. ’ye ulaşmak için hangi yolları kullanacağını ve ona kontrat imzalatmasının ne kadar zaman alacağını merak ettim. Sadie’nin, ne yaptığını bildiğinden zerrece kuşkum yoktu. Büyük bir olasılıkla daha önceki bir ziyaret sırasında bu “ufak tefek, sessiz sedasız” adamın ağzından girip burnundan çıkmıştı. Elimi çabuk tutmam gerekiyordu. İş şimdi </span><span class="font6">Queen Elizabeth</span><span class="font1"> gemisinin ne zaman yanaşacağını öğrenmeye kalıyordu.</span></p>
<p class="calibre1"><span class="font1">Bakalım bir yerlerde bunu yazıyorlar mı, diye gazetenin geri kalan sayfalarını karıştırıyordum ki bir sayfanın dibinde ufak bir haber gözümü çekti:</span></p>
<p class="calibre1"><span class="font1">ANNA QUENTİN HOLLYWOOD YOLCUSU MU?</span></p>
<p class="calibre1"><span class="font1">Şarkı meraklıları Anna Quentin adını, seçkin bir blues yorumcusu</span></p>
<p class="calibre1"><span class="font1">ve çok yönlü bir vokalist olarak yakından tanırlar. Onun son zamanlarda sahnelerden çekilmiş olmasını üzüntüyle karşılayan hayranları, şimdi Hollywood'a gitmek üzere olduğunu öğrenince eminiz karmaşık duygulara kapılacaklardır. Kısa bir Paris yolculuğuna çıkan Miss Quentin, Amerika'da çalışmak üzere uzun bir kontrat imzaladığı ve yakında </span><span class="font6">Liberte</span><span class="font1"> gemisiyle yola çıkacağı konusundaki söylentileri doğrulamadığı gibi yalanlamadı da. Miss Quentin, tanınmış aktris Sadie Quentin'in kız kardeşidir.</span></p>
<p class="calibre1"><span class="font1">Bu yazıyı belki on dakika inceleyerek satır aralarını okumaya çalıştım. Miss Quentin’in öbür hayranları gibi benim duygularım da karışıktı. Genelde derin bir rahatlama duyuyordum. Bu Holl-ywood kontratı Anna’nın şu hani, istemeyerek kabul ettiği teklifti hiç kuşkusuz. Hugo’nun ısrarları karşısında tek çıkar yolun kaçış olduğuna karar vermiş olmalıydı. Beri yandan Avrupa’dan ayrılmanın ona üzüntü vereceğini de biliyordum. Bana gelince, şu andaki en belirgin duygum, onu Hugo’ya kaptırmaktansa Hollywo-od’a kaptırmayı yeğ tutmamdı. Zaten onun daha tam kararını vermemiş olması da olasıydı. Benim bildiğim Anna herhangi bir şeyi, ciddi çekinceleri olmakla birlikte yapmaya karar verirse bunu herkesin hemen bilmesini isterdi.</span></p>
<p class="calibre1"><span class="font1">İlk tepkilerim böyle oldu. Ancak en büyük korkumdan kurtulalı daha beş dakika bile olmamıştı ki ateşli bir hastalıktan kalktığı zaman bu kez de dişinin ağrıdığını gören bir adam gibi, durumun öteki yönleri beni tedirgin etmeye başladı. Evet, o tiyatroya geri dönüp Anna'nın başına tebelleş olmak için karşı gelinmez bir istek duymuş değildim, ama Anna’nın orada olduğunu biliyor, çok geçmeden beni çağırtacağına inanıyordum. Nitekim çağırmıştı da; içim burkularak anımsıyordum bunu. Oysa Amerika'da yaşayan bir Anna bambaşka bir konuydu. Birden düşündüm ki hemen yola çıkarsam onu Paris'te yakalayıp Amerika’ya gitmekten temelli vazgeçirebilirdim.</span></p>
<p class="calibre1"><span class="font1">Bu düşünce kısa bir süre için çok çekici geldi bana. Zihnimde evirip çevirmeye başladım, ama Mars o kocaman pençesini dizime dayayarak bunu yarıda kesti. “Evet” dedim ona. “Seni unutmuştum.” Kuşkusuz, Mars’ı her an Sammy'ye geri verip kurtulabilirdim. Sammy’nin suratının alacağı hali görmek istemiyorsam</span></p>
<p class="calibre1"><span class="font1">Mars'ı Chelsea’ye götürüp kapı önüne bağlayabilirdim. Hatta gerekirse bir polis karakoluna teslim edebilirdim. </span><span class="font6">Tahta Bülbül</span><span class="font1"> benim umurumda mıydı aslında? Alsınlardı mereti, onların olsundu. Şimdi de Mars'ı çalmanın ömrümde yaptığım en büyük saçmalıklardan biri olduğunu düşünmeye başladım. Bunu yaparak suçlu duruma düşmemiş olsaydım çevirim konusunda Sadie'yle Sammy'ye karşı onurlu ve ahlaklı bir tavır takınabilir, onlardan -hiç değilse Sammy'nin vicdanı rahatsızdı- bir dolu para koparabilirdim. Üstelik hayvan da başıma kalmıştı. O olmasaydı bu sıkıcı konuyu tümüyle kapatıp Anna'nın peşine düşebilirdim.</span></p>
<p class="calibre1"><span class="font1">Beri yandan düşünüyordum da, şu anda buradan ayrılmak ciddi bir sorundu. Mutlaka yapmam gereken bir şey vardı, o da Sadie'nin planı konusunda Hugo'nun kulağını bükmekti. Gerçi bu konuda Hugo’nun yapabileceği bir şey olduğunu sanmıyordum, gene de bunu kesin öğrenmeden içim rahat etmeyecekti. Beni Sadie ve Sammy’yle çatışmaya iten içgüdüye gelince, sağlam ve yerinde bir güdü sayılırdı bu. Hiç değilse o iki sürüngenin karşısına hiç ummadıkları bir şey dikilmişti; hele Sammy’nin Madge'e yaptıklarını düşündükçe, keşke ona daha büyük bir darbe vurabil-seydim, diye düşünüyordum. Şimdi geriye kalan tek şey, Mars'a şantaj açısından ne kadar yüksek bir değer biçebileceğimi kestirmekti. Ben bir etli “pay” yedim. Mars da öyle. Saatime baktım. Sekize on vardı. Hugo'yu ne denli erken bulabilirsem o denli iyiydi. Zaten o irikıyım hayali gözümün önünde canlanır canlanmaz içim onu görmek için sabırsız bir istekle doldu; hele kaderin ters bir cilvesinin bizi kavuşturmamaya çalıştığını hissetmek bu isteği daha da biliyordu. Hugo’yu bulmak benim için ruhani bir önem taşıyordu artık.</span></p>
<p class="calibre1"><span class="font1">Birkaç dakika sonra telefon başında, Lloyd’s firmasını aramaktaydım. </span><span class="font6">Queen Elizabeth</span><span class="font1"> gemisi yarın değil öbür gün geliyormuş. Hiç fena sayılmazdı bu. Bu kez Hugo’nun Holborn numarasını aradım, cevap çıkmadı. Ben de hemen Bounty Belfounder Stüdyo-su'na telefon açtım. Hugo'nun hâlâ orada olması, uzak da olsa bir ihtimaldi. Stüdyodan telefonuma cevap verdiler ve herkesin henüz film setinde olduğunu bildirdiler. Yalnız Bay Belfounder’ın orada olup olmadığından emin değillerdi. Daha önce oradaymış, ama</span></p>
<p class="calibre1"><span class="font1">şimdi gitmiş olabilirmiş. Bu bilgi benim için yeterliydi. Stüdyoya gitmeye karar verdim.</span></p>
<p class="calibre1"><span class="font1">XII</span></p>
<p class="calibre1"></p>
<p class="calibre1"><span class="font1">Bounty Belfounder Stüdyosu, Güney Londra’nın, “fasgeleliğin” iç bulandırıcı boyutlara ulaştığı bir banliyösündedir. Param yettiği kadar yeri taksiyle, geri kalan mesafeyi otobüsle gittim. Meteliksiz kalmıştım, ama içinde bulunduğum an'dan sonrasını düşünmüyordum. Film stüdyosu görmüşlüğünüz varsa, bu yerlerin dekorunda pırıltıyla döküntünün nasıl tuhaf biçimde birbirine karıştığını bilirsiniz. Bounty Belfounder’ın eğilimi nedense bu sonuncusundan yana gibiydi. Bir tren hattıyla bir ana yol arasında hatırı sayılır bir alanı kaplıyordu, yol tarafında da oluklu demirden çok yüksek bir parmaklığı vardı. Bir dizi alçak, geçici yapının ortasındaki ana kapısı biraz hayvanat bahçelerinin kapılarını andırıyordu ve yukarısında hiç sönmeyen neon harflerle yazılı duran BOUNTY BELF0-</span></p>
<p class="calibre1"><span class="font1">UNDER adı, her sabah Eski Kent Yolu yöresinde işe giderken buradan geçen kızların iç çekmelerine neden oluyordu.</span></p>
<p class="calibre1"><span class="font1">Mars’la birlikte otobüsten indik. Eğer bir film stüdyosuna girmeye çalışmışsanız iyi bilirsiniz ki izinsiz kişi sayılmanız olasılığı çok yüksektir. Ben şahsen izinsiz kişi olmayı âdeta meslek edinmi-şimdir. İngiliz entelijansiyasının hiçbir üyesi benim kadar çok kapıdan döndürülmemiştir. Şimdi durmuş stüdyoya bakarken, içeri girmekte güçlük çekebileceğimi düşünmeye başlamıştım. Ana giriş, çift kanatlı bir demir kapıydı ki kapalı durmasının yanında bekçilerle de korunuyordu. Yola bakan küçük bir odada, ünlüleri yaltaklanarak karşılayıp sıradan vatandaşları geri döndürmeyi uğraş ve zevk edindikleri belli olan tam üç adam oturmaktaydı. Onlara gidip Hugo’yu sormanın işe yaramayacağını biliyordum. Ben de stüdyoyu dışardan dolaşıp, girmeye daha elverişli bir yer var mı diye bakmaya karar verdim. Daha şimdiden odadaki </span><span class="font6">Cerbe-</span><span class="font1">rus’lann* dikkatini çekmiştim bile; bakışları beni başıboş dolaşmakla suçluyordu. Bir de, özellikle bu ortamda Mars’ı bir tanıyan çıkabileceği aklıma gelmişti. Aslında ben de Finn gibi, Alsas köpeklerinin birbirinden pek ayırt edilemediği görüşündeydim; ama bu dünyada bir günlük civcivlerle, Çinlileri bile birbirinden ayırt edebilen kimseler vardır. Rahat görünmeye çalışarak oradan uzaklaştık.</span></p>
<p class="calibre1"><span class="font1">Demir parmaklık boyunca tren yoluna kadar gittik. Parmaklık, şu sırada stüdyoda yapılmakta olduğu anlaşılan filmin reklamlarıyla kaplıydı. Gazetelerde bu filmle ilgili bir şey okuduğumu anımsadım. Film Catiline suikastıyla ilgiliymiş ve hiçbir zaman doğru yansıtılmamış olan bu çok tartışmalı olayı titiz bir dikkatle görün-tülüyormuş. Afişler sokaktaki şaşkın Londralılara, “Nihayet!” diye haykırıyordu. </span><span class="font6">“Catiline Konusundaki Gerçek!”</span><span class="font1"> En azından üç kalburüstü tarihçi filmi hazırlayanların kadrosundaymış. Sadie, Catili-ne’nin karısı Orestilla rolündeymiş; Sallust’un, “Dürüst ahlaklı erkekler onun ancak güzelliğini över” dediği, Cicero’nun da, Catiline’nin yalnızca karısı değil, aynı zamanda kızı olduğu kanısını ileri sürdüğü kadın. Film bu son imaya dokunmuyor, birincisini</span></p>
<p class="calibre1"><span class="font1">de artık bilimsel incelemelerin sonucu olarak mı yoksa senaryo gereği mi bilinmez, yadsıyarak Orestilla’yı ılımlı reformist görüşleri olan altın kalpli bir kadın olarak sunuyordu.</span></p>
<p class="calibre1"><span class="font1">Stüdyoya girmenin yolu yok gibiydi. Demiryolu tarafından bir giriş olabilirdi, ama bunu son çare olarak geriye bıraktım; çünkü otomobillerden korkmamakla birlikte trenlerin yakınında pek rahat edemem. Bunda mantık olmadığını biliyorum, çünkü kriz anlarının dışında trenler raylardan geçerler ve otomobiller gibi insanın peşinden kaldırımlara çıkıp dükkânlara girme huyları yoktur. Ama bu akşam Mars’ın varlığı içimdeki doğal korkuları daha da büyütüyordu. Onun tren altında kalıp ezildiğini açıkça görür gibi oluyordum; hummalı düş gücüm bunu bana, rayların üstüne çıkmamızın kaçınılmaz sonucu olarak sunuyordu. Böylece gene dönüp ana kapıya yöneldim.</span></p>
<p class="calibre1"><span class="font1">Beni kötü niyetli bir serseri olarak gören o üç adam gitmiş, pencerenin çerçevesi içinde tek bir adam oturmaktaydı. Kapıya baktım ve içerde, stüdyo avlusunda, son olarak Riverside Tiyatrosu’ndan kayarcasına ayrıldığını gördüğüm o kocaman, siyah Alvis’i seçtim. Bunun aynı araba olduğundan emindim. Bu, bana kararımı verdirtti. Hugo bu kapının ardında bir yerdeydi. Kesin hiçbir şey tasarlamadan pencereye yanaştım. İçerideki adam soru sorarcasına baktı bana. Ona doğru eğildı'm.</span></p>
<p class="calibre1"><span class="font1">“Ben George’un arkadaşıyım” dedim, tıslar gibi alçak sesle. George adını ağzımda biraz geveledim, öyle ki John, Joe, James ya da Jack da sanılabilirdi. Bunlardan biri, besbelli hedefe ulaşmıştı. Adam biraz da küçümseyen bir tavırla baş sallayarak bir kola dokundu. Kapının kanatları açıldı.</span></p>
<p class="calibre1"><span class="font1">“Avluyu geç, sola dön” dedi $dam. İçeri girdim.</span></p>
<p class="calibre1"><span class="font1">Adını çağırarak dikkati Mars"ın üstüne çekmek istemiyor, onun hemen peşim sıra içeri girmek sağduyusunu göstereceğini umuyordum. Kapı kanatlarının ardımdan kapanmakta olduğunu duyduğumdan, ona ne olduğuna bakmak için şöyle bir arkama dönmekten kendimi alamadım. İşler yolundaydı. Mars usulca peşimden gelmek bir yana, ofis penceresinin önünden geçerken kuyruğunu bile indirmişti. Bir daha arkama bakmadan çarçabuk Hugo’nun arabasının yanından sıyırıp avluyu geçtim, karşıdaki binalar labirentine girdim. Solumdaki büyük bir kapının üstünde, FİGÜRANLAR, yazıyordu. Hiç kuşkusuz bu, “Joe’nun arkadaşı”nın gitmek isteyeceği hedefti; bir an, acaba bu rolü sürdürmek daha yararıma olmaz mı, diye düşündüm, ama Hugo’yu bulmak için bir eski Romalı kılığına girmeye hiç gerek olmadığı kararına vardım; zaten bu benim pantolonumu bir başkasının eline teslim etmemi gerektirirdi ki bu olasılık benim içime ilkel bir korku salar. Böylece dosdoğru ilerledim, bir yandan da kravatımı çıkararak bir ucunu Mars’ın tasmasına bağladım. Şimdi artık her şeye hazır durumdaydım.</span></p>
<p class="calibre1"><span class="font1">Uzaktan birilerinin nutuk atar gibi ateşli bir konuşma yaptığını duyabiliyordum. Duyarlı akşam havası sesi açıkça iletiyordu. Adımlarımı bu yöne çevirdim, çünkü etkinliğin merkezini bulabilirsem Hugo’yu da bulacağımdan hiç kuşkum yoktu. Etrafta bizden başka kimse yoktu, başka bir ses de duyulmuyordu. Besbelli ki ofis çalışanları evlerine gitmişlerdi. Yanımda tıpış tıpış yürüyen Mars’la birlikte beton binalar arasındaki bir yoldan aşağı doğru yürüdüm, sonra ikinci bir yoldan geçtim. Karşıda bir yerde parlak ve bol ışıklar vardı. Derken bir köşeyi dönünce karşımda insana şaşkınlıktan dilini yutturtan bir manzara açıldı.</span></p>
<p class="calibre1"><span class="font1">Geri planda, bir renk ve biçim patlaması halinde, eski Roma'nın bir köşesi yükselmekteydi. Tuğladan yapılma duvarlarla kemerlerin, mermer sütunlarla direklerin üzerine ark lambalarının göz alan beyazlıktaki parıltısı vurmuş, binaları doğadan daha keskin çizgilerle ortaya çıkararak çevrelerini alacakaranlığa gömmüştü. Daha yakınımda tahta iskeielerden oluşma, salkım salkım kablolarla donanmış bir orman vardı, o dev lambalar da bu ormanın tepelerine konmuştu. Aralardaysa, çelik direklerin üstüne oturtulmuş, vinçlerin ucuna yerleştirilmiş durumda, her biri birer göz olan sayısız kamera duruyordu. En garibi, kentin önündeki açıklık arenada, hiç kıpırtısız bir sessizlik içinde durmakta olan, hemen hemen bin kişilik bir kalabalıktı. Sırtları bana dönüktü; karşılarındaki tek atlı yarış arabasının üstünden el kol sallayarak konuşan tek bir kişinin titreşimler yapan sesini dinliyorlardı. Göz kamaştırıcı ışıklar bu kişinin üstünde odaklanmıştı.</span></p>
<p class="calibre1"><span class="font1">Besbelli bu, Romalı avam takımını kışkırtan Catiline’ydi. Işığın doğa dışı beyazlığı yüzünden renkler gözlerimi yaktığı için başımı çevirmek zorunda kaldım. Başka zaman olsa olup biteni gözlerimi alamadan izlerdim, ama o dakikada kafamda yalnızca bir tek düşünce vardı, bu da artık Hugo'yu benden çok kısa bir mesafenin ayırıyor olmasıydı. Lamba ışınlarının ardından, bir şelalenin ardından geçercesine yürüyerek iskelelerin arkasından dolanmaya başladım. Ben onu görmeden, Hugo’nun beni görmesini istemiyordum. Yürüdükçe kent önüm sıra açılır gibiydi; birbiri ardına sokaklar, tapınaklar, sütunlu pazar yerleri bir sahne oyunuyla göz önüne seriliyordu. Renk halkasının hemen dışından, bir yanımda ışık çağlayanı, öbür yanımda alacakaranlık, sersemlemiş gibi yürümeyi sürdürdüm. Mars bile büyülenmiş gibiydi; eklemli bacakları yere değmeden öne arkaya oynayarak havada kayan bir köpek. Ateşli ses konuşup duruyor, coşkun başkaldırı ve yakarılardan oluşma sonsuz bir söz seli akıtıyordu. Söylediği sözlerden kimileri şimdi kulağıma girmeye başlamıştı. “Bu da yoldaşlarım, kapitalist sistemden kurtulmanın yoludur” demekteydi bu ses. “Tek yol, demiyorsam da en iyi yol olduğunu kesinlikle söylüyorum.” Zınk diye durdum. Marksizm artık eski tarihin incelenme yöntemlerini değiştiriyor olabilirdi, gene de bu sözler bir tuhaf geldi bana. Derken birden ayrımsadım ki konuşan Catiline değil, bizim Solcu’ydu.</span></p>
<p class="calibre1"><span class="font1">Ses sustu ve kalabalık kıpırdandı. Kükreyişe dönüşen ve yapma kentin duvarlarından yankılanan bir mırıltıyla, hışırdayıp sallanarak birbirlerine döndüler, alkış tutup bağrışmaya başladılar. Aralarında bir kaç toga giymiş Romalı vardı, ama çoğunluğu besbelli mavi iş tulumlu, ceketsiz mühendis ve teknisyenler oluşturuyordu. Ta karşıda, şimdi tutanlar biraz kıpırdayınca ortaya çıkan, iki sopa arasına gerilmiş bir pankart görebiliyordum; üzerinde kocaman harflerle SOSYALİST İMKÂN yazıyordu. Tam o anda Hugo gözüme çarptı.</span></p>
<p class="calibre1"><span class="font1">Kalabalığın biraz ötesinde, gene de o parlak ışığın tam ortasın-daydı. Kentin eteğindeki bir tapınağın basamaklarında durmuş, kalabalığın başları üzerinden Solcu 'ya doğru bakmaktaydı. O çok açılı aydınlıkta gölgesi hiçbir yere vurmuyor ve ışığın beyazlığı yüzünden benzi tuhaf biçimde solgun görünüyordu, tenine tebeşir sıvanmış gibi. Ellerini, belki de alkış tutmayı sonradan akıl ettiğinden, bir kavuşturup bir açıyordu. Çok iyi anımsadığım, kendine özgü bir duruşu vardı; omuzları kısık, başı ileri doğru uzanmış, biraz kambur, gözleri fıldır fıldır, dudakları hafifçe kıpırdıyor. Derken tırnaklarını kemirmeye girişti. Ben, olduğum yere çakılmış kalmıştım. Solcu gene konuşmaya başladı ve o anda sesinin çevresini derin bir sessizlik sardı.</span></p>
<p class="calibre1"><span class="font1">Hugo benim bakışımı hissederek hafifçe döndü. Aramızda on, on iki metre bir şey vardı. Gölgeden ışığa çıktım. O zaman Hugo beni gördü. Bir an bakıştık. İçimden ne gülümsemek geliyordu, hatta ne de kımıldamak. Hugo'ya başka bir dünyadan bakıyordum sanki. Bir ağırlık ve hüzün aramıza perde gibi inmişti; o anda onun beni gördüğüne inanasım gelmedi, ben onu öyle bir yoğunlukla görmekteydim ki! Sonra Hugo gülümseyerek elini kaldırdı ve Mars beni ondan yana çekiştirmeye başladı. İçimi derin bir kaygı bürüdü. Sessizlik ve yokluğun vakarından sonra sözlerin kabasaba-lığı. Ben de otomatik olarak gülümseyerek Hugo'nun yüzünü süzdüm; ne ifade ediyordu bu yüz? Dostluk, küçümseme, kayıtsızlık, kızgınlık? Okuyamadım. Basamakları çıktım, gidip Hugo’nun yanında durdum.</span></p>
<p class="calibre1"><span class="font1">Hugo selamıyla gülümsemesini, uzatmadığı gibi aceleye de getirmeden tamamladı, sonra yüzünü gene toplantıya doğru döndürdü. Bu arada eliyle Solcu’dan yana, “Dinle şunu bir” dercesine bir işaret yaptı.</span></p>
<p class="calibre1"><span class="font1">“Hugo!” dedim keskin bir fısıltıyla.</span></p>
<p class="calibre1"><span class="font1">“Şş!” dedi Hugo.</span></p>
<p class="calibre1"><span class="font1">“Hugo, dinle beni. Seninle derhal konuşmam gerek. Sakin bir yere gidebilir miyiz?”</span></p>
<p class="calibre1"><span class="font1">Hugo, “Şş!” dedi. “Daha sonra. Bunu dinlemek istiyorum. Muazzam bir şey.” Benden yana göz ucuyla keskin bir bakış fırlattı, ellerini ‘özür dilercesine bir açtı. Solcu bir cümlesini noktalamıştı; kalabalık yumuşak, onaylayıcı bir mırıltıyla dalgalandı.</span></p>
<p class="calibre1"><span class="font1">“Hugo!” dedim yüksek sesle, üstüne basa basa. “Seni uyarmam gerekiyor...”</span></p>
<p class="calibre1"><span class="font1">Ortalığa gene sessizlik çökmüştü. Hugo bana bakıp başını olmaz gibilerden sarsarak parmağını dudaklarına götürdü, dikkatini gene Solcu 'ya verdi.</span></p>
<p class="calibre1"><span class="font1">Sesimi alçaltarak sözcüklerimi onun kulaklarına çakmaya çalıştım; “Sadie seni kazıklıyor, hem de...”</span></p>
<p class="calibre1"><span class="font1">“Hep yapar bunu” dedi Hugo. “Susar mısın, Jake, lütfen? Sonra konuşuruz.”</span></p>
<p class="calibre1"><span class="font1">İçime umarsızlık çöktü. Hugo’nun ayakları dibine, basamağa oturdum. Mister Mars da yanıma oturdu. Ark lambalarının ışığı sol gözümü oyuyor, Solcu’nun sesi de şiş gibi kafamı deliyordu. “Gerçekte neye değer verdiğini kendine sor!” diyordu Solcu. “Ne derler, bilirsin; kalbin neredeyse hazinen de oradadır.” Birden, şu son günlerde yaptığım her şey anlamsızmış gibi bir duyguya kapıldım; Anna Amerika’ya gidiyordu, Sadie’yle Sammy dilediklerini yapıyorlardı ve engellenmeleri olanaksızdı, Madge aldatılmıştı, ben de Hugo’yu bulmuştum ama o benimle konuşmak istemiyordu. Geriye kalan tek şey Mars’ı çaldığım için tutuklanıp hapse atılmamdı. Kolumu Mars’ın boynuna doladım, o da anlayış ve sevecenlikle kulağımın arkasını yaladı.</span></p>
<p class="calibre1"><span class="font1">Solcu daha bir saat konuşacağa benziyordu. Sahiden olağanüstü bir konuşmacıydı. Yalın konuşuyordu, ama hiç tökezlemeden. Konuşması geniş kapsamlı olmakla birlikte düzenliydi. Ağdalı olmamakla birlikte cılız da değildi, gerçi sonradan düşününce birkaç çarpıcı tümceden başka bir şey anımsayamadım, ama dinlediğim sırada sağlam mantıklı, akılcı bir savın ileri sürüldüğü izlenimine kapılmıştım. Solcu, halk adamı bir vaizin içten sıcaklığıyla bir demagogun kışkırtıcı biçimini harmanlamayı iyi beceriyordu. İçtenlik ve tutkuyla kanatlanan sözleri dinleyene gökten düşen oklar gibi saplanıyordu, delip geçici ve tertemiz. Avludaki yüzlerce adam onun büyüsüne kapılmış durumdaydı. Solukları yavaşlamış, yoğun bakışları ona dikilip kalmıştı. Bir süre onların bu haline baktım. Derken kalabalığın ucunda hafif bir titreşim oldu. Bizim karşımıza, konuşmacının da arkasına düşen tarafta, üstlerine sloganlar yazılmış birtakım levhalar vardı. Bu levhalar şimdi, birden dalgalanan bir havuzun üstündeki mantarlar misali hafiften, öne arkaya sallanmaya başlamıştı. Ana giriş yönünde birkaç itişip kakışma gözüme ilişti. Ama dönüp bakan yok gibiydi. Herkes kendini Solcu’nun konuşmasına vermişti.</span></p>
<p class="calibre1"><span class="font1">Başımı kaldırıp Hugo’ya baktım. O, kendinden geçmişçesine, öylece duruyordu. Topuğumun üstünde dönerek sırtımı topluluğa verdim, arkamdaki ustaca yapılmış kentin sokaklarına baktım. Işık fazlalığında bu kent bir renk cümbüşüyle ışır gibiydi. Gerisindeyse her şey karanlık duruyordu. İçimi çektim. Sonra gene Hugo’ya baktım. Umarsızlığını yerini sabırsızlığa bırakmaya başlamıştı. Bir şey yapmak isteyip de yapamadığım zamanlarda kapıldığım o iç kıpırtısını, her ne pahasına olursa olsun eyleme geçmek dürtüsünü duyuyordum gene. Mars’ın tasmasını elimden bıraktım. Arkamızda tapınağa açılan iki kanatlı bir kapı vardı. Dikkatle bakınca bunların sahici kapı olduğu, tapınağın içinde sahici bir avlu bulunduğu kanısına vardım. Sonra Hugo’nun duruşunu incelemeye başladım. Bu hızlı ön incelemeler judoda büyük önem taşıyabilir. Hasmınızın ağırlığının nerede durduğunu, hangi yönden bastırırsanız onun dengesini daha kolay bozabileceğinizi hesaplayın. Kafamdan bir çok hareketler geçirdim ve sonunda en uygununun, O Soto-Gari dediğimiz çullanışın herhangi bir biçimi olacağına karar verdim. Acele etmeden ayağa kalktım.</span></p>
<p class="calibre1"><span class="font1">En üst basamakta, onun yanında durdum. Sertçe, “Hugo!” dedim. Hugo yarı yarıya bana doğru döndü. Tam döndüğü sırada sağ kolunu bileğiyle dirseğinin ortasından kavrayıp kendi soluma doğru var gücümle çekerek onu benimle yüz yüze gelmeye zorladım. Aynı zamanda sağ bacağımı onun sağ dizinin ardından geçirdim. Bedenim, tek bir birim halinde, sol kalçamın çevresinde rahatça dönerken sağ elim Hugo’nun kemerine yapıştı ve onu hem itip hem yerden kaldırarak dönüşümün çemberi içine çekti. Hugo yere yığılmaya başladığı sırada ben geriye doğru birkaç adım attım, birlikte kapının kanatlarına doğru yuvarlanarak kendimizi tapınağın içinde bulduk. Kanatlar arkamızdan kapandı, ama Mister Mars hemen aradan içeri süzülmüş ve nöbet tutarcasına kapı arkasına oturmuştu bile.</span></p>
<p class="calibre1"><span class="font1">Hugo'yla ben yerden kalktık. Hugo düşüşü sırasında acıyan yerlerini ovuşturuyordu. Tapınağın içi karanlıktı; yalnızca çatının altındaki dar bir parmaklıktan içeri ışık süzülüyordu. İçeride tahta bir kasadan başka bir şey yoktu; birkaç dakika sonra Hugo bunun üstüne oturdu. Ben kapı dibine, Mars’ın yanına giderek bağdaş kurup yere oturdum. Mars'la ben Hugo'ya bakıyorduk. Mars besbelli ona karşı nasıl bir tavır takınacağını kestiremediği için bir ipucu arayarak yüzüme bakıp duruyordu. Arada, ciddi bir gerilim yaratmaksızın durumu denetim altında tutmak istercesine şöyle bir hırlıyordu. Sigara paketimi çıkardım, bir sigara seçip yaktım. Hugo bir şeyler desin diye bekliyordum.</span></p>
<p class="calibre1"><span class="font1">Hugo, “Bunu neden yaptın, Jake?” diye sordu.</span></p>
<p class="calibre1"><span class="font1">“Seninle konuşmak istiyorum demiştim.”</span></p>
<p class="calibre1"><span class="font1">“Anladık da şiddete gerek yok” dedi Hugo. “Neredeyse boynumu kırıyordun.”</span></p>
<p class="calibre1"><span class="font1">“Saçma” dedim. “Ben ne yaptığımı biliyordum.”</span></p>
<p class="calibre1"><span class="font1">“Ne söylemek istiyordun bana?” Hugo burda mahpus kalmayı sineye çekmiş gibiydi.</span></p>
<p class="calibre1"><span class="font1">“Bir sürü şey” dedim. “Ama ilk olarak şu.” Ve ona Sadie’nin planları hakkında bildiklerimi çabucak anlattım.</span></p>
<p class="calibre1"><span class="font1">Hugo, “Bana bunları anlattığın için teşekkür ederim” dedi; ama çok şaşmışa hatta çok ilgilenmişe bile benzemiyordu.</span></p>
<p class="calibre1"><span class="font1">Sonra, “Görüyorum Mister Mars’la birliktesin” diye ekledi. Buna da şaşmışa benzemiyordu.</span></p>
<p class="calibre1"><span class="font1">Tam onu yanıtlamak üzereydim ki arkamızda müthiş bir şamata koptu. Koşuşturan sayısız ayakların patırtısıyla bağırış ve çığlıklar birbirine karışıyordu. Yer sarsılıyor, çevremizdeki duvarlar titreşiyordu.</span></p>
<p class="calibre1"><span class="font1">“Ne oluyor?” diye sordum. Mars havlamaya başlamıştı.</span></p>
<p class="calibre1"><span class="font1">Hugo, “Birleşmiş Milliyetçiler mitinge baskın yapacaklarını söylüyorlardı” dedi. “Herhalde onlar gelmişlerdir. Onlardan sonra da polis gelir.”</span></p>
<p class="calibre1"><span class="font1">Daha o konuşurken uzaktan tiz bir düdük sesi duyuldu. “Hadi, dışarı çıkıp bakalım” dedi Hugo.</span></p>
<p class="calibre1"><span class="font1">Birlikte binadan çıktık. Gözlerimiz bir çılgınlık sahnesiyle karşılaştı. Daha bir an önce öylesine sakin duran kalabalık şimdi çatışan gruplara ayrılıp birbirine girmiş durumdaydı. Hangi yana baksak bir kavga görüyorduk sanki. Bütün o insan yığını, hücuma kalkmış dev bir rugby takımı gibi öne arkaya dalgalanıyordu ve arada bu yığının orta yerinde bir iskeleden ya da bir kamera vincinden birileri atlayarak dostu da düşmanı da dağıtıyordu. İtişen, tepişen, güreşen insanlardan oluşan bu dalgalı yığından, öfke ve acı bağırışlarının ayrılmamacasına birbirine karıştığı kesintisiz bir kükreme yükselmekteydi. Ve bu manzaranın üzerine ark lambaları hâlâ olanca parlaklıklarıyla vurarak Bounty Belfounder Şirketi’ne saat başı dünyanın parasına patlıyor, bir yandan da bize savaşçıların öfkeli yüzlerini şaşılası bir açıklıkla gösteriyorlardı. Uzaktan Solcu ’yu görebiliyorduk; hâlâ arabasının üstüne dikilmiş, hâlâ el kol sallarken ağzı açılıp kapanıyordu ve onun çevresinde savaş özel bir şiddetle sürüyordu. Daha yakında, üstünde SOSYALİST İMKAN yazan uzun pankart insan dalgalarının üstünde yükselip alçalıyordu. Bu bayrağı taşıyan savaşçılar hücum karşısında yere yıkıldıkça pankartın önce bir, sonra öbür ucu yere düşüyordu, ama çok geçmeden coşkulu eller onu gene kaldırarak anlamlı mesajını ta tepelerde dalgalandırıyordu.</span></p>
<p class="calibre1"><span class="font1">Polis düdükleri şimdi stüdyo kapısından geliyordu. Yitirilecek zaman yoktu. Hangi taraftan olduğumu bilmesem bile, kavga seyrederken araya katılmadan edemem. Ama şu anda gönlümün hangi tarafta olduğu şüphe götürmezdi; Hugo’nun hangi tarafı tuttuğunu sorgulamayı da aklımdan bile geçirmedim.</span></p>
<p class="calibre1"><span class="font1">“Hangileri hangisi?” diye sordum ona.</span></p>
<p class="calibre1"><span class="font1">Hugo, “Korkarım onları ayırt etmenin yolu yok” dedi.</span></p>
<p class="calibre1"><span class="font1">Bu gerçek açık seçik ortada olduğuna göre yapılacak en aklıba-şında şey gidip kimliğinden emin olduğumuz tek kişiyi savunmaktı ki bu da Solcu’ydu. Bunu Hugo’ya söyleyerek yola çıktım; bu arada birilerini ısırmak ister gibi duran Mars'ı sıkı sıkı tutuyordum. Hugo peşimden geldi. Savaşın arasından kendimize güç bela yol açarak arabaya doğru ilerledik. Şamata sağır ediciydi. Ve arkamızda, giderek kararan gece göğünün üzerinde, ölümsüz kent Roma’nın parıl parıl aydınlatılmış silüeti yükseliyor, yüzlerce ayağın tepinmesiyle sarsılan yerle birlikte o da hafif hafif sallanıyordu.</span></p>
<p class="calibre1"><span class="font1">Solcu’ya ulaşmamız zaman aldı. İlerleyebilme hakkımızı savunmak için, bu hakkı tartışmak isteyen birtakım kişilere karşı şiddet kullanmak zorunda kaldık. Biz de, yumruklarımızın daha çok haksızlara isabet etmesini umarak verip veriştirdik. Ben hemen hemen hiç hırpalanmadan yakayı sıyırdımsa da Hugo gözüne bir yumruk yedi ki bunun onu adamakıllı öfkelendirdiğini gördüm. Düşmanın onu arabadan alaşağı etmek girişimlerine karşı koymakta olan Solcu tam biz yaklaştığımız sırada bir öfke haykırışıyla ha-sımlarından birinin üstüne atladı; ikisi birden yerlerde yuvarlanmaya başladılar. Aynı dakikada besbelli hasım taraftan olan iki zorba onların üstüne çullandılar. Eğer Hugo'yla ben hemen oraya koşup kendimizi bir yaz denizine dalan yüzücülerin rahat coşkusuyla bu insan yumağının üstüne atmasaydık Solcu'nun hali duman olacaktı. Bir süre önce tasmasını bırakmış olduğum Mars kavganın çevresinde zıplayarak koşuyor, bulabildiği bacakları korkarım pek ayrım yapmaksızın fişliyordu. Kavga ancak birkaç dakika sürdü; bu arada ben çok iyi bir altyapı sergilemiş, birkaç tane de çok az görülen cinsinden, nefis çelme çıkarmıştım. Solcu yaban kedileri gibi dövüşüyor, her zamankinden daha çok ayıları andıran Hugo'ysa bacaklarını açabildiğince açmış ayakta durduğu yerden kollarını yeldeğirmenleri gibi döndürüyordu. Beni sorarsanız, hasmımı ilk fırsatta yere sermeyi severim. Düşman kaçtı. Az buçuk hırpalanmış görünen Solcu'yu yerden kaldırdık.</span></p>
<p class="calibre1"><span class="font1">“Sağolun!” dedi Solcu. “Selam, Donaghue, sevindim seni gördüğüme. Buralarda olduğunu bilmiyordum.”</span></p>
<p class="calibre1"><span class="font1">Hugo, “Ben senin Solcu’yu tanıdığını bilmiyordum” dedi.</span></p>
<p class="calibre1"><span class="font1">“Ben de senin Solcu'yu tanıdığını bilmiyordum” dedim.</span></p>
<p class="calibre1"><span class="font1">Ancak durup bu ilginç keşifleri konuşacak zamanımız yoktu. Solcu. “Bakın!” dedi. Stüdyonun girişine doğru dönünce, hâlâ hiç azalmamış bir şiddetle sürüp duran savaşın üzerine doğru kalabalık bir polis gücünün -kimi yaya, kimi atlı- ilerlemekte olduğunu gördük.</span></p>
<p class="calibre1"><span class="font1">Solcu, “Lanet olsun!” dedi. “Şimdi gördükleri herkesi tutuklarla, özellikle de beni! Bu da hiç işime gelmez şimdi. Arkadan çıkabileceğimiz bir kapı var mı?”</span></p>
<p class="calibre1"><span class="font1">Roma sokaklarına daldık; buraları da ufak dövüşcü grupları istila etmiş durumdaydı, ama bunlar kaçış olasılığından çok birbirlerini yamultmakla ilgileniyorlardı. Tuğla bir kemerin altından geçtik.</span></p>
<p class="calibre1"><span class="font1">Hugo, “Çıkış yolu yok, sanıyorum” dedi. “Her şey duvarda son buluyor.”</span></p>
<p class="calibre1"><span class="font1">Kent, gözüme ilk göründüğünden çok daha küçükmüş aslında. Biraz koşunca kent duvarına vardık. Bu, tepesinde belirli aralıklarla gözetleme kuleleri bulunan ve tuğladan örülmüş de son derece kalınmış izlenimi uyandıran bir yapıydı. Binaların arkasında kesintisiz bir yarım daire çiziyordu. Solcu duvara yumruğuyla vurdu.</span></p>
<p class="calibre1"><span class="font1">“Nafile!” dedi Hugo. Duvar kestane kabuğu gibi dümdüz ve tır-manılamayacak kadar da yüksekti.</span></p>
<p class="calibre1"><span class="font1">Solcu, “Kapana kısıldık!” dedi. Arenadaki şamata başka bir nitelik almıştı; polisin megafonlarla bağırdığını duyabiliyorduk. Umarsızlıkla çevremize bakındık.</span></p>
<p class="calibre1"><span class="font1">“Ne yapacağız?” diye Hugo'ya sordum.</span></p>
<p class="calibre1"><span class="font1">Hugo, gözleri camlaşmış öylece duruyordu. O koca kafasını yavaş yavaş benden yana döndürdü. Gürültü gitgide yakınlaşıyordu; kemerin altında koşuşan birkaç polis gözümüze çarpmıştı bile.</span></p>
<p class="calibre1"><span class="font1">Hugo, “Siz her şeyi bana bırakın!” dedi. Cebini karıştırdı ve küçük bir şey çıkardı.</span></p>
<p class="calibre1"><span class="font1">“Belfounder’ın Ev Fünyesi” dedi. “Ağaç köklerini sökmek, tavşan yuvalarını temizlemek falan için birebirdir.” Elindeki şeyin sivri bir ucu vardı. Hugo bunu duvarın dibine sertçe soktu. Sonra cebinden bir kutu kibrit çıkardı. Bir an sonra keskin bir hışırtı duyuldu.</span></p>
<p class="calibre1"><span class="font1">Hugo “geri çekilin!” diye bağırdı. Bunu yüksek bir patlama sesi izledi ve sanki bir büyü marifetiyle, duvarda bir buçuk metre çapında bir delik açılıverdi. Akşamın henüz yoğunlaşmamış karanlığında, bu deliğin ötesinde, üzerine oluklu demir barakalar serpiştirilmiş ve alçak bir parmaklık bir de Bovril ilanıyla çevrilmiş, salkım saçak bir tarla görünüyordu. Tarlanın gerisinden de tren yolu geçiyordu. Ben bunlara göz atadurayım, Solcu yanımızdan sıyırıp geçmişti bile, çemberden atlayan sirk köpekleri gibi rahatça delikten süzülmüştü; bir an sonra onun parmaklığı aştığını ve yanıp sönen kırmızı ve yeşil ışıkların altında, demir yolu boyunca koşarak küçüldüğünü gördük.</span></p>
<p class="calibre1"><span class="font1">Hugo, “Çabuk!” dedi. Ama bu arada bir şeyler daha oluyordu. Patlamanın zangırtısı kent dokusundaki bir şeyleri yerinden oynatmış olsa gerekti. Çünkü şimdi bütün kent ürkütücü biçimde sallanıp yalpalamaya başlamıştı. Başımı kaldırdım ve bir rüyada gibi, o mermer ve tuğla kent silüetinin sarhoş gibi yalpaladığını gördüm. Bu arada bir şeylerin ufalanıp koptuğunu belirten ağır tempolu bir çatırtı sesi de giderek yükselmekteydi.</span></p>
<p class="calibre1"><span class="font1">Hugo, “Allah kahretsin, işte olan oldu!” dedi. Sonra, “Zararı yok” diye ekledi. “Plastikle kontrplaktan yapılma, nasılsa.”</span></p>
<p class="calibre1"><span class="font1">Dört bir yanımız bağrışan polislerle sarılmış gibiydi. Uzakta </span><span class="font10">sü</span><span class="font1">tunların yavaş yavaş yan yattığını, zafer taklarının ufalanıp bel vererek sonunda, üstüne basılmış silindir şapka gibi çöktüğünü görebiliyordum. Bir zelzelenin hızını almasına benzeyen ürkütücü bir ses duyuluyordu. Bir an taş kesilmişçesine durup manzaraya baktım, sonra duvardaki deliğe doğru döndüm..Ama iş işten geçmişti artık. Tam tepemizde duvar içe doğru yatmaya başlamıştı. Som tuğladan yapılmışa benzeyen yirmi metre boyundaki bir duvarın üstüne çöktüğünü görünce adamın eli ayağı çözülüyor, duvarın plastikle kontrplaktan yapılma olduğunu bilseniz bile. Duvar şimdi tüyler ürperten bir gümbürtüyle devrilmeye başladı. Mars’ı yere bastırıp kendim de çöktüm; bir kolumla köpeği tutarken öbür kolumu kendi enseme siper ediyordum. Bir an sonra, bir kıyamet patırtısıyla, duvarın tamamı üzerimize yığıldı.</span></p>
<p class="calibre1"><span class="font1">Dünya kararıp silindi, omzuma sertçe bir şey çarptı. Kendimi öylesine yassıltmıştım ki neredeyse yere geçecektim. Bir yerlerde bağrışmalarla çatırtılar sürüp gidiyordu. Kalkmaya çalıştımsa da beni engelleyen bir şey vardı. Paniğe kapılarak delicesine çırpınmaya başladım, sonra bir de baktım, duvarın çevreye saçılmış boy boy kalıntıları arasında doğrulup oturmuşum. Çılgın bir telaşla dört bir yana bakınıp Mars'ı aradım ve çok geçmeden onun bir moloz yığının altından emekleyerek çıktığını gördüm. Şöyle bir silkelendi ve hiç telaşsız yanıma geldi. Sinema tecrübesi onu böyle olaylara alıştırmıştı hiç kuşkusuz. Birlikte çevremizdeki manzarayı gözden geçirdik.</span></p>
<p class="calibre1"><span class="font1">Her şey değişmişti. Roma kentinin bütünü şimdi yatay duruyor ve yıkıntılarının arasından, lambaların çiğ ışığında sis kadar koyu dev boyutlu bir toz bulutu yükseliyordu. Arenada, Waterloo Muha-rebesi’nin bir tablosu gibi siyah karaltılardan oluşma bir kalabalık vardı, kimi at sırtında, kimi otomobillerin üstüne çıkmış, kimi düzgün gruplar halinde yaya. Hoparlördeki bir ses anlaşılmaz bir şeyler söylemekteydi. Arenanın ön tarafı daha ziyade bir savaş sonrası sahnesini andırıyordu. Yerlere insan gövdeleri yayılmıştı, kimi bacaksız, kimi yarıdan bölünmüş, kimilerinin kafası kesik. Ama hepsi de anatomilerinin saklı bölümlerini dekor parçalarının altından kurtararak bütünleşmek için vargüçleriyle çabalıyorlardı. Bütün kent dekoru şimdi kocaman bir iskambil destesi gibi yere yığılmıştı; kimi parçalar hâlâ mermeF ve tuğla görünümündeyken kimi parçaların üzerlerinde ticari firmaların adları, dekor taşıyıcılarına yazılmış talimatlar okunuyordu. Üzerimdeki molozları temizlerken Hugo’nun suyüzeyine çıkan bir balina misali doğrulduğunu, o anıtsal omuzlarını şöyle bir kıpırdatarak üzerindeki yıkıntı parçalarını kâğıtlarmış gibi silkelediğini gördüm. Parçaları sağa sola saçarak ayağa kalktı. Bir an göğün önünde silueti belirdi. Sonra demiryolu yönüne doğru fırladı; loş ışıkta onun rayların üstünden hücuma kalkmış bir bufalo gibi atlayarak uzakta gözden yittiğini gördüm.</span></p>
<p class="calibre1"><span class="font1">Ben de sendeleyerek ayağa kalkmış, onu izlemek üzereydim ki Mars talihsiz bir olay yarattı. Çepeçevre her yanımızda polisler, rahatsız edilmiş tahta kurtlan gibi dekor parçalarının altından emekleyerek çıkmaktaydılar. Bu görüntü Mars’ın o basit zihninde bir anı mı canlandırmıştı bilemem, ama güçlü bir güdünün depreşmiş olduğu kesindi. Mister Mars besbelli insanları bu tür felaketlerden kurtarmaya öylesine alışıktı ki bu kadar çok sayıda kurtarılacak adam görünce dayanamadı. En yakınındaki polisin üstüne atılıp omzunu kavrayarak adamı hevesle açıklık yere doğru çekmeye girişti. Polis bu davranışı kötüye çekip (ne yalan söyleyim, ben de olsam yanlış yorumlayabilirdim) Mars’ın kendine saldırdığını sanarak hırsla boğuşmaya başladı. Bir süre seyrettim bunu, sonra Mars’ın incinebileceğini düşündüm. O zaman araya girip Mars’ı geri çektim, bu arada polise de açıklama yaparak bana kalırsa Mars’ın niyetinin onun sandığı gibi saldırmak değil, iyilik yapmak olduğunu söyledim. Polis terbiyesiz bir yanıt verdi, ben de tartışmayı uzatmaktansa döndüm, hâlâ Mars’ın tasmasında bağlı olan kravatımı sıkıca kavradım ve tren tehlikesine boş vererek Hugo’nun izini sürdürüp demiryolunu geçmeye davrandım.</span></p>
<p class="calibre1"><span class="font1">Ama kendimle demiryolunun arasında, boş bir tarlanın bir ucundan öbürüne, ince ama düzgün bir polis kordonu çekilmiş olduğunu görünce ne hale düştüğümü bir düşünün! Hem polis hem de tren tehlikesini göğüslemeye dayanamazdım. Ancak şimdi ivedi olan, yerdeki polisten uzaklaşmaktı, ben de Mars’la birlikte bir koşu kopararak stüdyonun eteklerinden dolandım; duvarın bittiği, polisinse henüz başlamadığı yerde bir aralık bulmayı umut ediyordum. Gelgelelim aralık maralık yoktu; kendimi yine stüdyonun ön tarafına doğru yönelmiş buldum. Az önce dövüşenler şimdi uysal gruplar halinde kümelenmiş duruyorlardı, bir üniforma kalabalığı çıkışı kapamıştı ve insanüstü bir ses, KİMSE KIPIRDAMASIN, demekteydi. Ben de düşündüm ki, aslında polis herkesi birden tutuklamak istiyor olamazdı, benim de herhangi bir işkilim olmadığına göre en iyisi, ortada koşuşturup dikkatleri üstüme çekeceğim yerde polislerin beni salıvermesini sakin sakin beklemekti. Sonra gözlerim Mars’a takılınca bu düşüncem değişti ve şu sırada kendimi “Kanun”un kucağına atmanın hiç de ideal bir çözüm olmadığını açıkça algıladım.</span></p>
<p class="calibre1"><span class="font1">Koşmayı bıraktım, kafamı çalıştırmaya başladım. Bir yandan düşünürken bir yandan da ana girişe, en yoğun polis kitlesinin o binalar labirentinin önünde birikmiş durduğu yere doğru ilerliyordum.</span></p>
<p class="calibre1"><span class="font1">Dönüp Mars’a hitap ettim. “Başımı bu derde sen soktun, sen çıkaracaksın” dedim. Onu ofis binalarından birinin gölgesine çekerek etrafıma bakındım. Buradan bakınca yan yollardan birinin sonundaki ana giriş kapısını görebiliyordum. Kapının kanatları açık duruyordu. Tam o sırada bir bölük atlı polis buradan avluya girmekteydi. Kapının ardında başlarını uzatmış içeri bakan bir kalabalık ve gazetecilerin flaşları parlayan fotoğraf makinelerini görebiliyordum. Arada, kapının hemen dibinde küçük bir grup polis vardı. Bunların, binaların ardında kalan savaş alanını göremedikleri için benim koşuşturmalarımı da görmemiş olduklarını varsayabilirdim. Mars’a doğru döndüm. Kader saati gelmişti.</span></p>
<p class="calibre1"><span class="font1">Mars'ı okşadım, son derece önemli bir konuda dikkatini çekmek için gözlerinin içine baktım. Mars bakışıma beklenti dolu bir bakışla karşılık verdi.</span></p>
<p class="calibre1"><span class="font1">“Ölmüş gibi yap” dedim ona. “Ölü! Ölmüş köpek!” Söz dağarcığında bu sözcüğün olması için dua ediyordum. Varmış. Bir anda Mars, bacakları bükülüp gövdesi çökerek, gözleri belerip ağzı açılmış durumda yere yığıldı. Acayip inandırıcıydı bu. İçim resmen fena oldu. Sonra aklımı başıma devşirip giriş kapısından yana baktım. Bizi gören olmamıştı. Diz çöktüm, Mars’ı yerden kaldırarak omzuma vurdum. Sanki bir ton çekiyordu. Hareketsizliği gövdesini yere zamkla yapıştırmış gibiydi. Elimle duvara dayanarak ağır ağır ayağa kalktım. Mars’ın kafası, dili dışarıda, göğsümde sallanıyor, arka bacakları belimi dövüyordu. Harekete geçtim.</span></p>
<p class="calibre1"><span class="font1">Kapıya yaklaştıkça, yalnızca kapıyı tutan polislerin değil, dışarıda birikmiş olan kalabalığın da dikkatlerinin odağı olmaya başlıyordum. İyice gözler önüne çıktığımız zaman kalabalıktan bir acıma mırıltısı yükseldi. Birçok kadının, “Vah, zavallı köpek!” dediğini duyabiliyordum. Sahiden de Mars’ın görünümü içler acısıydı. Adımlarımı elimden geldiğince sıklaştırdım. Polis önümü kesti. Kimseyi dışarı bırakmamak konusunda emir almışlardı.</span></p>
<p class="calibre1"><span class="font1">“Dur bakalım!” dedi içlerinden biri.</span></p>
<p class="calibre1"><span class="font1">Kararlı adımlarla ilerledim ve yakınlarına gelince telaşlı sesle, “Köpek yaralandı! Veteriner bulmam gerek! Hemen şu sokakta var!” diye bağırdım.</span></p>
<p class="calibre1"><span class="font1">Bu arada, ya Mars bu oyundan sıkılıverirse, diye ödüm patlıyordu. Orada, omzumun kemikleri karnını deler durumda asılı durmak pek rahatsız olsa gerekti. Neyse ki Mars oyunu sürdürüyordu. Karşımdaki polis duraksadı.</span></p>
<p class="calibre1"><span class="font1">Ben, “Derhal baktırmam gerek!” dedim.</span></p>
<p class="calibre1"><span class="font1">Kalabalıktan kızgın bir mırıltı yükselmeye başlamıştı. Birisi, “Bırakın zavallıcık köpeğini götürsün!” dedi. Bu sözler genel duyguyu temsil eder gibiydi.</span></p>
<p class="calibre1"><span class="font1">Polis, “Peki, peki, çık bakalım dışarı!” dedi.</span></p>
<p class="calibre1"><span class="font1">Kapıdan dışarı çıktım. Kalabalık, saygılı, anlayışlı mırıltılarla bana yol açtı. Onlardan adamakıllı uzaklaşıp da karşımda New Cross Yolu'nun engelsiz, polissiz uzanan apaçık genişliğini gördüğümde artık dayanamadım.</span></p>
<p class="calibre1"><span class="font1">“Uyan! Canlı köpek!” dedim Mars’a. Ben yere çömelince o da omzumdan aşağı atladı, birlikte son hızla bir koşu kopardık. Arkamızdaki kalabalıktan, şimdi uzakta kaldığı için kulağa hafif gelen müthiş bir kahkaha kükremesi yükselmişti.</span></p>
<p class="calibre1"><span class="font1">XIII</span></p>
<p class="calibre1"></p>
<p class="calibre1"><span class="font1">Saatler sonra, ya da bacaklarıma öyle geliyordu, biz hâlâ Eski Kent Yolu’nda yürümekteydik. Bir süre önceki polisten böyle kurnazcasına kaçabilmenin zafer duygusu yerini sıkıntıya bırakmıştı, çünkü üstümde hiç para olmadığı için kuzey yönünde yürümeyi sürdürmekten başka çarem olmadığını görmüştüm. Bir ara taksiye binip parasını inişte Dave'e verdirmeyi bile aklımdan geçirmiştim. Dave'in o akşam benim zaten bir taksi paramı ödemiş olduğu, onun da üstünde para bulunmayabileceği düşüncesi beni caydır-mazdı ya, taksi bulamamıştım; çünkü bu ırak ve ücra güney semtlerinden asla taksi geçmez, ben de bu düşünceyi umutsuz bir düş olarak çoktan terk etmiştim. Telefonla yardım isteyebilirdim, gel-gelelim son bozukluğumu da, </span><span class="font6">Independent Socialist</span><span class="font1"> gazetesinin, si</span></p>
<p class="calibre1"><span class="font1">nemadan çıkanlara satılmaya başlamış olan yarınki baskısını almak için harcamıştım aptal gibi. Gazetede Bounty Belfounder’deki mitinge ilişkin bir yazı ve çıkan kavganın birkaç resmi vardı. Benimle Mars’ın ana kapıdan çıkışımızı gösteren dramatik bir fotoğrafa, </span><span class="font6">Polis Şiddetinin Dilsiz Kurbanı,</span><span class="font1"> diye başlık atılmıştı. Publar kapanalı saatler oluyordu, yollar ıssızdı. Sinemadan boşalan kalabalık gördüğüm son hayat belirtisi olmuştu. Mars bile karamsar görünüyordu; başıyla kuyruğu yere sarkmış, gözlerini yerden hiç kaldır-maksızın, salt koku duyusuyla beni izliyordu. Belki de acıkmıştı. Şahsen ben çok açtım. Sammy’nin merdiveninde bıraktığımız o domuz pirzolasını acı acı düşünüyordum şimdi. Alınacak ders: Cebine koyabileceğin yiyeceği asla ayak altında çiğneme.</span></p>
<p class="calibre1"><span class="font1">Biz sürüklenen adımlarla Waterloo Köprüsü’nde ilerlerken saat gece yarısını hayli geçmişti. Son derece uzun bir gün geçirmişim gibi geliyordu bana. Köprünün kuzey yanına vardığımızda artık daha öteye gidemeyeceğimi anladım. Gene açık bir geceydi, hava süt gibi ılık; bir süre durup ırmağa baktık, güzelliğini seyretmek için değil de hareketsiz durmayı gereksediğimiz için. Ayaklarım yüzyılların aşınmasını yaşamış gibiydi ve bedenimi, dış dünyayı âdeta gözümden silen çeşitli ağrı ve sızılardan hissedebiliyordum. Sonra Mars’la birlikte yorgun argın basamakları indik.</span></p>
<p class="calibre1"><span class="font1">Victoria Rıhtımı'nda uyumaya kalkışmışsanız bilirsiniz ki bundaki başlıca zorluk, sıraların ortadan ikiye bölünmüş olmasındadır. Ortadaki demir kolluk kişinin kanapeye uzanmasını imkânsız kılar. Bunun rastlantısal bir şey mi yoksa serseriliğe karşı yürütülen bir kampanyanın parçası mı, olduğunu kestiremiyorum. Her ne olursa olsun, çok rahatsız bir şey olduğu kesin. Bu konuda çeşitli önlemler alınabilir. Kolluğu yastık niyetine kullanabilir ya da dizlerinizin altına alıp ayaklarınızı öbür yana uzatabilirsiniz. Ya da kanepenin yalnızca bir yanına kıvrılıp yatmaya razı olabilirsiniz. Bu, benim kadar kısa boylu biri için bile pek sıkışık bir durumdur; beri yandan insan benim gibi uykusunda çok kıpırdanan biriyse en iyi yol sanırım gene budur. Ben de bunu seçtim. Uzanmazdan önce </span><span class="font6">Inde-pendent Socialist'in</span><span class="font1"> sayfalarını özenle bacaklarıma sardım, açılmasınlar diye mendilim ve kravatımla bağladım. Tüm yersiz yurtsuzların bildiği üzere gazete kâğıdı iyi bir yalıtıcıdır. Tek üzüntüm,</span></p><div class="calibre3">
<p class="calibre1"><span class="font1">177</span></p></div>
<p class="calibre1"><span class="font1">Fl2/Ağ paramın iki gazete almaya yetmemiş olmasıydı. Kıvrılıp yattım. Mars da kanepenin öbür yarısına çıktı. Uykuya daldık.</span></p>
<p class="calibre1"><span class="font1">Uyandığımda hâlâ geceydi. Yıldızlar gökte çok yol almışa benziyordu. Soğuktan her yanım tutulmuştu. Derken Big Ben saat üçü vurdu. Ancak üç ha! Homurdandım. Bir süre kaskatı kesilmiş olmanın işkencesi içinde yattım. Kollarımı, bacaklarımı ovuşturmaya çalıştım, ama bu çaba öyle bir acı veriyordu ki sonuçlarına değmezdi. İyice mutsuz ve berbat bir durumda, doğrulup oturdum. Birden aklıma Mars geldi. O hâlâ yanımda, hafiften horlayarak mışıl mışıl uyumaktaydı. Bir süre ona bakarak oturdum, soğuktıth titreyen, tek başına bir adam. İki yanda yüksek sokak lambaları çınar ağaçlarının kıpırtısız yapraklarına çiğ, yeşil bir ışık serpiyor, aşağıda da her biri bizimki kadar rahatsız olan sıra sıra boş kanepeleri aydınlatıyordu. Waterloo Köprüsü, kimsenin asla ayak basmayacağı bir köprü resmi kadar çıplak, ırmağın üstünde dalgın duruyordu. Ayağa kalktım, kanım birden, canımı acıtarak ayaklarıma yürüdü.</span></p>
<p class="calibre1"><span class="font1">Mars bir Uyku tablosu gibiydi. Başlangıçta ben uyanık ve üşü-müşken onun böylesine rahat uyuyabilmesi sinirime dokundu. Sonra açık denizlerde, cankurtaran kayıklarında sadık köpekleri sayesinde soğuktan korunup kurtulan kazazedelerle ilgili öyküler aklıma geldi. Bu fikri Mars’ın bir filminden almış bile olabilirdim, aslını sorarsanız. Onu zar zor uyandırıp azıcık iteleyerek yanında benim yatabileceğim kadar yer açtım. O öyküler doğruymuş. Mars'ın vücudu, burnundan kuyruğuna değin, sıcacıktı. Bir süre, ikimize de rahat gelen bir pozisyon bulmak için kıpırdanıp durduk. Sonunda benim yüzüm onun boğazındaki gevşek tüylere yumulu, onun arka bacakları benim karnımın üstünde kıvrılmış olarak yerleştik. Mars burnumu yaladı. Buz yalamak gibi olsa gerekti. Ben elimi uzatıp onun başının üstünden geçirdim. Kulakları ipek gibiydi. Uykuya daldığım sırada, çocukken bir köpeğim olmasını ne kadar çok istediğimi anımsıyordum. Büyüklerim bana bunun yakışıksız ve aşırı bir şey olduğunu öylesine telkin etmişlerdi ki sonunda isteğim boynunu bükerek gizli bir düşe dönüşmüş, dokuzuncu yaşımda da yerini bir Aston Martin sahibi olma konusundaki aynı derecede derin bir arzuya bırakmıştı.</span></p>
<p class="calibre1"><span class="font1">Saat altı sularında polis bizi oradan kaldırdı. Bu, her nedense, insanın yasa ve düzen için tehdit oluşturmaya başladığı saattir. Bu ayrıntıları ben, durumumun şimdikinden de kötü olduğu günlerde öğrendim. Trafalgar Meydanı'nda -polis insanın burada uzanmasından da hoşlanmaz- biraz dinlendikten sonra Bayan Tinckham’ın dükkânına, tam açıldığı sırada ulaştık. Orada, sırtlarını kamburlaştırıp diken diken olmuş beş altı kedinin dehşet dolu bakışları önünde, </span><span class="font6">Sele Kapılanlar</span><span class="font1"> filminin kahramanı koca bir tas süt içti, ben de bir pound ödünç aldım. Goldhawk Yolu'ndaki evde kapıyı Finn açtı ve beni dosdoğru kendisinin boşaltmış olduğu yatağa götürdü. Gene uykuya dalıp uzun uzun uyudum.</span></p>
<p class="calibre1"><span class="font1">Öğleden sonra uyandım. Donuk ve sıkıntılı bir uyanıklığa gözlerimi açtım, hani tatil sona ermiştir de yapılacak bir yığın iş birikmiştir ya, işte öyle. Yataktan kendimi zorlayarak kalktım. Yağmur yağıyordu. Bir süre bu garip olaya bakakaldım. Hava değişimleri hep gafil avlar beni; iklim bir yönde karar kılmışsa, başka bir yönde karar kılmasının nasıl bir şey olabileceğini bir türlü hayalimde can-landıramam. Yağmur denen şeyi tümden unutmuştum. Pencereyi açtım. Bir dört dakika kadar diyaframatik soluma yaptım. Bunu yapmak için elinizi alttaki kaburgalarınızın üstüne koyup diyaframınızı yavaş yavaş genişleterek ciğerlerinizi açabildiğinizce açmış oluyorsunuz; ortalama hızla sekize kadar sayarak nefesinizi tutuyor, sonra ağzınızdan yavaşça, ıslık gibi hafif bir sesle dışarı veriyorsunuz. Bu işlemi uzatmak yanlıştır, çünkü bayılmaya yol açabilir. Diyaframatik solumayı bana, bunun hayatını değiştirdiğini söyleyen bir Japon öğretmişti; benim hayatımı da değiştirdiğini söyleyemem, ama zararsız bir şey olarak tavsiye edebilirim; hatta benim gibi kolay etkilenen birisi için yararlı bile olabilir.</span></p>
<p class="calibre1"><span class="font1">Giyindim, başımı usulca kapıdan uzatarak Finn’e bakındım. Dave’le karşılaşmak için sabırsızlandığımı söyleyemem; Mars konusunda ağır laflar etmesinden korkuyordum. Benim kalktığımı duymuş olan Finn tetikte beklediği için hemen yanıma geldi. Kendisinden çıkıp Mars için biraz at eti almasını rica ettim, ama meğer o bunu zaten yapmış. Finn köpek sevmese de ince düşünceli adamdır. Bana bir deste mektup uzattı. Bunların içinde yalnızca bir tanesi bizim öykümüzü ilgilendirir, o da altı yüz otuz üç poundluk bir çek içeren mektuptu. Çeke bir an hayretler içinde bakarak acaba böyle tuhaf bir yanlışlığı kim yapmış olabilir, diye düşündüm. Sonra zarftan daktiloyla yazılmış bir kâğıt çıkardım; kâğıdın üstüne şu adlar sıralanmıştı; Little Grange, Alex Oğlu Peter, Hal Adair, Dagenham, Saint Cross, Queen’s Rook. Tarihten kalma adlar gibiydi bunlar. Listenin altına Sammy, </span><span class="font6">“Koyarsın, alırsın"</span><span class="font1"> diye yazmıştı. </span><span class="font6">“Bir dahaki sefere Lyrebird’ e oynamanı salık veririm" </span><span class="font1">Yüzüm kızardı. Finn benim kızardığımı görünce dışarı çıktı. Anna’dan mektup aldığımı sanmıştı belki de. Ama Anna'dan mektup yoktu.</span></p>
<p class="calibre1"><span class="font1">Sammy'nin bu şerefli davranışı içime, Mars sorununu çözüme bağlamak için bir sabırsızlık vermişti. Hemen salona girdim; burada Dave yazı makinesinin başında oturuyor, Finn de kapı pervazına dayanmış duruyordu. Dave </span><span class="font6">Mind</span><span class="font1"> dergisi için, kopyaların uyumsuzluğu üstüne bir yazı hazırlamaktaydı. Bu yazının üstünde çoktandır çalışıyor, bunu aynanın önünde, bir kendi yansımasına bakıp bir ellerini inceleyerek yazıyordu. Birçok kereler çözümünü bana açıklamaya çalışmıştı ya, ben daha sorunun ne olduğunu kavrayabilmiş değildim. Şimdi ben içeri girince Dave yazı makinesini tıkırdatmayı bırakarak kaşlarının altından bana baktı. Finn dikkat çekmemeye çalışarak oturdu, mahkeme salonunun arkasında yerini alan biri gibi. Halının üstünde yatmakta olan Mars beni coşkun bir sevinçle karşıladı. Bu tören bittiği zaman ben her şeyi çabucak anlattım.</span></p>
<p class="calibre1"><span class="font1">“Belki de kötü bir fikirdi,” dedim. “Ama sorun şimdi ne yapmak gerektiğidir. Bir mektup yazacağım, Finn’le senin bana yardım etmenizi istiyorum.”</span></p>
<p class="calibre1"><span class="font1">Dave bacaklarını uzattı. Herhangi bir şeyin aceleye getirilmesine izin vermeyeceğini görebiliyordum. “Amma amatörsün, Jake!” dedi.</span></p>
<p class="calibre1"><span class="font1">Bu biraz insafsızlıkmış gibi geldi bana. “Pratik olalım” dedim. “Herhalde ilk iş Mars’ın kimin ellerinde olduğunu ve neden kaçırıldığını Starfield’e bildirmek olmalı. Kimliğimizi saklamak anlamsız bence. Zaten biz koşullarımızı bildirir bildirmez Sammy bunu tahmin edecektir.”</span></p>
<p class="calibre1"><span class="font1">“Buna cevap olarak iki görüşüm var” dedi Dave. “Primo; şu, ‘biz' sözcüğünün kullanılması hoşuma gitmemektedir. Ben bu köpeğin hırsızlarından biri değilim. Secundo; doğal olarak Finn’le ben hırsızın kimliğini Starfield’e telefonla zaten bildirmiş bulun-maktayızdır.”</span></p>
<p class="calibre1"><span class="font1">Ben, hayretler içinde, “Ama neden?” diye sordum.</span></p>
<p class="calibre1"><span class="font1">Dave, “Çünkü” diye yanıtladı. “İkinci sınıf şantajcılar bile çok iyi bilmelidirler ki, Starfield’in polisi ayaklandırmasını engellememiz lazımdır, eğer mümkünse. Senin hâlâ ortalarda dolaşıyor olman kanıttır ki bizim verdiğimiz bilgi onu polise gitmekten alıkoymuştur. Resminin tüm gazetelere geçmesi için çabalar harcadığın da dikkatimden kaçmamıştır.”</span></p>
<p class="calibre1"><span class="font1">Oturdum. Çılgın serüvenlerimle onun rahatını bozduğum için üzüntü duymaya başlamıştım, ama şimdi benim köşeye sıkışmamdan nasıl zevk aldığını görünce üzüntüm geçti.</span></p>
<p class="calibre1"><span class="font1">“Beni düşündüğün için teşekkürler” dedim soğukça. “Ama bir noktayı atlamışsın; gerçeği böyle vaktinden önce açıkladığına göre artık benim Sammy'yi arayıp da çeviri metnimi Mars’la değiş tokuş etmeyi önermenin bir anlamı kalmıyor. Bu zamana kadar Sammy yazının yüz fotokopisini çıkarmıştır.”</span></p>
<p class="calibre1"><span class="font1">Dave, “Çok safsın” dedi. “Sanıyor musun ki o bunu zaten yapmamıştır? Starfield gibiler için bin daktilo kız gece gündüz binlerce sayfa yazı yazar, önemli bir belgenin kopyasız durmasına bir an bile izin vermeyecektir o.”</span></p>
<p class="calibre1"><span class="font1">“Konuşmasından anladığıma göre bu metnin kopyası olmadığından eminim” dedim. “Hiç değilse bugün öğleden sonra yoktu.” “Bilemezsin” dedi Dave. “Zaten kesin olan bir şey varsa o da şuydu ki polis seni gözleri kapalı bile bulabilecekti. Ne zaman öğreneceksin taksilerle seyahat etmemesini?”</span></p>
<p class="calibre1"><span class="font1">Enselenmemin bu denli kolay olacağını sanmıyordum, ama üstünde durmadım. “Peki, öyleyse” dedim. “Senin iyi niyetli girişimin yüzünden önerimizi değiştirmemiz gerekecek. Şimdi önerdiğiniz şey metne karşılık Mars’ı vermek değil de metnin kullanımı için bana uygun bir ücret ödeneceğini sağlama bağlayan bir belgeye karşılık vermek.”</span></p>
<p class="calibre1"><span class="font1">“Zırvalıyorsun” dedi Dave. “Konuyu enine ve boyuna iyice düşünmemiş olduğun belli.” Yazı makinesini yana iterek masanın üstünde bir yer açtı.</span></p>
<p class="calibre1"><span class="font1">“Önce durumu analiz etmeliyiz” dedi. “İki başlık altında alalım ele: Bir, senin kudretlerin nelerdir ve iki, bunları nasıl kullanacaksın? Birincisini iyice düşünmeden ikincisini düşünmek yararsızdır, değil mi? Mantıklı olmalısın, Jake. Tamam mı?”</span></p>
<p class="calibre1"><span class="font1">“Tamam” dedim. Sokrates’in kurbanları da böyle hissediyordu herhalde diye düşündüm. Adamın biraz acele etmesini sağlamak olanaksızdı.</span></p>
<p class="calibre1"><span class="font1">“Birinci başlık altında iki soru seçmekteyim: A, bu Starfield denilen adamın bu köpeğe olan ihtiyacı ne derecede ivedidir? B, bu Starfield denilen adam senin çeviri konusunda yasal açıdan ne derecede suçludur? Şimdi sen bize A konusunda bildiklerini söyler misin?” Dave bu konuda benim özel bir şeyler bildiğimi varsayı-yormuş gibi numara yaparak yüzüme baktı.</span></p>
<p class="calibre1"><span class="font1">“Hiçbir fikrim yok” dedim.</span></p>
<p class="calibre1"><span class="font1">Dave bu kez şaşkınlık numarası yaparak, “Fikrin yok ha!” diye ünledi. “Yani, ne biliyorsun, belki Starfield'in köpeğe haftalarca ihtiyacı olmayacak, belki de aylarca, öyle mi? Ya da köpeği kullanacak mı, kullanmayacak mı, bunu bile kesin olarak bilmiyor mu daha?”</span></p>
<p class="calibre1"><span class="font1">Finn, “Bir Gallup kamuoyu araştırmasında okudumdu, seyirci hayvanlı filmlerden bıkmış” dedi.</span></p>
<p class="calibre1"><span class="font1">Dave, “Her neyse,” diye sözlerini sürdürdü. “Starfield acele edecek mi, kesin olarak bilmiyoruz. Bu arada bırakabilir ki köpek sende kalsın. Düşün, bu sayede ne çok para kalacak cebinde! Finn, köpeğin günde ne kadar et yemesi gerekiyor, demiştin?”</span></p>
<p class="calibre1"><span class="font1">“Günde üç kilo” dedi Finn.</span></p>
<p class="calibre1"><span class="font1">Dave, “Haftada yirmi bir kilo et” dedi. “Ekstraları saymazsan.”</span></p>
<p class="calibre1"><span class="font1">Hepimiz döndük ve yerdeki dev cüsseli etobura baktık. O, derin uykulardaydı.</span></p>
<p class="calibre1"><span class="font1">Finn, “Bugün bir kilo yedi” dedi.</span></p>
<p class="calibre1"><span class="font1">Ben, “Ama Starfield hiç değilse hayvanın sağlık durumunu merak edecektir” dedim. “Onu sağlam olarak geri almak isteyecektir.”</span></p>
<p class="calibre1"><span class="font1">Dave bana acıyarak baktı. “Ne yapacaksın onu korkutmak için?” diye sordu. “Hayvanın kuyruğunu mu keseceksin? Sen, karakterleri yüzlerinde yazılı duran kimselerden olmasan bile Sevgili Sadie’n biliyor ki sen değil kocaman bir köpeği bir solucanı bile incitemezsin.”</span></p>
<p class="calibre1"><span class="font1">İşte bu doğruydu. Şimdi bana da ilk </span><span class="font6">“chantage"*</span><span class="font1"> girişimim az buçuk sarpa sarıyor gibi gelmeye başlamıştı.</span></p>
<p class="calibre1"><span class="font1">Dave, “Köpeği geri almak istemeleri elbette mümkündür, ama kesin değil” dedi. “A başlığı bu kadar. Şimdi belki B konusunda bir bilgi verebilirsin. Breteuil’ün kitaplarını çevirme hakkı sende miydi?”</span></p>
<p class="calibre1"><span class="font1">“Yok canım, ne münasebet” diye yanıtladım. “Yayıncıyla her kitap için ayrı anlaşma yaparım.”</span></p>
<p class="calibre1"><span class="font1">“Yaa!” dedi Dave. “Demek ki burada çıkarlarına zarar gelecek birisi varsa o da yayıncıdır, sen değil. Gene de biz bu gelecek zararı ele alalım. Nedir bu zarar?”</span></p>
<p class="calibre1"><span class="font1">Parmaklarımı saçımın arasından geçirdim. Şimdi ne söylesem saflık gibi kaçacaktı. “Dinle Dave” dedim. “Olay şu ki bu insanlar benim çevirimi çalmışlar, Bay Pringsheim’a gösterip filme çekmesini sağlamaya çalışıyorlar.”</span></p>
<p class="calibre1"><span class="font1">“Aynen” dedi Dave. “Ama şu dakikaya kadar çevirini başka yönden </span><span class="font6">kullanmış</span><span class="font1"> değiller. Basılmış olsaydı gidip kitapçıdan alabilirlerdi.”</span></p>
<p class="calibre1"><span class="font1">“Basılmış değil ama” dedim. “Benim çeviri metnini arakladılar.”</span></p>
<p class="calibre1"><span class="font1">Dave, “Bu suç ayn bir konudur” dedi. “Görünüşe bakılırsa şu dakikaya kadar hiçbir telif hakları yolsuzluğu yapılmamış. Bu Amerikalı, kendisinin Fransızcası yoktur, senin çevirine bir göz atıyor, hepsi bu. Film çevirmeye karar verirlerse eğer, film hakları kimdeyse onunla görüşme yapacaklardır ki bunun yazarın kendisi olduğunu varsayabiliyoruz.”</span></p>
<p class="calibre1"><span class="font1">Ben, “Ne olursa olsun, bir hırsızlık yapıldı ya” dedim umarsızca.</span></p>
<p class="calibre1"><span class="font1">Dave, “Bu pek o kadar açık seçik değil” dedi. “Ahlaksal yönden evet, ama bunu kanıtlayabilir miyiz? Arkadaşın Madge bu şeyi</span></p>
<p class="calibre1"><span class="font1">Starfield’e veriyor. Starfield, senin karşı çıkacağını bilemezdim, diyecektir. Tanık kürsüsüne çıkan arkadaşın Madge de aynı şeyi söyleyecektir, üstelik seni ne kadar yakından tanıdığının ayrıntılarını da verecektir, çünkü savunma avukatı bu lafları onun ağzından çekip almayı bilecektir.”</span></p>
<p class="calibre1"><span class="font1">Bunu gözümde canlandırıyordum. “Peki” dedim. “Evet, evet, evet, anladık.”</span></p>
<p class="calibre1"><span class="font1">“Toparlayayım mı?” diye Dave sordu.</span></p>
<p class="calibre1"><span class="font1">“Hiç durma!” dedim acı acı.</span></p>
<p class="calibre1"><span class="font1">Dave, “Köpeğe ihtiyaçları olacağını pek sanmıyorum” dedi. “En azından şu birkaç gün içersinde. Bu birkaç günlerden sonra, bu Amerikalı kitabı gördükten sonra, sana çevirini nezaketle geri verecekler ve de köpeklerini isteyeceklerdir. Vermezsen polise gideceklerdir. Sen onları nasıl bir şeyle suçlayabilirsin? Bu Amerikalı, kimin çevirisini okuduğunu bilmeyecek, umursamayacaktır. Bu meselede direnirsen bir labirentte kayboluyorsun demektir. Açık görünen tek şey var, o da senin köpeği çaldığın.”</span></p>
<p class="calibre1"><span class="font1">Ben, “Ama” dedim. “Yaptıklarının sorgulanmasından çekinmiyorlarsa neden hemen polise gitmediler? Böyle düşünmekte haklı olduğunu kabul etsek bile gitmiş olsalar haberimiz olurdu şimdiye kadar.”</span></p>
<p class="calibre1"><span class="font1">Dave dudak bükerek, “Bunun anlamını çıkaramıyor musun sen?” diye sordu. “Sana insaf gösteriyorlar. Starfield polisi üstüne salmak ister belki, ama arkadaşın Sadie şöyle bir gülüp senin çok şeker çocuk olduğunu söyleyecektir, sen de böylece yakanı sıyıracaksın.”</span></p>
<p class="calibre1"><span class="font1">Bu tahmin benim büsbütün tepemi attırdı, çünkü pekâlâ doğru olabileceğini hemen görmüştüm. “Çok aptal olduğumu göstermeyi becerdin” dedim. “Bu kadarla bırakalım. Ben çıkıp biraz yürüyeceğim.”</span></p>
<p class="calibre1"><span class="font1">“Yo hayır, Jake” dedi Dave. “İkinci başlığı ele almadık daha.” “Elimde pazarlık kozu bulunmadığına göre bunu nasıl kullanacağım konusunun önemi kalmadığını düşünmüştüm.”</span></p>
<p class="calibre1"><span class="font1">Dave, “Elinde pazarlık kozu bulunmadığı kesin değil” dedi. “Benim böyle düşünmeme karşın. Ne olsa köpek senin elinde. Ne yapmak niyetindesin onunla? Starfield’e geri göndermek mi?”</span></p>
<p class="calibre1"><span class="font1">“Asla!” diye bağırdım. “Başka bir seçenek olduğu sürece, asla!”</span></p>
<p class="calibre1"><span class="font1">“Tamam öyleyse, şimdi iki numarayı tartışalım.” Karşımda rahat ve dalgın oturuyordu, bir seminer veriyormuşçasına. Yalnız gözlerinde çok keskin bir keyif pırıltısı vardı.</span></p>
<p class="calibre1"><span class="font1">“Pazarlık etmeyi hâlâ deneyebilirsin” dedi. Şimdi durumu en kötü açıdan görmeyi bırakmış, en iyi yönden ele almaya girişmişti. “Köpeğe hemen ihtiyaçları olması mümkündür ya da bakımı konusunda kaygıdadırlar ve sana bir öneri yapabilirler, onu bir an önce geri alabilmek için. Çeviriyi çalmak konusunda işkilleri varsa eğer, sana öneri yapmak onlar için en sağlam yoldur belki. İşkilli olup olmamaları da bilinmeyen bir faktöre bağlıdır ki bu da arkadaşın Madge’in tutumu ve neler düşündüğüdür.”</span></p>
<p class="calibre1"><span class="font1">Bu aşamada ben Dave’den daha karamsardım sanıyorum. “Hiç umut yok!” dedim. “Benim tek istediğim çevirimi kullanmalarını engellemekti. Bunun olanağı olmadığına göre artık mahkemede neler diyeceğimi düşünmeye başlasam iyi olur!”</span></p>
<p class="calibre1"><span class="font1">“Saçma!” dedi Dave. “Pazarlık yapmaya çalış, görünüşü kurtarmak için bile olsa. Bu konuda Starfield’in sportmenlik ruhuna seslenebilirsin.”</span></p>
<p class="calibre1"><span class="font1">Bunu duyunca irkildim. Starfield'in sportmen ruhuna bundan öte minnet borcu duymak istemiyordum. “Sadie ile pazarlık yapmayı yeğ tutarım” dedim.</span></p>
<p class="calibre1"><span class="font1">“Peki öyleyse, yaz ona. Mektubu birlikte kaleme alıyoruz. Ancak ilk önce karar vermeliyiz, hangi persona'nla yazacaksın bu mektubu? Haksızlığa uğramış taraf olarak mı, yoksa basit bir şantajcı olarak mı? Sonra, karşımızda kim var, bunu da sakın unutma. Benim düşünceme göre bu insanlar bir gün köpeklerini geri almak istiyorlarsa eğer, ne pazarlıkla ne de polisle uğraşmayacaklardır; hayvanın nerede olduğunu öğrenecekler, almak için bir otomobille irikıyım dört adam göndereceklerdir.”</span></p>
<p class="calibre1"><span class="font1">Bu sırada sokak kapısına güm güm vurulmasıyla konuşmamız yarım kaldı.</span></p>
<p class="calibre1"><span class="font1">“Polis!” dedi Finn. Kapıdakilerin Sammy’nin irikıyım adamları olması benim aklıma daha yakın geliyordu. Bakıştık, Mars, tüyleri dikelerek homurdandı. Kapıya gene vuruldu.</span></p>
<p class="calibre1"><span class="font1">Finn, “Evde yokmuşuz gibi yapalım” dedi. Mars birkaç kez kulakları sağır edici bir sesle havladı.</span></p>
<p class="calibre1"><span class="font1">“Bu bizi ele vermiştir!” dedi Dave.</span></p>
<p class="calibre1"><span class="font1">Ben, “Gidip kapının camından bakalım” dedim. “Kaç kişi olduklarını görelim.”</span></p>
<p class="calibre1"><span class="font1">Mars uğruna savaşmaya hazırdım, gelenler polis değilse tabii! Usulca hole çıktık. Sokak kapısının renkli camı dışarıdaki imgeyi çentik çentik gösteriyordu. Tek bir kişi var gibiydi.</span></p>
<p class="calibre1"><span class="font1">Finn, “Ötekiler merdivende bekliyor” dedi.</span></p>
<p class="calibre1"><span class="font1">Ben, “Of, yeter be!” dedim ve kapıyı açtım.</span></p>
<p class="calibre1"><span class="font1">Karşımdaki genç postacı, “Donaghue’ya iki tel!” dedi. .</span></p>
<p class="calibre1"><span class="font1">Telgrafları aldım, çocuk merdivenden inip gitti. Dave’le Finn gülüyorlardı ya, ben ilk telgrafı korkudan titreyerek açtım. O anda her şey ürküntü veriyordu içime. Telgrafı baştan sona birkaç kez okudum. Sonra gene salona döndüm. Telgrafta şöyle deniyordu: </span><span class="font6">Derhal uç Paris Hotel de Cleves önemli görüşme masraflar bizden otuz pound peşin yolda Madge.</span></p>
<p class="calibre1"><span class="font1">Finn’le Dave peşimden gelerek, “Neymiş?” diye sordular. Telgrafı okusunlar diye onlara uzattım. Öbür telgraf otuz poundun ha-valesiydi. Hepimiz oturduk.</span></p>
<p class="calibre1"><span class="font1">Dave, “Bu niçin ola ki?” diye sordu.</span></p>
<p class="calibre1"><span class="font1">“En ufak bir fikrim yok” diye yanıtladım. Madge şimdi ne işlere kalkışmış olabilirdi, Tanrı aşkına? Her şey tuhaf biçimde gerçekdışı bir havadaydı. Otuz pound dışında. Bu, gerçekti; ertesi sabah, her şeyin bir rüya olmadığını açıklayan kanıtlar gibi. Madge’in Paris’te ne işi vardı? Kanım daha şimdiden bir merak ateşiyle tutuşmaya başlamıştı. Bir an içinde zihnimden bir sürü olasılık geçirmiş, ama bir tanesini bile akla yakın bulmamıştım.</span></p>
<p class="calibre1"><span class="font1">Arkadaşlarıma, “Gideceğim, elbet” dedim dalgın dalgın. Madge’in teli her yönden yüzümü güldüren bir gelişmeydi. Şantaj tasarısından usanç getirdiğim için değil, ama bu tasarı beni düş kırıklığına uğratmıştı ve son aşamaları sinir bozucu ve tekdüze olacağa benziyordu. En iyisi tasarıdan temelli vazgeçmek olacaktı belki de. Ne zaman olursa olsun, beni Paris’e gitmem için çok az bir özendirme yeterlidir, hele şimdi Anna da oradayken. Daha doğrusu, Anna’nın orada olması söz konusuyken. Ama yok, Anna </span><span class="font6">mutlaka</span><span class="font1"> oradaydı, içime öyle doğuyordu, gözümün önünde beliren Paris hayali onunla öylesine dopdoluydu ki! Daha şimdiden Champs -Elysees’de Anna’yla birlikte yürüyordum ve sonsuz bir Paris baharının ılık nefesi, yaklaşan mutlulukların müjdesini, uçuşan çiçek yaprakları gibi yüzümüze sürüyordu.</span></p>
<p class="calibre1"><span class="font1">“Yani bizi kucağımızda bebeyle bırakıp gidiyorsun ha?” Dave öfkesinden ne dediğini bilmiyordu. “Hırsızlık ve şantaj yapıyorsun, durumlar karıştığı zaman da Paris’e gidip çalıntı malını burada bırakıyorsun, polisler gelip bulsunlar diye, öyle mi?”</span></p>
<p class="calibre1"><span class="font1">Finn, “Bütün masraflar onlardan” dedi.</span></p>
<p class="calibre1"><span class="font1">“Dinleyin, çok kalmayacağım, gerekirse yarım güncük. Madge ne istiyormuş göreyim. Burada işler karışırsa tel çekersiniz, birkaç saatte döner gelirim.”</span></p>
<p class="calibre1"><span class="font1">Dave biraz yatıştı. “Beklesen olmaz mı?” diye sordu.</span></p>
<p class="calibre1"><span class="font1">“Telgraf öyle telaşlı ki! Ucunda para da olabilir.” Bütün masrafların ödenmesi aklıma kuvvetle böyle bir olasılık getiriyordu.</span></p>
<p class="calibre1"><span class="font1">Bunu duyunca Dave daha da derin bir düşünceye daldı. Biraz daha tartıştık, sonra Dave, “Peki, hiç değilse kefalet paranı çıkar, bari” dedi. “Ama ilk önce nasıl mektup yazacağımıza karar veriyoruz, ikincisi, sen bize yeterli para bırakıyorsun, hayvanı doyurmak için, hem de işler karışırsa diye.”</span></p>
<p class="calibre1"><span class="font1">“Para sorunumuz yok” dedim, Sammy’nin çekinin verdiği güven duygusunu bağrıma basarak.</span></p>
<p class="calibre1"><span class="font1">Derken korkunç bir düşünce beni omzumdan kurşunlanmışım gibi zangırdattı. Hiç kuşkusuz, Sammy köpeği kimin kaçırdığını öğrenir öğrenmez çekin ödenmesini durdurmuş olmalıydı. Yerimden fırladım.</span></p>
<p class="calibre1"><span class="font1">“Gene ne var?” diye Dave sordu. “Sinirime dokunuyorsun.” Sammy’nin sportmenlik ruhu nereye kadar uzanırdı? Buraya kadar değil herhalde. Yoksa bu, onun ne kadar kızdığına mı bakardı? Gözümün önünde Sammy’nin evindeki salonun son gördüğümdeki hali belirdi ve dudaklarımdan bir inilti koptu. Tek umut onun o çeki tümden unutup gitmiş olmasıydı.</span></p>
<p class="calibre1"><span class="font1">Dave’e, “Sen telefonda Sammy’le şahsen mi konuştun?” diye sordum.</span></p>
<p class="calibre1"><span class="font1">“Evet. Bir kulübeden, elbette.”</span></p>
<p class="calibre1"><span class="font1">“Çok kızdı mı?”</span></p>
<p class="calibre1"><span class="font1">“Cinayet işleyecek kadar” dedi Dave.</span></p>
<p class="calibre1"><span class="font1">“Özel bir şey söyledi mi?”</span></p>
<p class="calibre1"><span class="font1">“Şimdi sordun da, evet, söyledi, dedi ki, Donaghue’ya söyle, kız onun olsun, parabende kalıyor dedi.”</span></p>
<p class="calibre1"><span class="font1">Ağlayabilirdim. Dave’le Finn’e her şeyi anlatmak zorunda kaldım, elbette. Gidip çeki getirdim, hep birlikte gözden geçirdik. Sevilen birinin naaşına bakmak gibiydi bu. Finn ömründe böyle kabarık rakamlı çek görmediğini söylüyordu. Dave bile etkilenmişti.</span></p>
<p class="calibre1"><span class="font1">“Şimdi artık Parise gitmem şart!” dedim. Dünyanın bana bunca para borcu olduğuna göre derhal radikal bir adım atmak gerekiyordu.</span></p>
<p class="calibre1"><span class="font1">Bu arada Finn Sammy’nin çıkardığı hesabı incelemekteydi. “Elimizde hâlâ Lyrebird var” dedi. “Starfield bunu geri alamaz a!”</span></p>
<p class="calibre1"><span class="font1">Dave, “Şu var ki bu at henüz kazanmış değil!” dedi.</span></p>
<p class="calibre1"><span class="font1">“Siz ikiniz gazetelere bakın” dedim. “Benim bankada altmış pound kadar bir param var. Sen ne kadar oynayabilirsin, Finn?”</span></p>
<p class="calibre1"><span class="font1">“On pound”</span></p>
<p class="calibre1"><span class="font1">“Sen, Dave?”</span></p>
<p class="calibre1"><span class="font1">“Saçmalama” dedi Dave.</span></p>
<p class="calibre1"><span class="font1">Sonunda üçümüz birleşip atın üstüne elli pound oynamaya karar verdik. Altı yüz otuz üç pound on şilini kaçırdığımız için üçümüz de hâlâ biraz oynatmış durumdaydık.</span></p>
<p class="calibre1"><span class="font1">Bundan sonra mektup konusunu tartıştık. Ben, Sadie’yle iş yapmamız önerisinde direniyordum. Dave'in demin yürüttüğü tahmine hâlâ kırgındım ve Sadie’nin benden hoşlanmasıyla ilgili sözlerini anımsamak bana sıkıntı veriyordu. Zamanım olaydı, bu sözlerin kararımı etkileyip etkilemediğini tartardım, ama oturup amaç irdeleyecek sıra değildi. İnsanın herhangi bir şeyi yapmak için iyi nedenleri varsa, kötü nedenleri de var diye o şeyi yapmaktan geri kalmamalıdır. Burada ahlaksal çekincelere yer olmadığı kararına vardım. Sadie Sammy’den daha zekiydi ve bu serüvenin söz konusu olduğu yerde patron Sadie’ydi. Sonra perdeleri duvardan sökülen ve salonu altüst edilen o değildi. Sadie’nin hâlâ bende gözü olabileceği hiçbir anlam taşımıyordu. Gene de durumdan hoşlanmıyor ve bir an önce çıkıp gitmek için sabırsızlanıyordum.</span></p>
<p class="calibre1"><span class="font1">Sonunda benim attığım bir imzanın üstüne Dave'in basit bir mektup yazmasına karar verdik. Mektupta, çeviri konusundaki statümün resmen tanınmasına ve yeterli bir bedel ödenmesine karşılık Mars’ı geri vermem önerilecekti. Bir süre isteyeceğimiz bedelin miktarı konusunda tartıştık. “Senin istediğin nedir?” diyordu Dave. “Eski halin iadesi mi, zarar ziyan tazminatı mı yoksa intikam mı?” Finn açık seçik şantaj yapmamızı öneriyordu. Mars’ı elimizde tuttuğumuza göre sağlığının bozulmakta olduğuna ilişkin üstü kapalı imalarda da bulunarak beş yüz pound istemeliydik. Dave, çevirimin kullanılmasının ücreti neyse yalnızca onu istememiz gerektiği görüşündeydi. Bunun ne olduğu konusunda hiçbir fikri bulunmadığını, zaten ortada bir ücret varsa bunun benim değil, yayıncının hakkı olduğunu, gene de gururumu kurtarmak için elli pound talep edebileceğimi söylüyordu. Bense normal ücrete ek olarak yazımın çalınmış olmasına karşılık bir tazminat da almam gerektiğini ileri sürerek iki yüz pound gibi alçakgönüllü bir rakam öneriyordum.</span></p>
<p class="calibre1"><span class="font1">Sonunda yüz pound rakamında karar kıldık. Bence bu pısırıklıktı, ama şimdi Paris'e gitme fikrini kafaya öyle bir takmıştım ki ne deseler razı olacaktım. Bir sürü kâğıdın altına imzamı attım. Dave kararlaştırdığımız gibi bir müsvedde çıkardıktan sonra bu kâğıtlardan birine mektubu daktiloyla temize çekecekti. Gerçekçilik katmak için benim birtakım muhabbet sözcükleri, kişisel deyimler falan eklememi istiyordu, ama ben mektubun tamamen tarafsız bir iş belgesi olmasında direndim.</span></p>
<p class="calibre1"><span class="font1">Dave’e, gönülsüzce, boş bir çek verdim. Sonra gece vapuruna yetişmek için Victoria Rıhtımı’nın yolunu tuttum; paradan tasarruf etmek istiyordum, zaten uçağa binmekten de korkarım.</span></p><div class="calibre3">
<p class="calibre1"><span class="font1">161</span></p></div>
<p class="calibre1"><span class="font1">XIV</span></p>
<p class="calibre1"></p>
<p class="calibre1"><span class="font1">Deniz yolculuklarının düşünmeyi körüklediğini keşfettim. Gerçi arabalı vapura binmek bilinen anlamda deniz yolculuğu sayılmaz. Deniz yolculuğunun gerekli öğelerinden biri geminin kokusudur. Oysa gece vapurunun özelliklerinden biri yolcunun, gemilere özgü “kineestetik” duyularıyla birlikte trenlere özgü kokusal duyularının da uyarılmasıdır. İşte şimdi ben de böyle bir </span><span class="font6">derâglement de tous les sens*</span><span class="font1"> içinde uzanmış, Hugo’yu düşünmekteydim.</span></p>
<p class="calibre1"><span class="font1">Hugo'yla aramda geçen görüşmenin başarılı olduğu söylenemezdi; beri yandan tam bir fiyasko olmuş da değildi. Hugo’ya bilmesi gereken bir şey söylemiştim, aramızda düşmanca olmayan sözler geçmişti. Hatta birlikte bir serüven bile yaşamıştık ve ben bu serüvenden hiç değilse yüzümün akıyla çıkmıştım. Bir bakıma</span></p>
<p class="calibre1"></p>
<p class="calibre1"><span class="font1">*(FR.) Bütün duyuların düzeninin bozulması (yhn)</span></p>
<p class="calibre1"><span class="font1">aramızdaki buzların kırılmış olduğu söylenebilirdi. Ama buzları kırmak demek ille de aradaki soğukluğu gidermek anlamına gelmeyebilirdi. Hugo'yu gördüğümden bu yana zamanım epey dolu geçtiği için ilk izlenimlerim konusunda şöyle derinlemesine düşünecek fırsat bulamamıştım. Şimdi bu izlenimlerin hepsini bir araya topladım ve teker teker evirip çevirmeye başladım. Hugo'yu ilk görüşüm hâlâ capcanlı gözlerimin önündeydi, orada, basamakların tepesinde, bütün Rus mülklerinin çarı gibi duruşu. Şimdi, dalgalanan yastığıma baş koymuş yattığım yerde Hugo bana bir gizem ve kudret imgesiymiş gibi geliyordu. Aramızdaki ilişkinin bitmemiş olduğunu söyleyen his her zamankinden daha güçlüydü. Kaderlerimizin ipliği hangi amaçla birbirine dolanmıştı, bilmiyordum, ama bu dolaşıklık bir gün mutlaka çözülecekti. Bunu öyle bir kuvvetle hissediyordum ki Paris'e gitmek ve bir gün için bile olsa onu yeniden görme fırsatından vazgeçmek zorunda olduğum için âdeta pişmanlık duymaya başlamıştım.</span></p>
<p class="calibre1"><span class="font1">Görüşmemizin açıklığa kavuşturmamış olduğu nokta -ki bu yönden görüşmenin başarısız geçtiği söylenebilirdi- Hugo’nun şu sırada bana karşı duyduğu hislerdi. Gerçi, evet, gözle görülür bir düşmanlık belirtmiş değildi. Hatta davranışının biraz kayıtsızca olduğu söylenebilirdi. Bu iyiye mi yoksa kötüye mi alametti? Hugo'nun akşamki ifadesini, sesinin tonuna, el kol hareketlerine kadar, ayrıntılarıyla zihnimde canlandırdım ve daha eski, anılarla kıyasladım, ama bir sonuca varamadım. Hugo'nun benden ne denli yaka silktiği bundan sonra anlaşılacaktı. Sonra </span><span class="font6">Susturucu'yu</span><span class="font1"> düşündüm ve “Keşke Sadie'yle Sammy komplolarını görüşmek için Sadie’nin mutfağından başka bir yer seçmiş olsaydılar” demekten kendimi alamadım. Olup bitenleri düşünüyordum da, kitabı almış, ama bütün o duyduklarımı öğrenmemiş olmayı ve böylece başımı gelmiş gelecek bir süru dertten korumayı yeğlerdim, çünkü Hugo'ya yaptığım uyarının, bir iyi niyet jesti olmaktan öte bir anlam taşıdığına ciddi olarak inanamıyordum. Kitaba gelince, bu kitap benim için artık yalnızca Hugo ile aramda bir </span><span class="font6">casus belli<a id="footnote1"></a><sup class="calibre2"><a href="#bookmark0">1</a></sup></span><span class="font1"> değildi, bir fikirler kümesiydi ve şimdi ben, “Bu küme, benim evrenimin geri kalan yanlarıyla bağlantılı değildir” diye kendi kendimi aldatacak kadar vefasızlık gösteremezdim. Söylediklerimi tekrar bir düşünmem gerekiyordu. İyi de, nerede bulabilirdim bu kitabı? İlk yayımlandığı zaman Jeanne Pierre’e gönderdiğim -ve onun hiç açmadığından emin olduğum- kopyayı almak aklımdan geçti. Jeanne Pierre’in düşüncesi beni Paris’i düşünmeye sürükledi; güzel, zalim, şefkatli, tedirgin edici, büyüleyici kent. Bunları düşünürken uyudum ve rüyamda Anna’yı gördüm.</span></p>
<p class="calibre1"><span class="font1">Paris’e vasıl olmak her zaman acı verir bana, çok kısa bir süre uzakta kalmış olsam bile. Her seferinde beklentilerle yaklaştığım ve düş kırıklığıyla uzaklaştığım bir kenttir. Bir soru vardır ki ancak ben sorabilirim ve ancak Paris yanıtlayabilir, gelgelelim bu soruyu henüz kafamda belirleyememişimdir. Bu kentte kimi şeyler öğrenmiş olduğum kesin; örnekse, mutluluğumun üzgün bir yüz taşıdığını öğrendim; öyle üzgündür ki bu yüz, yıllar yılı ben onu mutsuzluğum sanarak kapıdan çevirmişimdir. Gene de Paris benim için hâlâ çözümlenmemiş bir armonidir. Bir kişilik kondurabildiğim tek kent. Londra'yı, bunu yapamayacak kadar yakından tanıyor, başka kentleriyse yeterince sevmiyorum. Paris’le kavuşmalarımsa bir sevgiliye kavuşmaya benzer, en sonunda ve dilsizcesine, konuşmakta zorluk çekerek. </span><span class="font6">Alors, Paris, qu'est- ce que tu dis, toi? Paris, dis-moi ce que j’aime.*</span><span class="font1"> Gelgelelim yanıt duyulmaz, yalnızca ufalanan duvarlardan yansıyan hüzünlü bir yankı, </span><span class="font6">Paris.</span></p>
<p class="calibre1"><span class="font1">Paris’e vardığımda Madge’i görmek için telaşlanıyor değildim. Eğilimim her zamanki büyünün beni etkisi altına almasına fırsat tanımaktı; hayatta, kutsal olduklarını ilan ederek gelen o kadar az zaman parçası vardır ki! Madge’le yaptığım görüşmenin beni düşünmeye zorlayacağı düşünceleri -ne olurlarsa olsunlar- o zaman düşünebilirdim. Şimdi Seine Nehri’ne doğru yürürken görünüşle gerçeklik arasındaki çizgi nereye çekilirse çekilsin, benim için gerçek olanın şu anda duyumsadığım şeyler olduğundan emindim. Madge’le görüşmek düşüncesi mum ışığı gibi sönükleşmişti. Paris’in kaldırım kenarlarında, eski çuval parçalarının yol gösterdiği gizemli ırmakların döne döne aktığı o sabah saatiydi. Bulutsuz gün ışığı quais'lerin* gri yüzlerine renk getiriyor ve onlara pudra şekeri gibi yumuşacık, derin bir görünüm veriyordu. En sevdalı belleklerin bile yitirebileceği ayrıntılar vardır. Panjurların yumuşattığı, o yüksek alınlı evler. Uzun süre parmaklığa yaslanarak Pont Neuf’ün aynasına baktım, yuvarlak kemerlerinin suda kusursuz bir O çizen yansısına. Seine bu saatte, gelgitli Thames'in asla ulaşamadığı bir sakinlikle öyle cam gibi kıpırtısızdır ki, gerçeği ile yansımayı ayırt edemezsiniz. Parmaklığa dayanıp durdum ve Anna'yı düşündüm; yıllardır tanıdığım bu kenti ona ilk gösterdiğim zaman o, Paris'in benim için yepyeni bir ayrıntılar zenginliğiyle yeniden yaşamasını sağlamıştı.</span></p>
<p class="calibre1"><span class="font1">Sonunda acıkıp kahvaltıyı düşünmeye başladım. Adımlarımı Madge'in oteline doğru yönelttim ve Opera'dan pek de uzakta olmayan bir kafe'ye oturdum. Burada bu civcivli kentin daha beylik ayrıntılarını görmeye başladım, bir süre sonra da hemen yanımızdaki kaldırımda dikkatimi çeken bir hareket oldu. Ceketsiz beş on adam, bir şeyler bekliyormuşçasına kaldırımda birikmişlerdi. Üstünkörü bir ilgiyle onlara baktım ve sonra onların kafenin yanındaki kitapçı dükkânından çıkıp geldiklerini anladım. Bir süre, neyi beklediklerini merak ettim. Yolun sonuna doğru bakıyorlar, dükkâna giriyorlar, sonra gene çıkıp gözleri yolda, bekleşiyorlardı. Sonunda ben de dönüp dükkâna baktım ve orada, bu durumu açıklayan bir şey gördüm. Vitrin bomboştu, ancak, üstüne boydan boya dev harflerle, PRIX GONCOURT diye yazılmıştı. Her yıl bu büyük edebiyat ödülleri dağıtıldığı zaman, aday kitapların yayıncıları, kazanan kitabın büyük bir baskısını hemen piyasaya sürmek için hazır beklerler. On binlerce basılan kitap, henüz haberin heyecanı kaybolmadan okurlar bu altın madalyalı edebiyat yapıtına doyabilsinler diye, apar topar kitapçı dükkânlarına yollanır. Edebiyatı ciddiye almak savında olan dükkânlar da bu olaya hazırlık olarak en güzel vitrinlerini boşaltır ve özel gazete baskısı hızıyla gelen şampiyonu buyur etmek için bekleyişe geçerler.</span></p>
<p class="calibre1"><span class="font1">Orada oturmuş bir yandan kahvemi içerken bir yandan da Fransız ve İngiliz edebiyat moeurs’larının** arasındaki farkı düşünüyordum ki birden bir fren çığlığı duyuldu ve kaldırımın önünde hızla bir kamyon durdu. Ceketsiz adamlar hemen bunun üstüne üşüştüler; bir anda bir zincir oluşturmuşlar, paket paket kitapları elden ele fırlatmaya başlamışlardı. Dükkânın içinde de başka adamların boş vitrine kitap sergilemek için karton kutular yerleştirdiklerini görebiliyordum. Bir an sonra bu vitrini, ödül kazananın zaferle yinelenen adı uçtan uçta, tıklım tıkış dolduracaktı. Bütün bu olup bitenlerde bir polis baskınının telaşlı ve dakik düzeni vardı. Kamyonun boşaltılışını bıyık altından gülerek izledim; ardımda vitrin şimdi kitaplarla ağarmaktaydı. Buna bakmak için döndüm ve orada, gülümseyişimi birden donduran bir şey gördüm.</span></p>
<p class="calibre1"><span class="font1">Vitrinde boydan boya, bir haykırışın duygusal vurgusuyla, Jean Pierre Breteuil adı okunuyordu, altında da koşut bir yinelemeyle; </span><span class="font6">NOUS LES VAINQUEURS</span><span class="font1"> NOUS LES VAINQUEURS NOUS LES VAINQUEURS. Yerimden uğradım. Prix Goncourt diyen yazıya yeniden baktım. Bunun şüphe götürür yanı yoktu. Hesabımı ödeyip kalktım, gidip vitrinin önünde durdum; bildiri gözümün önünde on, yüz, beş yüz kez yinelenip duruyordu. </span><span class="font6">Jean Pierre Breteuil</span><span class="font1"> NOUS LES VAINQUEURS. Kitap dağı gözlerimin önünde yavaş yavaş yükselmekteydi; tek bir aykırı ses yoktu. Dağ, doruğa ulaştı. En son kitap en tepeye kondu, sonra dükkândakiler, nasıl duruyor diye bakmak için dışarı geldiler. Yazarın ve kitabın adı gözlerimin önünde dalgalanarak oradan ayrıldım.</span></p>
<p class="calibre1"><span class="font1">Ancak o zaman, başlıca duygumun sıkıntılı bir üzgünlük olduğunu ayrımsayarak sarsıldım. Hem de öylesine derinlere giden bir duygu ki başlangıçta anlamını kavrayamadım. Rasgele yürümeye başlayarak konuyu toparlamaya çalıştım. Jean Pierre’i bir Gonco-urt sahibi olarak bulmak beni çok şaşırtmıştı elbet. Goncourt yarışmasının jürisi, şahane isimlerden oluşan o yıldızlar kümesi, belki zaman zaman şaşırabilir, ama asla çiğ ve akıldışı bir yanlışlık yapmazdı. Jean Pierre'e zafer tacı giydirmelerinin bir zırdelilik anını simgelediği gibi bir varsayımı kafamdan silebilirdim. Kitabı okumamıştım. Öbür seçenek açık duruyor ve düşündükçe gözüme tek seçenek gibi görünüyordu; yani Jean Pierre sonunda iyi bir roman yazmıştı.</span></p>
<p class="calibre1"><span class="font1">Kaldırımın orta yerine çakılıp durdum. Bu sonuç benim için neden böylesine katlanılmazdı? Jean Pierre’in sonunda yırtmış olması beni neden böyle etkiliyordu? Bir kafeye girip konyak ısmarladım. Kıskançlık duyduğumu söylemek durumu çok basite indirgemek olurdu. Doğa düzeninin korkunç biçimde bozulduğuna tanık olmuş gibi öfkeli bir dehşet içindeydim; insan en gözde inancının birden bir şempanze tarafından ayrıntılı olarak çürütüldüğünü duyarsa böyle bir duyguya kapılabilirdi. Ben Jean Pierre’e kalıcı bir etiket yapıştırmıştım. Onun gizliden gizliye kendini değiştirmiş, üslubunu geliştirip düşüncelerini asilleştirmiş, duygularını arındırmış olması; bu çok kötüydü doğrusu. Kafamda daha şimdiden bu kitabı her türlü erdemle donatıyordum ve donattıkça kapıldığım öfkeli sıkıntı başka bir şey düşünmemi engelliyordu. Bir konyak daha ısmarladım. Jeanne Pierre’in kendini gizlice iyi bir yazara dönüştürmeye hakkı yoktu. Bir sahtekârlığın, bir dolandırıcılığın kurbanı olmuşum gibi geliyordu bana. Yıllar yılı bu adamla çalışmış, ürettiği süprüntüleri, bilgimi ve duyarlılığımı kullanarak şu güzelim İngiliz diline çevirmiştim. Sen şimdi tut, bana haber vermeden “iyi yazar” ol çık! Jean Pierre’i, o tombul elleri, kısa kır saçlarıyla gözümde canlandırdım. Bunca zamandır bunca yakından tanıdığım bu tabloya bir “iyi romancı” kavramını nasıl yakıştırabilirdim? İçimi oyuyordu bu benim, temel bir kategoride değişiklik yapmak gibi. Sanki iş ortağı olarak benimsediğim adam aşkta rakibim olup çıkmıştı. Açıkça görülen tek bir şey vardı. Artık Jean Pi-crre’e alaylı bir inançsızlıkla davranamayacağıma göre hiçbir şekilde davranamayacağım demekti. Zamanımı neden onun yazdıklarını aktararak boşa harcayacaktım, kendi yazılarımı üreteceğim yerde? </span><span class="font6">Nous Les Vainqueurs'ü</span><span class="font1"> asla İngilizce’ye çevirmeyecektim. Asla, asla, asla.</span></p>
<p class="calibre1"><span class="font1">Madge aklıma ancak saat onu vururken geldi. Onun oteline gitmek üzere taksiye bindim. Yolda öfkem, içimde ekşiyip kesildi, kaslarımı gerip başımı dikleştiren gözükara bir enerjiye dönüştü. Başka zaman olsa Hötel de Cl£ves’in kapısından içeri süklüm püklüm girerdim, ama şimdi öyle olmadı. Kararlı adımlarla içeri yürüyerek resepsiyon görevlilerini ve belboyları sindirdim. Bu kişiler benim dirseklerimdeki deri yamaları görmezlikten gelmek durumunda kalmadılar, çünkü bunları sahiden görmediklerini sanıyorum; insan gözü, içindeki ateşi dışarı fışkırttığı zaman böylesine güçlüdür işte. Hemen Madge’e götürülmemi buyurdum, bir iki dakika sonra da kendimi onun kapısında buldum. Kapı açıldı ve Madge’in bir şezlonga uzanmış olduğunu gördüm: Bu duruşu bir süre önce, benim gelişime hazırlık olarak takınmış olduğu belliydi. Bir prens falanmışım gibi, kapı ardımdan usulcacık kapandı. Madge’e baktım ve onu görmenin beni hiç bu denli sevindirmemiş olduğunu ayrımsadım. Bakışım karşısında onun da ağırbaşlılığı erimeye başlamıştı; beni gördüğü için ne kadar duygulanıp sevindiğini ve ferahladığını yüzünde perde perde okuyabiliyordum. Bir sevinç çığlığıyla üstüne atladım.</span></p>
<p class="calibre1"><span class="font1">Bir süre sonra konuşmak gereği belirdi. İçeri girdiğim anda Madge’de bir başka değişimin daha ayırdına varmıştım, ama bu izlenim hemencecik arada kaynamıştı. Şimdi o makyajını tazelerken ben oturup bu değişimi inceledim. Madge’in giysileri daha ağır başlı, daha kaygan, kesimleri son derece iyiydi, saç biçimi de tamamen değişmişti. O eski İngiliz dalgaları gitmişti; saçları şimdi başını oyalı bir kep gibi sarıyordu. Madge daha narin, daha ilginç görünüyordu; hareketleri bile daha edalıydı sanki. Besbelli yeni birisi Madge’i ele almıştı, Sammy’den daha usta biri. Şimdi Madge, arzu edildiğinin farkında olan bir kadının o yumuşacık, gururlu ağzının çevresine çizgi çizerken göz ucuyla bana bakıyordu. Onu öpmeye gittiğimde de başını çevirdi ve bir kraliçe tutumuyla bana yanağının parfümlü, yapay pembesini sundu. Bildik birinin böylesine hızla değişime uğramasını görmek insanın cesaretini kırıyordu doğrusu; yıldızların savrulduğunu, dünyanın döndüğünü görmek gibi bir şey.</span></p>
<p class="calibre1"><span class="font1">“Madge, çok güzelsin” dedim. Oturduk.</span></p>
<p class="calibre1"><span class="font1">“Jakie” dedi Madge. “Seni gördüğüme nasıl sevindim, dünyada anlatamam. Sahiden, anlatamam. Sahiden anlatamam. Yüzyıllardır gördüğüm ilk insan yüzü sensin.”</span></p>
<p class="calibre1"><span class="font1">Daha şimdiden onun şu son günlerde ne gibi yüzler görmekte olduğunu merak etmeye başlamıştım, ama bunu onun ağzından daha sonra da alabilirdim. Birbirimize söyleyecek bir sürü şeyimiz vardı.</span></p>
<p class="calibre1"><span class="font1">“Nereden başlayalım?” diye sordum.</span></p>
<p class="calibre1"><span class="font1">Madge, “Ah, sevgilim!” diyerek kollarını boynuma doladı. Başlamayı biraz daha geriye attık.</span></p>
<p class="calibre1"><span class="font1">“Bana bak” dedim en sonunda. “Lafa, ikimizin de bildiği şeyleri saptamakla başlayalım; örneğin, Sammy adi bir heriftir.”</span></p>
<p class="calibre1"><span class="font1">Madge, “Ah!” diye içini çekti. “Sammy olayı öyle üzüntü verdi ki bana!”</span></p>
<p class="calibre1"><span class="font1">“Ne oldu?” diye sordum.</span></p>
<p class="calibre1"><span class="font1">Madge’in bunu bana söylemeyeceği anlaşılıyordu. Onun uygun bir kaytarmaca seçtiğini âdeta görebiliyordum. “Sen Sammy’yi anlamıyorsun” dedi. “Kafası karışık, mutsuz bir adamdır o.” Bu, kadınların kendilerini terk etmiş olan erkekler için söyledikleri beylik laftır.</span></p>
<p class="calibre1"><span class="font1">“Bu yüzden mi benim çevirimi armağan ettin ona?” diye sordum.</span></p>
<p class="calibre1"><span class="font1">“Ha, o mu?” dedi Madge. “Ben o işi senin için yaptım, Jakie.” O kocaman gözleriyle beni yerime mıhlıyordu. “Bir işe yarayacak olursa Sammy sana yardım eder, diye düşündüm. Ama onda olduğunu nereden öğrendin?”</span></p>
<p class="calibre1"><span class="font1">Bunun üzerine ben de ona son günlerde başımdan geçenleri, hayli ayıklayarak anlattım. Madge’in, Sammy ve Sadie’yle ilgili bölümlerden nefret ettiğini görebiliyordum.</span></p>
<p class="calibre1"><span class="font1">“İki dolandırıcı alçak birbirini bulmuş!” dedi.</span></p>
<p class="calibre1"><span class="font1">“Ama sen Sammy’nin tasarladığı şeyi biliyordun herhalde, değil mi?” diye sordum.</span></p>
<p class="calibre1"><span class="font1">“İki gün öncesine kadar hiçbir fikrim yoktu.”</span></p>
<p class="calibre1"><span class="font1">Bunun yalan olduğu ortadaydı, çünkü Madge benim çeviriyi verdiği zaman Sammy’nin neler döndürdüğünü az çok biliyordu hiç kuşkusuz. Ne var ki o sırada Sammy’nin hayatındaki kadının kendisi olduğu kanısındaydı, Sadie değil. Hatta belki başlangıçta Sammy da böyle düşünmüş olabilirdi. Atlara oynadığımız o gün Madge’e karşı sahiciye benzer bir ilgi sergilememiş miydi? Sammy’nin kafası belki sahiden karışıktı. Mutsuz olup olmadığı-nıysa bilmediğim gibi umursamıyordum da.</span></p>
<p class="calibre1"><span class="font1">“Şimdi, sen bana birkaç şey anlat bakalım” dedim. “Konuşmak istediğin şu önemli konu neymiş?”</span></p>
<p class="calibre1"><span class="font1">“Uzun hikâye, Jake” dedi Madge. Bardağıma içki koydu, sonra durup düşünceli gözlerle beni süzdü. Gücünün bilincinde olup kendini Kleopatra gibi gören kadınların o kendi içine gizlenen, kedim-si görünümüne bürünmüştü. “Üç yüz pound peşin, sonra belirsiz bir süre için de ayda yüz elli pound kazanmak ister misin?” diye sordu.</span></p>
<p class="calibre1"><span class="font1">Bir yandan kafamda bunu tartarken bir yandan da Madge’in bu yeni kişiliğini süzüyordum.</span></p>
<p class="calibre1"><span class="font1">“Koşullar elverişli olduğu sürece yanıtım evettir” dedim. “Ama hazineci başı kim?”</span></p>
<p class="calibre1"><span class="font1">Madge ağır ağır odanın öbür ucuna yürüdü. Havaya, bütün odayı elektriklendirecek keskinlikte bir drama duygusu yaymayı başarıyordu. Durup sakince bana dönerken, dönüşünün sakince olduğunu bilenlerin sakinliğiyle dönmüştü.</span></p>
<p class="calibre1"><span class="font1">“Madge, kes artık da anlat anlatacağını” dedim. “Deneme filmi çevirmiyoruz burada.”</span></p>
<p class="calibre1"><span class="font1">“Biri var” diye Madge sözcüklerini dikkatle seçerek konuştu. “Hint Çini’nde deniz taşımacılığından mı, işte öyle bir işlerden bir sürü para kazanmış, şimdi bu parayla bir İngiliz-Fransız filmcilik şirketi kurmak istiyor. Büyük bir girişim olacak. Baştakiler dört bir yanda yetenekli insanlar aranıyorlar. Doğal olarak” diye ekledi. “sana şu söylediklerimin hepsi aramızda kalacak.”</span></p>
<p class="calibre1"><span class="font1">Gözlerimi ondan alamıyordum. Bu kız son gördüğümden beri amma çok şey öğrenmişti! Girişim gibi, doğal olarak gibi lafları kullanmayı nereden öğrenmişti acaba?</span></p>
<p class="calibre1"><span class="font1">“Doğrusu çok ilginç” dedim. “Umarım yetenek avcılarının gözü seni tutmuştur, ama benim ne ilgim var bu işle?”</span></p>
<p class="calibre1"><span class="font1">“Senin” dedi Madge. “Bir senaryo yazarı olarak ilgin var bu işle.” Kendisine de içki koydu. Zamanlama kusursuzdu.</span></p>
<p class="calibre1"><span class="font1">“Madge, teşekkür ederim” dedim. “Benim için girdiğin bütün zahmetlere çok teşekkür ederim. Ama insan böyle bir işe hop diye atılamaz. Senaryo yazarlığı son derece teknik bir iştir. Benim bu beceriyi edinmem gerekir yoksa aklı başında - hiç kimse bana o senin sözünü ettiğin kadar para vermez. Hem zaten” diye ekledim.</span></p>
<p class="calibre1"><span class="font1">“Bunun beni ilgilendiren bir iş olduğunu da sanmıyorum. </span><span class="font6">Ce n est pas mon genre.”*</span></p>
<p class="calibre1"><span class="font1">Madge, “Rol kesmeyi bırak, Jake” dedi. Benim deminki sözüme alınmış olduğu belliydi. “O parayı almak için canını verirsin sen. Bırak da bunun için ne yapman gerektiğini anlatayım.”</span></p>
<p class="calibre1"><span class="font1">Haklıydı; heyecanlanmamış olduğum söylenemezdi. “Şu içkimi tazele” dedim, “Sonra da anlat bakalım neler yapmayı tasarlıyorsun beni bu işe aldırtmak için.”</span></p>
<p class="calibre1"><span class="font1">“Herhangi bir şey tasarlamaya gerek yok” dedi Madge. “Sen doğal olarak giriyorsun, Jean Pierre dolayısıyla.”</span></p>
<p class="calibre1"><span class="font1">“Aman yarabbi! Jean Pierre’in ne ilgisi var bu işle?” O sabah gırtlağıma kadar Jean Pierre’e batmış gibiydim.</span></p>
<p class="calibre1"><span class="font1">Madge, “Jean Pierre de yönetim kurulunda” dedi. “Daha doğrusu imzalar atılınca olacak.” Sonra karşı konulmaz bir sav ileri sürenlerin tavrıyla, “Bil bakalım, ilk yapımımız ne olacak?” diye sordu. “Onun son kitabından esinlenen bir İngiliz filmi!”</span></p>
<p class="calibre1"><span class="font1">İçim fena oldu. “Yani </span><span class="font6">Nous Les Vainqueurs</span><span class="font1"> mü demek istiyorsun?”</span></p>
<p class="calibre1"><span class="font1">“Aynen” dedi Madge. “Şu bilmem ne ödülünü alan kitap.” "Biliyorum. </span><span class="font6">Prix Goncourt;</span><span class="font1"> buraya gelirken vitrinde gördüm.” “Harika bir film olur, öyle değil mi?”</span></p>
<p class="calibre1"><span class="font1">“Bilmiyorum” dedim. “Kitabı okumadım.” Oturmuş yerdeki halıya bakıyordum. Çok uzun zamandır içimden böylesine ağlamak gelmemişti.</span></p>
<p class="calibre1"><span class="font1">Madge benim böyle, başım önümde oturuşuma baktı. “Jake, neyin var senin? Hasta mısın?”</span></p>
<p class="calibre1"><span class="font1">“Ben iyiyim” dedim. “Sen anlatmana bak.”</span></p>
<p class="calibre1"><span class="font1">“Jake, her şey öyle harikulade rast gitti ki! Sen daha kavrayamadın. Bizim Earls Court Yolu’nda kurduğumuz hayallerin hepsinden harika bu. Hele yazarın Jean Pierre olması! Her şey yerli yerine cuk oturdu.”</span></p>
<p class="calibre1"><span class="font1">“Madge” dedim. “Senaryo yazarı değilim ben. Sinema konusunda hiç bilgim yok.”</span></p>
<p class="calibre1"><span class="font1">“Sevgilim, mesele bu değil ki, bunun hiç önemi yok.”</span></p>
<p class="calibre1"><span class="font1">“Ben meselenin bu olduğunu sanıyordum.”</span></p>
<p class="calibre1"><span class="font1">“Anlamadın” dedi Madge. “Her şey karara bağlandı. İşe alındın bile.”</span></p>
<p class="calibre1"><span class="font1">“Bu iş senin uhdende mi?” diye sordum.</span></p>
<p class="calibre1"><span class="font1">“O ne demek?”</span></p>
<p class="calibre1"><span class="font1">“Yani sen işi canının istediğine verebiliyor musun?”</span></p>
<p class="calibre1"><span class="font1">Bakıştık. “Anladım” diyerek arkama yaslandım. “Doldurur musun şu bardağımı?”</span></p>
<p class="calibre1"><span class="font1">“Jake, huysuzluk etmekten vazgeçsene,”</span></p>
<p class="calibre1"><span class="font1">“Her şeyin açığa dökülmesini istiyorum, Madge. Sen bana bir arpalık sunuyorsun.”</span></p>
<p class="calibre1"><span class="font1">Madge, “O dediğinin ne olduğunu tam bilmiyorum, ama öyledir herhalde” dedi.</span></p>
<p class="calibre1"><span class="font1">“Arpalık demek iş yapmadan para almak demektir” dedim. “Ama bu senin oldum olası istediğin şey değil mi?” Bardağımdaki kehribar rengi derinliklere baktım. “Olabilir” dedim. “Ama şimdi istemiyorum.” Bunun doğru olduğundan emin değildim. Zamanla anlaşılacaktı doğru olup olmadığı.</span></p>
<p class="calibre1"><span class="font1">Madge, “Hem zaten hiç iş yapmayacak da değilsin” dedi. “Yapacağın bir sürü iş çıkabilir. Kitabın çevirisi var söz gelimi, nasılsa yapacaksın bunu.”</span></p>
<p class="calibre1"><span class="font1">“Bunun apayrı bir konu olduğunu bal gibi biliyorsun.”</span></p>
<p class="calibre1"><span class="font1">“Çok sevinmiş olmalısın onun en sonunda eli yüzü düzgün bir kitap yazdığına. Herkes kitaba, şahane, diyor. Hele hani şu bilmem ne ödülünü aldıktan sonra.”</span></p>
<p class="calibre1"><span class="font1">“Ben artık Jean Pierre’in hiçbir kitabını çevirmiyorum” dedim. Madge bana aklımı oynatmışım gibi bakıyordu. “Ne demek istiyorsun?” dedi. “Earls Court Yolu’ndayken hep sızlanır dururdun, kötü kötü şeyler çevirip zamanını boşa harcamak zorunda kaldığın için.”</span></p>
<p class="calibre1"><span class="font1">“Doğrudur, ama bu durumun tuhaf bir mantığı var” dedim. “Ben daha iyi şeyler çevirmeyi daha az zaman telefi olarak görmüyorum.”</span></p>
<p class="calibre1"><span class="font1">Kalkıp pencereden dışarı baktım. Madge'in kaba tüylü halının üstünden peşimden geldiğini duyabiliyordum.</span></p>
<p class="calibre1"><span class="font1">“Jake” dedi kulağımın hemen dibinde. “Bırak saçmalamayı.</span></p>
<p class="calibre1"><span class="font1">Hayatının fırsatı bu. Belki başlangıçta fazla bir işin olmayacak, ama sonradan durumlar değişeblir. Jean Pierre konusundaki bu abes tutumdan da vazgeçmelisin.”</span></p>
<p class="calibre1"><span class="font1">“Sen anlayamazsın” dedim. Dönüp yüz yüze geldik.</span></p>
<p class="calibre1"><span class="font1">Bir anlık bir sessizlikten sonra Madge, “Sevdiğin kadın Holl-ywood ’a gitmiş,” dedi.</span></p>
<p class="calibre1"><span class="font1">Onun gevşek, tepkisiz duran elini tuttum. “Sorun o değil” dedim. “Hem Anna’dan sevgilimmiş gibi söz etmesen iyi olur. Geçen haftaki bir tek görüşme dışında, yıllardır birbirimizi görmüyoruz.”</span></p>
<p class="calibre1"><span class="font1">Madge, pek inanmamışçasına, “Hmm” dedi.</span></p>
<p class="calibre1"><span class="font1">“Zaten Anna Hollywood’a gitmedi ki!” diye ekledim. Ve işte o anda Anna'nın kesinlikle gitmemiş olduğu kanısına vardım. “Sen gittiğini kesin olarak bilmiyorsun, değil mi?” diye Madge’e sordum.</span></p>
<p class="calibre1"><span class="font1">“Kesin olarak, hayır, ama gittiğini söylediler. Zaten gidebilen herkes Hollywood'a gider.”</span></p>
<p class="calibre1"><span class="font1">Elimi, bunun geçerli olduğu dünyayı küçümsediğimi belirtirce-sine salladım. Duygularımı zaten çok fazla dışa vurmuştum, konuyu değiştirmek istiyordum. “Senin bu şirketin Bounty Belfoun-der'la ilişkisi nasıl olacak?” diye sordum.</span></p>
<p class="calibre1"><span class="font1">“İlişki mi?” dedi Madge. “Bu şirket Belfounder’ı silip süpürecek.” Acımasız bir hoşnutlukla konuşmuştu. Omuz silktim.</span></p>
<p class="calibre1"><span class="font1">Madge, “Sakın bunu zerrece umursadığın varmış numaraları yapma” diye ekledi. “Aslını ararsan dostun Belfounder'a büyük iyilikte bulunmuş olacaksın. Onun dünyada en çok istediği şey parasını tamamen yitirmek.”</span></p>
<p class="calibre1"><span class="font1">Bunu duyunca irkildim. Madge besbelli Hugo'nun kişiliğinin söz konusu edildiği çevrelerde bulunmuştu. “Benim yardımım olmaksızın da yapabilir bunu” diyerek arkamı döndüm.</span></p>
<p class="calibre1"><span class="font1">Üzerime karmaşık bir rehavet çökmüştü. Bana bir sürü para sunuyorlardı ve ben bu parayı neden geri çevirdiğimi tam olarak bilmiyordum, yaptığım şey geri çevirmekse yani. Daha da önemlisi, paranın kolay elde edildiği bir dünyanın anahtarı sunuluyordu bana; aynı çabayla insan bu dünyada çok daha zengin sonuçlar elde edebiliyordu, bir ağırlığı bir elementten öbürüne aktarmışçasına. Vicdanıma gelince, onun gereğine birkaç ay sonra bakabilirdim. Zamanla o dünyada ben de herkes gibi hayatımı kazanabilirdim. Yapmam gereken tek şey gözümü yumup kapıdan içeri adımımı atmaktı. Öyleyse neden bu kadar zor geliyordu bu kapıdan geçmek? Istırap içindeydim. Maddeyi gölge uğruna çöpe atıyormu-şum gibi geliyordu. Yeğ tuttuğum şey, kafamla asla anlam veremediğim bir boşluktu.</span></p>
<p class="calibre1"><span class="font1">Madge bana giderek artan bir kaygıyla bakıyordu.</span></p>
<p class="calibre1"><span class="font1">“Madge” dedim, bir şeyler demiş olmak için. “Şu </span><span class="font6">Bülbül</span><span class="font1"> meselesi ne olacak?”</span></p>
<p class="calibre1"><span class="font1">“Korkma, o iş yoluna girecek. Sadie'nin tarafından biri gelip Jean Pierre’le konuştu, ama Jean Pierre onu atlattı. Bizim şirket onun tüm kitaplarının film haklarını satın aldı artık.”</span></p>
<p class="calibre1"><span class="font1">İşte bu çok hoştu. Madge'e bakıp gülümsedim, onun da rahat bir soluk alarak gülümsediğini gördüm. “Yani Sammy ile Sadie hapı yuttular” dedim.</span></p>
<p class="calibre1"><span class="font1">“Hem de ne yutmak” dedi Madge.</span></p>
<p class="calibre1"><span class="font1">Geçenlerde Madge’e nasıl acıdığımı anımsamaya başlamıştım. Sonra düşündüm ki herhalde Madge daha Sammy'nin ihanetini öğrenmeden önce Sammy’yi satmaya başlamıştı. Hötel Prince de Cl&amp;ves’e ulaşmak zaman alır. Bu öyle komik bir şeydi ki gülmeye başladım; düşündükçe daha da gülesim geliyordu, öyle ki sonunda yere oturmak zorunda kaldım. Başlangıçta Madge de benimle birlikte gülüyordu, ama sonra durup sertçe, “Jake!” dedi. Kendime geldim.</span></p>
<p class="calibre1"><span class="font1">“Uzun lafın kısası, Sammy hayvan filmleri çekecek artık” dedim.</span></p>
<p class="calibre1"><span class="font1">Madge, “O konuda da Sammy kazığı yemiş” dedi.</span></p>
<p class="calibre1"><span class="font1">“Nasıl?” diye sordum.</span></p>
<p class="calibre1"><span class="font1">“Phantasifilms Sammy’ye kazık atmış, Mister Mars’ın kaç yaşında olduğunu biliyor musun?”</span></p>
<p class="calibre1"><span class="font1">Hüzünlü bir parmak yüreğimi ezdi. “Bilmiyorum” diye yanıtladım. “Kaç yaşındaymış?”</span></p>
<p class="calibre1"><span class="font1">“On dört” dedi Madge. “Son demlerini yaşıyor. Bundan önceki filmini zor bitirebilmiş. Phantasifilms onu emekliye ayırmak üzereymiş zaten. Derken Sammy ilgi göstermiş, onlar da hayvanı yaşını söylemeden satıvermişler. Sammy keşke onun ağzını açıp ba-kaymış.”</span></p>
<p class="calibre1"><span class="font1">“Köpeğin yaşı ağzından anlaşılmaz” dedim.</span></p>
<p class="calibre1"><span class="font1">“Yani Sammy’nin o işi de yaş” dedi Madge.</span></p>
<p class="calibre1"><span class="font1">Umrumda değildi. Ben Mars’ı düşünüyordum. Mars ihtiyardı. Artık çalışamayacaktı. Bir daha kabarmış ırmaklarda yüzüp yüksek çitlerden atlayarak ücra köşelerde ayılarla boğuşamayacaktı. Gücü tükenmek üzereydi, zekâsı da bir işine yaramayacaktı. Ölecekti yakında. Bu düşünce içimdeki hüzün halkasını tamamladı ve o anda kararım somutlaştı.</span></p>
<p class="calibre1"><span class="font1">“Yapamam, Madge” dedim.</span></p>
<p class="calibre1"><span class="font1">“Delisin sen! Ama neden, Jake, neden?”</span></p>
<p class="calibre1"><span class="font1">“Tam bilemiyorum. Bildiğim tek şey, bunu yapmak öldürür beni.”</span></p>
<p class="calibre1"><span class="font1">Madge gelip yanıbaşımda durdu. Gözleri akik sertliğindeydi. “Jake, gerçek hayat bu” dedi. “Uyansan iyi edersin.” Ağzıma var gücüyle vurdu. Tokadın acısıyla şöyle bir gerilemişim. Bir an öylece durduk; ısrarlı bakışlarım karşısında Madge’in gözleri yavaş yavaş yaşla doldu. Sonra onu kollarımın arasına aldım.</span></p>
<p class="calibre1"><span class="font1">Madge, “Jake” dedi yüzünü omzuma bastırarak. “Beni bırakma.”</span></p>
<p class="calibre1"><span class="font1">Onu yarı taşıyarak divana götürdüm. Serinkanlı ve kararlıydım. Yanıbaşında diz çökerek başını tuttum, saçlarını arkaya doğru sıvazladım. Yüzü, açılan bir çiçek gibi bana doğru döndü.</span></p>
<p class="calibre1"><span class="font1">“Jake, sen benim yanımda olmalısın. Her şey bunun içindi. Anlamıyor musun?”</span></p>
<p class="calibre1"><span class="font1">Evet, dercesine başımı salladım; elimi o ipek saçlarının üzerinden boynunun ılıklığına doğru sürüdüm.</span></p>
<p class="calibre1"><span class="font1">“Jake, bir şey söyle.”</span></p>
<p class="calibre1"><span class="font1">“Olacak şey değil” dedim. Madge resmen uçuyordu; nasıl bir parabol çizdikten sonra en sonunda yeryüzüne döneceğini de bilemezdim. Onun için yapabileceğim hiçbir şey yoktu. “Senin için hiçbir şey yapamam” dedim.</span></p>
<p class="calibre1"><span class="font1">“Buralarda kalabilirsin” dedi Madge. “Her şey demek olur bu.”</span></p>
<p class="calibre1"><span class="font1">Olmaz, gibilerden başımı salladım.</span></p>
<p class="calibre1"><span class="font1">“Bak, Madge, öz konuşayım” dedim. “Seni çok sevdiğim için bir kenarda durup senin yıldız olmanı sağlayacak adamlarla yatıp kalktığını görmeye dayanamam, diyebilirdim. Ama doğru olmazdı bu. Seni birazcık daha sevseydim belki de aynen bu söylediğimi yapmak isterdim. İşin aslı şu ki ben kendi hayatımı yaşamalıyım. Ve hayatımın akışı bu yönde değil; hepsi bu.”</span></p>
<p class="calibre1"><span class="font1">Madge sahici gözyaşlarının arasından bana bakıyordu. Son kozunu da oynadı. “Sorun Anna’ysa biliyorsun, bence önemi yok. Demek istediğim, belki önemi var, ama sorun olmaz. Benim tek istediğim senin yakınımda olman.”</span></p>
<p class="calibre1"><span class="font1">“Boşuna, Madge” diyerek ayağa kalktım. O anda derinden seviyordum onu. Birkaç dakika sonra da merdivenden aşağı inmekteydim.</span></p>
<p class="calibre1"><span class="font1">XV</span></p>
<p class="calibre1"></p>
<p class="calibre1"><span class="font1">Karşı kaldırıma geçtim, makine gibi adımlarla ırmağa doğru yollandım. Yürürken insanlarla çarpışıyordum, kaç kez çiğnenmeme ramak kaldı. Bacaklarım titriyordu. Seine kıyısına varınca bir kanepeye oturdum. Ceketimi çıkarınca gömleğimin terden sırsıklam olduğunu gördüm. Düğmelerimi açarak elimi göğsümden, koltuk altlarımdan geçirdim. Yaptığım şeyin ne olduğunu hiç bilemiyordum, ancak önemli bir şey olduğunu biliyordum. O sırada içkiliyken adam öldürmüş olmak gibi geliyordu bu bana. Çevreme bakındıkça Paris, sular durulduğu zaman dalgalanması duran bir yansı gibi çevremde gene her zamanki biçimini aldı. En sonunda her şey ayna gibi durgunlaştı. Sahi, ne yapmıştım ben?</span></p>
<p class="calibre1"><span class="font1">Hazır parayı geri çevirmiştim ki bu, işten atılmamın altı ay sü-</span></p>
<p class="calibre1"><a id="bookmark0"><sup class="calibre7"><a href="#footnote1">1</a></sup></a></p>
<p class="calibre1"><span class="font1"> (Lat.) casus belli: Tartışma ya da kavga nedeni (y.h.n.)</span></p>
<p class="calibre1"><span class="font1"> (Fr.) Peki o zaman, Paris, ne diyorsun sen? Paris, neyi sevdiğini söyle bana. (y.h.n.)</span></p>
<p class="calibre1"><span class="font1"> (Fr.) quais: Rıhtım (y.h.n.)</span></p>
<p class="calibre1"><span class="font1"> (Fr.) Valet de sentiment: Duygu hizmeti yapan uşak (y.h.n.)</span></p>
<p class="calibre1"><span class="font1"> (Fr.) arrondissement: Yönetim bölgesi, ilave (y.h.n.)</span></p>
</body>
</html>
