<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><span class="font1">receğini varsayarsak, toplam bin iki yüz pound kadar bir şey edecekti. Sürekli parasızlık dünyasından sürekli para dünyasına geçmemi sağlayacak kolay bir adım atmayı reddetmiştim. Hem de ne için? Bir hiç için. Yaptığım iş şu anda bana tamamen anlamsız geliyordu. Madge’in odasında bunun gerekli olduğuna ilişkin bir neden görür gibi olmuştum. Şimdiyse taş çatlasa bu nedenin ne olabileceğini çıkaramıyordum. Kalktım, demir köprüyü yürüyerek geçtim. Institut’nün saati on ikiyi on geçtiğini gösteriyordu. Yürüdükçe büyük bir gerçek gözlerimin önünde ayan olmaya başlamıştı. Hayatta hiçbir şey paradan daha önemli değildi. Bunu daha önce neden anlamamıştım ki? Madge bunun gerçek hayat olduğunu söylemekte haklıydı. İhtiyacımız olan tek şey paraydı ve ben onu geri çevirmiştim. Şimdi kendimi İsa’ya ihanet eden Yahuda gibi hissediyordum.</span></p>
<p class="calibre1"><span class="font1">Durup Paris’e baktım. Paris'in yumuşak renkleri gözlerimin önünde uyandı, berrak ama keskin değil. Balıkçılar balık tutuyor, flaneur’ler* tembellik ediyorlar, suya inen basamaklarda sahiplerinin yüzdürmeye çalıştığı köpekler havlıyorlardı. Köpeklerinin yüzdüğünü görmek insanlara ne tuhaf bir heyecan verir! Yeşil ağaçların ardından Notre-Dame'ın kuleleri çimenlerden kalkan iki sevgili gibi şefkatle yükseliyordu. “Paris” dedim yüksek sesle. Bir kez daha bir şeyler parmaklarımın arasından kayıp gitmişti. Yalnız bu kez bunun ne olduğunu çok iyi biliyordum. Para. Gerçekliğin özü. Tek suç gerçeği reddetmektir. Bir hayalciydim ben, bir suçlu. Ellerimi ovuşturup duruyordum.</span></p>
<p class="calibre1"><span class="font1">Sol kıyıya vardığımda içki içmek için delice bir istek duymaya başladım ve aynı anda üstümde hemen hemen hiç para olmadığını fark ettim. Yola çıkarken cebime, son yolculuğumdan kalma birkaç kâğıt parayı tıkıştırmıştım. Niyetim Madge’den borç almaktı. Ancak estetik duyarlığı olan bir kimse, bin iki yüz poundunu geri çevirdiği birinden beş bin frank ödünç almaya kalkışamaz. Zaten bu benim aklıma gelmemişti bile. Bir küfür savurdum. Ne yapabileceğimi düşünerek Boulevard Saint-Germain’e kadar yürüdüm. Derken, aynı derecede pahalı bir ikinci ihtiyaç kendini duyurmaya başladı; üzüntümü başka birine açmak ihtiyacı. Bu iki ihtiyacı bir-biriyle ve de cebimdeki parayla tarttım. İletişim kurma ihtiyacı daha derindi. Rue du Four’daki postaneye gittim ve Messrs Gell-man ve O’Finney’e şöyle bir tel çektim: </span><span class="font6">En az bin iki yüz poundluk bir meblağı kesinlikle geri çevirmiş bulunuyorum, Jake.</span><span class="font1"> Sonra Reine Blanche’a gidip bir pernod söyledim. Bu, aperififlerin en ucuzu değilse de alkol oranı en yüksek olanıdır. Kendimi biraz daha iyi hissetmeye başladım.</span></p>
<p class="calibre1"><span class="font1">Uzun süre oturdum orada. Başlangıçta aklım fikrim reddettiğim paradaydı. Paranın her yönünü kara kara düşünüyordum. Dolara çeviriyordum bu tutarı, franka çeviriyordum. Bir Avrupa başkentinden alıp öbürüne yatırıyordum. Pintice işletiyordum, yüksek faizlerle. </span><span class="font6">Château</span><span class="font1"> şarapları ve </span><span class="font6">château</span><span class="font1"> kadınlarıyla vur patlasın, çal oynasın yiyordum. Aston Martin’in son modelini alıyordum. Hyde Park’a bakan bir Claire alıyor ve içini herkesin pek tanımadığı Felemenk üstatlarının tablolarıyla dolduruyordum. Çizgili kumaş kaplı bir divanın üstüne uzanıyor ve sinema dünyasının prenslerinin, yanıbaşımdaki uçuk yeşil telefonla ilettikleri yaltaklanmaları, yalvarma ve pohpohlamaları dinliyordum. Ayaklarımın dibinde bir panter gibi uzanmış yatan nefis yıldız, yedi dünyanın bu tanrıçası bana bir bardak daha şampanya dolduruyordu. “H.K. bu arayan” diyordum ona, elimi telefonun ağızlığına kapatarak. “Can sıkıntısı!” Masanın üstünde duran bir orkideyi yıldıza doğru atıyordum ve kadın o gergin parmaklarıyla bedenime sarılarak kendini yukarı, benim yanıma doğru çekedursun, ben H.K.'ye toplantıda olduğumu, sekreterimi ararsa herhalde birkaç gün içinde randevu alabileceğini söylüyordum.</span></p>
<p class="calibre1"><span class="font1">Bundan usanınca Madge’i düşünmeye ve onu Hötel Prince de Cleves’e kimin yerleştirdiğini, görüşmemizin geri planında varlığını duyumsadığım kişinin kim olduğunu merak etmeye başladım. Şu Hint Çini’nde gemileri falan olan adam mıydı acaba? Gözümde canlandırdım onu, ak saçlı, kilolu, fırtınalarla hırpalanmış, şark güneşiyle esmerleşmiş, vaktizamanında çok şeyler görüp geçirmiş yaşlı bir Fransızın, çizgilerinden kudret ve zekâ fışkıran yüzü. Sevdim onu. En aç gözlü düşlerin ötesinde zengin bir adamdı. Tutkuyla paranın peşinden koştuğu yıllar şimdi yarım yüzyılı geçmişti.</span></p>
<p class="calibre1"><span class="font1">Paraya doymuştu bu adam; parayı aşkla sevmiş, parayla cebelleşmiş, para uğruna acı çekip başkalarına acı çektirmişti; para içinde yüzmekten kafası ve gözleri altınla dolup taşmıştı ve en sonunda o paradan bıkmış, parasını servet-be-servet elinden çıkarmıştı. Ancak, para, uğrunda yeterince acıya katlanan kişileri asla bırakmaz. O da yorulmuş, boyun eğmişti. Şimdi yaşlanmış bir eşle yaşar gibi yaşıyordu parasıyla. Fransa’ya dönmüştü, yorgun ve kayıtsız, her isteğini tatmin etmiş ve her doyumun aynı oranda geçici olduğunu görmüş olanların kayıtsızlığıyla. Artık, kendinden başka bütün oyuncuların para kokusu alıp çılgına döndükleri bir ortamda, bu yeni film şirketinin kurulmasını sevecen bir ilgisizlikle izleyecekti.</span></p>
<p class="calibre1"><span class="font1">Ya da Madge’in koruyucusu belki de kurnaz bir İngilizdi; orta yaşlı olarak gözümde canlandırıyordum onu. Film işinde uzun deneyim sahibiydi. Yönetmenlikte başarısız kalıp sanatsal yeteneğini endüstrinin iş cephesine kaydıran biri de olabilirdi; şimdi yitirdiği güzellik hayalini unutmak için para kazanmakla kendini avutuyordu ya, bu hayal onun yakasını asla bırakmayacaktı. Ve o ne zaman sete gelip başka insanların, kendini yirmi beşinde mest etmiş, otuzunda uykusuz bırakmış ve sonunda umarsızlığa boğmuş olan sorunlarla boğuştuğunu görse huysuzlaşacaktı. Madge nerede tanışmıştı onunla? Herhalde film dünyasında verilen şu ünlü partilerin birinde; hani Sammy bana, “Kadın kısmını gözünden ayırmayacaksın” diye uyarıda bulunduğu zaman Madge’in bu gibi partilere sık sık gittiğini söylemişti ya!</span></p>
<p class="calibre1"><span class="font1">Ya da -kahredici olasılık nihayet kafama dank etti- Madge’in -dostu belki de bizzat Pierre'di. Bu düşünceyi sonsuz bir nefretle karşıladım. Ama böyle bir şey hiç de olanaksız değildi; Madge’in çoğu zaman istemesine karşın onu Pierre'le hiç tanıştırmamıştım. Bir sakınganlık güdüsü bu iki kişiyi yan yana getirmemi önlemişti. Öyle İngiliz kadınları vardır ki bunların gözünde Fransız erkekleri, adeta </span><span class="font6">ex officio*</span><span class="font1"> romantiktir; Madge’in de bunlardan biri olduğundan kuşkulanmıştım sanırım. Oysa o, bana söylemeden gidip Jean Pierre’le pekâlâ tanışmış olabilirdi. Konuşurken Jean Pierre’den nasıl samimi biçimde ilk adıyla söz ettiğini anımsıyordum. Gerçi bunu benden ya da yeni ortamından kapmış olabilirdi, ama Jean Pierre’i velinimet rolüne yakıştırmış olması da aynı derecede olasıydı. Pierre benim görüşüme göre çekici sayılmaz ama kadın kısmı tuhaftır.</span></p>
<p class="calibre1"><span class="font1">Bu noktayı biraz daha düşündüm, sonra pek akla yakın olmadığına karar verdim. Kurduğum üç varsayımda en akla yakın geleni ikincisiydi hiç kuşkusuz. Bir süre sonra zaten bunların bana vız geldiğine karar verdim. Bir kadeh pernod beni bir yerden alıp bir yere götürmüştü, ikinci kadeh daha da uzağa götürdü. Zihinsel dağlarımın üstünden güneş doğmaya başladı ve birden, bir ışık patlamasıyla, beni anlamsız sandığım bir karara iten şeyin şimdiye dek karanlıkta kalmış gerçek biçimini açıkça gördüm. Sorun sadece benim Madge’in dünyasına girip Madge’in oyununu oynamak istemeyişim değildi. Hayatımı zaten ödünler ve yarıdoğrularla öylesine çöplüğe döndürmüştüm ki bunlara birkaç tane daha eklesem ayağıma dolanmazdı. Yalanların virajlı tepeleri karşısında dehşete kapılmaktan hiç vazgeçmem, ama gene de bu yollara dalar dururum, onlara, beni yeniden gün ışığına çıkaracak kestirmeler gözüyle baktığım için herhalde. Oysa dünyadaki tek </span><span class="font6">ölümcül</span><span class="font1"> yalan budur belki de. Madge’in bana biçtiği </span><span class="font6">valet de sentiment*</span><span class="font1"> rolü hoşuma gitmemişti, gene de Madge’i sevdiğim için ve akçeli ödülleri uğruna bu rolü oynayabilirdim, ödenecek başkaca bedel olmasaydı. Madge’e sorunun Anna olmadığını söylemiştim ve bu, sanırım doğruydu. Anna’yla olan ilişkimin beni gelecekte neler yapmaya ya da yapmamaya zorlayacağı zamanla anlaşılacaktı. Diyebilirim ki bu konuda neredeyse kaderci bir tutum içindeydim. Eğer Anna beni bütün engellere karşın kendine çekecek güçteyse engeller sırası geldikçe ortadan kalkacak demekti. Bu arada Madge şikâyet edecek durumda değildi. Sorun bu değildi zaten.</span></p>
<p class="calibre1"><span class="font1">Sorunun ne olduğunu kendi kendime sorduğumda, gözümün önüne belirgin olarak, o sabah gördüğüm, üzerinde </span><span class="font6">Prix Goncourt </span><span class="font1">yazan vitrin geliyordu. </span><span class="font6">Prix Goncourt'un</span><span class="font1"> kendisine gelince, </span><span class="font6">je m’en fichais,**</span><span class="font1"> alt yanı bir etiketti. Önemli olan Jean Pierre’in yap</span></p>
<p class="calibre1"><span class="font1">mış olduğu şeydi. Hatta onun bile önemi yoktu. </span><span class="font6">Nous Les Vainque-urs</span><span class="font1"> de Jean Pierre’in bütün öteki kitapları kadar kötü olabilirdi; bu da önemli değildi. Önemli ölan tek şey benim kendi kaderimle ilgili olan ve beni bir buyruk gibi etkileyen bakış açımdı. Senaryo yazmakla ne ilişkim vardı benim? Madge’e bunun benim tarzım olmadığını söylediğimde düşünmeden konuşmuştum, gene de söylediğim doğruydu. Benim ömrümün uğraşı başka yerdeydi. Beni bekleyen bir yol vardı ki ben sapmazsam bu yol sonsuza değin ayak basılmamış olarak kalacaktı. Daha kaç zaman ayak sürüyecektim? İşin özü buydu; başka her şey ancak zihin dağıtıp aldatmaya yarayan gölgelerden ibaretti. Para ne umurumdu benim? Gözümde bir hiçti. O görümün ışığında altınlar kararıyor, güz yaprağı gibi kuruyup ufalanarak toz oluyordu. Bunları düşündüğüm zaman içimi derin bir doyum ve mutluluk doldurdu; hemen gidip Anna’yı aramaya karar verdim.        </span></p>
<p class="calibre1"><span class="font1">Gelgelelim ortada ivedi bir pürüz vardı ki bu da hesabı ödeyecek param bulunmayışıydı. Nasıl olmuşsa dört kadeh pernod tüketerek yüzlerce frank içeri girmiştim. Bahşişi saymasak bile elli frankım eksik kalıyordu. “Acaba borcumu Reina Blanche’da iyi tanınan Jean Pierre’in hesabına yazmasını patrondan isteyemez miyim” diye düşünüyordum ki birden ufukta eskiden tanıdığım, uluslararası ün sahibi bir bedavacı belirdi. Gözleri ışıyarak benden yana yöneldi. Birkaç dakika sonra ben ondan bin franklık bir banknot koparmanın doyumunu yaşamaktaydım. Hem yüzü tutmadığı için, hem de Avrupa'nın hiç değilse üç başkentinde benim kendisine ısmarladığım yüzlerce içkinin hatırası yüzünden, parayı bana vermezlik edememişti. Onu daha yoksul, ama daha erdemli bir insan olarak bırakıp oradan ayrıldım.</span></p>
<p class="calibre1"><span class="font1">Anna’nın hâlâ Paris’te olduğuna ilişkin kanım ne de olsa hayli mantıksızdı. Ama aynı oranda da güçlüydü; köşeyi iyice döndükten sonra doğru bir telefon kulübesine gittim. Önce </span><span class="font6">Club des Fous'ya</span><span class="font1"> telefon ettim; burası Anna’nın birkaç yıl önce Paris’te ilk olarak sahneye çıktığı neşeli, aydın uğrağı bir </span><span class="font6">boite'tı.*</span><span class="font1"> Ama orada kimse Anna konusunda bir şey bilmiyordu. Paris’e geldiğini biliyorlardı, ama hâlâ burada olup olmadığı, buradaysa nerede bulunabileceği konusunda bir bildikleri yoktu. Onu görmüş olabilecek birkaç kişiye telefon ettim; onlar da aynı şeyi söylüyorlardı, yalnız içlerinden biri onun bir gün önce gemiyle Paris’ten ayrılmış olduğunu sanıyordu, ama bu Edith Piaf da olabilirmiş, adam kesin olarak bilmiyordu. Bu kez otellere telefon etmeye başladım. Önce Anna'yla birlikte kaldığımız otelleri aradım, belki hislerine kapılıp bunlardan birine gelmiş olabilir diye. Sonra da, belki konfor sevgisi hislerinden baskın çıkmış ya da hisler ters yönde işlemiştir diye, daha lüks otelleri aradım. Hepsi boşuna. Kimse onu görmemişti, nerede olduğunu kimse bilmiyordu. Çabalamaktan vazgeçtim, üzgün üzgün yürümeye koyuldum. Hava çok sıcaktı.</span></p>
<p class="calibre1"><span class="font1">Anna Paris'teyse ne yapıyor olabilirdi? Birisiyle birlikte olması mümkündü. Birisiyle birlikteyse benim defterim dürülmüş demekti. Onun yalnız olduğu varsayımından yola çıkmalıydım. Şarkıcılarla tiyatroculardan biriyle beraber değilse burada tek başına ne işi olabilirdi? Anna’nın kişiliği konusunda bildiklerimden çıkarılacak sonuç apacıktı. Anna güzel bulduğu bir yerde oturup meditasyona dalmış olmalıydı. Ya da beşinci ya da altıncı </span><span class="font6">arrondissement’laıda* </span><span class="font1">hir yerde ağır ağır dolaşmakta. Monmartre’a gitmiş olabilirdi elbet, ama eskiden beri o merdivenlerden öyle yakınırdı ki! P£re-Lachaise’e de gitmiş olabilirdi, ama ben şimdi ölümü düşünmek durumunda kalmak istemiyordum. Belki sol yakadaki kutsal köşelerimizi dolaşırsam onu bulabilmeyi, az da olsa, umabilirdim. Öbür seçenek, içip kafayı bulmaktı. Bir </span><span class="font6">tartine**</span><span class="font1"> satın aldım ve Luxem-hourg bahçelerinin yolunu tuttum.</span></p>
<p class="calibre1"><span class="font1">Dosdoğru Fontaine des Medicis’e gittim. Ortalıkta kimsecikler yoktu, gene de bu yerin ruhu beni derhal kavradı, ayrılamadım. Çok eskiden, Anna’yla Paris'te bulunduğumuz sırada her gün buraya gelirdik, şimdi de sessizlikle sarılmış olarak burada durukken, “Beklersem mutlaka gelecektir” diye düşünmekten kendimi alamıyordum. Tenha bir yerdeki su sesinde büyüleyici bir şey vardır. Kimse onları izlemediği zamanlarda şeylerin neler yaptığını anlatır hu mırıltı. Berkeley’in uysal bir yadsınmasıdır. Köşeyi alacalı çınar ağaçları kuşatmıştı. Yavaş yavaş yaklaştım oraya. Bugün çeşmenin yeşil basamaklarından aşağı hemen hemen hiç su akmıyor ve yüksek yapay grottonun sudaki resmi ancak belli belirsiz kıpırdıyordu. Suyun üstünde nilüfer çiçekleri gibi salınan birkaç yaprak vardı. Basamaklardaki yelpaze kuyruklu güvercinler kana kana su içmek için havuzun içine giriyorlardı. Yukarıdaki taş âşıklar kıpırtısız uzanmaktaydılar; kadın, o nefis bedenini ortaya atan mahcup bir kendini bırakmışlık sergilerken erkek onun başını avuçları içine almıştır, şehvet denilemeyecek kadar sıcak bir sevgiyle, öylece yatıp dururlar orada, tepelerindeki kayadan eğilip onları gören Polyphemus’un, yağmurdan ıslanıp hava değişimleriyle yıpranmış, güvercin pisliğine bulanmış, koyu yeşil renkli Polyphemus’un<a id="footnote1"></a><sup class="calibre2"><a href="#bookmark0">1</a></sup> tek gözlü bakışıyla taş kesilmişçesine. Ben de orada uzun süre, taş bir vazoya yaslanıp durdum, kadının kalçasının yuvarlağını düşüncelere dalarak seyrettim. Sağ bacağının altta kıvrılışı, o çıplak sol bacağının tertemiz bir dalgalanmayla öne doğru uzanışı, o dalga ki düşünce ve isteği, hemen hemen aynı anda alıp bilincin en üst noktasına yükseltir; uzanmış yatmaktadır işte, tetikte gene de rahat, şahane biçimde çırılçıplak, gözlerini yummuş hafifçe gülümseyerek. Uzun süre bekledim, ama Anna gelmedi.</span></p>
<p class="calibre1"><span class="font1">Bunun üzerine Anna’nın Paris’te en çok sevdiği şeylerle yerleri anımsamaya çalıştım. Jardin des Plantes’deki bukalemunları severdi. Ben de gidip bukalemunlara baktım. Yavaş, çok yavaş devinimlerle kafeslerine tırmanıp duruyorlardı. O uzun kuyruklarını anlatılmaz bir sakınganlıkla kıvırıp açarak upuzun ellerinden birini uzatıp zor seçilir bir hamleyle bir üstteki dala tutunuyorlardı. Kısık gözleri bir an dalıp gidiyor, sonra bir göz usulcacık başka bir açıya kayıyordu. Ben de çok severdim onları. Bukalemunlar, “Yaşamın asıl temposu budur” derlerdi bana, bir yandan. da âdeta yürek çatlatan bir yavaşlıkla bir başka bacaklarını öne uzatır ve sonra kaskatı bir hareketsizlik içinde donup kalırlardı. Onları seyrederken zaman kavramım yavaşladı, hatta durur gibi oldu. Saniyelerin uzayıp da-kikalaştığı, devinimle hareketsizliğin hemen hemen tümden bağdaştığı bu yerde de uzun zaman kaldım. Aıına gelmedi.</span></p>
<p class="calibre1"><span class="font1">Jardin’den telaşla ayrılıp quais’ler boyunca koşmaya başladım. Kiliselere dalıp çıktım birbiri ardına, Saint Julien, Saint Severin, Saint Germain, Saint Sulpice; olur a, Anna’yı bunların birinde bulabilirdim, başını arkaya atmış, kimbilir hangi hüzünlü dileği besler durumda. Boşuna. Notre-Dame’ın arkasına, kilisenin gemi gibi göründüğü, çok zaman serçelere yem attığımız avluya gittim. Sağ kıyıya geçerek Grand Palais’nin arkasındaki bütün gece açık duran, kaskatlı bahçeye gittim. Boşuna. Oradan Saint Eustache’a gidip binbir biçimli sütunların ormanında dolaştım. Sonra da çaba-lamayı bıraktım. Akşam yaklaşmıştı. Pazar yerlerinin önünde, kaldırımları hortumlarla yıkıyorlardı, kaldırım önlerindeki dereciklerde meyveler, sebzeler hızla yüzmekteydi. Bir parça ekmekle bir Camembert peyniri aldım ve evlerine götürdükleri uzun ekmeklerin uçlarını geveleyen bir şişman kadınlar kalabalığının arasından ayaklarım beni kendiliklerinden gene Saint Germain’e doğru sürüklemeye başladı. Yürüdükçe Anna'nın hayali gözlerimden biraz silindi, kentin her zamankinden daha çok </span><span class="font6">tricolores'le*</span><span class="font1"> süslenmiş olduğunu ayrımsadım ve yan sokaklarda evden eve uzanan küçük bayrak zincirlerinin asılı olduğunu gördüm. Bir bayram kutlanmaktaydı. O zaman temmuzun on dördü olduğunu anımsadım.</span></p>
<p class="calibre1"><span class="font1">Brasserie Lipp’e ulaştığımda oturmak gereksinmesini duydum. Ben de oturup bir vermut söyledim. Sabahki olaylar daha şimdiden çok uzaklarda kalmış gibiydi, bu olayları izleyen aydınlanma dakikası da bir o kadar uzaktaydı sanki. Şimdi bu olaylara ilişkin herhangi bir şey hissediyorsam donuk, aptal bir acıydı ki bu, parayı teptiğim için duyduğum pişmanlık da olabilirdi, öğle saatinde fazla pernod içmenin gecikmeli etkisi de. Gene de Anna’ya olan ihtiyacım keskinliğini yitirmiş değildi. Aılna neredeydi şu anda? Belki dc çok yakınlardaydı, bir otel odasında yatağın üstüne oturmuş, yarı toplanmış bir bavula bakmaktaydı. Boynunun o hüzünlü açısını gözümde canlandırınca bu düşünceye katlanamayacağımı anladım. Yok, hiç kuşkusuz Anna bir gemideydi, küpeşteye dayanmış, gözleri daha şimdiden Amerika’yla dolu. Bu düşüncelerden hangisinin daha nahoş olduğunu bilemedim.</span></p>
<p class="calibre1"><span class="font1">Brasserie Lipp’e gelip oturalı daha ancak üç beş dakika olmuştu ki garsonlardan birinin, “Mösye Dahnagoo, Mösyö Dahnagoo!" diye seslendiğini duydum. Avrupa’nın her köşesindeki kafelerde adım çağrılmıştır, bu yüzden hazırlıklıydım. Elimi salladım. Garson elinde bir telgrafla yanıma geldi. Aklıma gelen ilk çılgın düşünce bunu Anna’nın New York’tan çekmiş olmasıydı. Hemen kaptım. Telgraf İngiltere’den, Dave’dendi. Dave, Brasserie Lipp yönündeki tercihimi bildiğinden, belki bir rastlantıyla beni bulur diye, telgrafı buraya çekmiş olmalıydı. Mesaj şöyleydi: </span><span class="font6">Boşver Lyrebird bugün bire yirmi kazandı.</span></p>
<p class="calibre1"><span class="font1">Paris’te </span><span class="font6">quatorze</span><span class="font1">* heyecanının titreşimleri duyulmaya başlamıştı. Boulevard Saint-Germain'de yürümeye koyuldum. Ceketsizdim, günün tatlı bir akşama dönüşmüş olmasına karşın gene de sıcaktan son derece rahatsızdım. Yavaş yavaş yürüyerek, akasya ağaçlarının arasında oturmuş, anlaşılabilir bir kuşkuyla Cafe de Flore’den yana bakan Diderot'nun önünden geçtim. Yolda aşağı yukarı yürüyen bir sürü insan vardı ve caddeden birbirine karışmış konuşma ve gülüşme seslerinin uğultusu yükseliyordu. Bütün Paris sokaklardaydı. Odeon’a vardığımda kafelerin, kaldırımların ortasına kadar yayılmış olduğunu gördüm; Rue de l’Ancienne-Comedie’de insanlar daha şimdiden bir akordiyon müziğine uyarak dans etmeye başlamışlardı bile. Yukarıda asılı rengârenk lamba zincirleri akşam aydınlığında ışıldıyordu. Bir süre oturup dans edenlere baktım.</span></p>
<p class="calibre1"><span class="font1">Siz de benim gibi bir yalnızlık ehliyseniz temmuzun on dördünde Paris’i tek başınıza gezmenizi tavsiye ederim. O gün kent, yaz mevsiminin ısıtıp parfümlediği gür saçlarının dağdağasını açıp salıverir. Paris’te her erkeğin bir sevgilisi vardır, ama o gün her erkek bir sultandır. O gün insanlar küme küme toplaşır ve parlak renkli kuş sürüleri gibi cıvıldaşarak kente yayılırlar. Flamaların açılıp serpantinlerin atılması, fişeklerle şampanyaların patlaması ve güvercinlerin uçurulması arasında, sokaklardaki neşe yumağı akşam saatleri ilerledikçe, giderek büyür. Kimse dışarıda kalmaz ve sonunda bütün kent muazzam bir parti olup çıkar. Böyle bir bayramda tek başına olmak tuhaf bir deneyimdir. İçkiyi kesmeye</span></p>
<p class="calibre1"><span class="font1">karar verdim. Birkaç kadehten sonra içli bir kimsesizlik duygusunun şu serinkanlı zevkimi bozmaya başlayacağını biliyordum. Oysa çılgın eğlence âlemlerinin serinkanlı, aklı başında seyircisi olmak; yanına gelen kadınları ve yalnızlık düşmanlarının onu sarmalamak için serptiği konfetileri solgun bir gülümseyişle itip geçen yalnız adam olmak; o gece için benim kendi kendime vaat ettiğim keyif işte buydu. Ve böylesine kırk yılda bir oluşan bir düşünceler bileşimini, bulamadığım bir kadının özlemiyle mahvetmeye hiç niyetim yoktu.</span></p>
<p class="calibre1"><span class="font1">Bu güzel kararları verdikten sonra, dans edenlerin arasından kendime yol açarak Rue Dauphine’den aşağı yürümeye başladım. Irmak kıyısında olmak istiyordum. Irmağa yaklaştıkça kalabalık artıyor, sesler koyu akşam havasında yarasalar gibi uçuşuyordu. Bir beklenti duygusu benliğimi sardı. Adımlarım yönlendiriliyordu artık. Pont Neuf Köprüsü’nün üstüne çıktım. Daha tam karanlık basmamakla birlikte </span><span class="font6">ışıldaklar</span><span class="font1"> yakılmıştı. Tour Saint-Jacques, altın renginde, duvar halılarındaki kuleler gibi yükseliyor ve Sainte Chapelle’in narin parmağı, üzerindeki her dal ve çiçek açıkça görü-  nerek, gizemli biçimde Palais de Justice binasından yukarı doğru uzanıyordu. Ta tepede Eyfel Kulesi’nin döner </span><span class="font6">ışını</span><span class="font1"> vardı. Aşağıda, Vert Galant’daysa bağırışlar, kahkahalar, suya atılan şeylerin şapırtısı duyuluyordu. Bunlara arkamı döndüm. Notre-Dame’ı görmek ihtiyacındaydım. Place Dauphin Meydanı’ndan geçip Pont Saint -Michel Köprüsü’nde ana yola çıktım. Sevgilimi ırmağın öte yakasından görmek istiyodum. Şenlikçilerin itiş kakışına karşı kendimi duvara yapıştırdım ve Nötre Dame’ın, gerisinde gece karanlığının birikmeye başladığı sedef kulelerine baktım. Bu kilisenin, kimi kadınlar gibi kendi güzelliğinin gölgesinde kalması ne tuhaftır! Ona doğru yaklaşmaya başladım ve sonunda, tam altından geçen dalgasız ırmağın aynasında şeytani bir Notre-Dame göründü, bir başın aynaya kuru kafa olarak yansıması gibi. Işıklı imge yavaştan şişip parçalanıyor, şimdi bütün köprülerin üstünden iki yönde akan kalabalıklara hiç aldırış etmeden kendi sakin ritmini sürdürüyordu.</span></p>
<p class="calibre1"><span class="font1">Bir parmaklığa dayanmış duruyordum. Havanın sıcağında hiç eksilme olmadan, mavi tonların perde perde koyulmasıyla karanlık basmaktaydı. Üstünde bir akordiyon bandosu ve peşinden kuyruk</span></p>
<p class="calibre1"><span class="font1">gibi koşan insanlarla bir at arabası geçti. Kâğıt şapka takmış bir adam koşarak gelip suratıma konfeti fırlattı. Pont Saint-Michel Köprüsü’nün üstünde bir grup öğrenci şarkı söylüyordu. Küçük bir kalabalık bir bayrağın ardından uygun adım yürüyerek yaklaştı. Ben, bir içki içmenin belki de iyi geleceğini düşünmeye başlamıştım. Yalnızlığın dengesi böylesine dingildektir işte. Derken birden, yükseklerde cızırtılı bir patlama oldu ve sonra eriyerek bir mırıltıya dönüştü. Başımı kaldırıp baktım. Havai fişek gösterisi başlamıştı. İlk yıldız kümesi ağır ağır aşağıya doğru süzülerek solarken binlerce gırtlaktan kıvançlı bir, “aaah” ünlemi yükseldi ve herkes olduğu yerde kaldı. Bir fişek daha patladı, sonra bir tane daha. İnsanlar daha iyi görebilmek için rıhtımlara çıktıkça arkamdaki kalabalığın yoğunlaştığını hissedebiliyordum. Parmaklıkla insanlar arasında sıkışıp kalmıştım.</span></p>
<p class="calibre1"><span class="font1">Ben kalabalıklardan korkarım; oradan kurtulmak istiyordum, ama şimdi kıpırdamanın yolu yoktu. Kendimi yatıştırıp havai fişekleri seyre daldım. Nefis bir gösteriydi doğrusu. Fişekler kimi zaman teker teker, kimi zamansa toplu halde havaya fırlıyordu. Kimileri kulakları sağır edici bir çatırtıyla patlayıp minik altın yıldızlardan bir yağmur yağdırıyor, kimi hafif bir iç çekişiyle patlayarak havada hemen hemen kıpırtısız duran iri, renkli ışıklardan oluşma çiçekler gibi açılıyor, sonra iyice yavaştan, sönüp gidiyordu. Derken beş, altı fişek birden havaya fırlayınca bir an için gökyüzüne bir uçtan bir uca altın tozu ve kopmuş çiçekler saçılıyordu, bir çocuk odasının halısı üstündeki kaos misali. Boynum tutulmaya başlamıştı. Ensemi hafifçe ovuşturarak başımı her zamanki açısına getirdim, gözlerimi kalabalığın üzerinde şöyle bir dolaştırdım. İşte tam o anda Anna’yı gördüm.</span></p>
<p class="calibre1"><span class="font1">Irmağın karşı kıyısında, Petit Pont Köprüsü’nün köşesinde, suya inen basamakların hemen üstünde duruyordu. Yanıbaşında bir sokak lambası olduğundan yüzünü açıkça görebiliyordum. Bunun Anna olduğu şüphe götürmezdi. Ona bakarken yüzü birden, resimlerdeki azize yüzleri gibi sanki ışıdı ve onu çevreleyen binlerce yüz kararmış gibi oldu. Onu neden d:ıha önce görmediğimi anlayamı-yordum. Bir an felce uğramış gibi durdum, sonra kendime kalabalıkta itiş kakış yol açmaya kalkıştım. Ama kesinlikle imkânsızdı bu. Kalabalığın en sıkışık yerinde, duvara yapışmış durumdaydım. Hıncahınç insan kitlesini yarıp geçmeye çalışmak şöyle dursun, vücudumu döndüremiyordum bile. Havai fişeklerin sonunu beklemekten başka yapacak şey yoktu. Elimi, göğsümden fırlayacakmış gibi çarpan yüreğime bastırıp gözlerimi Anna’ya diktim.</span></p>
<p class="calibre1"><span class="font1">“Yalnız mı acaba” diye merak ediyordum. Bunu kestirmek güçtü. Birkaç dakika gözledikten sonra yalnız olduğuna karar verdim. Başını göğe kaldırmış, hiç kıpırdamadan duruyordu ve arada patlayan özellikle şahane fişekler karşısında kalabalıktan yükselen hayranlık sesleri ne denli yüksek olursa olsun, o, kendi duyduğu zevki yanındaki herhangi biriyle paylaşmıyordu. Kendi başına olduğu kesindi. Ben şimdi taşkın bir sevinç içindeydim. Ama, ya kalabalık dağılırken onu kaybedersem diye azap da çekiyordum. Ona seslenmek istiyordum, ama bizi çepeçevre saran seslerin mırıltısı öyle yüksek ve yaygındı ki benim çağırışım onun kulağına asla erişemezdi. Alev alev yanan bakışlarımı onun üstüne mıhladım, olanca ruh gücümle seslendim ona.</span></p>
<p class="calibre1"><span class="font1">Derken Anna yerinden kıpırdadı. O kıyıdaki kalabalık daha az yoğundu. Anna iki adım attı, sonra duraladı. Dehşet içinde ona bakıyordum. Sonra onun tam karşımdaki basamaklardan su kıyısındaki yola doğru inmekte olduğunu ayrımsayınca derin bir soluk aldım. Yola çıktığı zaman onu iyice gördüm, üstünde uzun, mavi bir etekle beyaz bir bluz vardı, ceketsizdi, eline çanta da almamıştı. Çılgına dönerek adını bağırdım, ama kasırga ortasına ok fırlatmaya benziyordu bu. Binlerce, on binlerce ses çağrımı bastırdı. Basamaklar fişeklere bakmak için oturan, ayakta duran insanlarla dolu olduğu için Anna kendine yol açıp aşağı inmekte zorluk çekiyordu. Yarı yolda durdu, sonra çok iyi anımsadığım kendine özgü, sözlere sığmayacak kadar zarif bir hareketle eteklerini arkadan toplayarak inmeyi sürdürdü.</span></p>
<p class="calibre1"><span class="font1">Irmağın tam kenarında boş bir yer buldu, ayaklarını altına toplayarak oturdu. Sonra fişekleri izlemek için gene başını havaya kaldırdı. Irmak şimdi gece göğünün altında simsiyah ve cam gibiydi; siyah bir ayna ki her sokak lambası içine bir ışık kalemi gibi yansıyor ve göklerdeki şehrayinden arada çil altınlar düşüyordu. Karşı kıyıdaki insan sırası bu aynaya dupduru vurmuştu. Anna'uın imgesi, ayakları dibindeki suda kıpırtısız duruyordu. Acaba, diye düşündüm, sol kıyıda yol duvarıyla aynı hizada olan suya benim imgem de açıkça vurmuş mudur? Kendim ya da imgem belki Anna'nın dikkatini çekeriz umuduyla ellerimi salladım. Sonra bir kutu kibrit çıkarıp yüzümün yakınında bir iki tane yaktım. Ama böylesi ışıklarla dolu bir galakside benim küçük ışığımın dikkat çekmesi beklenemezdi. Anna göğe bakmayı sürdürüyordu. Ben kanat çırpar gibi el kol sallayarak vücudumun belden yukarısını gülünç bir kukla gibi kıvırtadurayım Anna büyü' yapılmış bir masal prensesi gibi öylece oturuyordu, başı arkaya atılı, bir eli dizini kavramış. Ve gökten akan bir yıldız yağmuru neredeyse kucağına düşüyordu. Bir an sonra elimin yanındaki korkuluk duvarına sert bir patırtıyla bir şey düştü. Düşünmeden elime aldım. Fişeklerden birinin çomağıydı. Kaldırdım, bir sonraki yıldız sağanağının ışığında çomakta yazılı olan adı okudum; “BELFOUNDER.”</span></p>
<p class="calibre1"><span class="font1">Bir an, tuhaf bir şaşkınlıkla elimde tuttum çomağı. Sonra dikkatle nişan alarak, suya, tam Anna’nın sudaki imgesine fırlattım, aynı anda da kolumu sallayıp bağırdım. İmge parçalanıp dağıldı ve iki köprünün arasındaki ayna uzun süre bulanık kaldı. Anna başını eğmişti; ben neredeyse tepetaklak suya düşecek gibi ona doğru eğilirken o gözlerini şimdi ağır ağır denize doğru yüzmekte olan çomağa dikmiş duruyordu. Derken arkamdan birilerinin, </span><span class="font6">"C’est fini”* </span><span class="font1">dediğini duydum, sırtımdaki basınç hafiflemeye başladı.</span></p>
<p class="calibre1"><span class="font1">Harekete hazır durumda, bakalım Anna şimdi ne yapacak, diye bekliyordum. Karşı kıyıdakiler köprülerin basamaklarından yukarı çıkmaya başlamışlardı. Anna yavaş yavaş ayağa kalkıp eteklerini silkeledi. Eğilip bir ayağını ovuşturdu. Sonra dönüp Petit Pont yönünde yürümeye başladı. Ben de aynı yönde ilerlemeye çabaladım. Onun basamaklardan çıktığını görebiliyordum. Sonra onu gözden yitirdim. Bir insan selinin akıntısına karşı savaşarak köprüyü geçtim. Konuşma sesleri, kahkahalar çevremde rüzgâr gibi savruluyordu. Parlak ışıklar altında çehreler bana yaklaşıyor, her biri bir gülümseyişle çarpıldıktan sonra kayıp gidiyordu. Öbür kıyıya geçip Saint-Michel Köprüsü'ne yöneldim. Biraz ileride altın saçlarla taçlanmış bir baş görüp peşinde düştüm. Boulevard du Palais’yi geçtiğim sırada, kalabalığın içinde, biraz ilerimde giden o kadının sahiden Anna olduğunu gördüm. Şimdi telaşım azalmıştı. Çok çabala-sam ona yetişebilirdim; ama bıraktım, kalabalık bizi bildiği gibi sürüklesin; ortalık biraz aralansın diye bekledim. Böylece adayı boydan boya kat ettik.</span></p>
<p class="calibre1"><span class="font1">Anna Pont Neuf'den geçerek sağ kıyıya geldi, böylece Louvre önündeki, çok daha tenha olan kaldırıma ulaştık. Pont des Arts’da birikmiş olan bir kalabalığı da geçtiğimiz zaman aramızda kırk elli metre bir şey kalmıştı ve Louvre 'un ışıldaklarla aydınlatılmış duvarları önünde Anna apaçık görünüyordu. Biraz topalladığını görebiliyordum, ayakkabısı acıtıyor olsa gerekti; ama gene de güçlü, kararlı adımlarla yürüyordu. O zaman ilk olarak onun amaçsızca dolaşıyor olmadığını anladım. Şimdi istesem kolayca yetişebilirdim ona. Ne var ki bir şey beni duralatıyordu. Onun nereye gideceğini görmekten bir zarar gelmezdi. Böylece peşi sıra yürümeyi sürdürdüm. Anna Pont Royal’de karaya doğru yöneldi.</span></p>
<p class="calibre1"><span class="font1">Anna şu anda neler görüyordu, o altın başını hangi düşünceler dolduruyordu acaba? Orta yerinde, düş kuranların ağır adımlarıyla ilerlediği şu sahneyi hangi hüzün ya da umut imgesi gözünden siliyordu? Beni düşünüyor olabilir miydi? Paris nasıl benim için onunla dopdoluysa onun için de benimle dopdolu muydu? Koşup ona yetişmemi önleyen şey, biraz da bu konuda bir işaret almak için kapıldığım çılgın bir umuttu. Anna’yla birlikte yaptığımız şeylerden biri geceleyin Tuilerias bahçelerine gitmekti. Bu parka rıhtımlardan, Concorde’dan ve Rue de Rivoli'den girmek olanaksızdır ama Rue Paul- Deroul£de yönünden yaklaşırsanız karşınıza yalnızca üstünü ot bürümüş bataklık bir hendekle alçak bir parmaklık çıkar. Olağan gecelerde, görevleri bu yörede nöbet tutmak olan jandarmalar vardır, bu da Tulicries’e geceleyin büyülü bir masal bahçesinin çekiciliğini katar. Ama bu gece olağan kurallar gevşetilmiş olabilirdi. Anna’nın park yönüne saptığını gördüğümde yüreğim sevinçten ağzıma geldi: Dido’nun mağaraya yöneldiğini görünce Aeneas’ın yüreği de böyle hop etmiş olsa gerektir. Adımlarımı sıklaştırdım.</span></p>
<p class="calibre1"><span class="font1">Yol ışık içinde yüzüyordu. Bir yanda Arc du Carrousel, kusursuz oranlarıyla uzamdan kopmuş, hayalde canlandırılan bir kemer gibi duruyor, geride de Louvre’un, keskin ışıkta tüm ayrıntıları görünen muazzam düzlemi sahneyi kuşatıyordu. Öbür yanda o doğa dışı bahçe uzanıyordu; sarı lambaların altındaki yeşil metal çimenleri, parlak renklerinden utanmış gibi duran çiçekleriyle; yapraklarını açarken bile kıpırtısız görünebilen dingin düş çiçekleri. Parmaklığın biraz ötesinde bahçe ağaçlanıyor, ağaçların ötesindeki bir ışık patlaması Place de la Concorde meydanını belirliyor, bunun gerisindeki aydınlatılmış tepenin üstünde, bir karanlık perdesinin önünde de, Arc de Triomphe yükseliyor, tak boyundaki dev bayrak orta kemerin içinde dalgalanıyordu.</span></p>
<p class="calibre1"><span class="font1">Anna şimdi, hâlâ hafiften topallayarak çimenlerin üstünde yürüyor, defne çelenkli başları ve mermer kıçlarıyla bu çimlikleri süsleyen beyaz heykellerin zarif asimetrik pozlarının arasından süzülüyordu. Bronz panterlerin hemen ardındaki parmaklığa, eskiden çok zaman tırmanıp içeri girdiğimiz noktaya geldi. Çimenli tümseği tırmanıp o uzun, bol eteğini kaldırmıştı; o anda ona öyle yakındım ki o uzun bacağının beyaz parıltısını da kalçasına kadar gördüm. Parmaklığı atladığım sırada o benim otuz adım kadar önümde, çiçek yataklarının arasında yürüyordu. Hemen ilerimizde çimlik bitip ağaçlar başlayacaktı. Ağaçlığın koyu fonu önünde belirlenen siluetini gördüm; masallardaki yapayalnız kalmış kızları andırıyordu. Sonra durdu. Ben de durdum. Bu dakikaların efsununu uzatmak istiyordum.</span></p>
<p class="calibre1"><span class="font1">Anna eğildi, ayakkabılarının birini çıkardı. Sonra öbürünü çıkardı. Ben, onun o zavallı ayaklarına içim sızlayarak, bir fundanın gölgesinde durmuştum. Aptal çocuk, neden hep ayağına dar gelen pabuçlar giyerdi ki? Ben orada durmuş onu gözlerken yerden gecenin parfümleri yükselerek bulut gibi çevremde halkalanıyordu. Anna o beyaz ayaklarıyla yerde eşelendi. Çorapsızdı. Sonra, elinde pabuçları, yavaş adımlarla çimliğin sınırından yürümeye başladı. Bir çekme halatıyla asılınmışçasına peşine düştüm. Bir an sonra koruluğa girecektik. Koruluk önümüzde uzanıyordu şimdi, sıra sıra kestane ağaçlarıyla; ağaçların yaprakları, Paris'teki kestane ağaçlarına özgü olan o minnacık yapraklar, yaygın ışıkta berrak çizgilerle çizilmiş, tek tek görünüyordı.1'\ uçları daha temmuz ayında sararmaya başlamıştı. Anna koruluğa girdi.</span></p>
<p class="calibre1"><span class="font1">Çimlik burada sona eriyordu, ayaklarımın altında gevşek, kumlu bir toprak vardı. Anna hiç duraksamadan buraya adımını attı. Onun peşi sıra gölgelerin içine girdim. Anna yollardan birinde bir süre ilerledikten sonra gene duraladı. Çevresindeki ağaçlara bakındı, sonra bunlardan birine yanaşarak o iki minik pabucunu ağacın dibindeki kovuğa soktu. Şimdi daha serbest, yürümesini sürdürdü. Bu yaptığı beni müthiş heyecanlandırdı. Alaca karanlıkta kendi kendime gülümsedim; neredeyse yüksek sesle gülüp el çırpa-caktım. Ayakkabıların durduğu yere gelince eğilip bakmaktan kendimi alamadım; yarı karanlıkta bir çift tavşan yavrusu gibi kıvrılmış duruyorlardı. Bir an baktım, sonra karşı konulmaz bir güdüye boyun eğerek onları yerden aldım.</span></p>
<p class="calibre1"><span class="font1">Fetişist değilimdir ben; bir kadının ayakkabılarındansa kendini kucaklamayı bin kat yeğ tutarım. Gene de ayakkabıları avucumda sıkarken ellerim titriyordu. Teklerini birer elime alarak yürümeye başladım; kumlu toprakta ayaklarım hiç ses çıkarmıyordu. Benim ayakkabıları almak için eğildiğim anda Anna başka bir yola sapmıştı. Şimdi diyagonal olarak ağaçların arasından, önüm sıra onun beyaz bluzunu görebiliyordum, beyaz bir bayrak gibi. Koruluğun en sık yerine varmıştık. Acele etmeye başladım. Şu anda beni düşündüğü, benim için hazır olduğu, bu uzun izleyişten sonra şüphe götürmezdi. Önceden kararlaşmış bir buluşmaydı bu. Ona olan ihtiyacım beni elle tutulur bir güç gibi ona doğru çekiyordu. Kucaklaşmamız yılların çemberini kapatıp altın çağı başlatacaktı. Hızla ilerledim; mıknatısa koşan bir çelik parçası.</span></p>
<p class="calibre1"><span class="font1">Ona yetiştim ve kollarımı açabildiğimce açtım. </span><span class="font6">“Alors, cherie?”</span><span class="font1"> dedi yumuşak bir ses. Bana doğru dönünce yüzyüze geldiğim kadın Anna değildi. Yaralanmış gibi geriledim. O beyaz bluz aldatmıştı beni. Bir an birbirimize baktık, sonra ben başımı çevirdim. Bir ağaca yaslanıp durdum. Sonra rasgele bir yola sapıp sağa sola baka baka koşmaya başladım. Anna çok uzaklaşmış olamazdı. Ama ormanın içi son derece karanlıktı. Bir an sonra kendimi Jeu de Paume’un basamaklarında buldum. Demir parmaklığın ardında Concorde’un parlak ışıkları vardı. Burada, birbirine karışmış insan sesleriyle müziğin şamatası arasında binlerce insan dans etmekteydi. Gürültü yüzüme ansızın, bir dalga gibi çarptı; birileri gözüme karabiber atmışçasına başımı çevirip döndüm, gene ağaçların arasına daldım.</span></p>
<p class="calibre1"><span class="font1">Anna’nın adını çağırarak koşuyordum, ama şimdi birden, orman heykeller ve âşıklarla dolmuş gibiydi. Her ağaç mırıldaşan bir çift peydahlamıştı ve her yol, benimle alay edercesine, karşıma taştan bir figür çıkarıyordu. Yollarda narin karaltılar kayıyor, ağaçlar arasından sızan loş ışık solgun yüzlere vuruyordu. Concor-de'dan gelen şamata ağaç tepelerinde yankılanıyordu. Küt diye bir ağaç gövdesine çarpıp omzumu acıttım. Kemerli yolda hızla koşarken karşıma kıpırtısız duran mermer gözlü bir şekil çıktı. Dört bir yanıma bakınıp gene Anna'nın adını çağırdım, ama sesim bir pelerinin kıvrımlarına takılıp kalan bir bıçak gibi gecenin kadifesine takılıp kaldı. Boşuna çabalıyordum. Anna belki de koruluğun öbür yansına gitmiştir, diye düşünürek ana yolun karşı yanına geçtim. Bir erkek yüzü dönüp bana baktı, ayağım birilerinin ayağına takıldı. Bir süre ortalıkta yitik bir köpek gibi koşuşup durdum.</span></p>
<p class="calibre1"><span class="font1">En sonunda bitkin ve umarsız düşerek durduğum zaman Anna’nın ayakkabılarının hâlâ elimde olduğunu gördüm. Gerisin geriye döndüm, tazelenmiş bir umutla bir koşu kopararak ormana ilk girdiğimiz ağaçlı yola döndüm. Yollar birbirine öyle benziyor- -du ki tam yerini bulmak zordu. Bulduğumu sandığım zaman dibinde kovuğu olan ağacı aramaya başladım. Ama bütün ağaçlarda kovuk vardı, gene de hiçbiri Anna'nın ayakkabılarını bıraktığı ağaca tam olarak benzemiyordu. Yanlış yerden girmiş olduğumu düşünmeye başladım. Çimenlerin üstünden geçerek geri dönüp yeni bir seçim yaptım, ama bunun doğruluğundan da tam emin değildim. Bir süre sonra, elimden gelen tek şeyin, Anna geri döner umuduyla beklemek olduğuna karar verdim. Bir ağaca dayanıp durdum. Karanlıkta fısıldaşan çiftler yanımdan gelip geçiyordu ve ben giderek üzgünleşen bir sesle durup durup Anna’nın adını çağırıyordum. Yorulmaya başlayarak ağacın dibine oturdum; ayakkabıları hâlâ kucağımda sımsıkı tutuyordum. Kaç zaman geçti, bilemeyeceğim; zaman geçtikçe üzerime çok hüzünlü bir dinginlik çöküyordu, çiğ yağarcasına. Anna’nın adını çağırmaktan vazgeçip sessizlik içinde beklemeye koyuldum. Gece havası soğumaya başlamıştı. Anna’nın gelmeyeceğini artık biliyordum.</span></p>
<p class="calibre1"><span class="font1">En sonunda ayağa kalkarak tutulmuş bacaklarımı ovuşturdum. Tuileries Parkı’ndan çıktım. Sokaklarda gecenin fırlatılıp atılmış oyuncakları saçılmıştı. Yorgun insanlar, rengârenk bir kâğıt denizinin ortasından evlerine dönmekteydiler. Eğlenti sona ermişti. Alaya ben de katıldım. Herkesle birlikte Seine Irmağı’na doğru yürürken içimden, “Acaba Anna şimdi, hangi yollardan, kafası hangi düşüncelerle dolu olarak, yalınayak evine dönüyor?” diye soruyordum.</span></p>
<p class="calibre1"><span class="font1">XVI</span></p>
<p class="calibre1"></p>
<p class="calibre1"><span class="font1">Güneş batsın diye bekliyordum. Goldhawk Yolu'ndaki eve döneli günler olmuştu. Güneş ışığı hastanenin beyaz duvarında çok yavaş ilerliyor, yarı yoldaki bir pervaz upuzun bir gölge düşürüyordu. Gölge uzadıkça uzuyor ve o ilerledikçe benim başım da yastığın üstünde yavaşça dönüyordu. Duvar öğle saatinde çiğ beyaz oluyor, ama akşama doğru parlaklığı geçince sanki betonun içinden ışıyan bir aydınlık ortaya ufak tefek pürüzler çıkarıyordu. Arada pencerelerle duvar arasından bir kuş uçup geçiyordu; ama bütün kuşlar, hastaneden uzaklaşınca başka bir yere gidip bir ağaca konacak kuşlardan çok, ip ucunda havalanan oyuncaklara benziyordu. Hastane duvarının üstünde ot bile bitmezdi. Bazen pervazın üstünde birtakım bitkilerin büyüdüğünü hayal ediyordum: Çatlaklardan aşağı</span></p>
<p class="calibre1"><span class="font1">sarkıp bencikli çiçekler açan, parmağa benzer uzun uzun yaprakları olan nemli bitkiler. Aslında hiçbir şey yoktu orada; hayalimde bile duvar bana karşı koyarak dümdüz ve bembeyaz kalmakta direniyordu. İki saat içinde güneş batacaktı.</span></p>
<p class="calibre1"><span class="font1">Güneş battığı zaman uykuya dalabilirdim belki. Gündüz uyumam hiç. Gündüz uykusu lanetli bir dalgınlıktır. İnsan bu uykudan umarsızlık içinde uyanır. Güneş hoşgörmez bu uykuyu. Elinden gelirse insanın kirpiklerinin arasından sokulup göz kapaklarını zorla aralar; pencerelerinize siyah perdeler asmaya kalktığınız zaman da odanızı kuşatmaya alarak sıcaktan öyle kaynatır ki sonunda donuk gözler, sarsak adımlarla pencereye gidip perdeleri hışımla açar ve dünyanın en ürkünç manzarasıyla karşılaşırsınız: Sizin kestirdiğiniz odanın dışında güneş ışımaktadır. Gündüz uyuyanlar için özel kâbuslar vardır; kısa, huzursuz uyku dakikalarına giriveren küçük, tedirgin rüyalar ki zihnin yüzeyine çıkar çıkmaz uyanıklık karabasanlarının ürküsüne karışır. Bu uyanışlar böyledir işte, mezarda uyanmak gibi: Yumruklarınız sıkılı, kaskatı uzanmış durumda gözlerinizi açar, bir acının sesini yükseltmesini beklersiniz; ama o, göğsünüzün üstüne soluğunuzu tıkayarak tüm ağırlığıyla abanmasına karşın, uzun süre hiç ses etmez.</span></p>
<p class="calibre1"><span class="font1">Uyumaktan korkuyordum. Ne zaman dalmaya başladığımı hissetsem rahatımı bozacak bir biçimde yatmaya çalışıyordum ki bu zor değildi aslında, çünkü Dave’in, sayısız rahatsızlık olasılıkları taşıyan katlanır karyolasında yatıyordum, W biçimi çelik bacakların tuttuğu dimdik çubuklardan oluşma bir dikdörtgenin içine çadır bezi gerilerek yapılmış bir yatakta. Bacakların dikdörtgenle birleştiği yerde yumrulu eklemler vardır ve çadır bezini taşıyan çubukların uçları da bu eklemlerin içine giriyordu. İşte ben bedenimi biraz oynatarak bu eklemlerden birinin ya da ikisinin sırtımı ya da döşümü oymasını sağlayabiliyordum. Böylece bir süre kasılıp bükülmüş durumda yatıyordum ve uykunun sisi dağılarak yerini sancılı bir sersemliğe bırakıyordu; ben bu sersemliğin, asla kararıp bilinçsizliğe dönüşmeden, sonsuza değin sürebileceğini deneyimlerimden biliyordum. Yastığımın altında Dave’in eski bir sırt çantası duruyordu; bunun içinde yıllardır dokunulmamaktan pıhtılaşmış bir çizme ve giysiler kitlesi vardı; arada yastığım kayıp düştüğü</span></p><div class="calibre3">
<p class="calibre1"><span class="font1">225</span></p></div>
<p class="calibre1"><span class="font1">FI5/AJ zaman başım bu çantaya dayanıyor ve beni geçmiş zamanların ter kokuları sarıyordu. Pencereyi görmek gereği duyuyordum. Güneş hâlâ hareket halindeydi.</span></p>
<p class="calibre1"><span class="font1">Mars odanın içinde bir yerdeydi. Arada uzun süre öyle sessiz yatıyordu ki gittiğini sanıp gözlerimle onu aranmaya başlıyor ve çok yakınımda yatmış bana bakmakta olduğunu görüyordum. Mars bazen yatağa çıkıp yanıbaşımda yatmaya yelteniyordu; ama ben buna özendirmiyordum, onun o sıcacık tüylerindeki mis gibi uyku kokusu ürkütüyordu beni. O da yere, yakınıma uzanıyordu ve ben bir süre elimi sarkıtıp onun boynunda gezdiriyorum. Daha sonra o canı sıkılmış gibi odanın köşesini bucağını kokluyor ve bir ıhılda-mayla kendini uzak bir köşeye bırakıveriyordu. Daha da sonra onun tırnaklarının yer muşambası üstünde tıkırdadığını duyuyordum; gelip o uzun burnunu yüzüme yaklaştırıyor ve yüzüme, hayvanlığını öylesine aşan bir yeisle bakıyordu ki kendi kendime onun yalnızca bir köpek olduğunu anımsatmak için yüzünü elimle itip tüylerini karıştırıyordum.</span></p>
<p class="calibre1"><span class="font1">Onun hareketsiz kalması kaygılandırıyordu beni. Gerçi, evet, Dave onu her sabah ve her akşam Shepherd’s Bush Green’e kadar götürüyor ve onun orada, eve dönme zamanı gelinceye kadar çılgınlar gibi koşuşturduğunu söylüyordu; ama bu, böylesine kocaman bir köpek için yeterli değildi. Sonra birkaç güne kadar bir yaz okulunda ders vermeye başlayacak olan Dave’in bundan böyle Mars’a ayıracak daha da az zamanı olacaktı. Mars mutsuz mu acaba, diye tasalanıyordum; sonra onun, mutsuzluğunun bilincinde olmadığı varsayılırsa, sahiden mutsuz sayılıp sayılamayacağını kestirmeye çalışıyordum. Bir ara bunu Dave’e sormaya karar verdim.</span></p>
<p class="calibre1"><span class="font1">Dave gündüzleri çok zaman evde oluyor, yazı makinesinin tıkırtısı uzaktan kulağıma geliyordu. Derken sessizlik oluyordu. Dave öğle üzeri, bir de akşamları bana yemek getiriyordu. Konuşmuyorduk. Bazen öğlen sonrasında kapıyı açıp bana bakıyordu bir süre. Teleskobun öbür ucundan bakarmışçasına görüyordum onu. Çok sonra kapının kapanmış, onun gitmiş olduğu aklıma geliyordu. Dave daha önce de beni bu durumda görmüştü. Kıpırdanıp durduğumda altımdaki yatak gıcırdayıp sarsılıyordu. Sırtımda gömleğimle pantolonum vardı ve havanın güneşli olmasına karşın üstüme iki battaniye örtülmüştü. İliklerime kadar üşüyordum. Yastığımı alıp gene çantanın üstüne yerleştirdim. Pencereye arkamı döndüm. Odaya güneş girmiyordu; ama hastane duvarından yansıyan ışık, uzama fazladan bir boyut eklenmişçesine, her şeyi doğa dışı bir berraklıkla göz önüne seriyordu ve nesneler, varlıklarını neredeyse katlanılmaz kılan bir keskinlikle sivriliyor ya da kısılıyorlardı. Ben yattığım yerden ayakkabılarıma bakıyor ve Finn 'in nerelerde olduğunu merak ediyordum.</span></p>
<p class="calibre1"><span class="font1">Paris'ten, ayın on beşinin sabahında dönmüştüm. Dave’le Mars’ı Goldhawk Yolu’nda bulmuştum, Dave de bana bir gün önce, öğlen sonrasını Sandown Park’ta geçirişlerinin ve Lyrebird'in nasıl beklenmedik bir bahisle kazanarak hepimizin yüzünü güldürdüğünün öyküsünü anlatmıştı. Bahse yarış alanında katılmışlar, sonra Dave parayı alır almaz Finn ’e, iki yüz on pound tutan payını vermiş, çoğu beş banknotlar halinde olan parayı Finn giysilerinin köşe bucak ceplerine yerleştirmiş. Hiç konuşmadan yapmış bunu; tehlikeli bir atlayış için paraşüt takan birini andırıyormuş biraz da. Sonra, gene konuşmadan, uzun uzun Dave'in elini sıkmış. Sonra dönüp gitmiş, kalabalığın arasına karışmış. Geceleyin Goldhawk Yolu’na dönmeyince Dave onun, benim yanıma gitmiş olabileceğini düşünmüş, ama ertesi sabah ben geri gelmiş ve gözlerimle dört bir yanda arandıktan sonra onun nerede olduğunu sormuştum. Finn o zamandan beri ortalıkta yoktu. Henüz ciddi bir kaygı duymuyordum. Finn kendini içkiye vermiş olmalıydı. Onun bir keresinde üç gün üç gece içtikten sonra eve ambulansla getirildiğini biliyordum. Başına ciddi bir şey gelmiş olabileceğini sanmıyordum, Gene de geri gelmesini çok ama çok istiyordum.    .    '</span></p>
<p class="calibre1"><span class="font1">Döndükten hemen sonra Club des Fous’daki birilerine bir mektup yazarak Anna'nın nerede olduğunu öğrenmeye çalışmalarını, sonra da bana bildirmelerini rica etmiştim. Ama yanıt alamamıştım. Hugo'yla iletişim kurma çabalarım da boşa çıkmıştı. Evindeki telefon cevap vermiyordu; stüdyodakiler de onun kent dışına çıktığını söylüyorlardı. Dave, Sadie'ye Mars konusunda yolladığı mektubun bir kopyasını bana göstermişti; dostça fikir yürütmekle gözdağı vermenin harika bir karışımıydı bu mektup. Gelgelelim şu ana kadar Sadie de herhangi bir yaşam belirtisi göstermiş değildi. Jean Pierre’e, başarısını kutlayan bir mektup yazmış, sonra da portatif karyolanın üstüne uzanmıştım. Solcu’yla buluşacağım gün gelip geçmişti. Bu arada Solcu iki kez telefon edip beni sormuş, Dave de benim hasta olduğumu söylemişti ki bu, herhalde doğruydu.</span></p>
<p class="calibre1"><span class="font1">Hastane duvarı şimdi bütünüyle gölgede kalmıştı. Yalnızca, akşam güneşinin hâlâ vurmakta olduğu pencerenin tepesinde altın renkli bir üçgen vardı. Dave kapıyı açıp Mars’ı çağırdı; köpeğin holde, akşam gezintisinin sevinciyle zıplayıp havladığını duyabiliyordum. Dave onu geri getirdiği zaman uyumayı düşünebilirdim. Yoksa çok mu erken olurdu bu? Daha gece olmadan uyuyup uyanmış mı olurdum? Bu düşünce içime dehşet veriyordu. Sırf birazcık uykumu açmak için kalkıp yatağımı düzelttim. Sonra gene, usulca uzandım ve yatağın titremesi geçinceye kadar hiç kıpırdamadan yattım. Mars geri dönmüş, yüzümü çok yakından incelemekteydi; beraberinde dış dünyadan tedirgin edici bir taze hava getirmişti. Islak burnuyla gözleri ışıldıyor, alnındaki açık kahve renkler yüzüne sürekli bir beklenti ifadesi veriyordu. Bir kez havladı. “Sus!” dedim. Rahat kaçıran sesin uzun süre kulaklarımda çınlamasına karşın sessizliğin yapısı kendini yavaş yavaş onardı.</span></p>
<p class="calibre1"><span class="font1">Ertesi sabah olmuştu ve ben postacı gelsin diye beklemekteydim. Artık her sabah yapıyordum bunu. Saatim durmuştu, ama ben zamanı hastane duvarından okuyabiliyordum. Beklediğim saat neredeyse gelmişti. İşte geldi. Sonra merdivende postacının ayak seslerini duydum, posta kutusunun takırtısını ve bir an sonra bir patırtı. Çok mektup gelmiş olmalıydı bu sabah, Dave’in hole çıktığını duydum. Günümün tek sahici dakikası buydu. Bekledim. Sessizlik. Şimdi Dave kapıma yaklaşıyordu. Kapıdan başını uzattı.</span></p>
<p class="calibre1"><span class="font1">“Sana bir şey yok, Jake” dedi.</span></p>
<p class="calibre1"><span class="font1">Başımı sallayıp öte yana çevirdim. Dave'in hâlâ eşikte durduğunu görebiliyordum. Mars onun yanından sıyırıp hole çıkmıştı.</span></p>
<p class="calibre1"><span class="font1">“Jake” dedi Dave. “Tanrı aşkına kalk da bir şeyler yap, ne olursa olsun. Senin böyle yatıp durduğunu düşündükçe ruh hastası olmaktayım. Sen böyle sinirlerimi bozdukça felsefeyle meşgul olamam ki ben!”</span></p>
<p class="calibre1"><span class="font1">Hiçbir şey demedim.    .</span></p>
<p class="calibre1"><span class="font1">Dave biraz daha bekledi. Sonra, “Sen bana bakma Jake” dedi. “Ben kim oluyorum, konuşacak? Gene de senin kendi iyiliğin için ayağa kalkman gereklidir.”</span></p>
<p class="calibre1"><span class="font1">Gözlerimi yumdum ve bir an sonra kapının kapandığını duydum. Sonra Dave’in Mars’la sokağa çıktığını duydum. Sonra daha da zaman geçmişti, Mars gene odamdaydı. Dave de belki o ders verdiği yaz okuluna gitmişti. Kalkmaya karar verdim.</span></p>
<p class="calibre1"><span class="font1">Başlangıçta giysilerimi bulamadım. Oda, ilişkisiz nesnelerden oluşma bir kaosu andırıyordu. Bir de baktım, hiç düşünmeden Dave'in sırt çantasını boşaltclaya başlamışım. Ayağımın ucuyla vurup ittim. Sonra pantolonumu yerde, Mars’ın döşek olarak kullandığı buruşuk bir yığın halinde gördüm. Kısa, siyah tüylerle kaplıydı. Silkeleyip giydim. Pencereyi ardına değin açıp birkaç soluma alıştırması yaptım. Sıcak dalgası geçmiş, dışarıda yaz rüzgârıyla kıpırdayan kuru bir hava vardı. Pencereden eğildim, hastane duvarının tepesinden görünen gökyüzüne bakınca küçük küçük bulutların mavili beyazlı telaşını seçtim. Mars çevremde zıplayarak döne-niyor, sevinçle mızıldanarak beni pençeleriyle eşeliyordu. Arka ayaklarının üstüne kalktığında boyu benimkine yaklaşıyordu. Daha önce de belirttiğim gibi, benim boyum pek uzun değildir. Odaya biraz çeki düzen verdim. Sonra ceketimi bulup Mars’ı yanıma alarak sokağa çıktım.</span></p>
<p class="calibre1"><span class="font1">Goldhawk Yolu feciydi. Trafikten kesintisiz, tarazlı bir homurtu yükseliyor, ucuz tabak, çanak ve teneke kutularla dolu vitrinlerin önünde itişip kakışan kalabalıklar kaldırımları dolduruyordu. Mars’la Green Parkı’na kadar gitmeyi başardım, burada bir ağacın altına, biraz çimen üretmek istemiş ama pek becerememiş olan katı toprağın üzerine oturdum. Mars ortalıkta koşuşup başka köpeklerle oynamaya başladı. Beni unutmadığını belirtmek için sık sık yanıma geliyordu. Gözlerimi Shepherd’s Bush Empire binasının yukarısındaki göğe diktim. Dağılıp çözülen beyaz bulut kümeleri olağanüstü bir hızla damların ardına yuvarlanıp duruyordu. Gökyüzü hoydan boya dev boyutlu ve uyumlu bir hız gösterisi sergilemişti ki bunun yanında insanların sokaklardaki koşuşmaları ürkek ve en-tipüften kalıyordu. Ayağa kalktım, yanımda Mars’la üç beş kez parkın çevresini döndüm. Sonra Mars’ı eve götürdüm. Bu yoğun trafikte onunla birlikte olmak beni kaygılandırıyordu; tasmasını almayı da unutmuştum. Hugo’nun eviyle stüdyoya telefon ettimse de sonuç gene eskisi gibi olumsuz oldu. Sonra gene sokağa çıktım, meyhanelerin açılış saatine kadar kendi başıma sokaklarda yürüdüm.</span></p>
<p class="calibre1"><span class="font1">Dave'in evine dönerken hastanenin önünden geçtiğimi algılayınca durdum. Bu hastane düzgün aralıklarla açılmış dörtgen pencereli, düz damlı, kocaman, beyaz bir beton yapıdır. Yakın zamanlarda yapılmış ve mimarlık dergilerinde resimleri çıkmıştı. Değişik yönlerde yanlara doğru uzanan ve gözü kurnazca oyalayarak ana binanın çizgilerindeki tekdüzeliği unutturan kanat ya da uzantıları vardır. Bu kanatların yarattığı kuyu ya da uçurumlara bahçeler yapılmış, çimliklerde küçük ağaçlar yetiştirilmiştir ki bunlar günün birinde büyük birer ağaç olacak ve alt katlardaki koğuşlara biraz daha ışık sokmak gereğiyle doğa güzelliğinin şifalı etkisi arasında kalan yönetim kurulları, bu ağaçların bakımları konusunda sonu gelmez tartışmalara gireceklerdir. Bir süre durdum, ana kapının önündeki dörtgen avluya girip çıkan arabaları izledim. Sonra o kaldırıma geçip içeri girdim ve iş istedim.</span></p>
<p class="calibre1"><span class="font1">XVII</span></p>
<p class="calibre1"></p>
<p class="calibre1"><span class="font1">Sonradan aklıma geldikçe, işe ne denli çabucak alındığımı düşünmek beni hayretlere düşürecekti; ne bir soru sorulmuş ne de bir tavsiye mektubu istenmişti. Güven mi telkin ediyorum ne? Ömrümde bundan önce hiç iş bulmaya kalkışmamıştım. İş bulmak arada arkadaşlarımın yaptığı bir şeydi ve her zaman uzun, çetin görüşmeler yapmak, hatta entrikalar çevirmek gerektirirdi. Aslında beni bu yönde herhangi bir girişim yapmaktan alıkoyan, kendi huyum kadar onların sergiledikleri bu başarısızlık tabloları olmuştu. İnsanın düpedüz gidip istemekle iş bulabileceği hiç aklıma gelmemişti; normal bir ruhsal durumda olsaydım bu adımı atmayı düşünmezdim bile. Şimdi siz, çok da haklı olarak, böylesi kolaylıkla konduğum bu işin yalnızca vasıfsız değil, aynı zamanda kimsenin</span></p>
<p class="calibre1"><span class="font1">istemediği bir iş olduğunu, had safhadaki aday kıtlığının da, tümden felçli olmayan herhangi bir kişinin derhal kabul edilmesini sağlayacağını belirteceksiniz. Arkadaşlarımın bulmakta o denli zorluk çektikleri işlerinde belki de, yüksek düzeyde bürokratlık, Londra gazetelerinde köşe yazarlığı, İngiliz Kültür Heyeti'nde yöneticilik, üniversitelerde öğretim üyeliği ve B.B.C.'de başkanlık gibi şeyler olduğunu söyleyeceksiniz. Doğrudur. Gene de, öykümüzün ulaştığı şu noktada ben, yalnızca işe alınışıma değil bu işi yapabilmekte gösterdiğim beceriye de şaşıyordum.</span></p>
<p class="calibre1"><span class="font1">İşimin tanımı hademelikti. İş saatlerim sekizden altıya kadardı; üç çeyrek saat yemek molam ve haftada bir gün tatilim vardı. Kafa incinmeleri dalına ayrılmış olan ve koğuşlarına zengin velinimetlerin adlarını veren hastane gelenekleri uyarınca </span><span class="font6">Corelli</span><span class="font1"> denilen koğuştaydım. Bay Corelli, Sicilya'lı bir sabun imalatçısı olup oğlu bir gün Uxbridge Yolunda Lancia'sını içkili durumda sürerken başından yaralanmış. Yavrusu sağlığına kavuşunca baba Corelli şanına yaraşan bir cömertlik göstermiş. Benim şimdi çalıştığım koğuşun adının öyküsü buydu.</span></p>
<p class="calibre1"><span class="font1">Görevlerim basitti. Sabah saat sekizde hastaneye geldiğim zaman bir kovayla püsküllü süpürge alıp üç koridorla iki kat merdiven siliyordum. Bu yüzeyleri temizlemek kolaydı, hele biraz sabun kullanınca renklerde göz kamaştırıcı değişimler yaratabiliyordum. Bundan sonra, hastaların kahvaltılarının, koğuş mutfağında yığılmış beni bekleyen bulaşıklarını yıkıyordum. Corelli koğuşu üç koridor tutuyordu; biri yer katındaki Corelli 1 ve birinci kattaki Corelli II ile III. Koğuş mutfağı Corelli IlI'teydi ve benim etkinliklerim burada odaklanıyordu, bir de mutfağın yanındaki küçük kovukta. Ceketimi buraya bırakıyor ve boş bir dakika bulabilirsem buraya gelip gazeteleri okuyordum. Bundan sonra gidip Kanat Mutfağı diye bilinen ana mutfaktan süt kutularını alıyor, bir tekerlekli arabaya koyup özel bir servis asansörüyle Corelli IIl'e götürüyordum. İşin bu bölümünden büyük zevk alıyordum. Ana mutfağa ulaşmak için tuhaf isimli başka koğuşların koridorlarından geçmem gerekiyordu. Çabuk çabuk yürürken yanımdan beyaz iş gömlekli, tanımadığım insanlar geçiyordu -onlar kendi işlerinde, ben kendi işimde- ve kendimi önemli görev yüklenmiş biri gibi görüyordum. Corelli I'e döndüğümde neredeyse tıbbi anlam taşıyan bir iş yapmama izin veriliyordu; sütü buradaki büyük elektrik sobasının üstünde ısıtıp kupalara boşaltmak. Hastabakıcılar da bunları süt içebilen hastalara götürüyorlardı. Bundan sonra ekmek dilimleyip tereyağı sürüyor, kupalarla kulplu tasları yıkayıp mutfağı temizliyordum.</span></p>
<p class="calibre1"><span class="font1">İş arkadaşlarımla üstlerimin yanında hâlâ biraz diken üstündeydim, herkesi hoşnut bırakmak için çırpınıyordum. Hastabakıcılarla hemen kaynaşmıştım. Çoğu genç, fikirsiz -koca bulma saplantısına fikir derseniz, o başka- İrlandalı kızlardı. Daha ikinci günümde bana, Jakie demeye ve sevecen, şakacı bir buyurganlıkla davranmaya başlamışlardı. Hiçbirinin beni bir erkek olarak ciddiye almadığını ilgiyle gözlemledim. Çevreme saçtığım gizli bir koku, son derece iyi arkadaş olmamıza karşın, onları benden uzakta tutuyordu. Kim bilir, belki de adsız bir içgüdü benim bir entelektüel olduğum konusunda onları uyarıyordu. Koğuşun başhemşiresiyle de aram çok iyiydi, ama bambaşka bir yönden. Koğuşumuzun başhemşiresi öyle azametli bir kişiydi, öylesine yaşlı ve buyurgan, kendi konumunun vakarıyla öyle dopdoluydu ki aramızdaki sosyal mesafe sürtüşme olasılıklarını önlüyordu. Benim kişisel özelliklerim onu sinirlendiremezdi, çünkü benim bir kişi olmak konusundaki iddialarımla zerrece ilgilenmiyordu. Benim konumda onu ilgilendiren tek sorun, işimi iyi yapıp ayağa dolaşmamamdı; ben de bunları yaptığıma göre kendisi onayını, beni görmezlikten gelmekle gösteriyordu. Ancak her sabah, koridordaki ilk karşılaşmamızda başını belli belirsiz eğiyor ve yüzündeki ifade hafifçe yoğunlaşıyordu ki bu yoğunlaşmayı sonsuza değin sürdürebilirseniz belki bir gülümsemeye dönüşebilirdi.</span></p>
<p class="calibre1"><span class="font1">Gözüm, hastane hiyerarşisinin stratosferinde, koğuş hemşiresinden öteye ulaşmıyordu. İlişkilerimin en dingildek olduğu alan küçük çevremin orta kadarıydı. Başhemşirenin altında, her biri bir Corelli’den sorumlu üç hemşire vardı ve ben buyruklarımın çoğunu doğrudan doğruya bu üç kişiden alıyordum. Bu kadınların zaten bir hayli ilerlemiş olan yaşamlarını bir yandan başhemşire, öbür yandan hastabakıcı kızlar zehir ediyorlardı. Başhemşire onları soluk aldırmayan bir despotlukla yönetiyordu; hastabakıcı kızlar da onların, kendi gururlarını kurtarmak için altlarındakilere çektirmek zorunluğu duydukları acılara her an gizli bir alaycılıkla karşılık veriyorlardı. Bu hemşireler beni anlamakta güçlük çekiyorlardı. Onlara nispet yapmak istediğimden kuşkulanıyorlardı ki bunun nedeni yalnızca, düşman belledikleri hastabakıcılarla aramın iyi olması değildi; hastanede beni tanıyan kişilerin arasında sadece onlar benim gerçek yaradılışımı az çok seziyorlardı. Karşılarına, huzurlarını bozan bir sorun olarak çıkıyordum ve burada benimle temas halinde olan kadınların arasında yalnızca onlar beni, hiç kuşkusuz, bir erkek olarak görüyorlardı. Aramızdan bir elektrik akımı geçiyordu; gözlerini sürekli benden kaçırıyorlardı ve bana emir verdikleri zaman o tiz sesleri yarım ton daha tizleşiyordu.</span></p>
<p class="calibre1"><span class="font1">En çok temas halinde olduğum Corelli II Hemşiresi özellikle hoşuma gidiyordu. Adı Hemşire Piddigham’dı ve hastabakıcılar ona kendi aralarında Pid diyorlardı. Pid elli yaşlarında olsa gerekti; belki daha bile yaşlıydı da o uzun, kır saçlarını siyaha boyamaya başlayalı çok yıllar olmuştu. Mutfakta işimi yaptığım sırada onun, sözlü savaşların ve meslek gereği yürüttüğü eleştirel gözlemlerin keskinleştirdiği sesi ve gözleri sürekli olarak beni izlerdi. Bana kusur bulmaya böylesine teşne oluşu aramızda bir bağ kurardı. Onu hoşnut etmek için beklenmedik, özel bir şeyler yapmak gelirdi içimden, ona çiçek getirmek falan gibi, ama biliyordum ki o beni, bu yaptığımı bir küçük görme olarak yorumlayıp bu yüzden bana diş bileyecek kadar ciddiye alıyordu. Onun yaşam tarzının hazin gizemine karşı, dehşete yaklaşan bir saygı duyuyordum. Bunların dışında karşılaştığım öbür hastane çalışanları, yatılı bir başkapıcı diyebileceğimiz, son derece aptal olan ve benden bütün kalbiyle nefret eden Stitch adında bir adamla, zekâ özürlü sayabileceğimiz koğuş hizmetçileriydi.</span></p>
<p class="calibre1"><span class="font1">Her öğlen, yemek saatinde Kanat Kantini’nden sandviç alıyor, sonra Mars’ı almak için Dave’in evine gidiyordum. Arada bir an Dave’i gördüğüm de oluyordu; Dave’in yüzünde, işe girdiğimi ilk söylediğim zaman beliren şaşkınlık daha tam geçmemişti. Böyle zamanlarda, sırf Dave’e böyle bir şok yaşatmak uğruna bile olsa işe girmeye değer, diye düşünüyordum. Sonra Mars’la birlikte hastaneye dönerek Corelli I’in önündeki bahçeye oturup sandviçimi yiyordum. Bu bahçe uzun, düzgün bir çimlikle iki sıra kiraz ağacından ibaretti. Ağaçların kiraz olduğunu biliyordum; çünkü hastabakıcılar her dakika bahçenin baharda nasıl güzelliştiğini övüp duruyorlardı. Ben ağaçlardan birinin altında oturur, Mars biraz ötede zıplayarak ağaçlarla birer birer ilgilenirken genç Corelli hastabakıcıları gelip orman perileri gibi çevreme toplanıyor, benimle dalga geçerek, ağacımın altında bağdaş kurmuş otururken eski zaman bilgelerini andırdığımı söylüyor, Mars’ı hayranlıkla sevip şımartıyor ve beni Stitch’e karşı savunuyorlardı; ona kalsa Mars’ı bahçeye sokmayacaktı. Bu yemek saatleri bana büyük keyif veriyordu.</span></p>
<p class="calibre1"><span class="font1">Hastaları, az da olsa görebilmem ancak öğleden sonraları mümkün oluyordu. Ama öğleden sonranın geç saatlerinde. Bu zamanı bütün gün iple çekiyordum. Benim algılayışıma göre hastane, hastalardan uzaklaştıkça düşen bir gerçeklik grafiği çiziyordu. Başka her şeyin çevresinde döndüğü merkez, hastalardı. Corelli’deki hastaların hepsi erkekti, hepsinin hastalığı da başlarına yedikleri darbelerin sonucuydu. Kimi, kafatasları çatlamış ya da çatlamamış olarak beyin sarsıntısı geçirmişlerdi, kiminin daha esrarlı illetleri vardı. Ben yerleri silerken onlar orada beyaz sargıdan yapılma türbanları, başağrısından kısılmış gözleriyle yattıkları yerden beni izliyorlardı, ben de içimde onlara karşı acımayla karışık bir huşu duyuyordum, Hintlilerin kutsal hayvanlara besledikleri duygu gibi bir şey. Onlarla konuşabilmek isterdim, bir iki kez laf açtığım bile oldu ama her seferinde bir hemşire gelerek beni engelledi. Hademelerin hastalarla konuşmasının yakışıksız kaçtığı düşünülüyordu.</span></p>
<p class="calibre1"><span class="font1">Bu hastaları kuşatan gizem havasını yoğunlaştıran bir etken de bütün gün yakınlarında olmama karşın onları ancak, hasta yataklarında olanca vakarlarıyla sessiz ve yalnız yatar durumda görmem-di. Böyle zamanlarda, çektikleri acıyla içten içe gizli sohbetler yürütürmüş gibi dururlardı. Onların başka zamanlarda yıkanıp doyurulduklarını, sürgü kullandıklarını, kazınmış kafalarındaki kanlı, irinli bezlerin değiştirildiğini ben ancak ikinci elden biliyordum, her günkü işimin bir parçası olan bulaşık çanaklarla daha bile nahoş nesnelerden çıkardığım sonuçlar yoluyla. Hastabakıcılarla doktorlar, rahiplerinkini andıran görevleriyle meşgulken oda kapıları sımsıkı kapanıyor, içeri girmeyi yasaklayan yazılar asılıyordu.</span></p>
<p class="calibre1"><span class="font1">Çok seyrek olarak koridorda, tekerlekli sedyeyle odasından alınan ya da odasına götürülen bir hastayla karşılaşıyordum. Bu sedye tekerleklerinin, lastiğin lastiğe sürtünmesinden oluşan ağır, donuk sesini duyduğum zaman nerede olursam olayım bir yolunu bulup koridora çıkıyor ve belki de yeni gelen bir hastayı şöyle bir görebiliyordum; yüzü ve yeni sargılanmış başı dış dünyadan ayrılmanın şaşkınlığından henüz kurtulmamış olan bu kişiler beni, hastaların da eninde sonunda benim gibi birer insan olduğuna inandırıyordu.</span></p>
<p class="calibre1"><span class="font1">Odaları temizledikten sonra biraz boş zamanım oluyordu, ben de ancak oturabileceğim büyüklükte olan kovuğuma çekilip sönük bir ampulün ışığında akşam gazetelerini okuyordum. Kovuk pence-resizdi, bütün duvarları da çengellere asılmış ceketlerle kaplı olduğundan bir elbise dolabının içine benziyordu. Bunun hiç sakıncası yoktu bence, çünkü ta çocukluğumdan bu yana elbise dolaplarının içi, herhalde psikoanalistlerin iyi bildiği nedenlerden ötürü, bana tuhaf biçimde çekici gelmiştir. Beri yandan ışığın sönük olması hiç hoşuma gitmiyordu, ben de hastanedeki ikinci günümde, kendi paramla daha kuvvetli bir ampul satın aldım, ama üçüncü gün Stitch buna el koyarak gene sönük ampulü taktı. İşte böyle, orada oturup </span><span class="font6">Evening Standard</span><span class="font1">’ın sayfalarını gözden geçiriyordum ve okudukça dış dünyanın söylentileri bana ta ötelerden yansıyan bağırışlar gibi ulaşıyordu ya da zamanın ve uzanım derinlerinde yapılan savaşların şamatası gibi. Solcu’nun sık sık adı geçiyordu, hatta bir seferinde bütün bir başyazının ona ayrılmış olduğunu gördüm; yazı Solcu’nun aynı zamanda hem toplum için ciddi bir tehlike oluşturduğunu hem de küçümsenmeye bile değmeyecek adi bir sokak bozguncusu olduğunu ifade eder biçimde kaleme alınmıştı. Bağımsız sosyalistlerin birkaç güne kadar Batı Londra’da görkemli bir miting düzenleyeceklerini okudum; baş yazarın onlara karşı böyle, ilgisizlikle sert önlemlerden oluşmuş acayip bir bileşim telkin etmesi bu yüzdendi. Homer K. Pringsheim Londra’da düzenlediği basın toplantısında İngiliz ve Amerikan film endüstrilerinin birbirlerinden öğrenecek çok şeyi olduğunu söylemiş, sonra da İtalyan Riviera'sına gitmek üzere kentten ayrılmıştı. Aradığım başka adlar bu yazılarda yoktu.</span></p>
<p class="calibre1"><span class="font1">Günün bu saati de zevkliydi benim için. Şimdi artık yabana atılmaz bir yorgunluk duygusunu benim için yepyeni olan başka bir duyguyla, bir şeyler yapmış olma duygusuyla birleştirebiliyordum. Gerçekleştirdiğim düşünsel çalışmaların sonunda, oldum olası, hiçbir şey başaramamışım gibi bir duyguya kapılmışımdır; insan geri dönüp baktığında yaptığı şeyin öbür yanını görür, ince bir sedef kabuğunu gözüne tutmuşcasına. Ama bu, düşünsel çalışmaların doğasından mıdır, yoksa benim ürettiklerimin değersiz oluşundan mıdır, hiçbir zaman kestirememişimdir.-Kişi, ürününün içerdiği düşünceyle -bu düşünce ne olursa olsun- artık canlı bir temas kura-mıyorsa bu ürün, en iyimser bakışla kuru, en kötümser bakışla da berbat görünür. Yok, bu temas hâlâ kurabiliyorsa bu kez de ürüne, şimdiki düşüncesi kaydadeğer bir şey olsa böyle bir boşluk taşımazdı, diyebiliriz. Hep merak ederim, acaba Kant kafasında Ko-pernik Devrimi’ni gerçekleştirdiği sırada, içinden arada bir, “Ama bu bir </span><span class="font6">hiç,</span><span class="font1"> tam bir </span><span class="font6">hiç!”</span><span class="font1"> demiş miydi? Demiş olmasını dilerim.</span></p>
<p class="calibre1"><span class="font1">Hugo’yla yeniden temasa geçmek için hafta sonunu beklemeye karar vermiştim. Kader çizgimin, Dave’in portatif karyolasında yattığım günlerde beni tuhaf biçimde terk eden bilinci şimdi gene geri gelmişti ve artık şuna inanıyordum ki Hugo’yla beni böylesine yakından kaynaştıran Tanrı, hangi Tanrıysa, başladığı işi yarıda bırakmayacaktı. Bu yönden içim bir bakıma rahattı. Fransa’dan gelebilecek mektuplar konusu beni daha çok kaygılandırıyordu, ama en kaygılandığım konu belki de, hâlâ hiç haberini alamamış olduğumuz Finn’di. Dave, artık arayıp sormaya başlamamız gerek, demişti, ama bu da olanaksızdı; çünkü arayıp sorabileceğimiz hiçbir yer yoktu. Bildiğimiz kadarıyla Finn’in Londra’da bizden başka arkadaşı yoktu; onun şu anda nerede olabileceği konusunda herhangi bir varsayım bile üretemiyorduk. Dave polise gitmeyi önermişti ya, ben buna karşıydım. Finn bir köşede içki içerek kendini öldürmekteyse bu, Finn’in bileceği işti; bu konuda onu kendi haline bırakmak da benim gösterebileceğim en son ve hazin arkadaşlık jestiydi. Gene de, her şeye karşın bu konu içimi kemiriyor, o günlerde Finn hemen hiç aklımdan çıkmıyordu.</span></p>
<p class="calibre1"><span class="font1">Önümdeki öbür çözümlenmemiş sorun Mars sorunuydu; bu konuda durup durup kaygıya kapılıyordum. Sadie’yle Sammy hâlâ herhangi bir adım atmış değillerdi ve onların bu sessizliği sinirlerimi bozmaya başlıyordu. Arada içimden kalkıp Sadie’ye gitmek ve her şeyi bir güzel konuşmak geliyordu. Ne var ki bunu yapmaktan da çekiniyordum, biraz, </span><span class="font6">au fond,<a id="footnote2"></a><sup class="calibre2"><a href="#bookmark1">2</a></sup></span><span class="font1"> Sadie'den çekindiğim için -hele kendimi suçlu duruma düşürdükten sonra- biraz da Mars’ı elimden almalarını istemediğim için. Mars’ın, ihtiyarlık çağında Sammy gibi birinin eline düşmesini istemiyordum, çünkü Sammy’nin, sö-müremeyeceği canlara, insan canı bile olsa, pek saygı beslemediğini tahmin ediyordum. Böylece hiçbir şey yapmadan bekliyordum.</span></p>
<p class="calibre1"><span class="font1">Birkaç gün geçmişti; ikindi üzeri bir saatti. Yanın saat kadar sonra çalışma günüm sona erecekti. Görülmemiş hamaratlığını sayesinde işim şimdiden bitmiş sayılırdı, ama yapabileceğim başka bir şey olmadığı halde saat altıyı vurmadan hastaneyi terk edemezdim. Birkaç dakikaya kadar, diyordum kendi kendime, gidip mutfağın yerini silerim; mutfağın yerini kaç kez silseniz az gelirdi nasılsa. Ama şu anda herhangi bir acelem yoktu. Çok yorgundum. Artık şunu açıkça görmeye başlıyordum ki başka yönlerden pek ilginç ve oyalayıcı olan bu işin esas kusuru buydu, son derece yorucu oluşu. İleride bir gün, diyordum kendi kendime, burada ya da başka bir yerde, yarım gün çalışmanın çaresine bakarım. Günün öbür yarısında da belki biraz yazı yazarım. Günün yarısında bedensel iş yapmanın, günün öbür yarısında zihinsel olarak çalışan birinin sinirlerine pek iyi geleceğini kestirebiliyor ve bu yaşam biçimini daha önce akıl edemeyişime şaşıyordum; böylelikle her gün, şu ya da bu şekilde, mutlaka bir iş kotarmayı sağlama bağlar, uzayan kısırlık dönemlerinde ortaya çıkan o beyhudelik duygusunu başımdan temelli savmış olurdum. Ama tlütün bunlar gelecekle ilgiliydi. Şu sırada üstlendiğim işi sürdürmek ve kader çizgimin bana kavuşmasını beklemekten başka bir düşüncem yoktu. Bu çizginin er geç beni bulacağından emindim, ama o anda, ampul çok sönük olduğu için ayakta durarak </span><span class="font6">Evening Standard</span><span class="font1"> gazetesinin sayfalarını karıştırırken kaderimin bana yetişmek için ne denli hızla, dört nala koşmakta olduğundan zerrece haberim yoktu.</span></p>
<p class="calibre1"><span class="font1">Gazetede okuduğuma göre Solcu’nun büyük mitingi o sabah yapılmış, karışıklık çıkıp en sonunda polisin araya girmesi de önlenememişti. Atlı polisleri kalabalığı denetlemeye çalışırken gösteren birçok resim vardı. Birileri bir magnezyum fişeği atmış, iki kadın bayılmıştı. Solcu bir konuşma yapmıştı ki bu, görebildiğim kadarıyla, sol örgütleri birbirine yakınlaştırmanın teknik ayrıntılarıyla ilgili zararsız ve sıkıcı görüşlerle doluydu. Solcu’nun partisinde üye olan tanınmış bir sendika lideriyle bir kadın milletvekili de konuşma yapmışlardı; kadın gerçi parti üyesi değildi, ama çok güzeldi.</span></p>
<p class="calibre1"><span class="font1">Bunları gözden geçirirken ana koridorun yaylı kapılarının açıldığını, sonra da sedye tekerleklerinin harıltısını duydum. Yeni bir hasta getiriyorlardı. Kovuğumun cam kapısının ardından Pid’in geçtiğini gördüm, siyah ökçelerinin koğuş koridoru boyunca tıkırdayarak uzaklaştığını duydum. Kapıyı açıp arkasına geçerek baktım. Stitch’in bana doğru itmekte olduğu tekerlekli sedyede, kırmızı bir battaniyenin altında, hiç hareketsiz bir şekil yatıyordu. Stitch beni gördü, boş gezip etrafı gözetlemenin yasak olduğunu belirtmek için, kızgın kızgın başını kaykılttı. Hastane çalışanlarının koridorlarda hasta taşırken konuşmalarını yasaklayan yazılmamış bir yasa uyarınca Stitch bana bir şey demedi ya, gözleri ciltler dolusu laf söylüyordu. Bu bakışa ben de toparlayabildiğim olanca küstahlıkla karşılık verdim. Sonra gözlerimi, tam o anda önümden geçmekte olan arabada yatan adamın yüzüne doğru indirdim. Arabada yatan adam Hugo'ydu.</span></p>
<p class="calibre1"><span class="font1">Yüzü ölü beyazlığında, gözleri yumuluydu. Koyu lekeli bir sargı başını sarmalamıştı. Durduğum yerde kaskatı kesilmiştim. Araba geçip gitti. Gene kovuğuma girip kapıyı kapadım, pervaza yaslandım. Bir duygular çatışması sarmıştı içimi. İlk duyduğum, babasının hayaletiyle karşılaşan Hamlet gibi bir suçluluk duygusuydu. Hugo'nun yaralanmasına benim bir ihmalim neden olmuş gibi tuhaf bir duygu. Bunun yanı sıra içimde, sanki, “Oh olsun!” diyen bir yan da vardı; düşünüyordum da, ben Hugo’yu aramaktan vazgeçer vazgeçmez Hugo yaralanarak benim ayağıma getiriliyordu. Onun stüdyoda bana boşvermesine hâlâ biraz bozuluyordum. Ama bunu düşünür düşünmez içimi pişmanlık bürüdü ve Hugo'nun yarasının ağırlık derecesinden başka hiçbir şeyi umursamaz oldum. Koridora çıktım.</span></p>
<p class="calibre1"><span class="font1">Hugo'yu en dipte, tek kişilik bir odaya koymuşlardı. Pid’in bu odadan çıkıp geri döndüğünü gördüm. Onun peşi sıra ameliyathaneye gittim.</span></p>
<p class="calibre1"><span class="font1">“Nesi var bu koca herifin?” diye sordum. “Durumu kötü mü?” Bu soruda olağandışı bir şey yoktu; koğuşa gelen her yeni hasta hakkında bu soruyu sorardım.</span></p>
<p class="calibre1"><span class="font1">Pid, “Sana kaç kez söyledim, bu odaya girme diye” dedi. Bana asla adımla hitap etmezdi.</span></p>
<p class="calibre1"><span class="font1">“Özür dilerim. Hemen gidiyorum. Ama kötü mü durumu?”</span></p>
<p class="calibre1"><span class="font1">“Senin işinin başında olman gerekir” dedi Pid. “Stitch’e söyle-yim, daha çok iş çıkarsın sana.” Dönüp yürüdüm. Ama tam kapıdan çıkmak üzereyken Pid, “O mitingde kafasına bir tuğla yemiş” diye ekledi. “Sarsıntı geçirmiş. Beş gün falan yatacak burada.”</span></p>
<p class="calibre1"><span class="font1">“Sağolun!” dedim, balık gibi kayarak dışarı süzüldüm. Büyük bir ödün verilmişti.</span></p>
<p class="calibre1"><span class="font1">Mutfağa gidip yerleri silmeye giriştim. Stitch geldi, birtakım laflar etti, ama bunlar kulağıma bile girmedi. Ne yapsam, diye düşünüyordum. Hugo’yu görmem şarttı. Kaderin şu tuhaf cilvesine bakın ki bir araya getirilmiştik, ama görüşmemizi hemen hemen olanaksız kılan koşullar altında! Buradaki konumlarımız, aramızda herhangi bir temas olmasını tümden yasaklıyordu. Kafamdan yüz olasılık geçirdim. Aksilik bu ya, yarın izin günümdü. Hugo'yu olağan işgünüm sırasında görmek istersem yarından sonra, onun odasını temizleyeceğim saati beklemem gerekti. O zaman bile onun yanında, bilemediniz, on beş dakika kalabilirdim. Zaten çok uzun bir süreydi, bu kadar bekleyemezdim. Hugo’nun yarası hafifse o zamana kadar hastaneden ayrılmış bile olabilirdi. Hem, bunun dışında ben bunca zaman beklemek düşüncesine dayanamıyordum. Hugo ayağıma getirilmişti madem, derhal görmeliydim onu. Ama nasıl? Derken aklıma bir başka pürüz daha geldi, yani Hugo'nun baygın durumda olması.</span></p>
<p class="calibre1"><span class="font1">Püskülü hırsla dolapların altında gezdirirken içimden sövgüler savuruyordum. Stitch gitmişti. Acaba izin günümü değiştirmem ya da yarın fazlalıktan çalışmaya gönüllü olarak sabahtan gizlice Hugo’nun odasına girmem mümkün olabilir miydi? Doktorlarla hastabakıcıların devamlı ayak altındayken bunu yapabilmek çok zordu. Hem bakalım gönüllü olsam da yarın çalışmama izin verilir miydi? Sorun Stitch'e havale edilecek, o da benim bunu istediğimi sezerek, “olmaz”ı basacaktı. Biraz daha zamanım olsa bir yolunu bulur, onu dalgaya getirip bunu bana ceza olarak dayatmasını sağlayabilirdim, ama şimdi artık zaman yoktu. Ben bunları zihnimde tartarken hastabakıcılardan biri içeri girdi. Kızların arasında en tipik İrlandalı olan oydu, sesi bana her an Finn’i anımsatırdı. “Yeni gelen o irikıyım adam nasıl, bakalım?” diye sordum. “Karnım aç, diye bas bas bağırıyor!” dedi kız.</span></p>
<p class="calibre1"><span class="font1">Bunu duyar duymaz ne yapacağıma karar verdim; zaten yapılabilecek tek bir şey vardı, aslında, bu da gecenin bir yarısında hastaneye dönmekti. Bu düşünce bir yandan beni iyice sararken bir yandan da içimi âdeta dinsel bir ürküyle dolduruyordu. Hastaneyi geceleyin hiç görmemiş, ama çok zaman geceki halini gözümde canlandırmaya çalışmıştım. Hayalimdeki sessizlik ve tenhalığın ür-künçlüğüne şimdi bir de, benim o saatte orada bulunmam bir küfürmüş gibi bir duygu karışıyordu. Yakalanırsam anında vurulacaktım, emindim bundan. Merhamet gösterilmeyecekti. Gene de buraya gelmem gerekiyordu. Hugo’nun yakınlığı içimde daha şimdiden, ancak onu görmekle yatışabilecek bir kasırga koparmaktaydı. Onu görmek zorundaydım.</span></p>
<p class="calibre1"><span class="font1">Kafamı hızla çalıştırarak püskülü kaldırıp beyaz iş önlüğümü çıkardım. Şimdi saat altıyı geçiyordu. Planımın ayrıntılarını derhal tasarlamam gerekti, çünkü hazırlık olarak atılacak ön adımlar varsa şimdi atılmalıydı. Hastaneye nasıl girecektim? Bu yapıyı hayalimde kale gibi geçit vermez bir yer olarak görüyordum. Ana giriş kapısı sabaha kadar açık, ama çok ışıklıydı; gecenin her saatinde Dave’in evine giderken önünden geçtiğim için biliyordum. Mutlaka nöbette bir gece bekçisi olur, beni durdurup ne aradığımı sorardı. Aklımdan, atabileceğim bir sürü yalan geçirdimse de hiçbiri benim tek başıma içeri alınmamı sağlayabilecek kadar inanılır gelmedi. Bir de Corelli I'in bir arka kapısı vardı, bisikletlerle kömürün konduğu bir avluya açılıyordu. Benim olağan durumlarda kullandığım kapı buydu. Ne var ki bu kapının gece saat onda kapandığını, Stitch'den duymuştum. Kuşkusuz aynı durum, eğer varsa diğer arka kapılar için de geçerliydi. Gerçi acil hastaların içeri alındığı kaza koğuşlarının girişi vardı ama bu kapının da tutulmuş olacağı doğaldı; kimse görmeden içeri girebilme şansı yok denecek kadar azdı ve yapılacak tek bir hata felaketle sonuçlanabilirdi. Tek olasılık pencereden girmekti; eğer böyle yapacaksam hangi pencereyi kullanacağıma karar vermeli hemen gidip açmalıydım.</span></p>
<p class="calibre1"><span class="font1">Ceketimi giydim, ağır ağır ana merdivenden aşağı inmeye başladım. Kafamın içi karman çormandı. Binanın bisikletli avluya bakan cephesindeki ışıklar bütün gece yanardı. Avludan içeriye girmeye kalkışan biri sokaktan açıkça görülebilirdi. Kanat binaların uçları sokak lambalarının ışık alanına giriyordu; ana binanın önünde de ana avluyu çevreleyen bir sıra lamba vardı. Geriye yalnızca kanat binaların, karanlık birer kuyu olan bahçeleri kalıyordu. Bu bahçelere bakan pencerelerin çoğu hasta odalarının pencereleriydi. Hastaneye hasta odalarından girmeyi düşünmek olanaksızdı, çünkü şimdi gidip açık bir pencere aramaya yüreğim olsa bile, sabahın ikisinde bu pencereden içeri girip de ödü kopmuş bir hastanın çığlıklarını peşime takmayı göze alacak yüreğim olmayacağı kesindi. Başka olasılıklar da vardı, Corelli I’in bulaşıkhane penceresi gibi. Ama bu da, odası bulaşıkhaneye bitişik olan gece hemşiresinin gözlem alanına giriyordu. Bahçeden koğuşun yönetim odalarından birine girmek düşüncesi için de aynı sakıncalar geçerliydi. Tek umudum kanat binasının daha kalabalık, ayak altı bölümlerin-deydi. Gerçi evet, mutfakta ve mutfak çevresinde bütün gece biri-leri bulunması söz konusu olabilirdi, beri yandan oralarda birkaç vestiyer ve malzeme odası vardı ki boş duruyor, gündüz bile girip çıkan olmuyordu; bunların pencereleri de bahçenin en dip, en karanlık yanına bakıyordu.</span></p>
<p class="calibre1"><span class="font1">Merdivenin dibine varınca, gösterişli bir umursamazlık havasıyla, Kanat Mutfağı yönüne döndüm. Bir halt karıştırdığım zamanlar dış görünüşümün aslında başka zamanlardan hiç farklı olmadığına inanmakta güçlük çekerim. Şimdi de yüzüm beni ele veriyormuş gibi geldiği için ne zaman koridorda birinin yanından geçsem bu boşboğaz yüzeyi öte yana döndürüyordum. Mutfak kapısının önünden kararlı adımlarla geçtim. Kapının üst yarısı cam olduğundan içeride gidip gelen karaltıları göz ucuyla görebiliyordum. İki, üç kapı ötesini hedefledim ve buraya gelince kesin bir dönüş yapıp içeri girdim. Aklımda iyi kalmış. Burası bir ardiyeydi, duvarların önünde demir somyalar onar onar dizilmiş duruyordu, kapıyı ardımdan usulca kapatıp odanın ortasındaki yoldan yürüdüm. Pencereden bakınca ışık ve gölge dörtgenleri h.ılinde bahçeyi ve bir sıra kiraz ağacını gördüm. Corelli tarafı keskııı bir gölge düşürerek çimliği, zıt yeşil tonlarda iki ayrı üçgene bölmüştü. Bir an orada durup dışarı baktım. Sonra pencerenin mandalını açtım.</span></p>
<p class="calibre1"><span class="font1">Basit, kanatlı bir pencereydi, pervazın yan yerinde bir mandal ve altta, aralığı ayarlayan delikli bir dayanak vardı. Mandalı açıp kanatları üç beş santim araladım. Dışarıdan bakınca pencerenin açıkmış gibi görünmesini istemiyordum, beri yandan gerektiği zaman kanatlan dışarıdan çekip açabileceğimden de emin olmak istiyordum. Bu koşulların ikisini de yerine getirdiğimden emin olmak biraz zaman aldı. Sonra pencerenin yerini, ağaç sırasına göre dikkatle saptadım. Daha sonra kapıya gidip dışarıya kulak vererek koridorda kimse olmadığı kanısına vardım. Odadan çıktım, kapıyı kapattım, Corelli’ye doğru yürüdüm. Beni gören olmamıştı. Bir an sonra binadan dışarı adımımı atmıştım bile.</span></p>
<p class="calibre1"><span class="font1">XVIII</span></p>
<p class="calibre1"></p>
<p class="calibre1"><span class="font1">Bundan sonra yaptığım ilk iş sek bir içki yuvarlamak oldu. Yüreğim sefere çıkmış bir ordu gibi gümbürdüyordu. Gizli kapaklı işlerde asla rol oynayamayacağım belliydi. Eve gidip Mars’ı aldım. Otobüsle Barnes'a gittik, Kırmızı Aslan’da bir bira içip sandviç yedim, sonra ortalık kararmaya başlayıncaya kadar parkta yürüyüş yaptık. Goldhawk Yolu 'na döndüğümüzde karanlık hemen hemen basmıştı. Mars'ı evde bıraktım; Dave görünürlerde yoktu. Bir toplantıya gitmişti. Hammersmith yönünde rasgele yürümeye başladım. Tek istediğim saatlerin geçmesiydi, hem de ellerini çabuk tutarak. Publar kapanmak üzereydi, ben de son on dakikada becerebildiğim kadar viski yuvarladım. Neredeyse ırmağa kadar yürüdüm. Bu arada belirli bir şey düşünmüyordum, ama zihnime</span></p>
<p class="calibre1"><span class="font1">Hugo hâkimdi. Sanki hastanedeki yatağında Hugo bir ucu bana bağlı olan bir ip tutuyor ve bunu durup durup çekeliyordu. Ya da Hugo’nun dev bir kuş gibi tepemde tünediği söylenebilirdi. Biraz sonra yüz yüze geleceğimizi düşünmek sevindirmiyordu beni; ancak kaçınılmaz olanın hızla yaklaştığını bilmenin o hoş iç rahatlığını duyuyordum.</span></p>
<p class="calibre1"><span class="font1">Saatime baktım. Vakit gece yarısını geçmişti ve ben Hammersmith Köprüsü’nde duruyordum, Mars’ı kafesinden kurtardığımız yerden pek de uzakta değildim. Kuzeye doğru baktım ve Mim Ti-yatrosu’nun, bu kıyıdaki bina yığınlarının neresine düştüğünü çıkarmaya çalıştım. Ama çok karanlık olduğundan hiçbir şey seçilmiyordu. Derken, ya hastaneye gitmekte çok geç kalırsam, diye paniğe kapıldım. Hızlı hızlı yürümeye başladım. Hammersmith Broadway’de bir taksiye atlayıp Goldhawk Yolu’na döndüm. Ama şimdi de saat daha çok erkendi. Sokakta, hastanenin önünden geçerek üç beş kez volta attım. Saat daha iki bile olmamıştı, oysa kararım saat ikiden önce hastaneye girmeye kalkışmamaktı. Hastaneden uzaklaşmaya ne denli çalışsam her seferinde bir şey beni gene oraya çekiyordu. Kendi kendime küçük hedefler saptıyordum; bu kez Yedi Yıldız’a kadar yürüyüp sonra geri dönecektim; bu kez trenyolu köprüsünün altında sigaram bitene değin kalacaktım. İçim içimi yiyordu.</span></p>
<p class="calibre1"><span class="font1">Saat biri yirmi geçtiğinde artık dayanamadım. Hastaneye girmeye karar verdim. Gelgelelim bu kez yaklaştığımda burası bana korkunç biçimde gözler önündeymiş gibi geldi. Sokak lambaları ışık saçıyordu ve bütün bina aydınlığa boğulmuştu. Yakına gelince giriş holünde duran insanlar gördüm; bütün merdiven pencereleri ışıklıydı, koğuşların bazılarında da ışık vardı. Hastanenin gece vakti bu denli aydınlatacağını kestirememiştim. Gerçi kanat bahçeleri karanlığa gömülüydü ve görebildiğim kadarıyla Corelli’de de, herhalde gece hemşiresinin odasından sızan sönük bir aydınlık dışında ışık yoktu. Ama kanat bahçelerine ulaşmak için, hastaneyi iki yandan kuşatan geniş çakıllı yolla çimliği geçmek gerekliydi ki buraları da o yorulmak bilmez sokak lambaları aydınlatıyordu. Çakıllı yolu sokaktan, araları zincirli alçak direkler ayırmıştı. Karanlık bölümler çok uzak görünüyordu.</span></p>
<p class="calibre1"><span class="font1">Ana girişten mümkün mertebe uzak bir nokta seçtim, sokağın iki ucunu dikkatle gözden geçirdim. Sokak bomboştu. Hızlı bir koşu koparıp zincirlerin üstünden atladım, çakıllı yolu, ana çimliği geçtim. Ayaklarım neredeyse yere değmeyerek, çok hafif koşuyordum; bir an sonra kanat bahçesinin karanlığına ulaşmıştım. Durdum, bir an soluğum düzelsin diye çimlerin üstünde bekledim. Dönüp geriye baktım. Kimsecikler yok. Derin bir sessizlik çevremi kuşatmıştı. Başımı kaldırıp Corelli’ye baktım. Birinci katta tek bir ışık yanıyordu. Kiraz ağaçlarına teker teker dokunarak çimlerin üstünde yürümeye başladım. Şimdi sokak lambalarının çiğ ışığından uzaklaşmıştım ya, gece çok aydınlıkmış gibi geliyordu bana. Sokaktan bakınca bahçe zifiri karanlık görünmüştü, oysa içine girince bu karanlık yoğun değil dağınıktı; bir yandan sessizce yürürken bir yandan da, bütün pencerelerden açıkça görülebileceğimi düşünüyordum. Her an yukarıdan bir sesin yükselip bana soru sormasını bekliyordum. Ama ses çıkaran olmadı.</span></p>
<p class="calibre1"><span class="font1">Dışarıdan her şey bambaşka görünüyordu; ardiyenin penceresini saptayabilmem birkaç dakika aldı. Bulduğum zaman da bu pencerenin yerden ne kadar yüksekte olduğunu görüp şaşırdım. Soluğumu tutarak, usulca kanatları çektim. Neyse ki pencere hiç takılmadan, sessizce açıldı. Çevreme bakındım. Bahçe sessiz ve kıpırtısızdı, kiraz ağaçları selama durmuş dansçılar gibi bana dönük duruyordu. Yolda hâlâ kimse yoktu. Kanatları ardına kadar açıp parmaklarımı iki yandaki çelik çerçeveye sıkıca geçirdim. Ne var ki pervaz, benim dizlerimle yetişemeyeceğim kadar yüksekti. Dışarıda basabileceğim eşik meşik de yoktu. Geri geri gittim. Gürültü yaparım diye korkudan sıçramayı göze alamıyordum. Derken yoldan yaklaşan ayak sesleri varmış gibi geldi. Şimşek hızıyla bir elimi pencere aralığına sokup sıçradım. Çerçevenin çelik ucu kalçamı sıyırdı, sonra usulca içeri kaydım ve ayaklarımı yukarıya çektim. Ardiye odasının içinde bir an taş kesilmiş gibi durdum. Çevremdeki sessizliğin içine bir anda bir dolu ses boşaltmıştım sanki. Neyse ki sessizlik sürüyordu.</span></p>
<p class="calibre1"><span class="font1">Pencereyi, mandallamadan, usulca kapadım. Sonra, iki yanımda demir karyolaların karanlık cüsselerini gözlerimden çok duygularımla algılayarak odanın ortasından ilerledim. İşte burası sahiden</span></p>
<p class="calibre1"><span class="font1">zifiri karanlıktı; yoğun karanlık insanın gözlerine kat kat boya sürer gibiydi. El yordamıyla kapı tokmağını buldum, bir an çevreme kulak verdim, sonra koridora çıktım. Beyaz duvarlarla parlak ışıklar üstüme gelerek gözlerimi kamaştırdı. Karanlıkta iyice açılmış olan gözlerimi bu ışık saldırısı karşısında kırpıştırarak yumdum. Sonra, zeminin lastik kaplamasında ayaklarım hafif, donuk bir patırtı çıkararak Corelli yönünde yürümeye başladım. Burada gizlenmek olanaksızdı. İyi yürekli bir Tanrı duruma el koyarak beni kimsenin görmemesini sağlasın diye ummaktan başka yapabileceğim bir şey yoktu.    '</span></p>
<p class="calibre1"><span class="font1">Görünürde kimsecikler olmamasına karşın hastane tuhaf bir biçimde hayat doluydu. Uyuyan bir canavar gibi mırıldanıp gırıldan-dığım duyabiliyordum. Arada mutlak bir sessizlik dalga gibi kabardığı zaman bile canavarın o ulu yüreğinin çırpışını hissediyordum. Kanat Mutfağı’mn önünden geçerken başımı döndürdüm, çünkü herhangi bir insanla karşılaşırsam duyduğum suçluluğun yüzüme açıkça yazılarak âdeta kendiliğinden, “Ayıp!” diye bağırmış gibi olacağından korkuyordum. Ana merdivene vardım. Işıl ışıl, bomboş, sonsuzdu. Adımlarımın hafif sesi, tepemde, yüksek merdiven boşluğunda yankılanıyordu; başımı kaldırınca tırabzanların çizdiği dikdörtgenlerin ta yukarılarda ufala ufala neredeyse bir nokta kadar kaldıklarım gördüm. Bu sırada kafam tamamen boşalmış durumdaydı, Hugo’yla ilgili en kabataslak bir düşünce bile kalmamıştı; biri çıkıp beni durdursaydı herhalde geri zekâlılar gibi anlaşılmaz laflar gevelerdim. Corelli IIl’ün kapısına geldim.</span></p>
<p class="calibre1"><span class="font1">Burada duraladım. Koğuşun gece düzeni konusunda pek kesin bir fikrim yoktu. Gece koğuşta kalan hastabakıcılar varsa alt katta olmalıydılar. Corelli III’te büyük bir olasılıkla geceleyin hastalardan başka bir tek gece hemşiresi kalıyordu. Bu kişiye ilişkin bildiklerim yalnızca duyduklarıma dayanıyordu; bu serüveni tasarla-mazdan önce bile onu kafamda bir Gece Tanrıçası olarak canlandırırdım, yeraltı dünyasında bir Piddingham. Şimdi, elim kapıda, aklıma onu getirdiğim zaman, ulu Bilici’nin mağarasına yaklaşan bir çömez gibi, her yanımı bir titremedir aldı. Kapıyı usulca açıp koğuşun bildik koridoruna adımımı attım.</span></p>
<p class="calibre1"><span class="font1">Koridorda birkaç lamba yanmakla birlikte hasta odalarının hepsi karanlıktı. Mutfakla ofisler de karanlıktı, yalnızca hemşirenin, üst yanı buzlu cam olan kapısından dışarı ışık vurmaktaydı. Kendisine, normal insan sezgilerinin yanı sıra insanüstü yetenekler kondurmaya hazır durumda olduğum gece hemşiresi bu yan saydam yüzeyde benim geçtiğimi görebilirdi, ben de koridorun ilk yansını dört ayak olup emekleyerek geçtim. Hemşirenin odasını iyice geçtiğim zaman doğrulup kayarcasına yürümeyi sürdürdüm. Adımlarımın herhangi bir ses çıkardığını duyamıyordum. Tekinsiz bir sessizlik beni yutmaktaydı. İşte Hugo’nun kapısının önündeydim! Kapı sapını tuttum;, bu açmak için bastırılması gereken çelik bir çubuktan ibaretti. Çubuğu, ses çıkarmamasını irade gücümle sağlamak istercesine sımsıkı kavrayıp tek bir güçlü devinimle bastırdım. Çubuğu elimden bırakmaksızın kapıyı ittim. Düşüncelerime boyun eğercesine açıldı, rüyalardaki kapılar kadar sessiz, iyice içeri girinceye değin kapı sapını elimden bırakmadım, sonra öbür elimle içerideki sapı tuttum. Kapıyı arkamdan sıkıca kapayarak sapı elimden bıraktım. Hiç ses çıkmamıştı.</span></p>
<p class="calibre1"><span class="font1">Yarı karanlıktaydım. Kapıda, baş hizasında, ufak, dikdörtgen bir pencere vardı, koridordan biraz ışık alıyordu. Yüksek yatağın üzerindeki battaniyenin kırmızısıyla tümsek yapmış bir şekil seçebiliyordum. Bir sakınganlık güdüsüyle bir dizimin üstüne çöktüm. O zaman yatağın üstündeki biçim kımıldadı ve Hugo’nun sesi sertçe, “Kim o?” dedi.</span></p>
<p class="calibre1"><span class="font1">“Şşş!” dedim, sonra, “Benim, Jake Donaghue” diye ekledim.</span></p>
<p class="calibre1"><span class="font1">Bir an sessizlik oldu, sonra Hugo, “Ulu Tanrım!” dedi.</span></p>
<p class="calibre1"><span class="font1">Işık alanından çıkmak istiyordum. Topaç gibi dönüp oturdum, sonra kaba etlerimin üstünde, Hugo’nun yatağının altına sokuldum. Bu yeri Hugo’nun gelmesinden önceki gün iyice temizlemiş olduğumdan şimdi buz üstünde misket gibi kayıyordum. Yatağın öbür yanından çıktım, sırtımı duvara dayayıp oturarak dizlerimi göğsüme çektim. Tam anlamıyla sakindim.</span></p>
<p class="calibre1"><span class="font1">Hugo’nun gözleri karanlıkta beni arayıp buldu. Başımı eğerek gülümsedim.</span></p>
<p class="calibre1"><span class="font1">“Bu kadarı da fazla!” dedi Hugo. “Uyuyordum.”</span></p>
<p class="calibre1"><span class="font1">“Bağırmasana, gece hemşiresi duyacak!” dedim.</span></p>
<p class="calibre1"><span class="font1">Hugo sesini alçaltarak, “Sen benim peşimi bıraksana!” diye fısıldadı.</span></p>
<p class="calibre1"><span class="font1">Bu sözler sinirime dokundu. Ben de fısıldayarak, “Senin peşinden gelmiş değilim” diye yanıtladım. “Burada çalışıyorum ben. En son beklediğim şey senin buraya gelmendi.”</span></p>
<p class="calibre1"><span class="font1">“Burada </span><span class="font6">çalışıyorsun ha?</span><span class="font1"> Ne iş yapıyorsun?”</span></p>
<p class="calibre1"><span class="font1">“Hademeyim.”</span></p>
<p class="calibre1"><span class="font1">“Aman yarabbi!” dedi Hugo. “Gene de, yarına kadar bekleyebilirdin.”</span></p>
<p class="calibre1"><span class="font1">“Gündüzün işimin başındayken seni görebilmem çok zor olur.” “Şimdi iş başında değil misin yani?”</span></p>
<p class="calibre1"><span class="font1">“Hayır.”</span></p>
<p class="calibre1"><span class="font1">“Demek ki benim peşimdesin.”</span></p>
<p class="calibre1"><span class="font1">“Cehennemin dibi!” dedim. “Bana bak, Hugo, seninle konuşmak istediğim birkaç konu var.”</span></p>
<p class="calibre1"><span class="font1">“Eh, bu kez elinden kurtulamam, değil mi?”</span></p>
<p class="calibre1"><span class="font1">Hugo arkasına yaslandı; bir an, birbirlerinin gözlerini göremeyen kişilerin bakışlarıyla bakıştık.</span></p>
<p class="calibre1"><span class="font1">Hugo, “Jake, nedir seni bu kadar heyecanlandıran?” diye sordu. “Stüdyoda da hissetmiştim bunu. Yıllar yılı beni aramaya bile kalkışmıyorsun, sonra durduk yerde deliler gibi peşimden koşmaya başlıyorsun.”</span></p>
<p class="calibre1"><span class="font1">Doğruyu söylemem gerektiğini hissettim. “Sadie’yle Anna'yı gördüm, bu da aklıma seni getirdi” dedim.</span></p>
<p class="calibre1"><span class="font1">Hugo’nun bir deniz şakayığı gibi kapandığını gözümle görebiliyordum. “Onlarla yeniden nasıl karşılaştın ki?” diye sakıngan bir sesle sordu.</span></p>
<p class="calibre1"><span class="font1">Had kertede doğru konuşmam gerektiğini hissettim. “Birlikte yaşadığım kadın beni kapıdışan etti, bunun üzerine Anna’yı aradım, o da beni Sadie’ye kakaladı.”</span></p>
<p class="calibre1"><span class="font1">Hugo’nun ürperdiğini görebiliyordum. “Sadie benimle ilgili bir şey söyledi mi?”    .</span></p>
<p class="calibre1"><span class="font1">“Özel bir şey söylemedi” diye ilk yalanımı attım. “Ama Anna’dan sana ilişkin birkaç şey duydum.” Anna konusuna dönmek istiyordum.</span></p>
<p class="calibre1"><span class="font1">“Evet” dedi Hugo. “Seni gördüğünü Anna bana söyledi. Bir gece tiyatroya gelmişsin, öyle mi? Sonradan seni görmeyi çok istedim. Anna, gitti, deyince üzüldüm. O zaman beni görmeye bu kadar meraklı değildin, anlaşılan.”</span></p>
<p class="calibre1"><span class="font1">Bu ayrıntı üstünde fikir yürütmek elimden gelmedi. “Seninle görüşmekten korkuyordum, Hugo” dedim.</span></p>
<p class="calibre1"><span class="font1">“Jake, seni anlayamıyorum. İnsan benden nasıl korkar, aklım almıyor. O zaman da neden öyle basıp gittiğine akıl erdirememiş-tim. O sıralar seninle konuşmayı çok istiyordum. Senin gibi tartışabildiğim başka kimse olmadı. Senin o şeyi tartışabilirdik.”</span></p>
<p class="calibre1"><span class="font1">“Hangi şeyi?”</span></p>
<p class="calibre1"><span class="font1">“Hani o kitap” dedi Hugo. “Ne zaman çıkmıştı, aklımda değil ama senin Battersea’den kaçıp gitmenden sonra olsa gerek, yoksa tartışırdık. Oysa seninle bu kitabı konuştuğumuzu anımsayamıyorum.”</span></p>
<p class="calibre1"><span class="font1">Kafamı arkaya kanırttım, bir içki krizini atlatmak istercesine sımsıkı duvara bastırdım.</span></p>
<p class="calibre1"><span class="font1">“Susturucu'yu mu demek istiyorsun sen?”</span></p>
<p class="calibre1"><span class="font1">Hugo, “Evet, işte o kitap” diye yanıtladı. “Yer yer son derece çetrefil buldum gerçi. Yahu bütün o fikirleri nereden buldun sen?” “Senden, Hugo” dedim cılız bir sesle.</span></p>
<p class="calibre1"><span class="font1">“Tabii, birlikte konuştuğumuz bazı şeyler de vardı içinde, gördüm bunu. Gene de, öyle değişik geliyordu ki!”</span></p>
<p class="calibre1"><span class="font1">“Bilmez miyim!” dedim.</span></p>
<p class="calibre1"><span class="font1">Hugo, “Yani, çok daha iyi demek istiyorum” dedi. “O sıralar nelerden konuşurduk, pek aklımda değil aslında, ama her şeyi birbirine karıştırırdık, öyle değil mi? Oysa senin yazdıkların müthiş berraktı. Çok şey öğrendim o kitaptan.”</span></p>
<p class="calibre1"><span class="font1">Hugo'ya bakakalmıştım. Küçük pencereden vuran ışık o sargılı başının siluetini çizmişti, yüzündeki ifadeyi göremiyordum, “Hugo, o kitap benim yüzümü kızartıyordu” dedim.</span></p>
<p class="calibre1"><span class="font1">“Herhalde hep böyle olur, insanlar yazdıkları şeylerden utanırlar” dedi Hugo. “Ben bir şeyleri kaleme alma yürekliliğini asla gösteremedim şahsen. Hiç değilse kitaptan biraz para geçmiştir eline umarım. İyi sattı mı?”</span></p>
<p class="calibre1"><span class="font1">“Pek değil” dedim. Bir an, acaba beni alaya mı alıyor, diye kuşkulandım, ama bu olanaksızdı. Hugo asla alaycı olamazdı.</span></p>
<p class="calibre1"><span class="font1">“Aşırı entelektüel olduğundandır herhalde” dedi. “İnsanlar özgün şeyleri ilk gördükleri zaman asla beğenmezler. Umarım bu senin hızını kesmemiştir. Yeni bir diyalog yazıyor musun bari?”</span></p>
<p class="calibre1"><span class="font1">“Hayır!” dedim. Sonra sırf, kafamı toparlayıncaya kadar konuşmayı sürdürebilmek uğruna. “Şu son günlerde kitaba yeniden bir göz atmayı düşünmüştüm” diye ekledim. “İçindeki birkaç fikri geliştirmek için. Ama kitabı hiçbir yerde bulamadım.”</span></p>
<p class="calibre1"><span class="font1">“Ne yazık! Benimkini alabilirdin. Çalışma masamın gözünde her zaman bir kopya bulundururum, arada bir göz atmak için. Aklıma biraz bizim konuşmalarımızı getirir, öyle zevk alırdım ki ben o konuşmalardan. Sonradan beynim iyice tohuma kaçtı.”</span></p>
<p class="calibre1"><span class="font1">“Geçen hafta bir akşam senin evine geldim” dedim. “Meyhaneye gidiyorum, diye not bırakmışsın, ben de meyhane meyhane dolaşıp seni aradım.”</span></p>
<p class="calibre1"><span class="font1">“Pek de uzağa gitmiş olamazsın” dedi Hugo. “King Lud'daydım.” “Ben doğu yönüne gittim. Solcu Tood’la o gece tanıştım.” “Öyle ya, sen Solcu’yla tanışıyorsun. Bugün mitingde gördüm onu, sonra birisi kafama tuğla fırlattı.”</span></p>
<p class="calibre1"><span class="font1">“Sahi, kafan nasıl bu arada?” diye sordum.</span></p>
<p class="calibre1"><span class="font1">“İyiydi. Başım korkunç ağrıyor yalnızca. Sen gelmeseydin uykumda ağrıyacaktı. Neyse, Jake, o zaman neden kaçıp gittiğini anlatmadın bana. Seni gücendirecek bir şey mi yapmıştım?”</span></p>
<p class="calibre1"><span class="font1">“Hayır,” diye sabırla yanıtladım. “Ben seni gücendirecek bir şey yapmıştım. Ama şimdi görüyorum ki bir yanlış anlama olmuş. Geçelim bunu.”</span></p>
<p class="calibre1"><span class="font1">Hugo'nun bana ısrarla baktığını görebiliyordum. Kat kat sargılar yüzünden kafası kocaman duruyordu. “Jake, senin sorunun şu ki insanlardan aşırı etkileniyorsun. Benden de çok fazla etkilenmişsin.”</span></p>
<p class="calibre1"><span class="font1">Şaşırmıştım. “Doğru” dedim. “Etkilenmiştim, ama senin bunu bildiğinden haberim yoktu.”</span></p>
<p class="calibre1"><span class="font1">Hugo, “Herkes kendi yolunda gitmek zorundadır, Jake” dedi. “Hiçbir şey senin sandığın kadar önemli değildir.”</span></p>
<p class="calibre1"><span class="font1">Sabrım taşmaya başlamıştı. “Ne demek istediğini bilmiyorum” dedim. “Hammersmith'deki o tiyatroya o kadar emek harcadığına göre senin de önem verdiğin bir şeyler olmuştur elbet.” Onu Anna konusuna çekmek istiyordum. &gt;</span></p>
<p class="calibre1"><span class="font1">Hugo, “Ha, şu... ” dedi, sonra bir an sustu. “Anna'yı sevindirmek için kurmuştum onu, ama saçma bir şeydi.”</span></p>
<p class="calibre1"><span class="font1">Soluk bile almadan bekledim. Duymaya can attığım büyük itirafı onun ağzından alabilmek istiyorsam şu anda ayağımı sakınarak basmam gerekiyordu. Soluğumu yavaş yavaş alırken H ugo’nun düşüncelerinin kokusunu duyabiliyordum.</span></p>
<p class="calibre1"><span class="font1">Onu konuşmaya özendirmek için, “Yani aslında Anna’yı sevindirmedi” dedim.</span></p>
<p class="calibre1"><span class="font1">“Yoo, tabii sevindirdi sevindirmesine, evet de, ne işe yaradı? İnsan yalanla hiçbir yere varamaz. Gerçi bunun tam bir yalan olduğu söylenemez ya. Ne de olsa durumu ikimiz de anlıyorduk. Ama gene de, bir bakıma yalan sayılırdı,” dedi Hugo.</span></p>
<p class="calibre1"><span class="font1">Kafam karışmaya başlamıştı. “Yani Anna tiyatroyla aslında il- gilenmedi mi, demek istiyorsun, kendini oraya hapsedilmiş falan gibi mi hissetti?”</span></p>
<p class="calibre1"><span class="font1">Hugo, “Yoo, gerçekten ilgilenmişti” diye yanıtladı. “Aslında ilgilenmeyen bendim. Sonra bir de ille o şark işi saçmalıkları araya sokmakta diretiyordu. Nereden öğreniyordu bunları, Tanrı bilir!”</span></p>
<p class="calibre1"><span class="font1">' “Senden öğreniyordu” diye karşılık verdim, fısıldayan sesime elimden geldiğince keskinlik katarak.</span></p>
<p class="calibre1"><span class="font1">“Amma zırvaladın!” dedi Hugo. “Anna benden birtakım genel fikirler kapmış olabilir, ama bunların toplamı </span><span class="font6">böyle</span><span class="font1"> olamazdı elbet!”</span></p>
<p class="calibre1"><span class="font1">“Madem kötü olduğunu düşünüyordun mimlerde niçin rol aldın öyleyse?”</span></p>
<p class="calibre1"><span class="font1">“Haklısın, bunu yapmamalıydım. Anna’yı hoşnut etmek için yaptım, hem ne de olsa tiyatroda bir şeyler yapıyor gibiydi.”</span></p>
<p class="calibre1"><span class="font1">“Evet” dedim. “Yaratıcı yönü vardır.”</span></p>
<p class="calibre1"><span class="font1">“İkinizin de yaratıcı yönünüz var, yani senin de Anna’nın da.” “Neden böyle söylüyorsun bunu?” diye sordum.</span></p>
<p class="calibre1"><span class="font1">“Şu anda farkına vardım” diye Hugo karşılık verdi. “Ben ömrümde hiçbir şey yaratmış değilim.”</span></p>
<p class="calibre1"><span class="font1">“Tiyatroyu neden yıktın?”</span></p>
<p class="calibre1"><span class="font1">“Ben yıkmadım o tiyatroyu, Anna yıktı. Birden her şeyi anlamsız bulmaya başladı, çekip gitti.”</span></p>
<p class="calibre1"><span class="font1">“Zavallı Hugo! Sen de binayı NISP’e verdin.”</span></p>
<p class="calibre1"><span class="font1">“Ne yapayım” dedi Hugo, “NISP fena halde yersizlik çekiyordu, ben de, bari oniarın olsun, dedim.”</span></p>
<p class="calibre1"><span class="font1">Hugo’ya acımıştım. Onu binaya hayat veren ruhun uçup gitmesinden sonra, tiyatroda tek başına dururken görür gibi oldum. “Senin siyasal görüşlerin olduğunu bilmiyordum” dedim. “Son görüştüğümüzden bu yana edinmiş olsan gerek.”</span></p>
<p class="calibre1"><span class="font1">“Tam olarak siyasal görüşüm var denemez, ama bence Solcu'nun fikirleri gayet iyi.” Bu, Hugo'nun sözlüğünde çok güçlü bir övgü ifadesiydi.</span></p>
<p class="calibre1"><span class="font1">“Onunla çalışıyor musun?” diye sordum.</span></p>
<p class="calibre1"><span class="font1">“Yok canım, daha neler!” dedi Hugo. “O işi bilmem ki! Ben ona para veriyorum sadece. Elimden tek gelen bu.”</span></p>
<p class="calibre1"><span class="font1">“Roket fabrikasının işleri hâlâ tıkırında olsa gerek” dedim. “Paris Belediyesi’nin de müşterilerinin arasında olduğu dikkatimi çekti.”</span></p>
<p class="calibre1"><span class="font1">“Ha, şu! Bilmiyor musun, fabrikayı sattım ben.”</span></p>
<p class="calibre1"><span class="font1">“Bilmiyordum” dedim. “Neden?”</span></p>
<p class="calibre1"><span class="font1">Hugo, “İşte, ben özel teşebbüse inanmıyorum aslında” diye yanıtladı. “Yani inanmadığımı sanıyorum. Bu konulara aklım öyle zor eriyor ki! Zaten insanın tuttuğu iş konusunda kuşkuları varsa bırakmalı, öyle değil mi sence de? Her neyse, fabrika benim olduğu sürece para kazanmamak elimde değildi, oysa ben bunu istemiyorum. Yüksüz gezmek istiyorum. Yoksa insan dünyada hiçbir şeyi anlayamıyor.”</span></p>
<p class="calibre1"><span class="font1">“Ben hep yüksüz gezdim” diye karşılık verdim. “Bu </span><span class="font6">benim</span><span class="font1"> hayatı anlamamda yardımcı oldu mu, hiç sanmıyorum. Ama film konusundan ne haber, yoksa bu farklı mı?”</span></p>
<p class="calibre1"><span class="font1">Hugo, “Ben o işi de bırakıyorum” dedi. “Yeni bir Anglo-Fransız kuruluş var, Bounty Belfounder'ı devralacaklar. Hayrını görsünler!”</span></p>
<p class="calibre1"><span class="font1">“Anlıyorum” dedim. Sözleri içime işlemişti. “Gene de zengin bir adam olarak kalacaksın, Hugo” diye ekledim.</span></p>
<p class="calibre1"><span class="font1">“Herhalde,” dedi Hugo. “Bunu düşünmeyi pek istemiyorum. Paradan kurtulmanın bir yolunu bulacağım, sanırım. Birçoğunu Solcu’ya vereceğim. Sana da bir şeyler veririm, istersen.”</span></p>
<p class="calibre1"><span class="font1">“Ne acayip adamsın, Hugo. Meteliksiz kalmak için duyduğun bu ani itkinin iç yüzü nedir?”</span></p>
<p class="calibre1"><span class="font1">Hugo, “Ani değil ki!” diye yanıtladı. “Cesaretim yoktu, kafam karışıktı da ondan. Şimdi bile herhangi bir adım atamazdım ya, hayatım öyle feci çorbaya döndü ki ben bile görmezlikten gelemiyorum artık.”</span></p>
<p class="calibre1"><span class="font1">Anna’yı düşündüm. “Çok mu acı çektin?”</span></p>
<p class="calibre1"><span class="font1">“O da var, tabii” dedi Hugo. “Çılgına dönmüştüm. Ama saçma sapan işler yapmak için özür sayılmaz bu. Dedim de aklıma geldi; o gün Welbeck Sokağı’ndaki evi aradığımda telefonu suratına kapadığım için özür dilerim. Sesini duyunca öyle afalladım, kendi kendimden öyle utandım ki telefonu kapayıverdim.”</span></p>
<p class="calibre1"><span class="font1">Bunu anlayamamıştım. “Neydi seni böyle utandıran?” diye sordum.</span></p>
<p class="calibre1"><span class="font1">“İşte” dedi Hugo. “Yapmakta olduğum şeyler, yapmaya niyetlendiğim şeyler. Sen beni çok yüksek görüyorsun, Jake. Duygusal bir adamsın sen.”</span></p>
<p class="calibre1"><span class="font1">“Şşş!” diye fısıldadım; ikimiz de sustuk.</span></p>
<p class="calibre1"><span class="font1">Koridorda ayak sesi vardı. Nerede olduğumu hayretle algıladım. Yumuşak ayak sesleri yaklaşıyordu. Tartışma heyecanı arasında yükselttiğimiz seslerimiz duyulmuş olabilirdi. Kapıdan görülmemek için usulca karyolanın dibine kaydım. Belki de sesimiz duyulmamıştı da bu, devriyeye çıkan gece hemşiresinin ayak sesiydi. Adımlar Hugo’nun kapısının önünde durdu, pencerenin dörtgeni karardı. Soluk almaktan korkarak yüzümü kırmızı battaniyeye gömdüm. Birden, “acaba Hugo beni gece hemşiresine gammazlar mı” diye aklımdan geçti ve bir an onun bunu yapabileceğini hissettim. Ama Hugo hiç kıpırdamadan yatıyordu; derin derin nefes aldığını duyabiliyordum. Bir an sonra penceredeki surat çekildi, ayak sesleri yavaş yavaş bir sonraki odaya doğru yürüdü. Rahat bir soluk aldım, yatağa dayanmış durduğum yerden Hugo’ya bakarak düşüncelerimi yeniden toparlamaya çalıştım.</span></p>
<p class="calibre1"><span class="font1">Büyük bir balığı oltama takmışım gibi geliyordu. Hugo’nun konuşup açılmak istediği belliydi. Şimdi sorun en uygun lafları etmekteydi; böylece Hugo bana her şeyi söylerdi.</span></p>
<p class="calibre1"><span class="font1">Sessizliği alçak sesle fısıldayarak bozdum; “Anna şarkıcılığı bırakmış.”</span></p>
<p class="calibre1"><span class="font1">Hugo bir an sessiz kaldı. Sonra, “Anna iyidir” dedi biraz sabırsızca.</span></p>
<p class="calibre1"><span class="font1">Attığım adımın yanlış olduğunu sezdim. Daha doğrudan bir yöntem denedim: “Hugo, oraya telefon edip de ben cevap verdiğim zaman seni utandıran şey neydi?”</span></p>
<p class="calibre1"><span class="font1">Hugo duraksadı. Gözlerini benden ötede bir yere dikmiş, sargısıyla oynayıp duruyordu. “Ona çok kötü davrandım” dedi.</span></p>
<p class="calibre1"><span class="font1">“Nasıl?” diye sordum nefes kadar hafif bir sesle, varlığımı minimuma indirgeyerek. Hugo’nun kendi kendine konuşmasını istiyordum. Bir an Anna geldi gözümün önüne.</span></p>
<p class="calibre1"><span class="font1">“Çok kötü bela kesildim başına” dedi Hugo.</span></p>
<p class="calibre1"><span class="font1">“Seni seviyor muydu?” diye sordum; dört bir yanımdaki hava tiril tiril titrer gibiydi.</span></p>
<p class="calibre1"><span class="font1">Hugo, “Yok canım” dedi. “Umutsuz bir şeydi.” Sonra, “Biliyor musun?” diye ekledi. “Kimi zaman onun gözü sendeymiş gibime gelirdi.”</span></p>
<p class="calibre1"><span class="font1">Bedenimin her yanındaki kaslar, uykuya dalan minik hayvancıklar misali birer birer gevşedi; bacaklarımı uzattım. Bir an çizdiği tabloyu düşününce Hugo’ya acıdım, ama tasalanacak zaman yoktu. Gerçekleri bulup ortaya çıkarmalıydım, kuramlar sonradan gelebilirdi. O dakikada tutumum neredeyse bilimseldi. “Sana bunu düşündüren ne oldu?” diye sordum. “Yani onun gözünün bende olduğunu?”</span></p>
<p class="calibre1"><span class="font1">“Çok zaman senden konuşurdu, bana seninle ilgili sorular sorardı.”</span></p>
<p class="calibre1"><span class="font1">“Ne can sıkıntısı ama, senin için” dedim ve bıyık altından gülümsedim. İlgilendiğin kişinin seni, kendi ilgilendiği kişi konusunda sorguya çekmesinden daha çıldırtıcı hiçbir şey olamaz, ilgilendiği kişi sen değilsen eğer.</span></p>
<p class="calibre1"><span class="font1">Hugo, “Ona hizmet vermek sevindiriyordu beni” dedi, iğrenç bir alçakgönüllülükle.</span></p>
<p class="calibre1"><span class="font1">Hugo içten konuşuyor muydu benimle? Bu konuda birden kuşkuya kapıldım. “Onu bir daha ne zaman göreceksin?” diye sordum. “Gerçekten gidiyor mu yurtdışına?”</span></p>
<p class="calibre1"><span class="font1">“Bilmiyorum,” dedi Hugo. “Neler yapmayı tasarladığını sahiden bilemiyorum. Bahar havası gibidir Sadie. Ne yapacağı hiç belli olmaz.”</span></p>
<p class="calibre1"><span class="font1">“Yani Anna demek istiyorsun, evet.”</span></p>
<p class="calibre1"><span class="font6">“Sadie</span><span class="font1"> demek istiyorum ben!”</span></p>
<p class="calibre1"><span class="font1">Bu iki kadının adları, ormanda yankılar yapan bir borazan sesi gibi çınlamıştı. Kafamda kurmuş olduğum bir resim birden dağılmış, parçacıkları dört bir yanda kuşlar gibi uçuşuyordu.</span></p>
<p class="calibre1"><span class="font1">Bir dizimin üstünde doğrulup yüzümü Hugo’nun yüzüne yaklaştırdım. “Biz kimden konuşuyoruz deminden beri?” diye sordum. “Tabii ki Sadie’den. Sen kim sanıyordun?”</span></p>
<p class="calibre1"><span class="font1">Parmaklarım battaniyeye sımsıkı sarılmıştı. Gerisin geriye çark etmiş olan düşüncelerim daha şimdiden gözlerimin önüne bambaşka bir tablo sermekteydi.</span></p>
<p class="calibre1"><span class="font1">“Hugo” dedim. “İyice açıklığa kavuşturabilir miyiz bu konuyu?”</span></p>
<p class="calibre1"><span class="font1">“Yavaş ol” dedi Hugo. “Yüksek sesle konuşmaya başladın.” “Kimdir senin âşık olduğun? Hangisi?”</span></p>
<p class="calibre1"><span class="font1">“Sadie.”</span></p>
<p class="calibre1"><span class="font1">“Emin misin?” diye sordum.</span></p>
<p class="calibre1"><span class="font1">“Saçmalamasana! Elbette eminim. O kadın uğruna bir Yldır, bir yıldan da uzun bir süredir cehennem azabı çekiyorum! Ama ben senin bütün bunları bildiğini sanıyordum.”</span></p>
<p class="calibre1"><span class="font1">“Sadie söyledi bana” diye karşılık verdim. “Kadın resmen söyledi. Ama ben ona inanmadım, tabii.” Gene yere oturup başımı ellerimin arasına alarak sallanmaya başladım.</span></p>
<p class="calibre1"><span class="font1">“Neden tabiiymiş?” diyeHugo sordu. “Onu benden koruyasın diye evine aldı ya seni. Ama sen çekip gittin!” Hugo acı konuşmuştu.</span></p>
<p class="calibre1"><span class="font1">“Beni eve kilitledi. Dayanamadım.”</span></p>
<p class="calibre1"><span class="font1">“Ulu tanrım! Keşke beni kilitleyeydi evine!”</span></p>
<p class="calibre1"><span class="font1">Ben, “Ona inanamadım” dedim. “İnanamazdım.”</span></p>
<p class="calibre1"><span class="font1">“Benim rezalet çıkardığımı mı söyledi sana?”</span></p>
<p class="calibre1"><span class="font1">“Senin zorla eve girebileceğine ilişkin, yarım yamalak bir şeyler geveledi.”</span></p>
<p class="calibre1"><span class="font1">Hugo, “Bundan öte bir şey söylemediyse çok nazik ve merhametli kadınmış demektir” dedi. “Öyle delilikler yaptım ki! Bir seferinde gece vakti kapıyı kırıp girdim, bir seferinde de gündüz, o stüdyodayken gidip mektuplarını filan karıştırdım, öteberisini alıp götürdüm. Resmen çıldırıyordum onun için. İnan bana, Jake, bir yıldır hayatım tam bir keşmekeş halinde. İşte bu yüzden her şeyden yakamı sıyırıp yeni baştan başlamam gerek.”</span></p>
<p class="calibre1"><span class="font1">“Ama Hugo, olamaz bu!” diye inledim. “Sadie’ye âşık olamazsın sen!”</span></p>
<p class="calibre1"><span class="font1">“Nedenmiş?” dedi Hugo. Kızmıştı.</span></p>
<p class="calibre1"><span class="font1">Kafamı toparlayamıyordum. Hugo’nun Sadie’yi sevmesem olanaksızlığı tarifsiz bir bulut gibi tepeme çökmüştü ve Hugo’nun Sadie’yi sevmesini bir gerçek olarak gördükçe elimden ancak saçmalamak geliyordu. “O buna değmez” sözcükleri dilimin ucunday-dı, ama seslendirmedim. Asıl neden bu değildi ki zaten. “Ama sen Anna’yı tanıdın” dedim. “İnsan Anna’yı tanıdığı halde nasıl olur da Sadie'yi tercih eder?”</span></p>
<p class="calibre1"><span class="font1">Hugo, “Bir neden söyleyim sana” dedi. Sesinde bir öfke tınısı vardı. “Sadie daha zekidir!”</span></p>
<p class="calibre1"><span class="font1">Korkunç bir şeylerin kıpırdanarak aramıza girmeye başladığını hayal meyal hissettim. Bunu Hugo da görmüş olmalı ki hemen, “Çok aptalsın, Jake” diye ekledi. “Herkes herkesi sevebilir, herkesi herkese tercih edebilir; sen de biliyorsun bunu.”</span></p>
<p class="calibre1"><span class="font1">Sustuk; ben hâlâ battaniyeye yapışmış duruyordum, Hugo yattığı yerden yarı doğrulmuş durumdaydı. Elimin yakınında ayaklarını hissediyordum; kaskatıydılar.</span></p>
<p class="calibre1"><span class="font1">En sonunda, “Hâlâ anlamıyorum” dedim. “Buna hiç ihtimal vermediğim için değil yalnızca. Bütün işaretler öbür yanı gösteriyordu. Mim Tiyatrosu’nu kurmak için onca zahmete neden katlandın, peki?”</span></p>
<p class="calibre1"><span class="font1">“Dedim ya, Anna’yı sevindirmek için.”</span></p>
<p class="calibre1"><span class="font1">“Ama neden, neden?” Bu fikirle boğuşup duruyordum.</span></p>
<p class="calibre1"><span class="font1">Hugo sabırsızlanarak, “Bilmiyorum” dedi. “Herhalde yapmamalıydım. Bu gibi ödünler hiç işe yaramaz. Yalan söylemekten başka bir şey değildir.”</span></p>
<p class="calibre1"><span class="font1">Sözleri önce donuk ve boş şeyler olarak sızdı kafama, sonra birdenbire, gerçeği kavradım. Ayağa kalktım. “Anna seni seviyor” dedim.</span></p>
<p class="calibre1"><span class="font1">“Evet ya, tabii” dedi Hugo. “Ben nasıl Sadie’ye çıldırıyorsam Anna da bana çıldırıyor. Ama ben senin bütün bunları bildiğini sanıyordum.”</span></p>
<p class="calibre1"><span class="font1">“Biliyordum. Her şeyin farkındaydım. Yalnız her şeyi tersinden almışım, hepsi bu!”</span></p><div class="calibre3">
<p class="calibre1"><span class="font1">257</span></p></div>
<p class="calibre1"><span class="font1">H7/AJ</span></p>
<p class="calibre1"><span class="font1">Kapıya yürüyüp o küçük pencereden dışarı baktım. Karşımda bir sıra beyaz kapıyla kırmızı bir zemin vardı. Gene de Hugo’ya doğru döndüm ve onun yüzünü ilk olarak açıkça gördüm. Hugo hâlâ pek solgundu ve sargısının altından kaygıyla bana bakarken, o dikkat kesilmiş, kırışmış yüzüyle Rembrandt'ı andırıyordu.</span></p>
<p class="calibre1"><span class="font1">Odanın öbür yanına yürüdüm. Hugo'nun yüzü karanlıkta kalsın istiyordum. “Bunların hiç farkına varmamışım” dedim. “Varsaydım bambaşka davranırdım belki.”</span></p>
<p class="calibre1"><span class="font1">Ne yönden bambaşka davranacağımı o dakikada bilmiyordum; bildiğim tek şey elimde geçmişi, bugünü ve geleceği söküp yerinden oynatan bir anahtar olduğuydu. Hugo ısrarla bana bakmaktaydı, ben de yüzümü ondan yana döndürdüm, ama gözlerimi kaçırdım. Hugo gerçeği yüzümden okuyabilirse helal olsundu. Ama gerçeğin kendi gözümde berraklaşmasının uzun zaman alacağını ben biliyordum.</span></p>
<p class="calibre1"><span class="font1">“Anna hakkında bir şeyler daha söyle, olmaz mı. Hugo?” dedim. “Aklına ne gelirse söyle, ne olursa olsun. Belki durumu daha iyi anlamama yarar.”</span></p>
<p class="calibre1"><span class="font1">“Ne söyleyebilirim ki?” dedi Hugo. “Çok, çok üzgünüm, Jake. İşte sana hayat, öyle değil mi? Ben Sadie’yi seviyorum, ama o seni istiyor; sen de Anna'yı seviyorsun, ama o beni istiyor. Sapıklık âdeta, öyle değil mi?”</span></p>
<p class="calibre1"><span class="font1">“Yapma, Hugo! Anna konusunda bir şey söyle bana. Bütün bunlar ne zaman başladı, onu söyle.”</span></p>
<p class="calibre1"><span class="font1">Hugo, “Çok oluyor” dedi. “Anna’yı Sadie yoluyla tanıdım. O da bir bakış baktı, Anna, yani.”</span></p>
<p class="calibre1"><span class="font1">“Açıklama yapmana gerek yok. Kimin kim olduğunu anlıyorum artık.”</span></p>
<p class="calibre1"><span class="font1">Hugo, “Başlangıçta peşimden koştu” diye anlatmaya başladı. “Başka her işi bırakıp resmen peşimden koşmaya başladı. Londra'dan ayrılıp bir otele yerleşsem bile para etmiyordu. Birkaç gün sonra Anna çıkıp geliyordu. Aklımı kaçıracaktım.”</span></p>
<p class="calibre1"><span class="font1">“Buna inanmak çok zor benim için” dedim Hugo’ya. “Sen uyduruyorsun, demek istemiyorum. Yalnızca inanmakta zorlanıyo-- rum.”</span></p>
<p class="calibre1"><span class="font1">“Gene de gayret et,” dedi Hugo.</span></p>
<p class="calibre1"><span class="font1">Onun anlattığı bu çılgın orman perisinde kendi tanıdığım Anna’yı bulmaya çabalıyordum; hayranlarının taleplerini her an birbirine karşı dengede tutan o serinkanlı sevecenliğiyle Anna. Yabana atılmaz bir acı çekiyordum.</span></p>
<p class="calibre1"><span class="font1">“Başlangıçta, dedin. Sonradan ne oldu?”</span></p>
<p class="calibre1"><span class="font1">“Olup biten pek bir şey yok, aslında. O bana yüzlerce mektup yazdı. Güzel mektuplar. Bazılarını sakladım. Sonra aklını başına biraz devşirdi, daha sık görüşmeye başladık.” Ürpermiştim. Hugo, “Onunla görüşmekten hazzediyordum” dedi. “Çünkü onunla Sadie’yi konuşabiliyordum.”</span></p>
<p class="calibre1"><span class="font1">“Zavallı Anna!” demişim.</span></p>
<p class="calibre1"><span class="font1">“Biliyorum,” dedi Hugo. “İkisine karşı da hayvanlık ettim. Ama artık demir alıyorum ben” Sonra, “Sana da demir almanı salık veririm” diye ekledi.</span></p>
<p class="calibre1"><span class="font1">“Ne demek istediğini bilmiyorum, ama hiç öyle bir niyetim yok!” dedim.</span></p>
<p class="calibre1"><span class="font1">Hugo, “Kimi durumların dolaşığı çözülemez” dedi. “Tek çıkar yol bırakıp gitmektir. Jake, senin sorunun şu ki her şeyi duygusal yönden anlamak istiyorsun. Olmaz bu. Öteye beriye çarparak da olsa yola devam etmek gerek. Gerçek, öteye beriye çarpa çarpa yola devam etmekte yatar.”</span></p>
<p class="calibre1"><span class="font1">“Gerçeğin canı cehenneme!” dedim. Kafam çok karışmıştı, hasta gibiydim.</span></p>
<p class="calibre1"><span class="font1">“Çok tuhaf, doğrusu” dedim. Biraz önce öğrenmiş olduğum şeyleri didiklemeye başlamıştım. “Tiyatronun senin fikrin olduğundan öyle emindim ki! Öylesine sana göre bir şeydi ki bu. ‘Eylemler yalan söylemez, sözlerdir her zaman yalan söyleyen.’ Şimdi bakıyorum, her şey bir sanrıymış meğer.”</span></p>
<p class="calibre1"><span class="font1">Hugo, “Bana göre bir şey, demekle neyi kastettiğini bilmiyorum” dedi. “Tiyatro baştan sona Anna’nın fikriydi. Ben sadece ona katıldım. Bu konuda genel bir kuram üretmişti, ama ben bunu hiçbir zaman doğru dürüst anlayamadım.”</span></p>
<p class="calibre1"><span class="font1">“Bu tamamen senin olan bir şeydi” dedim. “Senin Anna’da yansımandı, nasıl ki o diyalog da senin bende yansımandı.”</span></p>
<p class="calibre1"><span class="font1">Hugo, “ben bu yansımaları tanıyamıyorum” dedi. “Önemli olan şu ki herkes yapabildiği şeyi yapmalı; herkesin yolu açık olsun.” “Ya sen ne yapabilirsin?” diye sordum.</span></p>
<p class="calibre1"><span class="font1">liugo uzun süre sessiz kaldı. Sonra, “Ellerimle ufak, girift nesneler yapıyorum” dedi.</span></p>
<p class="calibre1"><span class="font1">“Hepsi bu mu?”</span></p>
<p class="calibre1"><span class="font1">“Evet” dedi Hugo. Gene sustuk.</span></p>
<p class="calibre1"><span class="font1">“Nasıl değerlendireceksin bunu?” diye sordum.</span></p>
<p class="calibre1"><span class="font1">Hugo, “Saatçi olacağım” dedi.</span></p>
<p class="calibre1"><span class="font1">“Neci?” demişim.</span></p>
<p class="calibre1"><span class="font1">“Saatçi. Uzun yıllarımı alacak tabii. Nottingham’daki iyi bir ustanın yanına çırak olarak girmeyi şimdiden ayarladım bile.” “Nerede dedin?”</span></p>
<p class="calibre1"><span class="font1">“Nottingham’da. Neden olmasın?”</span></p>
<p class="calibre1"><span class="font1">“Neden olmayacağını bilmem” dedim. “Ama bütün bunlar neden olsun? Neden saatçi ustası olasın?”</span></p>
<p class="calibre1"><span class="font1">“Söyledim sana. Böyle işler elimden gelir benim. Havai fişeklerdeki ustalığımı unuttun mu? Yalnız havai fişek konusunun öyle anlamsızlıkları vardı ki!”</span></p>
<p class="calibre1"><span class="font1">“Saat yapmak konusunda da anlamsızlıklar yok mu sanki?” diye sordum.</span></p>
<p class="calibre1"><a id="bookmark0"><sup class="calibre7"><a href="#footnote1">1</a></sup></a></p>
<p class="calibre1"><span class="font1"> (Mit.) l'-ölyphemus: Poseidon'un oğlu (y.h.n.) 212</span></p>
<p class="calibre1"><a id="bookmark1"><sup class="calibre7"><a href="#footnote2">2</a></sup></a></p>
<p class="calibre1"><span class="font1"> (Fr.) au fond: Temelde, esasta (y.h.n.)</span></p>
<p class="calibre1"><span class="font1"> (Mit.) Circe: Sirsi, Homer'in “Odise”sinde sihirli bir içkiyle erkekleri domuz şekline sokan büyücü kadın. (y.h.n.)</span></p>
</body>
</html>
