<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ateizmi Anlamak</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p1"><span> </span></p>

  <p class="p"><span><span><b class="calibre1">4. BÖLÜM</b></span></span></p>

  <p class="p1"><span> </span></p>

  <p class="p"><span><span><b class="calibre1">TANRI FİKRİ NEDEN VE NASIL REDDEDİLEBİLİR?</b></span></span></p>

  <p class="p1"><span> </span></p>

  <p class="p"><span><span><b class="calibre1">Din dışı fikirlerin sınıflandırılması</b></span></span></p>

  <p class="p1"><span> </span></p>

  <p class="p"><span><span>Semavi dinlerin dünya görüşüne 'teizm' dendiğini açıklamıştık. Tipik teist fikirler ile bağdaşmayan, yani inançsızlığın türleri kabul edilebilecek belli başlı bakış açıları şunlardır:</span></span></p>

  <p class="p1"><span> </span></p>

  <p class="p"><span><span><b class="calibre1">Ateizm</b></span></span></p>

  <p class="p1"><span> </span></p>

  <p class="p"><span><span>Ateizmin dar ve geniş tanımları mümkün. Ateizm, kelime olarak 'a-teizm' yani teizmin reddi olduğundan, bazen tipik teist fikirlerle bağdaşmayan tüm görüşler 'ateizm' olarak nitelendirilebiliyor.</span></span></p>

  <p class="p1"><span> </span></p>

  <p class="p"><span><span>Fakat teist inanç ile bağdaşmayan düşünce biçimleri arasında farklar olduğundan ve ateizm deyince genel eğilim ve bu terimin felsefede kullanım şekli genel olarak biraz daha dar bir anlama işaret ettiğinden, çok anlamlılığı önlemek ve açıklayıcılık açısından, bu kitapta ateizmi diğer inançsızlık biçimlerinden ayıracağız.</span></span></p>

  <p class="p1"><span> </span></p>

  <p class="p"><span><span>Bu şekliyle düşünüldüğünde ateizm ‘Tanrı'ya inanmamak’, ya da ‘Tanrı fikrine olan inançsızlıktır’. Bu şekliyle ateizm sadece teist dünya görüşünün reddi değil, daha özelinde teist Tanrı fikirlerinin tümden reddi olmaktadır.</span></span></p>

  <p class="p1"><span> </span></p>

  <p class="p"><span><span>Dikkat ediniz, bu ret, zorunlu olarak karşıt iddiayı içermez. Yani ateist 'Tanrı'nın var olmadığını iddia eden' ya da 'Tanrı'nın var olmadığına inanan' biri olmak zorunda değildir. Bazı ateistler bu iddiada da bulunabilir, fakat her ateist buna katılmayacağından, ateizmin tanımında 'Tanrı'nın var olmadığını iddia eden kişi' ifadesi kullanılmaz, 'Tanrı'nın varlığını reddeden kişi' ifadesi kullanılır.</span></span></p>

  <p class="p1"><span> </span></p>

  <p class="p"><span><span>Bu durum daha önce de bahsettiğimiz gibi ateizmin ikiye ayrılmasına sebep olur. Bu iki ateizm türünden biri 'negatif ateizm' (ya da 'zayıf ateizm'), diğeri ise 'pozitif ateizm' (ya da 'güçlü ateizm) dir.</span></span></p>

  <p class="p1"><span> </span></p>

  <p class="p"><span><span>Negatif ateizm sadece Tanrı'nın varlığı iddiasını reddetmekle yetinir ve 'Tanrı'nın var olmadığı' gibi bir karşı iddiada bulunmaz. Pozitif ateizm ise Tanrı'nın varlığı iddiasını sadece reddetmekle kalmaz, 'Tanrı'nın var olmadığı' gibi somut bir iddiada da bulunur.<span> </span></span></span></p>

  <p class="p1"><span> </span></p>

  <p class="p"><span><span><b class="calibre1">Agnostisizm</b></span></span></p>

  <p class="p1"><span> </span></p>

  <p class="p"><span><span>Tanrı'nın varlığı veya yokluğu konusunda kararsız olduğunu söyleyen kişinin düşüncesine agnostisizm denir. Kendisini agnostik olarak niteleyen kişiler Tanrı'nın varlığı veya yokluğu konusunun bilinemez olduğunu, en azından kendilerinin ellerindeki veriler ve günümüzde bilinenler açısından bu konuda bir karar veremediklerini söylerler.<span> </span></span></span></p>

  <p class="p1"><span> </span></p>

  <p class="p"><span><span>Aslında felsefede agnostisizmi de zayıf ve güçlü agnostisizm olarak ikiye ayıran yaklaşımlara da rastlanmaktadır. Bu ayrımı yapanlara göre, güçlü agnostik Tanrı'nın varlığının hem şu anda bilinmediğini, hem de teorik olarak, tüm zamanlar için bilinemez olduğunu savunan kişidir. Zayıf agnostik ise böyle bir iddiada bulunmaz. Tanrı'nın varlığının günümüzdeki imkanlarımız ve bilgilerimiz çerçevesinde, fikir belirten kişi açısından bilinemez olduğunu söyler.</span></span></p>

  <p class="p1"><span> </span></p>

  <p class="p"><span><span>Fakat ateist kesim bu bakış açısını eleştirmektedir ve bazı ateist düşünürler agnostisizmin sadece Tanrı'nın varlığı ya da yokluğu hakkında epistemolojik (bilgi bilimsel) bir tavır olabileceğini ve kişinin Tanrı'ya inanıp inanmadığı konusunun ayrı bir konu olduğunu söylerler. Böyle düşünen ateist filozoflar agnostisizmi 'teist agnostisizm' ve 'ateist agnostisizm' olarak ikiye ayırır. Tanrı'nın var olup olmadığının bilinemeyeceğini fakat buna rağmen Tanrı'ya inanmayı seçtiğini söyleyenlerin 'teist agnostik', Tanrı'ya inanmamayı seçenlerin ise 'ateist agnostik' olduğunu söylerler. Sonuçta negatif ateist tavrın da Tanrı'nın var olup olmadığı konusunda agnostiklerle aynı şekilde düşünebileceğini, fakat inanç konusunda yine de bir seçim yapmak gerektiğini söylerler. Nitekim felsefede 'agnostik ateizm' diye geçen ve bir tür negatif ateizm olarak kabul edilebilecek bir bakış açısı da vardır (ünlü filozof Bertrand Russel bu düşünceyi savunur) ve burada agnostisizmden tek fark inanç konusunda somut bir tercihin de yapılmış olduğudur.</span></span></p>

  <p class="p1"><span> </span></p>

  <p class="p"><span><span>Agnostikler ise buna katılmaz ve böyle bir seçimin şart olmadığını savunur pek çoğu.<span> </span></span></span></p>

  <p class="p1"><span> </span></p>

  <p class="p"><span><span>Bu kitapta, karışıklığı önlemek için agnostik kelimesini ateistlerin 'ateist agnostik' dediği türde bir anlama gelir şekilde kullanacağız. Çünkü internetteki tecrübelerimiz göstermektedir ki, teist inancını kaybetmemiş fakat Tanrı'nın varlığının gösterilemeyeceğini anlamış pek çok inançlı da din tartışmalarına girip kendilerini agnostik olarak tanıtmakta fakat teistlerin (inançlıların) savunduğu fikirlerden farklı fikirler pek savunmamaktadırlar.<span> </span></span></span></p>

  <p class="p1"><span> </span></p>

  <p class="p"><span><span>Dolayısıyla, bu kitabın amacı açısından, inançsızlığın bir türü olarak ifade edebilmek için agnostisizmi yukarıda bahsettiğimiz ve ateist kesimin 'ateist agnostisizm' diye tanımladığı anlamda kullanacağız. Teist agnostisizmi, teizmin içinde değerlendireceğiz. (Felsefede genel eğilim de zaten bu yöndedir).</span></span></p>

  <p class="p1"><span> </span></p>

  <p class="p"><span><span><b class="calibre1">Deizm</b></span></span></p>

  <p class="p1"><span> </span></p>

  <p class="p"><span><span>Deizm, bir Tanrı'nın, ya da daha doğrusu evreni yaratan bir gücün varlığına inanır fakat dinlerin ilahi olduğuna inanmaz. Dinlerin insan yapısı olduğunu düşünür.</span></span></p>

  <p class="p1"><span> </span></p>

  <p class="p"><span><span>Deizmin Tanrısı, başlangıçta her şeyi yaratıp sonra işleyişine karışmamıştır. Bu Tanrı'nın nasıl portre edildiği kişiden kişiye değişebilir. Bazı deistler Tanrı'yı teizmin Tanrı'sına çok yakın bir varlık olarak hayal ederken, bazıları sadece evrenin varlığından sorumlu, hatta zeki olması dahi gerekmeyen bir faktör olarak görebilir.</span></span></p>

  <p class="p1"><span> </span></p>

  <p class="p"><span><span>Ateistler, deizmi genellikle ateizme giden yolda bir basamak olarak görür. Fakat meselenin felsefi yönüyle uğraşmak için yeterince sebebi olmayan kişiler için deizm kalıcı bir bakış açısı da olabilmektedir.<span> </span></span></span></p>

  <p class="p1"><span> </span></p>

  <p class="p"><span><span>İlk bölümde verdiğimiz inançla ilgili istatistiklerin bir zorluğu, deistlerin ya da hatta teist agnostiklerin hangi kategoriye sokulacağının bilinememesidir. Bu tür düşüncedeki insanların hangi tarafa dahil edildiğine bağlı olarak toplumlardaki inançsız kişilerin sayısı değişik istatistiklerde değişik sayılarda çıkabilmektedir.</span></span></p>

  <p class="p1"><span> </span></p>

  <p class="p"><span><span>Bazı ateist filozoflar deizmi de teizm içinde değerlendirir. Bazıları ise, özellikle de ateizmi geniş anlamıyla tanımlayan kişiler, deizmi daha çok ateizme yakın bir görüş olarak görür.</span></span></p>

  <p class="p1"><span> </span></p>

  <p class="p"><span><span>Biz bu kitapta inançlı-inançsız ayrımında deizmi inançsız tarafta, ateizm tartışmasında ise teist tarafta değerlendireceğiz. Çünkü genel olarak dinler ve dinsel inanç açısından konuşurken deist genellikle ateistlerin tarafında yer alacaktır (internetteki tartışmalarda da bu sabittir) fakat Tanrı'nın varlığı tartışmasında deist doğal olarak teist tarafında yer alacaktır (bu da internetteki tartışmalarda ortaya çıkan bir sonuçtur).</span></span></p>

  <p class="p1"><span> </span></p>

  <p class="p"><span><span><b class="calibre1">Panteizm</b></span></span></p>

  <p class="p1"><span> </span></p>

  <p class="p"><span><span>Panteizm, ya da 'Tümtanrıcılık', Tanrı'nın evrenin tümü, ya da bütünü olduğunu düşünür. Bu bakış açısında Tanrı diye bir kavramdan bahsedilmesine rağmen daha çok din dışı bir düşünce olduğu söylenebilir, çünkü bu bakış açısında teizmdeki tipik 'Kişi Tanrı' fikrinden uzaklaşılmaktadır.</span></span></p>

  <p class="p1"><span> </span></p>

  <p class="p"><span><span>Zaten panteistler genellikle doğa kanunlarının evreni açıklamakta yeterli olduğunu düşünen kişiler olduklarından, dinden aldıkları Tanrı kavramıyla bilim ve felsefeden aldıkları doğa kanunları kavramını birleştirerek bir sentez yapmaktadırlar. Böylece hem inançlı gibi konuşabilmekte ve görünebilmekte, hem de din ve bilim arasında çıkabilen sorunlarda bilim tarafında kalabilmektedirler.</span></span></p>

  <p class="p1"><span> </span></p>

  <p class="p"><span><span>Fakat görüşleri ayrıntılı incelendiğinde, teistler panteistleri de 'dinsiz' tarafta görür.</span></span></p>

  <p class="p1"><span> </span></p>

  <p class="p"><span><span>Biz de bu kitapta, deizm için olduğu gibi panteizmi de inançlı-inançsız ayrımında inançsız tarafta, fakat teizm-ateizm ayrımında teist tarafta değerlendireceğiz.</span></span></p>

  <p class="p1"><span> </span></p>

  <p class="p"><span><span><b class="calibre1">Ateizmin iki türü (negatif ateizm - pozitif ateizm)</b></span></span></p>

  <p class="p1"><span> </span></p>

  <p class="p"><span><span>İnternette bu konuların tartışıldığı sanal ortamlarda tartışmaya başlayan kişilerin bu farkı anlaması her zaman kolay olmamaktadır. Ateizm deyince genel olarak pozitif ateizm anlaşılmakta, tüm ateistlerin her zaman ve her durumda Tanrı'nın var olmadığı yönünde somut bir iddiada bulunduğu zannedilmektedir.</span></span></p>

  <p class="p1"><span> </span></p>

  <p class="p"><span><span>Bu yüzden negatif ateizmin iyi tanımlanıp tam olarak anlaşılmasını sağlamak önemlidir.</span></span></p>

  <p class="p1"><span> </span></p>

  <p class="p"><span><span>Tanrı'nın varlığı iddiasını reddetmek, neden zorunlu olarak 'Tanrı'nın var olmadığı' iddiasını sunmayı gerektirmez?<span> </span></span></span></p>

  <p class="p1"><span> </span></p>

  <p class="p"><span><span>Çünkü bir iddiayı kanıtlamakla yükümlü olan taraf iddia sahibi olan taraftır. Tanrı'nın varlığı konusundaki orijinal iddia teizm tarafından ileri sürülmektedir. Yani teizm 'Tanrı' diye bir şeyin var olduğunu ileri sürmektedir. Dolayısıyla, ispat yükümlülüğü teist taraftadır. Negatif ateistlerin bakış açısına göre, eğer bu ispat yükümlülüğü yerine getirilemezse, yani varlığı iddia edilen Tanrı'nın var olduğu gösterilemezse, doğal tavır bu iddianın reddi olmaktadır.</span></span></p>

  <p class="p1"><span> </span></p>

  <p class="p"><span><span>Dolayısıyla, ateizme göre, eğer Tanrı'nın varlığına dair teistler tarafından getirilen iddiaların geçersizliği gösterilebilirse, ortaya böyle bir Tanrı'nın var olmadığı fikri çıkmaktadır.</span></span></p>

  <p class="p1"><span> </span></p>

  <p class="p"><span><span>Maksat kesin bilginin olmadığı bir konuda bir tavır oluşturmak olduğundan, ontolojik (yani varlıkbilimsel) gerçek bilinmiyor olsa bile, bizim bu konuda bir tavır ortaya koyabilmemiz gerekir der negatif ateizm. Bu nokta, agnostisizmle negatif ateizm arasındaki temel farktır denebilir. Yoksa epistemolojik (yani bilgi bilimsel) açıdan, negatif ateist Tanrı'nın var olduğunun bilinip bilinmeyeceği konusunda agnostikle aynı düşünüyor bile olabilir.<span> </span></span></span></p>

  <p class="p1"><span> </span></p>

  <p class="p"><span><span>Negatif ateizmin bu tespitlerine pozitif ateist tavır da katılacağından, ama tersi doğru olmadığından, ateizmin tanımında ‘Tanrı'nın varlığına dair inançsızlık’ ifadesi kullanılır. Çünkü bu inançsızlık, Tanrı'nın var olmadığına dair zorunlu bir inanç içermez.</span></span></p>

  <p class="p1"><span> </span></p>

  <p class="p"><span><span>Pozitif ateizm ise bunu bir adım ileri götürür ve Tanrı'nın var olduğunu düşünmek için bir sebep olmadığı konusunda negatif ateizme katılmakla birlikte, aynı zamanda Tanrı'nın var olmadığını düşünmek için de sebepler olduğunu söyler.</span></span></p>

  <p class="p1"><span> </span></p>

  <p class="p"><span><span>Yani pozitif ateizm Tanrı'nın var olmadığını somut bir şekilde iddia eder.</span></span></p>

  <p class="p1"><span> </span></p>

  <p class="p"><span><span>Bu iddianın bir 'inanç' kabul edilip edilmeyeceği, yani pozitif ateistin 'Tanrı'nın var olmadığına inanan kişi' olduğunun söylenip söylenemeyeceği, 'inanç' sözcüğünün nasıl kullanıldığına bağlıdır. İnanç eğer 'iman' anlamında, yani dayanaksız kabul anlamında kullanılırsa, pozitif ateizm bir inanç değildir. Fakat 'inanç' sözcüğünün günlük kullanımda daha geniş anlamı da vardır ve 'fikir', 'kanı', 'bakış açısı' gibi anlamlara da gelebilmektedir. İnanç kelimesi bu şekilde geniş anlamıyla kullanıldığında pozitif ateistin 'Tanrı'nın var olmadığına inanan' kişi olduğu söylenebilir.</span></span></p>

  <p class="p1"><span> </span></p>

  <p class="p"><span><span>Fakat 'inanç' kelimesinin çok anlamlılığı yüzünden, biz bu kitapta inancı daha çok dar anlamında, yani dinsel inançta olduğu gibi 'iman' anlamında kullanacağız. Bu yüzden de pozitif ateizmin herhangi bir 'inanç' taşımadığını söyleyeceğiz. Çünkü pozitif ateizmi incelediğimiz bölümde görüleceği gibi, pozitif ateizmin Tanrı'nın var olmadığı sonucuna ulaşmak için kullandığı argümanlar 'iman'a değil, çeşitli somut analizlere dayanmaktadır.</span></span></p>

  <p class="p1"><span> </span></p>

  <p class="p"><span><span><b class="calibre1">Agnostisizm ve negatif ateizm</b></span></span></p>

  <p class="p1"><span> </span></p>

  <p class="p"><span><span>Bir de agnostisizm ve negatif ateizm arasındaki farklar ve bu iki görüş arasında tercih konusunda söz söylemek istiyorum.</span></span></p>

  <p class="p1"><span> </span></p>

  <p class="p"><span><span>Tanrı'dan ne kastedildiğine bağlı olarak, bazen sözkonusu Tanrı'nın var olup olmadığı konusunda net bir sonuca ulaşmak mümkün olmaz. Tanrı'nın tanımı konusunda inceleyeceğimiz gibi ortada herkesin birleştiği tek ve net bir Tanrı tanımı bulunmamaktadır. İnternetteki tartışmalarda ortaya çıkan tablo, ortada yaygın en az birkaç değişik Tanrı anlayışı olduğunu göstermektedir. Hatta daha nadir Tanrı tanımları da hesaba katılırsa bu rakam büyür. Tüm bunlara Tanrı'nın tanımı bölümünde değineceğiz.</span></span></p>

  <p class="p1"><span> </span></p>

  <p class="p"><span><span>Bu kısımda ise ilgilendiğimiz konu, Tanrı'nın, varlığı ya da yokluğu konusunda net bir şey söylenemeyecek şekilde tanımlanması durumunda takınılacak tavrın ne olması gerektiğidir.</span></span></p>

  <p class="p1"><span> </span></p>

  <p class="p"><span><span>Agnostikler doğal olarak böyle bir durumda bu konuda bir karar verilemeyeceğini söyler.<span> </span></span></span></p>

  <p class="p1"><span> </span></p>

  <p class="p"><span><span>Yaklaşımlar arasında çeşitli farklar olabilse de, agnostisizm ve negatif ateizmin en azından yukarıda bahsettiğimiz durum için, epistemolojik açıdan Tanrı'nın varlığı konusunda aynı şeyi söylediği söylenebilir.</span></span></p>

  <p class="p1"><span> </span></p>

  <p class="p"><span><span>Aradaki fark, buna rağmen Tanrı'nın varlığının net bir şekilde reddedilip reddedilmediğidir.</span></span></p>

  <p class="p1"><span> </span></p>

  <p class="p"><span><span>Agnostik, böyle bir net ret tavrını mümkün gösterecek bir teorik yol olmadığını savunmaktadır. Negatif ateist ise, yukarıda bahsettiğimiz 'iddia kanıtlanamazsa reddedilir' mantığına dayalı olarak bir teorik reddin mümkün olduğunu düşünmektedir.</span></span></p>

  <p class="p1"><span> </span></p>

  <p class="p"><span><span>Negatif ateist, kendisine agnostik diyen kişinin belki sözleriyle değil ama tavırlarıyla, günlük yaşantısında verdiği kararlarla aslında Tanrı inancı konusunda bir karar vermiş olduğunu ve bu kararı yaşadığını söyler. Bu yüzden ateist, agnostisizmi teist ve ateist agnostisizm olarak ikiye ayırır. Bir agnostik, Tanrı'nın varlığı konusunda bir karar veremeyeceğini söylemesine rağmen, günlük hayatında bir teist gibi yaşıyor, günlük hayattaki kararlarını sanki Tanrı varmış gibi alıyorsa, örneğin İslam toplumunda yaşayan bir agnostik ramazanda oruç tutuyor, çeşitli dini vecibeleri yerine getiriyorsa vs bu kişi ateistin gözünde teist bir agnostiktir. Fakat agnostik eğer bunları yapmıyorsa, yani teist gibi yaşamıyor, günlük hayattaki kararlarını Tanrı yokmuş gibi veriyorsa, o zaman bu kişi ateist agnostiktir ve bu durumda negatif ateistle aralarında bir fark kalmamaktadır.</span></span></p>

  <p class="p1"><span> </span></p>

  <p class="p"><span><span>Böyle bir durumda, yani ateist agnostik biri için, agnostisizm ile negatif ateizm arasındaki tek fark, kişilerin kendilerini ifade etmek için hangi terimi seçtikleri, hangi etiketi kullandıklarıdır. Bu anlamda negatif ateist, bu koşullara uyan bir agnostiği (ateist agnostik), sırf ateizm terimi için toplumda mevcut önyargılar sebebiyle bu etiketi kendisine yakıştırmaktan çekinmekle itham edebilir.</span></span></p>

  <p class="p1"><span> </span></p>

  <p class="p"><span><span>Agnostik ise buna katılır veya katılmaz ve tartışmalar sürer gider.</span></span></p>

  <p class="p1"><span> </span></p>

  <p class="p"><span><span>Fakat, burada incelediğimiz açıdan anlatmak istediğimiz şudur ki, tartışılan Tanrı tanımına bağlı olarak, agnostisizm ve negatif ateizm epistemolojik (bilgi bilimsel) anlamda Tanrı'nın varlığı konusunda aşağı yukarı aynı şeyleri söyleyebilmektedir. Bu yüzden bu kitapta negatif ateizm ve agnostisizmin argümanlarını aynı başlık altında inceleyeceğiz. Pozitif ateizmi ise ayrı bir başlıkta ele alacağız.</span></span></p>

  <p class="p1"><span> </span></p>

  <p class="p"><span><span><b class="calibre1">Negatif ateizm ve agnostisizmin incelenmesi</b></span></span></p>

  <p class="p1"><span> </span></p>

  <p class="p"><span><span>İnançsızlığın başlangıçta zannedilenden daha geniş bir yelpazeye dağıldığını şu aşamada okur görüyor olmalıdır.</span></span></p>

  <p class="p1"><span> </span></p>

  <p class="p"><span><span>Dinlerin zayıf noktaları ile ilgili önceki bölümlerde dile getirilenler bu bölümde değinilen konulardan önce işlenmiştir,<span> </span> çünkü bunlar inançsızlığın tüm türleri tarafından muhtemelen paylaşılacak düşüncelerdir. Yani sadece ateist ve agnostiklerin değil, deist ve panteistlerin de pek çoğunun muhtemelen katılacağı şeylerdir.</span></span></p>

  <p class="p1"><span> </span></p>

  <p class="p"><span><span>Kitabın bundan sonrası ise daha çok ateist ve agnostiklerin katılacağı fikirlerden oluşmaktadır. Bu bölümde anlatılacakların çoğu hem pozitif ateist, hem negatif ateist hem de muhtemelen agnostiklerin katılacağı fikirlerden derlenmiştir. (Bazılarına agnostikler katılmayabilir, fakat ateistler muhtemelen çoğuna katılacaklardır).</span></span></p>

  <p class="p1"><span> </span></p>

  <p class="p"><span><span>Daha sonra ise pozitif ateizm ayrı bir başlık olarak incelenecektir.</span></span></p>

  <p class="p1"><span> </span></p>

  <p class="p"><span><span>Agnostisizm ve ateizm Tanrı'nın var olduğunu düşünmek için ortada geçerli bir sebep olmadığını düşünür. Bunun temel sebebi elbette ki inançlıların Tanrı'nın varlığına dair getirdikleri sözde kanıtların geçersizliğidir.<span> </span></span></span></p>

  <p class="p1"><span> </span></p>

  <p class="p"><span><span>Burada Tanrı'nın varlığına dair getirilen belli başlı kanıtlama girişimlerini ve argümanları inceleyeceğiz.</span></span></p>

  <p class="p1"><span> </span></p>

  <p class="p"><span><span><b class="calibre1">Tanrı'nın varlığına dair argümanlar</b></span></span></p>

  <p class="p1"><span> </span></p>

  <p class="p"><span><span>Bunlar arasında ilk üç argüman önemlidir ve inançlıların bu konulara kafa yormuş ve araştırmış olanları neden Tanrı'ya inandığı sorulduğunda genellikle bu üç argümandan birini ya da birkaçını şu ya da bu çeşidiyle ileri sürer. Diğer argümanlar ikincil değerdedir ve ileri sürenler tarafından dahi yeterince güçlü olmadıkları genellikle kabul edilir. Bunlar daha çok ek argümanlardır denebilir ve ilk üç argüman yoluyla ikna olmuş bir inançlı zihnin inancını pekiştirmeye yararlar daha çok.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">İlk Neden Argümanı (Kozmolojik Argüman)</i></span></span></p>

  <p class="p1"><span> </span></p>

  <p class="p"><span><span>Bu argüman en basit şekliyle, nedenler zincirinde geri doğru gidildiğinde bir ilk nedene ulaşılmak zorundadır, bu da Tanrı'dır der.</span></span></p>

  <p class="p1"><span> </span></p>

  <p class="p"><span><span>Bu argüman için çeşitli örnekler verilir sık sık. Örneğin bir trende her vagonu bir başka vagon çeker fakat ilk vagonu çeken bir lokomotif olmak zorundadır, onu çeken yoktur, ya da orduda herkes birinden emir alır ama en tepedeki komutan kimseden emir almaz vs şeklinde çeşitli örneklerle sunulan bu argümanın resmi forumuyla ilgilenmeden önce bu şekilde halk arasında dile getirilen biçiminin zayıf yönünden bahsedelim.</span></span></p>

  <p class="p1"><span> </span></p>

  <p class="p"><span><span>Tanrı'nın varlığı konusunda ilgilendiğimiz konu nedenler zinciridir. Vagon veya emir komuta zinciri bitebilir ama nedenler zinciri söyledikleri yerde bitmez. Lokomotif diğer vagonları çekiyor olabilir fakat bu lokomotifin nedensiz bir şekilde kendi kendine gittiği anlamına gelmez. Onun hareketi de motoruna bağlıdır, motor yaktığı yakıta bağlıdır, yakıt petrole, yani fosil yakıtlara bağlıdır, fosiller ise eskiden yaşamış canlıların biyolojik artıklarıdır vs. Bu şekilde bakıldığında nedenler zincirinin devam ettiği görülebilir. Benzer şekilde emir komuta zinciri de komutanda biter ama komutanın karar vermesi nedensiz değildir. Komutan da verdiği kararları kendi bilgisine, görgüsüne, birikimine ve mevcut sosyopolitik durumun değerlendirilmesine göre verir. Yani nedensellik zinciri komutanda bitmez.</span></span></p>

  <p class="p1"><span> </span></p>

  <p class="p"><span><span>Peki nedensellik zinciri nerede biter? İlk neden diyelim ki evrenin yaratılışı olsun. Burada dahi nedenlerin sonuna geldiğimizden emin olamayız çünkü bu konuda dayanabileceğimiz yegane bilimsel dayanak Big Bang teorisidir ve bu teori bu konudaki son söz olmadığı gibi zaten Big Bang teorisi evreni meydana getiren madde ve enerjinin nereden geldiği konusunda bir yorum yapmaz. Dolayısıyla, o anın nedenler zincirinin bittiği an olduğunu düşünmek için de bir sebep yoktur. Big Bang'in neden ve nasıl meydana gelmiş olabileceğine dair de teorik fizikte çeşitli fikirler mevcuttur ve henüz bu konuda kesin ve bağlayıcı bir sonuç yoktur.</span></span></p>

  <p class="p1"><span> </span></p>

  <p class="p"><span><span>Fakat olduğunu varsayalım ve gerçekten de evrenin ortaya çıkışının izini sürebildiğimiz nedenler zincirindeki ilk olay olduğunu düşünelim. Buradan bu olayın sebebi Tanrı olmalıdır sonucuna ulaşmak, nedenler zincirini yapay bir şekilde bitirmektir ve gerçek bir cevap değildir.</span></span></p>

  <p class="p1"><span> </span></p>

  <p class="p"><span><span>Çünkü o zaman akla ‘Peki Tanrı'nın sebebi nedir?’ sorusu gelir. Nitekim küçük çocuklar bu soruyu genellikle sorarlar Tanrı konusunda. Çünkü zihinleri henüz açıktır, şartlanmamıştır.</span></span></p>

  <p class="p1"><span> </span></p>

  <p class="p"><span><span>Eğer ‘Tanrı'nın sebebi yoktur’ veya ‘Tanrı kendi kendisinin sebebidir’ açıklaması geçerli bir açıklamaysa, o zaman evrenin sebebini niye merak ettiğini kendisine sormalıdır bu argümanı getiren kişi. Öyle ya, eğer bir şey sebepsiz var olabiliyorsa, ya da kendi kendisinin sebebi olabiliyorsa, o zaman bu kişi evrene neden sebep aramaktadır? Belki de evren kendi kendisinin sebebidir veya sebepsiz olarak var olmaktadır.</span></span></p>

  <p class="p1"><span> </span></p>

  <p class="p"><span><span>Eğer evrene sebep aramak geçerli bir mantık yürütme ise, Tanrı'ya sebep aramanın neden geçersiz olduğunu açıklayabilmelidir bu kişi. Örneğin Tanrı'nın sebebi daha büyük bir Mega-Tanrı, onun da sebebi daha da büyük bir Ultra-Mega-Tanrı olabilir ve bu mantıkla nedenler zincirinin yine sonu gelmez.</span></span></p>

  <p class="p1"><span> </span></p>

  <p class="p"><span><span>Bu sebeple bu argümanı getiren kişi genellikle bu noktada, ortada bir açıklama yapılabilmesi için bir yerde durulması gerekir ve bu yer de Tanrı'dır demektedir.</span></span></p>

  <p class="p1"><span> </span></p>

  <p class="p"><span><span>Fakat durduğu noktayı keyfi bir şekilde seçtiği gerçeğini gözardı etmektedir. Bu zincirin, takip edebildiğimiz ilk noktasından itibaren olan kısmı için herhangi bir noktada durmak, tamamen keyfi bir karardır ve kişinin neden evrenin sebebinde değil de Tanrı'nın sebebinde durduğunu kendisine açıklaması gerekmektedir.</span></span></p>

  <p class="p1"><span> </span></p>

  <p class="p"><span><span>Dolayısıyla, açıkça görüleceği gibi bu argüman çürüktür ve geçersiz bir mantık yürütme üzerine kuruludur.</span></span></p>

  <p class="p1"><span> </span></p>

  <p class="p"><span><span>Buraya kadarki şekliyle bu argümanın günlük hayatta karşılaşılan biçiminden bahsettik. Felsefe ve mantık eğitimi almış kişiler genellikle argümanları daha resmi bir şekilde formüle ederler ve bu argüman için bu tür formülasyonların en temel şekillerinden biri şöyle ifade edilebilir:</span></span></p>

  <p class="p1"><span> </span></p>

  <p class="p"><span><span>1. Bazı şeylerin sebebi vardır.<span> </span></span></span></p>

  <p class="p"><span><span>2. Hiçbir şey kendi kendisinin sebebi olamaz.</span></span></p>

  <p class="p"><span><span>3. Öyleyse, sebebi olan her şey, kendisi haricinde bir şey tarafından sebep olunmuş demektir.</span></span></p>

  <p class="p"><span><span>4. Nedensellik zinciri zamanda sonsuza kadar gidemez.</span></span></p>

  <p class="p"><span><span>5. Nedensellik zinciri sonsuza gidemezse, demek ki bir ilk sebep olmak zorundadır.</span></span></p>

  <p class="p"><span><span>6. Tanrı, sebebi olmayan ilk sebep demektir.</span></span></p>

  <p class="p"><span><span>7. Demek ki Tanrı vardır.</span></span></p>

  <p class="p1"><span> </span></p>

  <p class="p"><span><span>Bu argüman, günümüzde ifade edilen en tutarlı şekliyle böyledir denebilir. Çünkü aslında bu argümanın karşılaşabileceğiniz her şekli bu kurgu üzerinde kurulmaz. Örneğin 1 numaralı öncülün ‘Her şeyin bir sebebi vardır’ şeklinde ifade edildiği örnekleri mevcuttur kozmolojik argümanın, ki bu şekliyle argüman kendi içinde çelişkili bir hal almaktadır, çünkü her şeyin bir sebebi olmalı deyip, Tanrı'ya sebepsiz demenin yarattığı çelişki çok açık biçimde sırıtmaktadır. Bu yüzden, argümanın daha sofistike biçimlerinde ilk öncül değiştirilmiş ve ‘Bazı şeylerin sebebi vardır’ şekline dönüştürülmüştür.</span></span></p>

  <p class="p1"><span> </span></p>

  <p class="p"><span><span>Benzer şekilde, argümanın bazı örneklerinde 2 numaralı öncül de bulunmamakta ya da başka şekilde ifade edilmektedir. 1 numaralı öncülü ‘Bazı şeylerin sebebi vardır’ değil, ‘Her şeyin bir sebebi vardır’ şeklinde ifade edenler, bu durumda Tanrı'yı kendi kendisinin sebebi olan şey olarak da tanımlayabilmekte, dolayısıyla 2 ve 3 numaralı öncülleri argümandan çıkarabilmektedirler.</span></span></p>

  <p class="p1"><span> </span></p>

  <p class="p"><span><span>Fakat, değişik biçimlerine rastlanabilse de, sonuçta argümanın özü yukarıda ifade edilen mantık yürütmede yatmaktadır.</span></span></p>

  <p class="p1"><span> </span></p>

  <p class="p"><span><span>Bu argümanın temel zayıflığı bazı öncüllerinin geçersizliği veya geçerli olup olmadıklarının gösterilmemiş olduğudur.</span></span></p>

  <p class="p1"><span> </span></p>

  <p class="p"><span><span>Örneğin, burada örnek verdiğimiz şekliyle, argümanın 4 ve 6 numaralı öncülleri şüphe altındadır. Eğer 1 numaralı öncül ‘Her şeyin bir sebebi vardır’ diyor olsaydı, bu argüman da saldırı altına alınacaktı. Çünkü bu durumda hem sebepsiz bir Tanrı tanımlamak çelişkili olacak, hem de her şeyin bir sebebi olduğu kanıtlanmamış olduğundan, öncülün geçerliliği sorgulanacaktı. Zaten her şeyden önce, ‘Her şeyin bir sebebi vardır’ önermesi doğruluğu kendiliğinden menkul bir önerme değildir ve kanıta ihtiyaç gösterir. Bu öncül, sadece günlük hayatımızdaki gözlemlerimizden çıkan bir şeydir ve tüm evrene ve tüm zamana uygulanabilecek bir ifade olup olmadığı şüphelidir. Ayrıca, modern kuantum fiziği, bize sebepsiz var oluyor gibi gözüken pek çok olay sunmaktadır. Dolayısıyla her şeyin sebebi olması gerektiği iddiası doğruluğu şüpheli bir iddiadır.</span></span></p>

  <p class="p1"><span> </span></p>

  <p class="p"><span><span>Fakat argümanın bizim bu kitaba aldığımız şeklinde, 1 numaralı öncülde söz konusu problem bulunmamaktadır. Bu şekliyle argümanın zayıf yönleri 4 ve 6 numaralı öncüllerdir. 4 numaralı öncül, kanıtlanmadan argümana alınmıştır. Pekala da nedensellik zincirinin sonsuza kadar gidebilir ve aksini düşünmek için ortada bir sebep bulunmamaktadır. 6 numarada ise Tanrı keyfi bir biçimde tanımlanmıştır. Aslında bu kitabın ilerleyen bölümlerinde de göreceğiniz gibi, Tanrı kavramının keyfi biçimde tanımlanması teizmde çok sık karşılaşılan bir tavırdır. Tanrı'ya sebebi olmayan ilk sebep deyip, bu tanımın semavi dinlerin Tanrı'sını ifade ettiğini savunmak, en kibar ifadesiyle safçadır.</span></span></p>

  <p class="p1"><span> </span></p>

  <p class="p"><span><span>Son zamanlarda, Big Bang teorisinin ışığında, bazı teologlar, bu argümanı daha değişik biçimde formülize etmenin de yoluna gitmişlerdir. Örneğin bu argümanın Big Bang teorisine dayalı şekli:</span></span></p>

  <p class="p1"><span> </span></p>

  <p class="p"><span><span>1. Var olmaya başlayan her şeyin bir sebebi vardır.</span></span></p>

  <p class="p"><span><span>2. Evren var olmaya başlamıştır.</span></span></p>

  <p class="p"><span><span>3. Demek ki evrenin bir sebebi vardır (Tanrı).</span></span></p>

  <p class="p1"><span> </span></p>

  <p class="p"><span><span>Argümanın bu şeklinde ise, Big Bang teorisinin doğru olduğu varsayımı altında 1 ve 3 numaralı ifadeler şüphe altındadır. Aslında Big Bang teorisinin doğru olduğu da şüphelidir (yani 2 numara da şüphe altındadır). Big Bang teorisi sadece mevcut alternatifler arasında en popüler olanıdır, yoksa doğruluğu kesin değildir, hatta günümüzde Big Bang teorisinden şüphe eden saygın kozmologlar bulunmaktadır. Fakat Big Bang teorisini doğru kabul edersek, argümanın bu şeklinde zayıf kısımlar 1 ve 3 numaralı maddelerdir.</span></span></p>

  <p class="p1"><span> </span></p>

  <p class="p"><span><span>1 numaralı ifade, yine yukarıda ifade ettiğimiz gibi doğruluğu kesin olmayan bir ifadedir. Günümüzde modern fizik, atomaltı parçacıklar ile ilgili deneylerde sebepsiz pek çok kuantum olayı gözlemektedir. Kuantum dünyasında parçacıklar sebepsiz yere var olmakta ve yok olmaktadırlar. Dolayısıyla, var olmaya başlayan her şeyin bir sebebi olması gerektiğini farz etmemiz için yeterli bir sebep yoktur.</span></span></p>

  <p class="p1"><span> </span></p>

  <p class="p"><span><span>Argümanın 3 numaralı maddesinde ise, yine yukarıdaki örneğe benzer şekilde Tanrı keyfi biçimde tanımlanmıştır. ‘Evrenin sebebi = Tanrı’ derseniz bu argüman bir şey ifade eder ama Tanrı'yı evrenin sebebine indirgemek sadece semavi dinlerin Tanrı'sınden uzaklaşmak anlamına gelmez, aynı zamanda Tanrı kavramını tamamen bulanık ve netlikten yoksun bir hale dönüştürür. Çünkü evrenin sebebi, eğer varsa, pek çok şey olabilir. Bu sebepten dinlerin Tanrı'sını anlamanın geçersiz bir mantık yürütme olacağı çok açıktır.</span></span></p>

  <p class="p1"><span> </span></p>

  <p class="p"><span><span>Bu argüman, değineceğimiz diğer pek çok başka argüman gibi, Tanrı hakkında, var olduğu haricinde hiçbir şeyi kanıtlamayı hayal dahi edemez. Örneğin Tanrı'nın bir olduğu, her şeye kadir olduğu, her şeyi bildiği vs gibi ifadeler, bu argümanın kanıtlayabileceği şeyler değildir. Argümanın bir şeyi kanıtlamaya en çok yaklaştığı nokta (ki burada da bir şey kanıtlayamaz), evrenin bir sebebi olması gerektiğidir. Fakat evrenin bir sebebi olması gerektiği gösterilmiş olsa bile, bu sebebin ne olduğu meçhuldür.<span> </span></span></span></p>

  <p class="p1"><span> </span></p>

  <p class="p"><span><span>Kozmolojik argümanın çürütülmesinde, ateistler ve agnostikler genellikle şu noktalara saldırırlar:</span></span></p>

  <p class="p1"><span> </span></p>

  <p class="p"><span><span>1. Tüm olayların nedensel olduğu,</span></span></p>

  <p class="p"><span><span>2. İlk nedenin semavi dinlerin Tanrı'sı olduğu,</span></span></p>

  <p class="p"><span><span>3. Argümanın tutarlılığı</span></span></p>

  <p class="p1"><span> </span></p>

  <p class="p"><span><span>Bunların ilk ikisine zaten değindik. Bir de üçüncüsüne değinmek istiyorum. Kozmolojik argümanın tutarlılığı şüphe altındadır. Çünkü bu argümanın hemen hemen her biçimi kendi içinde çelişkilidir. Bu argüman nedensellik zincirini hem bitirmeye, hem de devam ettirmeye çalışır.</span></span></p>

  <p class="p1"><span> </span></p>

  <p class="p"><span><span>Kozmolojik argüman evrene sebep aramaktadır, fakat bunu yaparken açıklama olarak kendisi sebepsiz olan bir kavram (Tanrı) önermektedir. Bu durumda, zaten yola çıkış gayesiyle çelişmektedir. Eğer amaç sebebi olmayan şeylerden kurtulmak ve her şeyin sebebi konusunda ikna edici bir açıklamaya kavuşmaksa, kendisi sebepsiz olan bir kavramı işin içine katarak bu nasıl başarılacaktır? Tanrı sebepsizdir demek, evren sebepsizdir demekten daha mı açıklayıcıdır? Biraz tutarlı şekilde bakıldığında, aslında görülecektir ki bu argümanın açıkladığı hiçbir şey yoktur. Hatta eğer bazı şeyler sebepsiz olabiliyorsa (örneğin bu argümana göre Tanrı), onun yerine sebebi aranan temel şeyin sebepsiz olduğunu düşünmek (yani evren) daha basit ve daha temel bir açıklamadır. Felsefede Occam'ın bıçağı denen, ya da bilimde ‘tutumluluk ilkesi’ denen ilkeye göre, açıklamaların en sade şekli alınmalıdır. Eğer bir kavram, bir açıklamanın açıklayıcılığına hiçbir şey katmıyorsa, toplamadaki ‘0’ (sıfır) gibi etkisiz bir elemansa, o zaman bu kavramı açıklamaya almanın bir anlamı yoktur. Bu ilke, Tanrı problemine ve kozmolojik kanıta uygulandığında evrene sebepsiz demenin Tanrı'ya sebepsiz demekten daha basit bir açıklama olması sebebiyle, Tanrı kavramından vazgeçmemiz gerektiği anlamına gelecektir.</span></span></p>

  <p class="p1"><span> </span></p>

  <p class="p"><span><span>Kısacası, kozmolojik argüman zannedilenin aksine oldukça çürük bir argümandır.</span></span></p>

  <p class="p1"><span> </span></p>

  <p class="p"><span><span><i class="calibre3">Varlık Argümanı (Ontolojik Argüman)</i></span></span></p>

  <p class="p1"><span> </span></p>

  <p class="p"><span><span>Bu aslında bir argümanlar grubunun genel adıdır. Burada genellikle kendisinden daha büyüğü hayal edilemeyecek kavramlar konu edilir ve Tanrı ‘en büyük’, ‘en yüce’, ‘en yetkin’, ya da ‘var olmaması mümkün olmayacak’ vs bir kavram olarak tanımlanır. Bu tanımlardan mantıksal çıkarsama yapılarak Tanrı'nın var olduğu iddia edilir. Tanrı genellikle ‘Var olmaması mümkün olmayan’ bir varlık olarak tanımlanmaya çalışılır. <br class="calibre4" />
   <br class="calibre4" />
  Eski Hıristiyan teologlarından Aziz Anselm'in ilk olarak ortaya koyduğu orijinal şekliyle ontolojik kanıt aşağıdaki gibidir: <br class="calibre4" />
   <br class="calibre4" />
  1. Tanrı kendisinden daha büyüğü hayal edilemeyecek olandır. <br class="calibre4" />
  2. Herşey aynı kalmak üzere, hem zihinde hem de gerçekte var olan bir varlık, sadece zihinde var olan bir varlıktan daha büyüktür. <br class="calibre4" />
  3. Demek ki Tanrı hem zihinde hem de gerçekte vardır. <br class="calibre4" />
   <br class="calibre4" />
  Anselm, Tanrı'yı mükemmel bir varlık olarak tanımlamıştır. Eğer bir şeyden daha mükemmeli tanımlanabiliyorsa, Tanrı bu daha mükemmel olan olmalıydı Anselm'e göre. Bu durumda Anselm demiştir ki, zihnimizde mükemmel bir varlık yaratmış isek, fakat bu mükemmel varlığın gerçeklikte karşılığı yoksa, gerçeklikte karşılığı olan başka bir mükemmel varlık, bu ilkinden daha mükemmeldir. Tanrı en mükemmel varlık olduğuna göre ise, hem zihnimizde, hem de gerçekte var olmalıdır demiştir. <br class="calibre4" />
   <br class="calibre4" />
  Anselm'in argümanına gelen en eski kayıtlı itirazlardan biri Gaunilo'nun itirazıdır. Gaunilo, okurlarından bir ada hayal etmelerini istemiştir. Öyle ki bu ada, hayal edebilecekleri en mükemmel ada olsun. Şimdi, elbette ki böyle bir ada gerçekte yoktur. Fakat burada Gaunilo der ki, demek ki biz mümkün olan en mükemmel adayı hayal etmiyoruz. Çünkü öyle olsaydı, bu hayal ettiğimiz ada var olurdu. (Hem zihinde hem gerçekte var olan, sadece zihinde var olandan daha mükemmel olduğuna göre). Bu şekilde düşünüldüğünde, argümanın absürtlüğü ortaya çıkmaktadır. Fakat Gaunilo, bunun Anselm'in argümanından farksız olduğunu başarılı bir şekilde ortaya koymuştur. <br class="calibre4" />
   <br class="calibre4" />
  Ayrıca, Douglas Gasking (1911-1994) başka bir yönden bu argümana itiraz getirmiştir. Gasking'e göre, yokluk varlıktan daha mükemmel bir durumdur. Çünkü varlık asimetriktir ve mükemmelsizliği yüzünden kendi parçalarıyla etkileşim halindedir. Eğer mükemmel olsaydı, statik olurdu. Yokluk Gasking'e göre sınırsız, zamansız ve basittir. Yani mükemmeldir. Varlık ise zaten sınırlarıyla tanımlıdır. Buradan çıkarak Gasking Tanrı'nın var olmadığına dair bir kanıt sunmuştur: <br class="calibre4" />
   <br class="calibre4" />
  1. Evrenin yaratılması akla gelebilecek en büyük başarıdır. <br class="calibre4" />
  2. Bir başarı kendi iç kalitesinin ve yaratıcısının yeteneğinin bir ürünüdür. <br class="calibre4" />
  3. Yaratanın yeteneği ne kadar az ise, yaratılanın handikapı daha az olacağından, sonuçta ortaya çıkan başarı o derece büyüktür. <br class="calibre4" />
  4. Bir yaratıcının sahip olabileceği en büyük handikap var olmaması olurdu. <br class="calibre4" />
  5. Öyleyse, eğer evren var olan bir yaratıcının ürünüyse, biz zihnimizde daha büyük bir yaratıcıyı hayal edebiliriz, ki bu var olmadan yaratan biri olurdu. <br class="calibre4" />
  6. Demek ki Tanrı yoktur. <br class="calibre4" />
  (‘Gasking's Proof', Analysis Vol 60, No 4 (2000), pp. 368-70) <br class="calibre4" />
   <br class="calibre4" />
  Görüldüğü gibi, sadece zihinde yapılan tanımlar ve onlardan çıkan mantıksal çıkarsamalarla bir yere varılamaz. Bu tür çabalar neyi nasıl tanımladığınıza ve öncüllerinizin neler olduğuna bağlı olarak Tanrı'nın var olduğunu da kanıtlayabilir, var olmadığını da. <br class="calibre4" />
   <br class="calibre4" />
  Bu mantığın başka örnekleri de vardır. Örneğin Descartes'ın ve Leibneitz'in Tanrı kanıtlarını da burada örnek olarak verebiliriz. Çünkü bunların tümü benzer çabalardır. <br class="calibre4" /></span></span></p>

  <p class="p"><span><span>Örneğin Descartes'ın Tanrı kanıtı: <br class="calibre4" />
   <br class="calibre4" />
  ‘Tanrı 'En Yetkin' ve 'En gerçek' varlık olduğuna göre böyle bir kavramı benim zihnime kim sokmuş olabilir? Ben 'En Yetkin' ve 'En Gerçek' özelliklerine sahip bir varlık değilim, öyleyse bu düşünceye ben kendim ulaşamam. Çevremde gördüğüm varlıkların da hiçbiri bu özelliklere sahip değil. Öyleyse bu fikri benim zihnime kendisi 'En Yetkin' ve 'En Gerçek' olan bir varlık, yani 'Tanrı' koymuş olmalıdır.</span></span></p>

  <p class="p"><span><span>Bu tür düşünce tarzındaki birinci yanlış, tanımlanan bir şeyin var olmasının zorunlu zannedilmesidir. Örneğin ben efsanelerdeki kanatlı atı veya Noel Baba’yı tanımlayabilirim, fakat bu onların gerçek dünyada karşılıkları olduğu anlamına gelmez. Bir şeyin zihinlerimizde var olmasıyla gerçekte de var olması aynı şey değildir.  <br class="calibre4" />
   <br class="calibre4" />
  Buradaki ikinci yanlış ise, bu akıl yürütmenin mantıkta ‘döngüsel akıl yürütme’ (circular reasoning) denen türde bir düşünce tarzı olmasıdır. Bu tür akıl yürütmelerde ulaşılmak istenen sonuç yola çıkılan başlangıç noktalarında gizli olarak içerilir. Örneğin burada, yapılan Tanrı tanımı, sonuçta ulaşılmak istenen amaca (Tanrı'nın var olması) hizmet edecek tarzda seçilmiştir. Bu tür bir mantık yürütme, düşünce biçimi olarak yeni bir bilgi vermez. Ancak başlangıçtaki öncüllerden birinde içerilen bir bilgiyi açığa çıkarmaya yarar.  <br class="calibre4" />
   <br class="calibre4" />
  Dışarıdan gelen hiçbir veri kullanmadan sadece zihinde yapılan tanım ve mantıksal çıkarımalarla Tanrı'nın varlığını kanıtlama fikri çağlar boyunca pek çok filozofa cazip gelmiş olmasına rağmen, her zaman boş çıkmıştır. Çünkü sadece zihinde yapılan bir muhakemeyle Tanrı gibi bir kavramın varlığı gösterilemez. Bu amaçla yapılan her düşünce zinciri, bir kedinin kendi kuyruğunu kovalamasına benzer şekilde döngüseldir. Tanrı'dan çıkar, Tanrı'ya varır. (Tanrı'nın var olmadığından çıktığında ise, var olmadığına varır). Başlangıçta içerilenden daha fazla bilgi veremez sırf akılda yapılan muhakemeler. Dolayısıyla, Tanrı'nın varlığını öncüllerinize gizlemelisiniz ki, mantık yürütmeniz sonucunda Tanrı'nın varlığına ulaşabilesiniz.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Tasarım Argümanı (Teleolojik Argüman)</i></span></span></p>

  <p class="p1"><span> </span></p>

  <p class="p"><span><span>Bu argüman genel olarak aşağıdaki gibi özetlenebilir:</span></span></p>

  <p class="p1"><span> </span></p>

  <p class="p"><span><span>1. Öncül: X akıllı bir tasarımın ürünüdür. <br class="calibre4" />
  2. Öncül: X insanlar tarafından tasarlanmamıştır. <br class="calibre4" />
  3. Öncül: Tasarım yapabilecek varlıklar insan (ki vardır) ve Tanrı'dır (var olabilir de olmayabilir de). <br class="calibre4" />
  4. Eğer Tanrı yoksa, demek ki X Tanrı tarafından tasarlanmamıştır. <br class="calibre4" />
  5. Fakat X tasarlanmış olduğuna göre (öncül 1) ve insanlar tarafından tasarlanmadığına göre (öncül 2), ve tasarım yapabilecek varlıklar insan ve Tanrı'dan ibaret olduğuna göre (öncül 3), demek ki X Tanrı tarafından tasarlanmış olmalıdır. <br class="calibre4" />
  6. Demek ki Tanrı vardır. <br class="calibre4" /></span></span></p>

  <p class="p"><span><span>Bu argümanda X duruma göre evrenin tümü olabilir, evrimsel süreç olabilir, insan olabilir, belli bir hayvan ya da canlı olabilir, ya da bir organ (örneğin göz, beyin) olabilir, ya da bir yetenek (örneğin dil ve konuşma) olabilir. Ya da evrenin temel sabitleri olabilir. (Antropik prensibe göre bu sabitlerin zeki bir canlıya yol açacak bir evrimsel süreci meydana getirecek yönde ince şekilde ayarlandığı fikri de tasarım argümanının savunucularının dile getirdiği popüler fikirlerdendir). <br class="calibre4" />
   <br class="calibre4" />
  Bu argüman Tanrı kanıtları arasında görünüşte en güçlü olan ve dolayısıyla günümüzde de en popüler olandır. Örneğin, ABD'de bilimsel yaratılışçılık akımının savunucuları, yaratılışçılık adı verilen sözde teorilerini okullarda ders kitaplarına sokma konusunda bir türlü istedikleri başarıya ulaşamayınca, yaratılışçılık teorisi yerini daha sofistike ve günümüzde daha popüler olan 'akıllı tasarım' ('intelligent design') teorisine bırakmış durumdadır. Ve bu teorinin de temelinde teleolojik argüman vardır.  <br class="calibre4" />
   <br class="calibre4" />
  Tasarım argümanının karşıtları 2 numaralı öncülü genel olarak kabul etmekle beraber, 1 ve 3 numarali öncüle karşı çıkmaktadırlar.</span></span></p>

  <p class="p1"><span> </span></p>

  <p class="p"><span><span>1 numaralı öncül, bir nesneyi incelemek yoluyla onun zeka ürünü olup olmadığının anlaşılabileceğini farz eder. Örneğin dünya dışında zeki yaşam arama arama projesi olan SETI (Search for Extra Terrestrial Intelligence)'in altında da benzer bir kabul olduğu söylenir. Bu proje, uzaydan gelen elektromanyetik dalgaların analizini yaparak, rastgele oluşmuş doğal kökenli elektromanyetik dalgalar ile, bir zeki uygarlık tarafından meydana getirilmiş dalgalar arasında fark bulacağını farz eder. 1 numaralı öncüle karşı çıkışların bir türü, bu kabulü sorgulamak üzerine kuruludur. Ve bu fikirdeki kişilere göre, SETI de boş bir çabadır, bir nesneye bakarak tasarlanmış olup olmadığına karar veren diğer her türlü uğraş da. <br class="calibre4" />
   <br class="calibre4" />
  1 numaralı öncüle yapılan diğer bir itiraz türü ise, bir nesneye bakarak tasarlanmış olup olmadığının bazı durumlarda bilinebileceğini, fakat bunun çok ince, karmaşık ve tartışmaya açık bir konu olduğunu söylemek üzerine kuruludur. Bu konuda fikirler farklı olmakla birlikte, mevcut kanılardan biri, bazı nesnelerin tasarım ürünü olup olmadığının kolayca söylenebileceği, bazılarının ise söylenemeyeceğidir. Bir şeyin zeka ürünü olup olmadığını söylemeye yönelik yöntemler ve formüller geliştirme çabaları da mevcut fakat herkes tarafından genel kabul gören yöntemler olmaktan uzaktırlar. <br class="calibre4" />
   <br class="calibre4" />
  Çünkü bu yöntemler genellikle tasarım ürünü olan nesne ya da süreçte paternler aramak üzerine kuruludur ve karşıtları tarafından ise bu bakış açısına yeterince büyük bir rastgele dizi içinde paternlerin ortaya çıkmasının olasılık kuralları gereği bir zorunluluk olması yüzünden karşı çıkılmaktadır. <br class="calibre4" />
   <br class="calibre4" />
  Nesnelere bakarak tasarlanmış olup olmadıklarının söylenebileceği farzedilse bile, konu teistlerin tasarlanmış olduğunu iddia ettikleri şeylerin gerçekten de tasarlanmış olup olmadığının tespiti noktasında problemli hale gelmektedir. Çünkü teistler de dahil hiç kimsenin, tasarımı uzaktan tanımaya yönelik hatasız ve herkes tarafından hemfikir olunan bir yöntemi yoktur. Teistlerin önerdiği bu yöntemler genellikle tasarım ürünü olmadığı çoğu kişi tarafından kabul edilen, fakat teistin tasarım tespit yöntemine göre tasarlanmış kabul edilmesi gerekecek örnekler verilmek suretiyle çürütülür. Çünkü teistin konu ettiği ve tasarım ürünü olduğunu iddia ettiği şeyler, tasarım ürünü olup olmadığı kolayca söylenemeyecek, ya da hatta pek çok durumda tasarım ürünü olmadığı rahatça söylenebilecek şeylerdir. <br class="calibre4" />
   <br class="calibre4" />
  Tasarım argümanının basit biçimlerinde, bir sürecin (örneğin yaşam) kompleksliği tek başına bir tasarım göstergesi olarak sunulmaya çalışılır. Fakat bu düşünce tarzı 'cehaletten argüman oluşturma' denen bir düşünce yanlışı ('argumentum ad ignorantium') taşıdığı gerekçesiyle reddedilmektedir. Bu düşünce yanlışına bazen 'hayal gücü eksikliğinden argüman' ('argument by lack of imagination') da denmektedir. Bu kısaca, bir şeyin nasıl olduğu açıklanamıyorsa ya da söz konusu kişi açıklayamıyorsa, o şeyin olmadığı, ya da var olamayacağını öne sürmektir. Pek çok örnek verilerek bu düşünce yanlışının neden bir düşünce yanlışı olduğu mantık ve felsefe kitaplarında yeterince ayrıntılı şekilde gösterilmektedir. <br class="calibre4" />
   <br class="calibre4" />
  Kısacası, herhangi bir şeyin sırf kompleks olduğu gerekçesiyle tasarlanmış kabul edilemeyeceği açıktır. (Kompleks fakat dizayn edilmemiş olduğu genel kabul eden pek çok süreç, örneğin atmosferik olaylar, bulutların hareketi vs bulunmaktadır). <br class="calibre4" />
   <br class="calibre4" />
  Tasarım argümanının daha sofistike biçimlerinde, tasarımın tespitinde 'indirgenemez komplekslik' ('irreducable complexity') gibi kavramlar kullanılır. Michael Behe tarafından öne sürülen bu kavrama göre, bazı nesneler, herhangi bir alt parçasını çıkardığınız takdirde işlevlerini yitirirler. Yani ancak bütün halde işlevseldirler. Örneğin Michael Behe'nin bir örneğine göre, bir fare kapanını oluşturan parçaların bir tanesini çıkardığınızda, elinizdeki düzenek artık fare kapanı olarak işlev görmez. Dolayısıyla, fare kapanı 'indirgenemez kompleks' bir düzenektir. Bu ise tasarlanmış olmasından kaynaklanır. Darwin’in Kara Kutusu ('Darwin's Black Box') adlı kitabında Behe, canlı organizmaların da (örneğin flagellum bakterisi gibi) indirgenemez kompleks olduğunu göstermeye çalışır.  <br class="calibre4" />
   <br class="calibre4" />
  Fakat bu argüman, Behe ve yandaşları tarafından örnek verilen organizmaların aslında iddia edildiği gibi indirgenemez kompleks olmadığı gösterilmek suretiyle çürütülmüştür. Çünkü bir canlı organizma veya bir organ pek çok durumda bazı kısımları çıkarıldığında da hala fonksiyonunu yerine getirebilmektedir. Yani verdikleri örnekler indirgenemez değil, indirgenebilir kompleksliğe sahiptir ve basitten karmaşığa oluşabilir. Nitekim, örneğin bu argümanın savunucuları tarafından indirgenemez kompleks olduğu iddia edilen ‘göz’ gibi bir organın evrimsel süreçte çok ilkel biçimlerinden (ışığa duyarlı hücreler, fincan şeklinde reseptörler vs) çok daha gelişmiş biçimlerine kadar (insan gözü ve hatta ondan daha iyi işlev gören kartal gözü gibi) pek çok formunun olduğu, dolayısıyla gözün indirgenemez kompleks olmadığı gösterilmiştir. Böylece, bu argümanın savunucularının çok sevdiği ‘yarım göz, hiç göz olmaması gibidir’ argümanı çürütülmüştür, çünkü yarım göz, veya hatta sadece ışığa duyarlı hücrelerden oluşma bir düzenek, hiçbir göz olmamasından daha iyidir. Yani ortada basitten karmaşığa gelişebilecek bir yapı vardır. <br class="calibre4" />
   <br class="calibre4" />
  Ayrıca, Behe'nin verdiği fare kapanı örneğinin dahi, aslında indirgenemez kompleks olmadığı gösterilmiştir. (Fare kapanının bazı parçalarının çıkarılması suretiyle ortaya çıkabilecek daha basit fare kapanlarının veya ona yakın fonksiyonların yerine getirilebileceği düzeneklerin mümkün olduğu gösterilmiştir). <br class="calibre4" />
   <br class="calibre4" />
  Bunun dışında, bu tartışmada önemli bir başka nokta evrim teorisinin bu konudaki açıklayıcılığıdır. Bugün bilimsel kamuoyunda yaygın kabul gören evrim teorisi, canlılığın doğal seçilim yoluyla basitten karmaşığa doğru nasıl değişim gösterdiğini ve bu sürecin bir tasarıma gereksinim göstermediğini ortaya koymaktadır. <br class="calibre4" />
   <br class="calibre4" />
  Tasarım argümanının başka bir ünlü örneği olan ‘saat’ argümanı ise, benzer şekilde, yolda bulunan bir saatin doğal süreçlerle kendi kendine oluştuğunu mu, yoksa tasarlandığını mı düşünmek daha mantıklıdır sorusundan yola çıkarak, buradan canlılık ve canlı organizmalarla bağlantı kurar ve canlılığın tasarım ürünü olduğunu göstermeye çalışır.</span></span></p>

  <p class="p1"><span> </span></p>

  <p class="p"><span><span>Bu argüman ile ilgili olarak, saat ile canlılık arasında kurulan analojinin geçersizliği işin bir yönüdür. Saatler kendi kopyalarını ortaya çıkaramazlar fakat canlılığın en ilkel türlerinin bile cansızlardan en temel farkı kendi kopyasını ortaya çıkartabilmektir. Canlılar çevrelerinde bulunan ve 'besin' adı verilen hammeddeleri kullanarak, kendi kendilerini 'inşa ederler'. Dolayısıyla, komplekslik açısından saatler veya başka tür karmaşık yapıların canlılarla karşılaştırılması belki anlaşılabilir ama ortaya çıkış biçimleri açısından bu karşılaştırma yanlıştır.</span></span></p>

  <p class="p1"><span> </span></p>

  <p class="p"><span><span>İşin diğer yönü ise kompleksliğin ortaya çıkışının açıklanması ile ilgilidir ve bu haliyle tartışma 'indirgenemez komplekslik' tartışmasıyla yakından ilişkilidir. Benzer şekilde pek çok kompleks sistemin küçük ve rastgele adımlarla basitten karmaşığa oluşabileceğinin gösterilmesi yoluyla çürütülebilmektedir. Bu konuda daha fazla bilgi için Richard Dawkins'in Kör Saatçi ('The Blind Watchmaker') kitabı okunabilir. Dawkins göstermiştir ki, örneğin bir ‘göz’ün evrimi konusunda evrimcilerin şu an için vermiş olduğu açıklamaların kesin olarak doğru olması dahi şart değildir, sadece olası ve akla yatkın olması yeterlidir tasarım argümanını çürütmek için. (Çünkü bu tür düzeneklerin tasarımdan başka yolla da oluşabileceği gösterilmiş olacaktır bu sayede).</span></span></p>

  <p class="p1"><span> </span></p>

  <p class="p"><span><span>Tasarım argümanının savunucularının bir başka popüler iddiası, evrendeki kanunlar ve temel sabitler üzerinde, canlılık ve zekanın ortaya çıkmasına sebebiyet verecek şekilde ince ayar yapıldığı üzerinedir. Fakat bu da tamamen yanlı ve geçerliliği olmayan bir iddiadır. Temel sabitlerin ve doğa kanunlarının başka tür olması durumunda da bugün anladığımız anlamda olmasa bile, bir tür canlılık denebilecek türde kompleks yapıların mümkün olabileceği matematiksel hesaplamalar yoluyla gösterilmiştir. (Stenger, 1995).</span></span></p>

  <p class="p"><span><span> <br class="calibre4" />
  Aynı şekilde, örneğin DNA'nın rastgele ortaya çıkışının çok düşük olasılıklı olduğunu gösteren matematiksel hesaplamalar (Hoyle, 1981) ve Penrose'un evrenin aynen bu şekilde var olmasının olasılığının çok düşük olduğunu gösteren (10 üzeri 10 üzeri 123'te bir) hesaplar benzer şekilde tasarım argümanına kanıtlar olarak sunulmaya çalışılmaktadır. <br class="calibre4" />
   <br class="calibre4" />
  Fakat bu hesaplar genellikle bilimsel değil dinsel kaygılarla yola çıkan kişiler tarafından çarpıtılarak kullanılmaktadır. Çünkü örneğin DNA'nın oluşumuyla ilgili hesap, DNA'nın tamamen rastlantısal olarak oluştuğunu farz eder, ki gerçekte DNA rastlantı ile doğa kanunlarının bir kombinasyonu sonucu oluşmuştur, tamamen rastlantısal değildir. (Doğal seçilimde rastlantısal bir taraf yoktur). Benzer şekilde Penrose'un hesabı ise, evrenin aynen bugün bildiğimiz şekilde var olma olasılığına ait bir hesaptır, fakat evren başka bir şekilde var olsaydı canlılık diye bir şey var olmayacaktı anlamına gelmemektedir.</span></span></p>

  <p class="p"><span><span>Tasarım argümanı ile ilgili dile getirilen alt argümanlara dair yukarıda bahsettiğimiz cevap niteliğindeki bilimsel açıklamaların geçerli olup olmaması dahi bu kitaptaki amacımız açısından aslında önemli değildir. Sadece tasarımın tek olasılık olmadığının gösterilmesi, bu argümanının geçersizliğini göstermeye yeterlidir.</span></span></p>

  <p class="p"><span><span>Ayrıca, bu argümanın eleştirilmesinde, zeka ürünü olduğu iddia edilen nesne ve süreçlerin aslında pek çok durumda hiç de zeka ürünü gibi gözükmediği, tam tersi ne yaptığının bilincinde olmayan bir süreç tarafından ortaya çıkartılmış olmalarının daha olası olduğuna işaret eden çeşitli gözlemlerin bulunduğu vs gibi veriler de bu argümanın aleyhine bulgular olarak kullanılır.<span> </span></span></span></p>

  <p class="p"><span><span>Örneğin burada önemli bir örnek, insan bedeninin tasarım ürünü olup olmadığıdır. Bu tartışmada insan bedeninin pek çok handikapı olduğuna dikkat çekilir ve bizlerin bile amacına daha uygun ve işlevini daha iyi yerine getirebilecek tasarımları şu haliyle yapabileceğimiz gerçeğine, dolayısıyla bizden çok daha becerikli olması gereken bir tasarımcının bu kadar verimsiz ve hatalı tasarımlar yapmasının pek olası olmadığına dikkat çekilir.</span></span></p>

  <p class="p"><span><span>Kısacası, şimdiye kadarki çabalarda tasarım argümanının değişik formları canlılığın ve evrenin ardında zeka olduğunu göstermede yetersiz kalmıştır.</span></span></p>

  <p class="p"><span><span> <br class="calibre4" />
  Dediğimiz gibi bu argümandaki 3 numaralı öncül de sorgulanmakta ve geçersiz bulunmaktadır. Çünkü bir şeyin zeka ürünü bir tasarım olduğu gösterilse bile, bu tasarımın ardındaki zekanın kökeni ve mahiyeti konusunda kesin konuşulamaz. Bu öncül ise, bir şeyin tasarım olduğu ve insan yapısı olmadığı gösterildiğinde, bunu tasarlayanın semavi dinlerin Tanrı'sı olduğunu farz etmektedir. Halbuki biraz düşünüldüğünde, bu kabulün geçersiz olduğu ve bir şartlanma ürünü olduğu rahatça görülebilir. Böyle bir zekanın kökeni için sayısız olasılık akla gelebilmektedir. (Bu tür bazı olasılıklara, bu kitabın ilerleyen bölümlerinde, evrenin kökenine dair spekülasonlardan bahsederken değineceğiz). <br class="calibre4" />
   <br class="calibre4" />
  Tasarım argümanının geçersizliği başka açılardan da gösterilebilir. Örneğin tasarımcının kökeni ve nasıl ortaya çıktığını sorgulamak da bu argümanın geçersizliğini gösteren çok açık bir başka yoldur. Bu tür bir karşı argümanı da burada veriyorum: <br class="calibre4" />
   <br class="calibre4" />
  1. Öncül: Tasarım argümanı doğrudur. <br class="calibre4" />
  2. Demek ki zeki bir tasarımcı mevcuttur. <br class="calibre4" />
  3. Öncül: Bu zeki tasarımcı da tasarım argümanı kapsamındadır, çünkü zeka gerektiren bir şeyi tasarlayabildiğine göre en az tasarladığı nesne kadar ya da daha fazla kompleks ve amaç sahibidir. <br class="calibre4" />
  4. Demek ki zeki tasarımcının da bir zeki tasarımcısı olmalıdır. <br class="calibre4" />
  5. Sonsuz bir zeki tasarımcılar zinciri mevcuttur.  <br class="calibre4" />
  6. Öncül: Sonsuz bir zeki tasarımcılar zinciri mevcut değildir, çünkü bu absürt bir düşüncedir. <br class="calibre4" />
  7. Sonuç: Yukarıdaki üç öncülden biri yanlış olmalıdır.</span></span></p>

  <p class="p1"><span> </span></p>

  <p class="p"><span><span><i class="calibre3">Ahlak Argümanı</i></span></span></p>

  <p class="p1"><span> </span></p>

  <p class="p"><span><span>Bu argümanın en basit biçimi şudur: <br class="calibre4" />
   <br class="calibre4" />
  1. Eğer ahlak kuralları (kanunları) varsa, bu kanunların bir kanun koyucusu da olmalıdır. <br class="calibre4" />
  2. Ahlak kanunları vardır. <br class="calibre4" />
  3. Dolayısıyla, bu kanunların kanun koyucusu (Tanrı) da var olmalıdır. <br class="calibre4" />
   <br class="calibre4" />
  Bu argüman ve bundan sonra gelenlerin zayıf argümanlar olduğuna daha önce de değinmiştik. Bunlar Tanrı'nın varlığına dair tartışmalarda delil olarak kullanılmaktan çok, zaten baştan inanmış bir bireyin inancını pekiştirmek için kullanılan destekleyici yan argümanlardır denebilir. Bunların geçerli olduğunu düşünebilmek için baştan inançlı olmak gerekmektedir.</span></span></p>

  <p class="p1"><span> </span></p>

  <p class="p"><span><span>Argümanın çürüklüğü büyük ihtimalle okuyan çoğu kişinin gözüne çarpacaktır. Yukarıdaki maddelerin tümü şüphe altındadır ve sorgulanır. Tanrı'sız bir etik (ahlak) mümkündür ve bu defalarca gösterilmiştir. Mutlak ahlaksal kuralların var olmadığı, mevcut ahlak kurallarının ise insan yapısı, kültüre bağlı ve yerel olduğu da pek çok düşünür tarafından dile getirilmiştir. Ayrıca, üçüncü madde dahi saldırı altındadır, çünkü kanun koyucunun göksel dinlerin Tanrı'sı olması gerektiği de havada kalan bir iddiadır. <br class="calibre4" />
   <br class="calibre4" />
  Ayrıca, Tanrı yoksa iyi ve kötünün tanımsız ve anlamsız olacağı, dolayısıyla Tanrı'nın olması gerektiği şeklinde dile getirilecek bir bakış açısının, felsefi bir kanıt değil, olsa olsa safça bir insani temenni olacağı da açıktır. <br class="calibre4" />
   <br class="calibre4" />
  Bir de ahlak argümanına karşı üretilmiş bir karşı argüman da vardır ki, burada dile getirmek istiyorum. Bu karşı argüman der ki, eğer insanları iyi davranmaya, ahlaklı olmaya, kurallara uymaya vs iten faktör Tanrı inancı ise, bunun doğal ve beklenen sonucu, inançsızların bu kuralları inançlılara göre daha fazla yıkmaları gerektiğidir. Burada cinayet, tecavüz, hırsızlık gibi suçlardan, ya da eşcinsellik veya uyuşturucu kullanımı gibi dinler tarafından ahlak dışı sayılan eylemlerden, hatta boşanma gibi yine dinlerin genellikle tasvip etmediği eylemlerden bahsediyoruz. <br class="calibre4" />
   <br class="calibre4" />
  Fakat mevcut istatistikler açıkça göstermektedir ki, durum bu beklentinin tam tersidir. Kitabın önceki bölümlerinde bu verilerden bahsetmiştik.</span></span></p>

  <p class="p1"><span> </span></p>

  <p class="p"><span><span>Tabii bu durum bence ateistlikten kaynaklanmıyor. Yani ateist olmak yüksek ahlaklı olmaya sebep olmuyor. Büyük ihtimalle bu durum, bir insanı ateist yapan faktörlerin, ahlaklı yapan faktörlerle örtüşmesinden, yani ahlaklılığın bu paketin bir parçası olmasından kaynaklanıyor. Örneğin ateistlerin eğitim ortalamasının inançlıların eğitim ortalamasından daha yüksek olduğu, ateistlerin IQ'sunun ortalama olarak inançlıların IQ'sundan daha yüksek olduğu vs gibi başka istatistikler de var. Konuyu dağıtmaması için bu istatistiklere bu kitapta değinmeyeceğim.</span></span></p>

  <p class="p1"><span> </span></p>

  <p class="p"><span><span>Önemli olan, en azından bu bölümün maksadı açısından, ahlak argümanının Tanrı'nın varlığına kanıt olmaktan çok uzak olması, hatta neredeyse tam tersi yönde kullanılabilecek bir argüman olmasıdır.</span></span></p>

  <p class="p1"><span> </span></p>

  <p class="p"><span><span><i class="calibre3">Çoğunluk Argümanı</i></span></span></p>

  <p class="p1"><span> </span></p>

  <p class="p"><span><span>Bu argüman çağlar boyunca insanların Tanrı'ya inandığını, bu derece geniş bir kitlenin hemfikir olduğu bir fikrin yanlış olmasının pek olası görünmediğini ifade ederek, Tanrı'nın olması gerektiği sonucuna ulaşmaya çalışır.</span></span></p>

  <p class="p1"><span> </span></p>

  <p class="p"><span><span>Elbette ki bu da zayıf bir argümandır. Bir fikrin doğruluğu, o fikre kaç kişinin inandığı ile ilgili değildir. Bir zamanlar Galilei gerçeğin farkında olan aşağı yukarı tek kişiydi.<span> </span></span></span></p>

  <p class="p1"><span> </span></p>

  <p class="p"><span><span>Bir fikrin doğruluğu ile o fikre inananların sayısı arasında bir nedensel ilişki yoktur.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Sonsuzluk Argümanı</i></span></span></p>

  <p class="p1"><span> </span></p>

  <p class="p"><span><span>Sonsuzluk diye bir kavram var olduğundan ve bilinen varlıkların hiçbiri sonsuz olmadığından, sonsuzluğu mümkün kılan ve kendisi de sonsuz olan bir varlık olmalıdır, ki bu da Tanrı'dır diye özetlenebilecek bir argümandır bu.</span></span></p>

  <p class="p1"><span> </span></p>

  <p class="p"><span><span>Fakat bu da zayıf bir argümandır. Tanrı nasıl tanımlanırsa tanımlansın, Tanrı'nın varlığı gibi bir bilgi, bu tanımdan çıkabilecek bir şey değildir. Aksi durumda, yukarıda varlık kanıtında sözü edilen 'döngüsel akıl yürütme' denen düşünce yanlışına düşülür.</span></span></p>

  <p class="p1"><span> </span></p>

  <p class="p"><span><span>Ayrıca bu argümanın bir parçası olarak bazen sonsuzluğun insan tarafından anlaşılmadığından, bir muamma olduğundan, insanoğlu sonsuza ulaşamadığı için, sonsuza ulaşabilecek bir varlık olması gerektiğinden bahsedilir. Burada da bir üst paragrafta bahsettiğimiz düşünce yanlışı devam etmekte, ayrıca bir başka yanlış daha yapılmaktadır. Bu tür bir düşünce tarzı, sonsuzluğu anlamak için bir sona ulaşmak gerektiğini düşünmektedir nedense. Halbuki sonsuzluk, adı üstünde sonsuzluktur, bir sona ulaşamama durumunun adıdır. Bu anlaşıldığında, sonsuzluk da anlaşılmış olur. Yani tanımını bilen ve anlayan kişi sonsuzluğu da anlamış demektir. Bu açıdan düşünüldüğünde, insanoğlunun sonsuzluğu anlayamadığı fikri de geçerli değildir. Ki geçerli olsaydı bile, bu sonsuzluğu anlayan bir varlığın var olması gerektiği anlamına gelmez. Arada nedensel bir ilişki yoktur.</span></span></p>

  <p class="p1"><span> </span></p>

  <p class="p"><span><span><i class="calibre3">Mucizeler Argümanı</i></span></span></p>

  <p class="p1"><span> </span></p>

  <p class="p"><span><span>Dinsel veya mucizevi tecrübelere dayanan argümanların genel adıdır. Dinsel kaynaklarda yer alan ya da başka insanların geçmiş zamanlarda veya günümüzde tanık olduğu iddia edilen mucizevi olayların Tanrı'nın varlığının bir göstergesi olduğunu savunan argümandır.</span></span></p>

  <p class="p1"><span> </span></p>

  <p class="p"><span><span>Ayrıca, kişiler bazen kendi başlarından geçen ve açıklayamadıkları olayları da dinsel mucizelere bağlayabilirler.<span> </span></span></span></p>

  <p class="p1"><span> </span></p>

  <p class="p"><span><span>Fakat bu argüman hangi şekliyle getirilirse getirilsin, zayıftır ve güvenilir değildir. Bahsedilen tüm mucizevi olaylar şüpheye ve sorgulamaya açıktır. Ayrıca, bu olayların çoğu eskiye dair olarak anlatıldığından, bunların hiçbiri kontrollü deney koşullarında tekrar edilebilecek, dolayısıyla da inceleyip gerçekten doğaüstü olup olmadıkları anlaşılabilecek şeyler değillerdir.</span></span></p>

  <p class="p1"><span> </span></p>

  <p class="p"><span><span>Zaten pek çok din adamı, mucizelerin ancak onlara tanık olanlar için delil niteliği taşıdığını ifade etmektedir. Kimsenin başkasının başından geçtiği iddia edilen bir olay için Tanrı'ya veya herhangi bir şeye inanması beklenemez.</span></span></p>

  <p class="p1"><span> </span></p>

  <p class="p"><span><span>Günümüzde hala var olduğu ve devam ettiği iddia edilen doğaüstü olaylar ve yetenekler konusu ise ayrı bir konudur. Bu tür anlatılan olaylar da güvenilir değildir ve hiçbiri kanıtlanmamıştır.</span></span></p>

  <p class="p1"><span> </span></p>

  <p class="p"><span><span>Dünya üzerinde doğaüstü olayların mevcut olmadığını iddia eden ve herhangi bir doğaüstü olay ya da yeteneği kontrollü deney koşullarında gerçekleştirebilecek kişilere para ödülleri dağıtan kurumlar mevcuttur. Bunların en ünlülerinden biri olan James Randi'nin 'Milyon Dolarlık Meydan Okuma' ('Million Dollar Challenge') adı verilen halka açık yarışmasından kitabın önceki bölümlerinde bahsetmiştik. Randi Vakfı, herhangi bir doğaüstü yetenek veya olayı kontrollü deney koşullarında tekrarlayabilen kişiye 1 milyon dolar vermeyi vaat etmektedir. İki aşamadan oluşan ve uzun yıllardır devam eden (ve çok kişinin katılmış olduğu) bu yarışmada bırakın 1 milyon doları almayı, ilk aşamayı geçebilen bile olmamıştır. Kendisi eski bir illüzyonist olan Randi, masum halkı kandırmada çoğu kez başarılı olan sahtekarlıkları ortaya çıkarmada bir uzmandır.</span></span></p>

  <p class="p1"><span> </span></p>

  <p class="p"><span><span>Kısacası, dünyada doğa yasalarını ihlal eden olayların gerçekleştiğine dair hiçbir geçerli gösterge yoktur.</span></span></p>

  <p class="p1"><span> </span></p>

  <p class="p"><span><span>Eski zamanlarda yaşanmış olduğu iddia edilen mucizelerin ise tümü şüpheye açıktır ve hiçbiri delil niteliğinde değildir.</span></span></p>

  <p class="p1"><span> </span></p>

  <p class="p"><span><span><i class="calibre3">'Ya Varsa' Argümanı</i></span></span></p>

  <p class="p1"><span> </span></p>

  <p class="p"><span><span>En sade şekliyle ‘Tanrı yoksa inançlı kişinin kaybedecek bir şeyi yoktur, fakat varsa inançsız kişinin kaybedecek çok şeyi vardır, dolayısıyla inanmak daha doğru bir seçimdir’ şeklinde özetlenebilecek ve çok karşılaşılan bir argümandır.</span></span></p>

  <p class="p1"><span> </span></p>

  <p class="p"><span><span>Fakat dikkat edilirse bu argüman felsefi bir kanıt olmaktan ziyade, daha çok politik yandaş toplamada kullanılacak türde bir ifadedir. Çünkü kişinin kendi beyninde ikna olup olmaması ile ilgilenilmemekte, sadece yandaş olması istenmektedir.</span></span></p>

  <p class="p1"><span> </span></p>

  <p class="p"><span><span>İnanmayı istemek, zaten baştan inançlı olan birini inancına daha fazla bağlamak için bir faktör olabilir belki, fakat inanmamak için gerekçeleri olan birinin, sırf canı inanmak istiyor diye inanması mümkün değildir.<span> </span></span></span></p>

  <p class="p1"><span> </span></p>

  <p class="p"><span><span>Ayrıca, daha önce bahsettiğimiz gibi, diğer dinler sorunu, bu argümanın en zayıf noktasıdır. Bu argümanı sunan kişi, ortada kendi savunduğu dine inanmak ve hiçbir şeye inanmamak şeklinde sadece iki olasılık bulunduğunu varsayar. Halbuki ortada çok daha fazla olasılık vardır ve bu kişi dünya üzerinde mevcut diğer 10000 civarı dinin tümünü incelemeden bu argümanı tutarlı biçimde savunamaz. Çünkü kendisi de diğer pek çok dinin karşısında aynı durumda kalmaktadır.</span></span></p>

  <p class="p1"><span> </span></p>

  <p class="p"><span><span>Bir de internetteki din tartışmalarında, bazen tam ters sonuca ulaşan bazı spekülasyonlar örnek olarak verilerek bu argümanın geçersizliği gösterilmeye çalışılır. Örneğin bunların bir örneği, insanların asıl akıl ve mantıklarını iyi kullanıp, önlerine koyulmuş ipuçlarını doğru değerlendirerek inançsızlığa ulaşmaları durumunda ödüllendirileceklerini, aksi takdirde cezalandırılacaklarını iddia eden, daha doğrusu böyle bir olasılığı gündeme getiren spekülasyondur. Bunun çok çeşitleri üretilmiş olmakla birlikte, önemli olan ve anlatılmaya çalışılan şey, ya varsa argümanında dile getirilen mantığın tam ters yönde de çalışabileceğidir.</span></span></p>

  <p class="p1"><span> </span></p>

  <p class="p"><span><span>Kısacası, bu zannedilenin aksine oldukça zayıf bir argümandır.</span></span></p>

  <p class="p1"><span> </span></p>

  <p class="p"><span><span><i class="calibre3">Var Oluşa Dayalı Argüman</i></span></span></p>

  <p class="p1"><span> </span></p>

  <p class="p"><span><span>İnsanlar bazen 'varlık' diye bir şeyin olmasını, yani evrende bir şeylerin var olmasını dahi Tanrı'nın kanıtı olarak algılar ve sunarlar. Bu bakış açısının altında, yokluğun doğal durum olduğu, başlangıçta yokluk olması gerektiği, varlığın sonradan ortaya çıkan, yapay ve açıklanması gereken bir şey olduğu kabulü yatar.</span></span></p>

  <p class="p1"><span> </span></p>

  <p class="p"><span><span>Halbuki biraz düşününce fark edileceği gibi aslında bu dayanaksız bir kabuldür, bir şartlanmadır. Çünkü yokluk ve varlıktan birini diğerine göre daha temel durum kabul etmeye bizi itecek herhangi bir geçerli gerekçe yoktur ve varlık durumu en az yokluk durumu kadar temel, hatta belki daha temel bir durumdur. Zaten hiçbir şeyin olmadığı bir durumu hayal etmek dahi mümkün değildir.</span></span></p>

  <p class="p1"><span> </span></p>

  <p class="p"><span><span>Yoktan yaratılma insanlığın düşünce tarihinde nispeten yeni bir fikirdir (bir kaç bin yıllık) ve semavi dinlerin yaygınlaşmasıyla popülerleşmiştir. (Bu fikir semavi dinlerin yayılmasından önce ortaya çıkmış olmasına rağmen, yaygınlaşması daha sonraya dayanır). Ondan önce mitolojilerde ve inançlarda daha çok bir şeyin başka bir şeye dönüşmesi fikri vardır. Çünkü doğal olan ve insanların günlük hayatta gözlemlediği durum budur.<span> </span></span></span></p>

  <p class="p1"><span> </span></p>

  <p class="p"><span><span>Modern bilime göre de hiçbir şey yoktan var olmaz ve vardan yok olmaz. Dolayısıyla bu durum, günümüzdeki bakış açısının da ifadesidir.</span></span></p>

  <p class="p1"><span> </span></p>

  <p class="p"><span><span>Bilimdeki Big Bang Teorisi de daha önce de bahsettiğimiz gibi sadece başlangıç anından ve evrenin bir noktadan başlayarak genişlediğinden bahseder. Evreni oluşturan madde ve enerjinin kökenine dair bir şey söylemez. Big Bang teorisinden 'madde yoktan var olmuştur' gibi bir sonuç çıkarılamaz. Evreni oluşturan madde ve enerjinin kökenine ilişkin boşluğun (vakumun) pozitif ve negatif enerjiden oluşması ve aradaki simetrinin bozulması gibi bazı fikirler olsa da bu konuda bağlayıcı bir sonuç yoktur ve kitabın ilerleyen bölümlerinde bahsedeceğimiz gibi Big Bang öncesine ait (böyle bir şeyden bahsedilebilirse eğer, ki pek çok bilim adamına göre bahsedilemez) fikirler birer hipotez, hatta spekülasyon niteliğindedir daha çok. Ayrıca boşluğu pozitif ve negatif enerjiden ibaret görmek, bir bakıma varlığı boşluğun içine saklamaktır ve istediğimiz anlamda bir yoktan var oluş anlamına gelmez. Zaten böyle bir boşluk, yoktan var oluş fikrinin gerektirdiği türde bir felsefi yokluk da değildir.</span></span></p>

  <p class="p1"><span> </span></p>

  <p class="p"><span><span>Bilimdeki 'boşluk' (vakum) kavramını felsefi açıdan 'yokluk' kavramı ile bir tutup tutamayacağımız genellikle kafa karıştıran bir konudur. Yokluğu boşluk olarak tanımlarsak bu ikisi aynı anlama gelir elbette ama örneğin modern bilime göre boşluk tamamen boş değildir ve boşlukta sürekli kuantum dalgalanmaları vardır. Çeşitli atomaltı parçacıklar ortaya çıkar ve yok olur sürekli.<span> </span></span></span></p>

  <p class="p1"><span> </span></p>

  <p class="p"><span><span>Bu fikirler nasıl algılanırsa algılansın, bunların insanların 'her şeyin yoktan var edilmesi' fikrinden anladığı şey olduğunu söylemek güçtür.</span></span></p>

  <p class="p1"><span> </span></p>

  <p class="p"><span><span>Ayrıca, vakumdan bildiğimiz maddi evrenin ortaya çıkışına dair fikirler, eğer kozmoloji biliminin ürünü fikirler iseler, her şeyi somut faktörlere bağlayan, yani ortada herhangi bir doğaüstü müdahale imkanı bırakmayan fikirler olacaklardır ve olmaktadırlar. Bu tür bazı kozmoloji teorilerinden kitabın ilerleyen bölümlerinde bahsedeceğiz.</span></span></p>

  <p class="p1"><span> </span></p>

  <p class="p"><span><span>Kısacası bir şeylerin var olması, olsa olsa bu var oluşun bir nedeni olması gerektiği anlamına gelebilir (ki bu anlama bile gelmeyebileceğine dair fikirler de mevcuttur ama işin bu kısmını şimdilik es geçelim), fakat bu nedenin ne olduğu meçhuldür. Prensip olarak bu nedenin zeki ve bilinç sahibi olması bile zorunlu değildir, ki zeki ve bilinç sahibi nedenler deyince de otomatik olarak akla teizmin Tanrı'sı gelmek zorunda değildir. Evrenin kökenine ait fikirler ve spekülasyonları daha sonra derli toplu bir şekilde ayrıca inceleyeceğiz.</span></span></p>

  <p class="p1"><span> </span></p>

  <p class="p"><span><span>Burada değineceğimiz kadarıyla, şurası açıktır ki, bir şeylerin var olması olsa olsa bunun bir açıklaması olması gerektiği anlamına gelebilir (ki bu bile kesin değildir), bu açıklamanın ne olacağına dair ortada bir zorunluluk yoktur. İnsanın hayal gücünün izin verdiği düzeyde geniş bir imkanlar dünyası ortaya çıkmaktadır bu konuda kafa yorulduğunda. Teizmin Tanrı'sı türünde bir açıklama, olsa olsa bu sayısız açıklama imkanlarından bir tanesi olabilir. Dolayısıyla ortada kişiyi teizmin Tanrı'sına ulaştıran bir fikir, delil ya da argüman yoktur.</span></span></p>

  <p class="p1"><span> </span></p>

  <p class="p"><span><span><b class="calibre1">Ek Argümanlar</b></span></span></p>

  <p class="p1"><span> </span></p>

  <p class="p"><span><span>Tanrının varlığına dair teolojide yeri olan ve ciddiye alınabilecek argümanlar yukarıdakilerden ibarettir diyebiliriz. Hatta yukarıdakilerin bile bazılarının fazla ciddiye alınacak argümanlar olmadığı açıktır. Fakat Tanrı tartışması söz konusu olduğunda, internette ateistlerin karşısına getirilen argümanlar yine de bunlardan ibaret değildir. Her ne kadar bu bölümde değineceğimiz argümanların önemli bölümü aslında felsefi açıdan ciddiye alınabilecek fikirler olmasa da, ve alınabilecek olanlar zaten yukarıdaki argümanlar dahilinde kapsanmış da olsa, yine de en azından sözel olarak bazılarına değinmekte fayda var.</span></span></p>

  <p class="p1"><span> </span></p>

  <p class="p"><span><span><i class="calibre3">Hudus delili</i></span></span></p>

  <p class="p1"><span> </span></p>

  <p class="p"><span><span>Bu argüman şöyle ifade edilmektedir:</span></span></p>

  <p class="p1"><span> </span></p>

  <p class="p"><span><span>‘<i class="calibre3">Hudus, sonradan olma demektir. Hudusun en büyük delili değişmedir. Bir varlıkta değişme varsa bu hareketin bir ilk noktası olacaktır. İşte o noktadan önce o şey varlık sahasına çıkmamıştı. Henüz yoklukta isen var olmayı kendi kendine irade edemeyeceğine ve buna güç yetiremeyeceğine göre bu var oluş Allahın yaratmasıyla gerçekleşmiş demektir. Maddenin termodinamik kanununa göre sürekli yokluğa doğru kayması, kainatın durmadan genişlemesi, güneşin süratle tükenişe doğru yol alması gibi vakıalar, bu varlık aleminin bir başlangıcı olduğunu gösteriyor.</i>’<span> </span></span></span></p>

  <p class="p1"><span> </span></p>

  <p class="p"><span><span>Bu argüman yukarıda değindiğimiz kozmolojik argüman çerçevesinde kalan bir fikirdir. O bölümde söylenenlere tekrar göz atınız.</span></span></p>

  <p class="p1"><span> </span></p>

  <p class="p"><span><span><i class="calibre3">İmkan delili</i></span></span></p>

  <p class="p1"><span> </span></p>

  <p class="p"><span><span>Bu fikre göre:</span></span></p>

  <p class="p1"><span> </span></p>

  <p class="p"><span><span>‘<i class="calibre3">Olmak da olmamak da eşit imkan dahilindedir. Fakat eğer biz varsak, bu demektir ki olma durumunu olmama durumuna tercih eden bir faktör vardır, bu da Allah'tır</i>.’</span></span></p>

  <p class="p1"><span> </span></p>

  <p class="p"><span><span>Görüldüğü gibi tamamen kabullere dayalı ve sübjektif bir argümandır bu. Bu bölümde değineceğimiz diğer pek çok argüman gibi.</span></span></p>

  <p class="p1"><span> </span></p>

  <p class="p"><span><span>Bir kere, olmak ve olmamak durumlarının eşit imkan dahilinde olduğuna kim nasıl karar vermiştir? Bunun hesabını neye dayanarak nasıl yapmışlardır?</span></span></p>

  <p class="p1"><span> </span></p>

  <p class="p"><span><span>Ayrıca, bir durumu diğerine tercih eden faktörün Tanrı olduğu sonucuna nasıl ulaşılmaktadır? Hele de bu Tanrı'nın,<span> </span> İslam dininin ifade ettiği Allah olduğu nasıl söylenebilmektedir?</span></span></p>

  <p class="p1"><span> </span></p>

  <p class="p"><span><span><i class="calibre3">Sanat delili</i></span></span></p>

  <p class="p1"><span> </span></p>

  <p class="p"><span><span>Bu argümana göre:</span></span></p>

  <p class="p1"><span> </span></p>

  <p class="p"><span><span>‘<i class="calibre3">Atomdan insana, hücreden galaksilere kadar bütün kainatta, ince ve baş döndürücü bir sanat göze çarpmaktadır. Halbuki, kısa zamanda, çok sayıda, kolay ve karışık yapılan işlerde sanat ve kıymet olmaması gerekir. Ancak yapan Allah olursa, o zaman her şey değişir ve zıtlar bir araya gelebilir.’</i></span></span></p>

  <p class="p1"><span> </span></p>

  <p class="p"><span><span>Yine yukarıdaki gibi, bu da tamamen sübjektif ve ciddiye alınmayacak derecede basit bir argümandır. Ancak göz boyamak ve imana zaten sahip olan kişilerin imanını tazelemek için kullanılabilir.</span></span></p>

  <p class="p1"><span> </span></p>

  <p class="p"><span><span>Evrenin bir sanat eseri olduğu fikri burada bir kabuldür. Sırf sanat eserlerinin bir sanatçısı olduğu için, sanat eseri - sanatçı bağlantısının kurulabilmesine imkan vermek için yapılmıştır. Bildiğimiz sanatçılar hep bilinçli ve zeka sahibi varlıklar olduğundan, buradan teizmin Tanrı'sına ulaşılacağı umulmaktadır. Fakat ne evrenin bir sanat eseri olduğu, ne de eğer bir sanat eseriyse ve sanatçısı varsa, bu sanatçının göksel dinlerin Tanrı'sı olduğu kanıtlanabilir fikirlerdir. Bunlar sadece dayanaksız birer kabuldür.</span></span></p>

  <p class="p1"><span> </span></p>

  <p class="p"><span><span><i class="calibre3">Hikmet ve Gaye delili</i></span></span></p>

  <p class="p1"><span> </span></p>

  <p class="p"><span><span>Bu argümana göre:</span></span></p>

  <p class="p1"><span> </span></p>

  <p class="p"><span><span>‘<i class="calibre3">Her varlıkta kendisine mahsus bir gaye, bir maksat, bir fayda takip edildiği göze çarpmakta ve hiçbir şeyde gayesizlik, manasızlık ve israf sayılacak herhangi bir durum müşahede edilmemektedir. Hâlbuki, ne madde aleminde, ne bitki ve hayvanat dünyasında, ne de eşya ve hadiselerde şuur ve idrak mevcut değildir ki, bu gayeler silsilesi takip edilebilsin. Öyle ise, kainattaki bu şuurlu işleyişi ve bu hikmet ve gayeleri ancak Allah’a isnat etmekle makul bir yol tutmuş olabiliriz</i>.’<span> </span></span></span></p>

  <p class="p1"><span> </span></p>

  <p class="p"><span><span>Bu bölümde yukarıda değindiğimiz diğer argümanlarda olduğu gibi, tamamen temellendirilmemiş kabullere dayalı, basit ve sübjektif bir argüman bu da.</span></span></p>

  <p class="p1"><span> </span></p>

  <p class="p"><span><span>Her varlığın var oluşunun bir gayesi olduğu nereden çıkmaktadır? Böyle bir fikir zaten nasıl kanıtlanabilir? Devam etmeye gerek bile görmüyorum.</span></span></p>

  <p class="p1"><span> </span></p>

  <p class="p"><span><span>Ek argümanlar adını verdiğim bu bölümde değindiğim bu argümanları aslında kitaba dahi almayacaktım. Ama bu konularda kapsamlı bir şey ortaya çıkması açısından, bu tür fikirlerin en azından farkında olduğumuzun ifade edilmesi gerekiyordu.</span></span></p>

  <p class="p1"><span> </span></p>

  <p class="p"><span><span>İnternetteki din tartışmalarında, bu tür Arapça kelimelerle dolu yazılar ve ifadeler sık sık ateistlerin karşısına getirilir. Burada değindiklerimizden başka, ismen sözünü edebileceğimiz benzer başka argümanlar da zaman zaman sunulmaktadır. Örneğin ‘Devir ve Teselsülün Muhal olması’, ‘Fıtrat ve Vicdan delili’, ‘Yardımlaşma delili’, ‘Temizlik delili’, ‘Simalar’ vs pek çok şey getirilmektedir.</span></span></p>

  <p class="p1"><span> </span></p>

  <p class="p"><span><span>Bazı inançlılar kaldırdıkları her taşın altında Allah'ı görmektedir. Dolayısıyla insanların simalarından, yardımlaşma, temizlik vs gibi kavramlardan dahi Tanrı kanıtı üretmeye çabalamaktadırlar.</span></span></p>

  <p class="p1"><span> </span></p>

  <p class="p"><span><span>Elbette ki kitabın ciddiyetinden ödün vermemek için bunlara burada değinmeyeceğiz.</span></span></p>

  <p class="p1"><span> </span></p>

  <p class="p"><span><span><b class="calibre1">Tanrı iddiası neden reddedilmelidir?</b></span></span></p>

  <p class="p1"><span> </span></p>

  <p class="p"><span><span>Negatif ateizm ve agnostisizmin incelenmesinde şimdiye kadar Tanrı kavramı için getirilen argümanlara ve Tanrı'nın varlığını kanıtlama girişimlerine değindik. Maksadımız Tanrı'nın varlığına inanmak için akıl, mantık, felsefe ve bilime dayalı geçerli bir gerekçenin getirilemeyeceğini göstermektir. Bu alanlar dışında gerekçeler getirilebilir Tanrı inancı için, ama rasyonel birer ateist ve/veya agnostik olarak işin bu kısımları ile şu aşamada ilgilenmiyoruz. Bu bölümde ilgilendiğimiz, Tanrı'nın varlığının açık olduğu ve kanıtlanabileceğine dair fikirlerdir.</span></span></p>

  <p class="p1"><span> </span></p>

  <p class="p"><span><span>Tanrı'nın varlığının kanıtlanamayacağını kabul etmesine rağmen teist inanca sahip olanlar ile bir alıp veremediğimiz olmadığı gibi, onlarla girilecek diyalog da farklıdır. Kitabın ilerleyen bölümlerinde o konuya da değineceğiz.<span> </span></span></span></p>

  <p class="p1"><span> </span></p>

  <p class="p"><span><span>Bu bölümün konusu, agnostiklerin ve ateistlerin Tanrı inancını hangi gerekçelere dayanarak reddettiğidir.</span></span></p>

  <p class="p1"><span> </span></p>

  <p class="p"><span><span>Bölümde şimdiye kadar değinilen konulardan anlaşılacağı gibi bu reddin temel sebebi Tanrı'nın varlığı iddiasının geçerli bir gerekçeye dayanmamasıdır.</span></span></p>

  <p class="p1"><span> </span></p>

  <p class="p"><span><span>Öyle ki, bu iddia dayanaksız bir spekülasyondur. Tek boynuzlu atın, Eski Yunan Tanrı'larının, vampirlerin, Noel Baba’nın vs varlığını iddia eden fakat bunu kanıtlayamayan herhangi bir spekülasyondan mantıksal açıdan farkı yoktur. Yani kanıtlanabilirlik açısından farkı yoktur. Psikolojik ve duygusal açıdan Tanrı iddiasını bu bahsettiğimiz diğer iddialardan ayıran önemli farklar vardır elbette ama bu işin ayrı bir yönü.</span></span></p>

  <p class="p1"><span> </span></p>

  <p class="p"><span><span>Dolayısıyla, Tanrı'nın varlığı iddiasını reddetmeye bizi götüren temel sebep Tanrı'nın varlığına dair ortada geçerli bir delil bulunmaması ve bu durumda alınması gereken temel ve doğal tavrın ret olmasıdır. Aynen hayatımızı Noel Baba ya da vampiler, kurtadamlar vs varmış gibi yaşamadığımız gibi, Tanrı varmış gibi de yaşamamız gerekmemektedir der bu bakış açısı ve negatif ateizmin temelini oluşturur.</span></span></p>

  <p class="p1"><span> </span></p>

  <p class="p"><span><span>Bir agnostik burada bu kadar ileri gitmeyecek ve bir ateist gibi net bir şekilde buradan Tanrı'nın varlığını reddetmeye hakkımız vardır sonucunu çıkarmayacaktır elbette ve meseleyi bir çözüme bağlamadan ortada bırakacaktır. Doğal olarak da bu noktada ateistin eleştirisine maruz kalacaktır, bu tavrı aslında günlük hayatındaki kararları ve yaşam tarzıyla verdiği, fakat sadece sözel olarak itiraf etmediği gerekçesiyle.</span></span></p>

  <p class="p1"><span> </span></p>

  <p class="p"><span><span>İşin bu yönü ve negatif ateist ile agnostik arasındaki bu fark, şu anki konumuz açısından önemli değildir.</span></span></p>

  <p class="p1"><span> </span></p>

  <p class="p"><span><span>Önemli olan iki bakış açısının da Tanrı'nın varlığına dair akıl, mantık, bilim ve felsefeye dayalı bir kanıtın bulunamayacağı konusunda birleşiyor olmalarıdır.</span></span></p>

  <p class="p1"><span> </span></p>

  <p class="p"><span><span>Bu noktaya ulaştıktan sonra, Tanrı'nın varlığı fikrini reddetmeye götüren bir başka bakış açısı, felsefede Occam'ın bıçağı (ya da usturası) denen prensiptir. Başka bazı konularla birlikte bu prensibe de bir sonraki bölümde değineceğiz.</span></span></p>

  <p class="p1"><span> </span></p>
</body>
</html>
