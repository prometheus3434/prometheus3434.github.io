<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ateizmi Anlamak</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p1"><span> </span></p>

  <p class="p"><span><span><b class="calibre1">2. BÖLÜM</b></span></span></p>

  <p class="p1"><span> </span></p>

  <p class="p"><span><span><b class="calibre1">TEİST İNANCIN ZAYIF YÖNLERİ</b></span></span></p>

  <p class="p1"><span> </span></p>

  <p class="p"><span><span><b class="calibre1">İnançlılara düşündürücü sorular</b></span></span></p>

  <p class="p1"><span> </span></p>

  <p class="p"><span><span>Bu bölümde ateistlerin inançlılara sorduğu çeşitli sorulara ve dini inancın tutarsızlıklarına işaret ettiği düşünülen çeşitli konulara değineceğiz.</span></span></p>

  <p class="p1"><span> </span></p>

  <p class="p"><span><span>Soruların bir kısmı inançlının bakış açısından sorulmuş ve söz konusu inancın kendi içindeki tutarsızlığına işaret ettiği düşünülen sorulardır. Bir kısmı ise dışarıdan bakarak sorulmuş ve inançlıyı düşünmeye ve dini inancını analiz etmeye sevk etme amacı taşıyan sorulardır.</span></span></p>

  <p class="p1"><span> </span></p>

  <p class="p"><span><span>Elbette ki bu soruların pek çoğunun inançlı bakış açısından verilebilecek cevapları vardır. Maksat inançları rasyonalize etmek olduğu sürece, bunun bir yolu şu veya bu şekilde mutlaka bulunacaktır. Burada maksadımız, bu uğurda ne kadar ileri gidilmesi gerektiğini ve ne kadar çok tutarsızlığın üstünün örtülmesi gerektiğini inançlıların nispeten daha objektif olanlarının görmesini sağlamaktır.</span></span></p>

  <p class="p1"><span> </span></p>

  <p class="p"><span><span>Yoksa bu sorularla teist inancın yanlışlığını ve inançsızlığın doğruluğunu kesin biçimde kanıtladığımızı iddia etmiyoruz. Kitabın ilerleye bölümlerinde de bahsedeceğimiz gibi, inanç için her zaman çıkış yolu vardır. İnancınızı ne pahasına olursa olsun korumak isterseniz, bunun bir yolunu da her zaman bulabilirsiniz.</span></span></p>

  <p class="p1"><span> </span></p>

  <p class="p"><span><span>Bunu akılda bulundurarak, öncelikle dört başlık altında (’Kader ve Özgürlük’, ‘Adalet’, ‘Dünya Dışı Zeki Yaşam’, ‘Mantıksal Sorunlar ve Paradokslar’) bazı kısa sorular soracağız, sonra da dini inancın başka bazı tutarsızlıkları ve zayıf yönlerine işaret ettiğini düşündüğümüz başka bazı konuları gündeme getireceğiz.</span></span></p>

  <p class="p1"><span> </span></p>

  <p class="p"><span><span>Bu kısa soruların pek çok benzerleri üretilebilir ve nitekim üretilmiştir. Bu kitaba aldıklarımızı sadece bazı örnekler olarak kabul edin. Bu tür pek çok soru üzerine ateistler ve inançlılar arasında yapılmış çeşitli tartışmaları Ateistforum arşivlerinde bolca bulabilirsiniz.</span></span></p>

  <p class="p1"><span> </span></p>

  <p class="p"><span><span><b class="calibre1">Kader ve özgürlük</b></span></span></p>

  <p class="p1"><span> </span></p>

  <p class="p"><span><span>· Kaderimiz çiziliyse kararlarımızdan niye sorumlu tutuluyoruz?</span></span></p>

  <p class="p1"><span> </span></p>

  <p class="p"><span><span>· Yok eğer hür irademiz varsa, niye bazı şeyleri seçtiğimizde cehenneme atılıyoruz?</span></span></p>

  <p class="p1"><span> </span></p>

  <p class="p"><span><span>· Biz seçimlerimizde özgürüz, kader sadece Tanrı'nın bizim seçimlerimizi önceden bilip takdir etmesidir diyerek bu işin içinden çıkmaya kalkmayın. İnsan verdiği kararları çevresindeki koşullara ve faktörlere göre verir. Bu koşullar ve faktörler ise Tanrı'nın kontrolü altında, hatta onun sebep olduğu şeyler olduğundan (inançlı bakış açısına göre), Tanrı eğer denilen vasıflara sahipse, insan gerçekten özgür olamaz. Durum bu olmasa ve Tanrı insanı gerçekten özgür kılabilecek (ve kılmış) olsa, yani insanın kararları konusunda Tanrı'nın hiçbir kontrolü olmasa, o zaman da bu durum Tanrı'nın özgürlüğünü kısıtlar. İnsanın özgürlüğü ve iradesi Tanrı'nın mutlak iradesiyle çelişir. İnsan gerçekten seçimlerinde özgürse ve Tanrı'nın bunda hiçbir rolü yoksa, fonksiyonu sadece bunları baştan bilmekten ibaretse, bu Tanrı'nın gücüne sınır koyar. Tanrı herşeye kadir olduğuna göre, bizim seçimlerimiz de onun onayı ve bilgisi dahilindedir. Hatta çevremizdeki her şeyi o yarattığından, seçimlerimiz de dolaylı olarak onun sebep olduğu şeylerdir. Dolayısıyla, hem Tanrı hem de insan bir arada özgür olamaz. Cüz-i irade ve külli irade ayrımı da bu işi çözmeye yetmez. Bu çelişki dinlerin doğasında vardır ve din adamları bunun içinden agızlarıyla kuş tutsalar çıkamazlar. Kendilerine sorun, alacağınız hiçbir cevap sizi tatmin etmeyecektir. Kader konusu bu yüzden her zaman teist dinlerin bir zayıf noktası olmuştur. Bu konulara teist kesim tarafından verilen bolca cevap vardır elbette. Ama pek çoğu bir laf kalabalığından ibarettir. Konuyu gerçekten tatminkar bir biçimde çözen bir teist açıklama mevcut değildir.</span></span></p>

  <p class="p1"><span> </span></p>

  <p class="p"><span><span>· Seçme yeteneğimiz var, fakat bazı şeyleri seçmememiz isteniyorsa bu yeteneğin ne kadar anlamı var?</span></span></p>

  <p class="p1"><span> </span></p>

  <p class="p"><span><span>· Tanrı’nın gerçekten var olduğunu farz edelim. Benim niye ona tapınma zorunluluğum var? Eğer benim herhangi birine, bu biri benden çok daha güçlü bile olsa, tapınmayı reddetme yeteneğim varsa (eğer bunu seçebiliyorsam, böyle bir yeteneğim var demektir), o zaman bu yeteneği kullanmaktan dolayı neden ceza görmem gerekiyor? Eğer itaat istiyorsa, neden itaat etmeme yeteneğini de veriyor insana? Yok eğer başka türlüsünden zevk alamıyorsa, o zaman ‘Peki bu Tanrı sadist midir?’ sorusu gündeme gelir.</span></span></p>

  <p class="p1"><span> </span></p>

  <p class="p"><span><span>· Tanrı her şeyi biliyorsa (geçmis, gelecek vs), o zaman geçmiş de, gelecek de daha yaratılış anında belli demektir. Belli olan bir şeyi değiştirmek için, kitap, peygamber vs göndermenin mantığı ne o zaman?</span></span></p>

  <p class="p1"><span> </span></p>

  <p class="p"><span><span>· Jean Paul Sartre’a göre, Tanrı varsa bile ona savaş açıp yok etmeye çalışmalıyız, çünkü o bizim özgürlüğümüze engeldir. Bu bakış açısını anlayınca insan fark ediyor ki, Tanrı varsa bile, eğer iddia edildiği gibi adilse, hür irade verdiği ve istediğini seçme yeteneğiyle donattığı kullarından bu yeteneği kullanma hakkını esirgememelidir. O zaman kendisi iyi niyetli ve adil olmaz. Gaddar, despot ve adaletsiz olur.</span></span></p>

  <p class="p1"><span> </span></p>

  <p class="p"><span><span><b class="calibre1">Adalet</b></span></span></p>

  <p class="p1"><span> </span></p>

  <p class="p"><span><span>· Farz edelim ki bilimkurgu filmlerindeki o akıllı robotları yapacak kadar gelişti teknolojimiz ve bu yaptığımız robotlar hem kendi varlıklarının bilincinde, hem de hür seçimlerini yapabilecek varlıklar. Bu durumda, biz onlardan, bize köle gibi itaat etmelerini bekleyebilir miyiz? Buna hakkımız var mıdır? Bunu yaparsak, bu durumun hür insanları köle edinmekten ne farkı vardır? Bu bizi, gaddar, acımasız, despot ve adaletsiz yapmaz mı?</span></span></p>

  <p class="p1"><span> </span></p>

  <p class="p"><span><span>· Yapay zeka programları üzerine çalışan bir bilgisayar programcısını düşünün. Bir program hazırlıyor, test ediyor ve programın istediği kadar zeki davranmadığını görüyor. Bu durumda programcı kimi suçlamalıdır? Yazdığı programı mı, yoksa kendisini mi?</span></span></p>

  <p class="p1"><span> </span></p>

  <p class="p"><span><span>· Kuran'da neden devamlı kölelerden bahsedilmektedir? Kitabın ilerleyen bölümlerinde bazı örneklerini de vereceğimiz pek çok ayette açıktır ki kuran köleliği doğal karşılar, hatta tasvip eder görünümdedir. İnançlılar bu durumla nasıl yüzleşmektedir?</span></span></p>

  <p class="p1"><span> </span></p>

  <p class="p"><span><span>· Kuran’a göre Tanrı bazılarının kalplerini mühürlemiş, onlardan imanı esirgemiştir. (Biz ateistler o kişilerdeniz belli ki). Peki bu durumda Tanrı bize haksızlık yapmış olmuyor mu? Bizim ne suçumuz vardır? Bu Tanrı'nın adil sıfatıyla çelişmiyor mu?</span></span></p>

  <p class="p1"><span> </span></p>

  <p class="p"><span><span>· Peki ya ömrü boyunca İslamla tanışmamış kişilerin ne suçu vardır? Afrika’nın ilkel bir kabilesinde doğmuş birinden Tanrı nasıl kendisine iman bekler?</span></span></p>

  <p class="p1"><span> </span></p>

  <p class="p"><span><span>· Tanrı’nın bizi hem sevdiği söylenir, hem de hayatın bir imtihan olduğu ve eğer bu imtihandan kalırsak, bunun cezasının olduğu söylenir. Yani Tanrı bizi zorla böyle tuhaf bir imtihana sokmuştur. Ayrıca, hem hadislerde hem de kutsal kitaplarda cehennemde cennettekinden çok daha fazla insan olacağı söylenir. Bu insanın sevdiği birilerine yapacağı türden bir şey midir?</span></span></p>

  <p class="p1"><span> </span></p>

  <p class="p"><span><span>· Tanrı'nın kadınlara ne garezi vardır? Neden gerekirse dövülebileceklerini söylemiştir (Nisa suresi, 34. Ayet)? Neden onlar ‘Aklen ve dinen eksik yaratıklardır’ (Hadis, kaynak: Buhari). Neden şahitlikleri erkeğin yarısı değerindedir?</span></span></p>

  <p class="p1"><span> </span></p>

  <p class="p"><span><span>· Müslüman ülkeler Tanrı katındaki en son ve en hak dine sahipse, neden dünya üzerinde tüm Müslüman ülkeler sürünmektedir? Neden Hıristiyanlar ve Yahudiler dünyayı yönetmektedir?</span></span></p>

  <p class="p1"><span> </span></p>

  <p class="p"><span><span>· Tanrı, eğer varsa, hem varlığının tüm kanıtlarını bizden gizleyip, hem de bizlerden kendisine inanmamızı beklerken ne yaptığını zannetmektedir? Kendisi saklambaç oynayan bir çocuk mudur?</span></span></p>

  <p class="p1"><span> </span></p>

  <p class="p"><span><span><b class="calibre1">Dünya dışı zeki yaşam</b></span></span></p>

  <p class="p1"><span> </span></p>

  <p class="p"><span><span>· Eğer evrende yaşayan bizden başka pek çok uygarlık varsa (ki modern bilime göre bu kuvvetle muhtemeldir), o zaman bu uygarlıkların bir kısmı bizden geriyse bile, bir kısmı da kesinlikle çok daha ileridir. Fakat kurana göre Tanrı insanı kainatta kendisinden sonra en değerli varlık tayin etmiştir. Meleklerin ve cinlerin bile üstüne koymuştur. Peki bizden kat kat zeki ve becerikli, uygarlıkta bizden milyonlarca yıl ileri uzaylılar varken, Tanrı bu şerefi niye bize layık görmüştür?</span></span></p>

  <p class="p1"><span> </span></p>

  <p class="p"><span><span>· Neden kutsal kitaplarda bu uygarlıklardan bize hiç bahsetmemiştir?</span></span></p>

  <p class="p1"><span> </span></p>

  <p class="p"><span><span>· Tanrı Adem ve Havva'yı yaratıp cennetten kovmuşken, uzaylılar nasıl olup da cennetten kovulmuşlardır? (Eğer kovuldularsa). Ya hepsi yaratılıp yaratılıp cennetten kovulmuş olmalı, ya da sadece insan cennetten kovulmuş, diğerleri kendi gezegenlerinde yaratılmış olmalı. Eğer bu ikincisi doğruysa, o zaman yine insan bunların tümünden daha ayrıcalıklı oluyor demektir. (insanı önce cennette yarattığına göre).</span></span></p>

  <p class="p1"><span> </span></p>

  <p class="p"><span><span>· Acaba Tanrı uzaylılara da peygamberler ve kitaplar göndermiş midir? Onları da mı cehenneme atacaktır? Bizlere huri kızları ve şaraptan nehirler vaadederken, acaba uzaylılara ne vaat etmiştir?</span></span></p>

  <p class="p1"><span> </span></p>

  <p class="p"><span><span><b class="calibre1">Doğa ve evrim</b></span></span></p>

  <p class="p1"><span> </span></p>

  <p class="p"><span><span>· Tanrı her şeyi bir sebep için yarattıysa ve her canlının yeryüzünde bir fonksiyonu varsa, neden 60 milyon yıl önce tüm dinozorları ve o zaman yeryüzünde yaşayan canlıların %90-95’ini ortadan kaldırmıştır? Dünya tarihinde neden sıkça canlıların çoğunun soyu tükenmektedir? Neden şu ana kadar yaşamış canlıların %99'u çoktan soyu tükenmiş canlılardır?</span></span></p>

  <p class="p1"><span> </span></p>

  <p class="p"><span><span>· İnsan bugünkü şekliyle yaratıldıysa, bilim adamları kazı bölgelerinde neden iskelet yapısı günümüz insanına uymayan (daha bir maymuna benzeyen) fakat yanıbaşında taştan delici ve kesici aletler bulunan iskelet örnekleri bulmaktadır? (Bunların yüzlerce örneği var).</span></span></p>

  <p class="p1"><span> </span></p>

  <p class="p"><span><span>· İnsanlar Adem ve Havva’dan türediyse ve evrim, dolayısıyla da bununla bağlantılı olarak ‘çevre koşullarına bağlı modifikasyon’ diye bir şey yoksa, neden dünyanın dört bir yanındaki insanların vücut özellikleri, deri renkleri vs farklıdır?</span></span></p>

  <p class="p1"><span> </span></p>

  <p class="p"><span><span>· Canlı türleri yaşadıkları ortamlar içinde ve son halleriyle yaratıldılarsa, neden bilimde evrim denen bir prensibe inanılıyor ve neden bu teorinin yığınla kanıtı vardır? Neden bütün saygın bilim adamları bu teorinin doğruluğuna inanırlar? Ve neden televizyonda yayınlanan bütün doğa belgesellerinde evrim teorisine doğrudan veya dolaylı atıflar yapılmaktadır?</span></span></p>

  <p class="p1"><span> </span></p>

  <p class="p"><span><span><b class="calibre1">Mantıksal sorunlar ve paradokslar</b></span></span></p>

  <p class="p1"><span> </span></p>

  <p class="p"><span><span>· Tanrı'nın kendi kendini yok etmeye gücü yeter mi?</span></span></p>

  <p class="p1"><span> </span></p>

  <p class="p"><span><span>· Tanrı'nın ikinci bir Tanrı'yı yaratmaya gücü yeter mi?</span></span></p>

  <p class="p1"><span> </span></p>

  <p class="p"><span><span>· Tanrı'nın birden fazla olmaya gücü yeter mi?</span></span></p>

  <p class="p1"><span> </span></p>

  <p class="p"><span><span>· Tanrı'nın kaldıramayacağı bir taşı yaratmaya gücü yeter mi?</span></span></p>

  <p class="p1"><span> </span></p>

  <p class="p"><span><span>· Tanrı her şeye kadir olmamaya da kadir midir?</span></span></p>

  <p class="p1"><span> </span></p>

  <p class="p"><span><span>· Tanrı, herhangi bir sıfatına (Tanrı'nın 99 ismi olan esma-ül hüsna’da geçen tüm isimleri birer sıfatına karşılık olduğuna göre) aykırı şekilde davranabilir mi? Davranabilirse, ve davranırsa, o zaman bu sıfatı nasıl hak eder?</span></span></p>

  <p class="p1"><span> </span></p>

  <p class="p"><span><span>· Tanrı mantık ilkelerinin üzerinde midir? Aynı anda hem doğru olan hem de yanlış olan bir şey yaratabilir mi örneğin? Ya da daire şeklinde bir kare?</span></span></p>

  <p class="p1"><span> </span></p>

  <p class="p"><span><span>· Tanrı evreni yaratmadan önce neredeydi? Ne yapıyordu?</span></span></p>

  <p class="p1"><span> </span></p>

  <p class="p"><span><span>· Tanrı geleceği hem bilir, hem de değiştirebilir mi? (Değiştirirse eski bilgisi yanlış olur).</span></span></p>

  <p class="p1"><span> </span></p>

  <p class="p"><span><span>· Tanrı düşünebilir mi? (Düşünme geleceğe ve geçmişe dairdir. Tanrı geleceği ve geçmişi bildiği için düşünememelidir. Düşünmeye kalktığında kendini yalanlar. Bu yüzden Tanrı gelecek de kurgulayamaz. Kurgularsa geleceği bilmiyordur).</span></span></p>

  <p class="p1"><span> </span></p>

  <p class="p"><span><span><b class="calibre1">Diğer dinler</b></span></span></p>

  <p class="p1"><span> </span></p>

  <p class="p"><span><span>Bence dini inancın en zayıf yönü ve her dindarın yüzleşmesi gereken temel sorunlardan biri diğer dinler konusudur.</span></span></p>

  <p class="p1"><span> </span></p>

  <p class="p"><span><span>Britannica Ansiklopedisi ve World Almanac için dinsel nüfus rakamları üzerine derleme yapan David B. Barret'a göre, şu anda dünya üzerinde yaklaşık 10.000 (on bin) tane ayrı din bulunmaktadır.</span></span></p>

  <p class="p1"><span> </span></p>

  <p class="p"><span><span>Bu kadar dini burada isim olarak listelememiz mümkün değil elbette ama fikir vermesi açısından, çeşitli bölgelerdeki bazı belli başlı dinlerin isimlerini yazmak istiyorum:</span></span></p>

  <p class="p1"><span> </span></p>

  <p class="p"><span><span><i class="calibre3">Semavi dinler ve ortadoğu dinleri</i></span></span></p>

  <p class="p"><span><span>Hıristiyanlık</span></span></p>

  <p class="p"><span><span>İslam</span></span></p>

  <p class="p"><span><span>Musevilik</span></span></p>

  <p class="p"><span><span>Bahaizm</span></span></p>

  <p class="p"><span><span>Dürziler (Dürzilik)</span></span></p>

  <p class="p"><span><span>Sabiilik</span></span></p>

  <p class="p"><span><span>Yezidilik</span></span></p>

  <p class="p"><span><span>Samirilik</span></span></p>

  <p class="p"><span><span>Rastafaryanizm</span></span></p>

  <p class="p1"><span> </span></p>

  <p class="p"><span><span><i class="calibre3">Pers dinleri<span> </span></i></span></span></p>

  <p class="p"><span><span>Manihizm</span></span></p>

  <p class="p"><span><span>Zerdüşt dini (mazdaizm)</span></span></p>

  <p class="p"><span><span>Mitraizm</span></span></p>

  <p class="p"><span><span>Zuvranizm</span></span></p>

  <p class="p1"><span> </span></p>

  <p class="p"><span><span><i class="calibre3">Asya dinleri</i></span></span></p>

  <p class="p"><span><span>Ayyavazhi</span></span></p>

  <p class="p"><span><span>Budizm</span></span></p>

  <p class="p"><span><span>Hinduizm</span></span></p>

  <p class="p"><span><span>Ceyanizm</span></span></p>

  <p class="p"><span><span>Sikhizm (Sikh dini)</span></span></p>

  <p class="p"><span><span>Konfüçyüsçülük</span></span></p>

  <p class="p"><span><span>Şintoizm</span></span></p>

  <p class="p"><span><span>Taoizm</span></span></p>

  <p class="p"><span><span>Ching hung</span></span></p>

  <p class="p"><span><span>Ting hung</span></span></p>

  <p class="p"><span><span>Tenrikyo</span></span></p>

  <p class="p1"><span> </span></p>

  <p class="p"><span><span><i class="calibre3">Kabile ve Doğa dinleri</i></span></span></p>

  <p class="p"><span><span>Vuduculuk</span></span></p>

  <p class="p"><span><span>Nambalar dini</span></span></p>

  <p class="p"><span><span>Şamanizm</span></span></p>

  <p class="p"><span><span>Ga dini</span></span></p>

  <p class="p"><span><span>Aynu dini</span></span></p>

  <p class="p"><span><span>Maori dini</span></span></p>

  <p class="p1"><span> </span></p>

  <p class="p"><span><span><i class="calibre3">Afrika dinleri<span> </span></i></span></span></p>

  <p class="p"><span><span>Akamba dinsel sistemi<span> </span></span></span></p>

  <p class="p"><span><span>Akan dinsel sistemi<span> </span></span></span></p>

  <p class="p"><span><span>Aşanti dinsel sistemi<span> </span></span></span></p>

  <p class="p"><span><span>Buşongo dinsel sistemi<span> </span></span></span></p>

  <p class="p"><span><span>Dahomey dinsel sistemi<span> </span></span></span></p>

  <p class="p"><span><span>Dinka dinsel sistemi<span> </span></span></span></p>

  <p class="p"><span><span>Efik dinsel sistemi<span> </span></span></span></p>

  <p class="p"><span><span>Isoko dinsel sistemi<span> </span></span></span></p>

  <p class="p"><span><span>Hoihoi dinsel sistemi<span> </span></span></span></p>

  <p class="p"><span><span>Lotuko dinsel sistemi<span> </span></span></span></p>

  <p class="p"><span><span>Lugbara dinsel sistemi<span> </span></span></span></p>

  <p class="p"><span><span>Eski Mısır dinsel sistemi<span> </span></span></span></p>

  <p class="p"><span><span>Pigme dinsel sistemi<span> </span></span></span></p>

  <p class="p"><span><span>Tumbuka dinsel sistemi<span> </span></span></span></p>

  <p class="p"><span><span>Yoruba dinsel sistemi<span> </span></span></span></p>

  <p class="p"><span><span>Zulu dinsel sistemi<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Siyahi amerikalı dinleri<span> </span></i></span></span></p>

  <p class="p"><span><span>Candomble</span></span></p>

  <p class="p"><span><span>Haiti Vudu</span></span></p>

  <p class="p"><span><span>Makumba</span></span></p>

  <p class="p"><span><span>Santerya</span></span></p>

  <p class="p"><span><span>Umbanda</span></span></p>

  <p class="p"><span><span>Winti</span></span></p>

  <p class="p1"><span> </span></p>

  <p class="p"><span><span><i class="calibre3">Okyanusya dinleri<span> </span></i></span></span></p>

  <p class="p"><span><span>Avustralya aborijin dinsel sistemi<span> </span></span></span></p>

  <p class="p"><span><span>Kargo kültleri (Jon Frum, etc.)<span> </span></span></span></p>

  <p class="p"><span><span>Dievturiba<span> </span></span></span></p>

  <p class="p"><span><span>Hawaii<span> </span> dinsel sistemi<span> </span></span></span></p>

  <p class="p"><span><span>Mikronezya dinsel sistemi<span> </span></span></span></p>

  <p class="p"><span><span>Maori dinsel sistemi</span></span></p>

  <p class="p"><span><span>Modekngei (Palau adası dinsel sistemi)<span> </span></span></span></p>

  <p class="p"><span><span>Nauru yerlileri dinsel sistemi</span></span></p>

  <p class="p"><span><span>Polinezya dinsel sistemi</span></span></p>

  <p class="p"><span><span>Tuvalu adası dinsel sistemi<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Diğer</i></span></span></p>

  <p class="p"><span><span>Uzay dini (Raelian)</span></span></p>

  <p class="p"><span><span>Ramtha dini</span></span></p>

  <p class="p"><span><span>Yehova’nın Şahitleri</span></span></p>

  <p class="p"><span><span>Tanrı'nın yolu</span></span></p>

  <p class="p"><span><span>Satanizm</span></span></p>

  <p class="p"><span><span>Vica dini</span></span></p>

  <p class="p"><span><span>Mormonizm<span> </span></span></span></p>

  <p class="p1"><span> </span></p>

  <p class="p"><span><span>Bu kadar isim saymak amacımız açısından yeterli. Sadece 70 civarı din saydık. Dikkat edin, 10.000 tane ‘ayrı’ din var. Bir kısmı artık takipçisi olmayan dinler bunların. Fakat olaya nasıl bakarsanız bakın, şurası açık ki dünya üzerinde çok fazla uygarlık var ve çok fazla inanç sistemi var.</span></span></p>

  <p class="p1"><span> </span></p>

  <p class="p"><span><span>Adem, Havva, Allah, Cennet, Cehennem vs merkezli veya bunlardan az ya da çok bahseden dinler ise sadece yukarıdaki semavi dinler ve onların varyasyonları.</span></span></p>

  <p class="p1"><span> </span></p>

  <p class="p"><span><span>Sadece yukarıda yazdığımız kısa listede bile, inanç sistemi, evreni algılayış biçimi veya mitolojisi ile semavi dinlerden ayrılan ve hatta birbiriyle de alakasız çok sayıda din var. Önemli bölümünde bizim alıştığımız anlamda bir Tanrı inancı bile yok bu dinlerin. Pek çoğunda Tanrı değilse de ruhlar veya doğaüstü bazı unsurlar bulunmakta, fakat bu tür özelliklerden yoksun dinler bile mevcut.</span></span></p>

  <p class="p1"><span> </span></p>

  <p class="p"><span><span>Ayrıca bu dinlerin her birinin sadık takipçileri ile konuşun, kendi dininin en doğrusu olduğunu ve dünyayı açıklamada ona güvenip dayandığını söyleyecektir size muhtemelen.</span></span></p>

  <p class="p1"><span> </span></p>

  <p class="p"><span><span>İlginçtir ki bu sadık dindarların çok büyük bir çoğunluğu (neredeyse %100'ü) doğru din olarak kendi anne babasının veya içinde yaşadığı toplumun dinini seçmiştir.</span></span></p>

  <p class="p1"><span> </span></p>

  <p class="p"><span><span>İnançlılar, dünya üzerindeki din sayısının ve çeşitliliğinin bu düzeyde olduğunu bilmeseler de, muhtemelen çoğu çok sayıda başka din olduğunun mutlaka bilincindedir. Fakat ilginç biçimde bu durumdan rahatsızlık duymazlar.</span></span></p>

  <p class="p1"><span> </span></p>

  <p class="p"><span><span>Hatta koyu İslamcılar’a dünya üzerindeki dinleri sorduğunuzda, alacağınız cevap genellikle Kuran'a göre Allah'ın tüm kavimlere elçi gönderdiği, fakat bunların pek çoğunun bozulduğu yönündedir. Bu cevapta biraz ezber, biraz da dünya üzerindeki söz konusu pek çok dine ait inanç esaslarını bilmemenin verdiği bilgisizlik vardır. İnceleseler göreceklerdir ki, bu dinlerin pek çoğunun semavi dinlerle uzaktan yakından bir ilgisi yoktur. Pek çoğunun inanç sistemi kökten farklıdır. Ortada bozulmayla falan açıklanacak bir durum yoktur. Zaten her kavime gönderilen peygamber ifadesi ve buna kanıt olarak İslami kaynaklardan verilen ifadeler tamamen ortadoğu bölgesi için geçerlidir. Kuran'da ve diğer semavi dinlerin kutsal kitaplarında geçen peygamber isimleri hep ortadoğu ismidir. Hikayelerin tümü Tevrat'a ve o ortadoğu mitolojisine dayanır.</span></span></p>

  <p class="p1"><span> </span></p>

  <p class="p"><span><span>Kısacası, İslam ve diğer semavi dinler aslında yerel dinlerdir. Evrensellik iddiaları geçerli değildir.</span></span></p>

  <p class="p1"><span> </span></p>

  <p class="p"><span><span>Bu dinlerin dünya üzerinde en fazla üyeye sahip dinler olmasının sebebi, bu dinlerin mensuplarının tarihte siyasi ve askeri açıdan daha başarılı olup, kendi yerel dinlerini dünyanın dört bir tarafına yaymış olmalarıdır.</span></span></p>

  <p class="p1"><span> </span></p>

  <p class="p"><span><span>Tüm bunlar aslında herkesin görmesi gereken, çok açık bilgiler olmasına rağmen, dindarların diğer dinler argümanı ile yeterince yüzleşmemesi, bu kitabın başında bahsettiğim ve sürekli yinelediğim, inancın aslında akıl, mantık ve bilime değil, sosyal, psikolojik ve duygusal faktörlere bağlı bir konu olduğu tezimi ve mesajımı güçlendiren bir başka veridir.</span></span></p>

  <p class="p1"><span> </span></p>

  <p class="p"><span><span>Bu kitap boyunca, konuyu bu noktaya getiren pek çok başka veri ile de karşılaşacaksınız.</span></span></p>

  <p class="p1"><span> </span></p>

  <p class="p"><span><span>Burada din, akıl, mantık ve bilim işi değildir derken ne kastettiğimi de açıklamam gerekir.</span></span></p>

  <p class="p1"><span> </span></p>

  <p class="p"><span><span>İnanmak akılsızlık veya bilim dışılıktır demeye çalışmıyorum bunları derken. Demeye çalıştığım, inancın akıl, mantık, zeka veya okul eğitim düzeyi ile çok fazla bir ilgisi olmadığıdır. Çok zeki ve çok eğitimli insanlar da inanır. Fakat inançları zekaları, eğitimleri veya bilgileri sebebiyle değildir. Toplumdan hazır aldıkları, fazla sorgulamadıkları, kendilerini içinde yaşadıkları insan topluluğunun parçası haline getiren ve onlara sosyal ve psikolojik kimlik kazandıran ruhsal ve duygusal şekillendirmelerin ürünüdür kişilerin sahip olduğu dini inanç. Genellikle de daha çocukluk döneminde kişilerin benliğine işlenmiştir bunlar.<span> </span></span></span></p>

  <p class="p1"><span> </span></p>

  <p class="p"><span><span>Tekrar ana konumuza dönersek, fark edileceği gibi, diğer dinler argümanı, insanların dinlerini aslında büyük araştırmalar ve analizler sonucu değil, alışkanlıklar ve sosyal şartlanmalar sonucu seçtiğini açıkça göstermektedir.</span></span></p>

  <p class="p1"><span> </span></p>

  <p class="p"><span><span>Ayrıca, başka dinler argümanı, dini propaganda yapan kesimin en fazla kullandığı argümanlardan biri olan ‘Ya Varsa?’ argümanının en zayıf yönlerinden birini ortaya koymaktadır. (’Ya Varsa?’ argümanı, eğer inançlılar haksızsa onların bir kaybı yoktur, ama haklıysalar inançsızların kaybı büyüktür, dolayısıyla inanmak daha iyi bir seçimdir vs şeklinde sunulan argümandır).<span> </span></span></span></p>

  <p class="p1"><span> </span></p>

  <p class="p"><span><span>Bu argüman (’Ya Varsa?’) ortada sadece iki seçenek olduğunu varsaymaktadır. Ya kendisi haklıdır, ya da inanmayan haklıdır, ortada başka bir olasılık yoktur. Halbuki diğer dinler ve her birinin mitolojileri, evren açıklamaları, varsa ödül/ceza sistemleri vs işin içine pek çok başka olasılık sokmaktadır. Ya varsa diyen kişi, mevcut pek çok din karşısında, inançsızı sokmaya çalıştığı durumda kendisi kalmaktadır. Hatta durumu daha da kötüdür, çünkü o pek çok diğer dinin açıklamalarını, ödül/ceza sistemini vs bilmemektedir bile. Onları incelemeden hiç kimseye ‘Ya Varsa?’, daha doğrusu başka bir ifadeyle ‘Ya ben haklıysam?’ demeye hakkı yoktur. Çünkü o on bin dinin herhangi birinin mensubu da kendisine aynı soruyu sorabilir.</span></span></p>

  <p class="p1"><span> </span></p>

  <p class="p"><span><span>‘Ya Varsa?’ argümanının tek zayıf noktası bu değildir fakat bu argümana daha sonra zaten ayrıca eğileceğiz.</span></span></p>

  <p class="p1"><span> </span></p>

  <p class="p"><span><span><b class="calibre1">Kader ve özgür irade</b></span></span></p>

  <p class="p1"><span> </span></p>

  <p class="p"><span><span>Semavi dinlere ait dünya görüşünün, ya da diğer adıyla ‘teizm’in en bariz ve en iyi bilinen sorunlarından biri de yukarıda çok kısa olarak değindiğimiz kader ve özgür irade konusudur.</span></span></p>

  <p class="p1"><span> </span></p>

  <p class="p"><span><span>İnsanların her şeye kadir ve hem insanları hem de dünyayı yaratmış yüce bir güç tarafından imtihan edilip, bu imtihanın sonucuna göre kendilerine ödül veya ceza verilmesi fikrindeki sorunları biraz düşünen herkes rahatça görmektedir.</span></span></p>

  <p class="p1"><span> </span></p>

  <p class="p"><span><span>Bu yüzden kader konusu çok kafa karıştırır, bu konu din adamlarına çok sorulur ve din adamları da bu konuda çok şey dese de insanlar bir türlü tatmin olmaz, olamaz. Çünkü meselenin altındaki çelişki çok barizdir.</span></span></p>

  <p class="p1"><span> </span></p>

  <p class="p"><span><span>İnsanlar hayatta yaşadıkları herşeyin özgür iradeleri sonucu olmadığını, pek çok şeyin çevre koşullarına bağlı olduğunu rahatça görürler. Çevre koşullarından da yaratıcı sorumlu olduğundan, aynı yaratıcının, o çevre koşulları yüzünden imtihanı geçemeyen kişileri cezalandırması herkese elbette ters görünmektedir. Ve bu tersliğin savunulabilir bir tarafı yoktur. Din adamları bu konuda ne kadar laf ederlerse etsinler, bırakın vaazlarını dinleyenleri, kendi kendilerini ikna etmeleri bile güçtür. Bu konuda nihai olarak söylenebilecek tek tutarlı şey, ‘Tanrı bizi yaratandır, her şeye kadirdir, onun seçimlerini sorgulamak bizim üstümüze düşen bir şey değildir’ demektir. Nitekim pek çok durumda cevap olarak buna benzer bir şey denir zaten.<span> </span></span></span></p>

  <p class="p1"><span> </span></p>

  <p class="p"><span><span>Fakat bu tatminkar bir cevap değildir elbette. Bu derece üstün bir gücün neden böyle bir adaletsizlik yaptığı kolay anlaşılabilecek bir şey değildir.</span></span></p>

  <p class="p1"><span> </span></p>

  <p class="p"><span><span>Ayrıca, özel olarak İslam'ın bu konudaki bakış açısına yönelik olarak konuya yaklaşırsak, İslamcı teist kesimde genellikle bu konuda iki farklı eğilim vardır. Birinci eğilim, herkesin kaderinin baştan yazılı olduğunu, bunun Tanrı'nın bilgisi dahilinde ve tercihi sonucu olduğunu, olmuş ve olacak herşeyin lefh-i mahfuz'da yazılı olduğunu, dolayısıyla bu durumu değiştirecek bir şeyin mümkün olmadığını düşünen bakış açısıdır. Bu bakış açısında örneğin inançsızlar kalpleri mühürlü olduğu için inanmamaktadır ve bu konuda yapabilecekleri bir şey yoktur. Bu bakış açısı özgür iradeyi tamamen geçersiz kılan, bir bakıma insanın özgür iradesi olmadığı anlamına gelen bir bakış açısıdır ve Kuran'daki bazı ayetlerde bu bakış açısını destekleyen ifadeler mevcuttur.</span></span></p>

  <p class="p1"><span> </span></p>

  <p class="p"><span><span>Fakat bir de ikinci bir eğilim var ki, daha sofistike olan bu eğilime göre insanın gerçekten de bir miktar özgür iradesi vardır ve başına gelenleri büyük ölçüde insan kendisi seçer. Seçemediği kısımlar Tanrı'nın bilgisi dahilinde olduğundan, Tanrı imtihan değerlendirmesinde bunları hesaba katar ve insan özgür iradesini nasıl kullanırsa, imtihanın sonucu o yöndedir. Tanrı'nın fonksiyonu sadece kişinin yapacağı seçimleri ve başına gelecekleri önceden bilmekten ibarettir. Bunlar kişinin seçimleridir, Tanrı'nın dayatması değil. Fakat Tanrı her şeyi bilen bir varlık olduğu için bunları baştan bilmektedir. Kuran'da bu tür bir bakış açısını destekleyen türde ifadelerin bulunduğu ayetler de mevcuttur.</span></span></p>

  <p class="p1"><span> </span></p>

  <p class="p"><span><span>Bir miktar kafa karıştıran ve ilk duyulduğunda kulağa bir şeyleri açıklıyormuş gibi gelen bu ikinci bakış açısı çok tartışmaya yol açmaktadır ve tutarsızlığı ancak biraz analiz edildikten sonra ortaya çıkar.</span></span></p>

  <p class="p1"><span> </span></p>

  <p class="p"><span><span>Sofistike dincilerin kullandığı ve suçu insanlara atan bu bakış açısının temel problemi, İnsan'ın sahip olduğu iddia edilen ve kısmi (cüz-i) de olsa var olduğu söylenen bir özgür iradenin, Tanrı'nın mutlak iradesiyle (külli irade) aslında çelişmesidir.</span></span></p>

  <p class="p1"><span> </span></p>

  <p class="p"><span><span>Bu çelişkiyi İslam propagandası yapan pek çok kişi görmek istemez, bu konuda direnir. Fakat konuya objektif bakanlar kanımca bu çelişkiyi rahatça göreceklerdir. Ne kadar cüz-i olursa olsun, insanın özgür iradesine tabi olan durumlar, bir bakıma Tanrı'nın iradesini o konularda kısıtlayan durumlar olmak zorundadır. <i class="calibre3">Yani insanın hür iradesi, Tanrı'nın mutlak iradesi ile çelişir.</i> İnsan'ın iradesine Tabii durumlar varsa ve bu konularda Tanrı'nın elinden bir şey gelmiyorsa, bu konularda Tanrı'nın iradesi kısıtlanmış demektir. Halbuki her şeyi yapmaya kadir bir varlık için herhangi bir kısıtlama düşünülemez. Dolayısıyla, olsa olsa Tanrı bu durumlara izin veriyor demektir. Yani, insana verdiği özgür iradeye saygı gösterip duruma karışmıyor, bu seçim neye sebep oluyorsa buna izin veriyor demektir. Fakat her şeyi baştan bildiğinden dolayı, aslında seçimlerin neye sebep olacağının da bilincindedir, ve pek çok durumda bu seçimler kişinin kontrolü dışındaki çevre koşullarına da bağlı olduğundan, yani aslında Tanrı'nın dolaylı olarak sebep olduğu şeyler olduklarından, Tanrı yine de ortaya çıkan sonucun sorumlusu olmaktan kurtulamamaktadır. Yani, bu konularda dini vaaz verenler, eğer yukarıda bahsettiğimiz ve üzerinde konuşmakta olduğumuz ikinci yaklaşımı benimsiyorlarsa, ne kadar uğraşırlarsa uğraşsınlar aslında suçu insana tutarlı biçimde atamamaktadırlar. Çünkü sonsuz güçlü bir varlığın sonsuz iradesi ile sınırlı güce sahip bir varlığın sınırlı seçme gücü karşılaştırılmaktadır ve olaya nasıl bakarsanız bakın, Tanrı ya güçsüz ve aciz, ya da umursamaz ve gaddar, hatta sadist olarak karşımıza çıkmaktadır. Her iki durum da teistlerin inanmak istediği Tanrı imgesine aykırıdır. Dolayısıyla, bu konunun teist mentalite içinde tutarlı bir açıklaması yoktur.</span></span></p>

  <p class="p1"><span> </span></p>

  <p class="p"><span><span>Bunu kitabın okurları olarak sizler de test edebilirsiniz. Bu konularda dini konularda bilgili olduğunu düşündüğünüz kişilere sorular sorun ve bakış açılarını öğrenin. Yukarıda özetlediğimiz çerçevenin dışına çıkan bir açıklama mümkün olmadığından mevcut da değildir. Fakat bu çerçevede, ister insan iradesini yok varsayan birinci açıklama seçilsin, ister daha sofistike olarak sunulan ikinci açıklama seçilsin, Tanrı ya güçsüz ve aciz, ya da gaddar, acımasız ve adaletsiz olmaktan kurtulamamaktadır.</span></span></p>

  <p class="p1"><span> </span></p>

  <p class="p"><span><span>Dolayısıyla kader ve özgür irade konusu, semavi dinlerin zayıf noktalarından biridir ve inanırların dahi en fazla sorguladığı konular arasındadır.</span></span></p>

  <p class="p1"><span> </span></p>

  <p class="p"><span><span>Bu konuya başka açılımlar da getirilebilir ve bunlar da yukarıda ulaştığımız sonucu pekiştiren analiz imkanları sunarlar.<span> </span></span></span></p>

  <p class="p1"><span> </span></p>

  <p class="p"><span><span>Bu açılımların ilginç bir tanesi, bazı filozofların dile getirdiği, Tanrı varsa bile ona savaş açmamız gerektiği fikridir. Bu fikri dile getiren bazı düşünürler, örneğin Sartre, Tanrı'nın varlığının insanın özgürlüğüne engel olacağı düşüncesiyle, varsa bile Tanrı'ya savaş açmamız gerektiğini ileri sürmüştür.<span> </span></span></span></p>

  <p class="p1"><span> </span></p>

  <p class="p"><span><span>Burada konunun ilginç tarafı böyle bir savaşın mümkün olup olmaması ve olsa bile insanın Tanrı'yı yenmesinin mümkün olup olmaması falan değil, bu fikrin teizmin kader ve özgürlük konusuna yaklaşımındaki temel sorunlardan birini su yüzüne çıkarıyor olmasıdır. Bu fikir insanı düşündürür, dedirtir ki insana, eğer insanoğlu kendi varlığının bilincinde ve seçimlerini yapmaya muktedir bir varlıksa, bu imkanları ona kim vermiş olursa olsun, bu kişinin, gücün ya da varlığın, sırf daha güçlü ve herşeye muktedir diye insanlara köle muamalesi yapmaya hakkı yoktur.</span></span></p>

  <p class="p1"><span> </span></p>

  <p class="p"><span><span>Benzer analoji bilimkurgu filmlerindeki bazı hikayelerde de vardır. Bilirsiniz, bazı bilim kurgu filmleri insanların akıllı ve kendi varlığının bilincinde robotlar yapması ve sonra bu robotların isyan etmesi gibi konular içerir. Varsayalım ki teknolojimiz gerçekten de hem zeki hem de kendi varlığının bilincinde robotlar yapmamıza imkan veren bir düzeye geldi, ki bu hiç de küçümsenecek bir olasılık değildir, konunun pek çok uzmanı bunun ciddi bir teknolojik olasılık olduğunu ileri sürmektedir. Bu durumda, bizim bu robotlardan bize köle gibi itaat etmelerini beklemeye hakkımız var mıdır? Bu durumun, başka insanları köle edinmekten ne farkı vardır?</span></span></p>

  <p class="p1"><span> </span></p>

  <p class="p"><span><span>Bilirsiniz, bu temayı işleyen pek çok bilim kurgu filmi, toplumda yerleşik ahlak duygularına hitap eder bir sonuca ulaşır bu konuda ve der ki bu robotların hür insanlar gibi kendi seçimlerini yapmaya hakları vardır. Kendilerine köle muamelesi yapmak yanlıştır.</span></span></p>

  <p class="p1"><span> </span></p>

  <p class="p"><span><span>Fakat hemen görülecektir ki, bu analoji, aslında teist dünya görüşündeki Tanrı'nın yaptığının yanlış olduğunu bize söylemektedir. Bu, insan toplumu olarak paylaştığımız ve içimize işlemiş ahlaki prensiplere aykırıdır. İnsanların eğer robotlara köle muamelesi yapmaya hakkı yoksa Tanrı'nın da insanoğlundan kulluk beklemeye hakkı olmamalıdır.</span></span></p>

  <p class="p1"><span> </span></p>

  <p class="p"><span><span>Bu noktada gelen bazı itirazlar konusunda birkaç söz söylemek istiyorum. İnternetteki tartışmalarda, bu konu tartışılırken, inançlı kesimden gelen cevaplardan biri, nasıl ki toplum hayatında kanunlar varsa ve bazı kurallara uymak zorunda isek, Tanrı'nın da benzer mantıkla bizim özgürlüğümüzü kısıtlaması normaldir diyen cevaptır.</span></span></p>

  <p class="p1"><span> </span></p>

  <p class="p"><span><span>Fakat kanunların insan özgürlüğünü kısıtlaması ile Tanrı'nın insan özgürlüğünü kısıtlaması arasında kurulan analoji geçersizdir, çünkü kanunlar insan yapısıdır ve anlaşma ürünüdür. Ayrıca, sadece toplum yaşantısını mümkün hale getirmek ve insanların birbirine zarar vermesini önlemek için konur kanunlar. Halbuki, teizmin Tanrı'sının insanın özgürlüğünü kısıtladığı konular hem insanlar tarafından karar verilip üretilen şeyler değildir ve insanlara dayatılırlar, hem de bunların en azından bir kısmı, insan hayatı ve toplum yaşamı ile veya insanların birbirine zarar vermesini önlemek ile ilgili değildir, pek çok başka konuda da insan özgürlüğü Tanrı tarafından kısıtlanmıştır teizmde.<span> </span></span></span></p>

  <p class="p1"><span> </span></p>

  <p class="p"><span><span>Örneğin Tanrı'ya inanmamanın diğer insanlara zarar veren bir yönü yoktur. Ya da ibadet etmemenin, namaz kılmamanın vs. Fakat teizmin Tanrı'sı bu tür başkalarına zararı olmayan pek çok konudaki seçimlerinde bile insanoğlunun özgürlüğünü kısıtlamaktadır. Daha doğrusu, hem o özgürlüğü vermekte, hem de eğer kullanırsa ceza vermekle tehdit etmektedir.</span></span></p>

  <p class="p1"><span> </span></p>

  <p class="p"><span><span>İnsanları belli eylemlere eğilimli yaratıp, sonra da bu eylemleri yapmayı seçiyorlar diye cezalandırmak, inançlıların zihinlerinde canlandırdıkları türde yüce bir yaratıcıya yakışmayacak derecede çocukça ve olgun olmayan bir davranıştır.</span></span></p>

  <p class="p1"><span> </span></p>

  <p class="p"><span><span>Dolayısıyla, bu tabloda bir terslik vardır. Semavi dinlerin bu konudaki bakış açısı, ayakları üzerinde sağlam bir şekilde durmayı başaramaz. Dinlerin insan yapısı olduğunu söyleyen inançsız bakış açısı bizce bu problemlerin en tutarlı çözümüdür.</span></span></p>

  <p class="p1"><span> </span></p>

  <p class="p"><span><span><b class="calibre1">Dünya dışı zeki yaşam</b></span></span></p>

  <p class="p1"><span> </span></p>

  <p class="p"><span><span>İnsanoğlu evren hakkında daha fazla şey öğrendikçe daha açık hale gelen ve teizmin bakış açısından problem teşkil eden bir başka konu dünya dışı zeki yaşam olasılığıdır.</span></span></p>

  <p class="p1"><span> </span></p>

  <p class="p"><span><span>Dinler, evrenin güneş sisteminden (hatta sadece dünyadan) ve yaşamın da büyük ölçüde<span> </span> dünya üzerindeki yaşamdan ibaret olduğunun düşünüldüğü dönemlerden kalma olduğundan, teist dünya görüşünün ister istemez farz etmek zorunda kaldığı bazı kabuller bugün bildiğimiz evren tablosunda yetersiz kalmaktadır.</span></span></p>

  <p class="p1"><span> </span></p>

  <p class="p"><span><span>Örneğin Kuran'a göre insan yeryüzünde Tanrı'nın halifesi olarak yaratılmıştır ve cinlerin ve meleklerin dahi üstünde yer almaktadır. Bu tabloda, insan Tanrı'dan sonra en değerli varlıktır ve ortada başka uygarlıklardan veya başka zeki ve bilinçli varlıklardan iz yoktur.</span></span></p>

  <p class="p1"><span> </span></p>

  <p class="p"><span><span>Dünya dışı zeki yaşam olasılığı dindar kesime sorulduğunda, bazıları bu tabloya bağlı kalarak cevap verir ve dünyadan başka bir yerde zeki canlıların yaşamadığını söyler. Bazıları ise, yaşayanların olabileceğini fakat bunlardan Kuran'da bahsedilmiş olduğunu, bunların Kuran'da geçen cinler olacağını iddia eder.</span></span></p>

  <p class="p1"><span> </span></p>

  <p class="p"><span><span>Bazıları ise aksi yöndeki tüm göstergelere rağmen dünya dışı zeki yaşam fikrinin teist dünya görüşüyle çelişmeyeceğini iddia eder. Tanrı bizimle bağlantı kurduğu gibi, onlarla da kurmuştur der. Biz Tanrı'nın yeryüzündeki halifesiysek, başka canlılar da başka gezegenlerdeki halifesidir der.</span></span></p>

  <p class="p1"><span> </span></p>

  <p class="p"><span><span>Fakat bu uygarlıklardan dinsel kaynaklarda neden bahsedilmemiş olduğu ve neden ısrarla insanların Tanrı'dan sonra gelen en üstün varlık olarak portre edildiğini yeterli biçimde açıklayan bir bakış açısı değildir bu.</span></span></p>

  <p class="p1"><span> </span></p>

  <p class="p"><span><span>Evrendeki yerimiz ve konumumuz önemsizleştikçe, başka güneş sistemlerinde belki bizimkinden çok daha ileri uygarlıkların yaşıyor olabileceği ciddi bir olasılık haline geldikçe, teist dünya görüşünün bu durumun farkında olmaması ve tüm evren tasvirini çok daha kısıtlı bir çerçevede yapması günden güne daha da problemli bir hal almaktadır.</span></span></p>

  <p class="p1"><span> </span></p>

  <p class="p"><span><span>Hele de gelecekte bu uygarlıkların varlığının kesinleşmesi ve kendileriyle iletişime geçilmesi durumunda teist dünya görüşünün büyük bir sarsıntı geçirmesi büyük bir ihtimaldir.</span></span></p>

  <p class="p1"><span> </span></p>

  <p class="p"><span><span>Peki bu günümüzdeki semavi dinlerin sonunu getirecek bir süreç midir? Büyük ihtimalle değil, çünkü eğer dinler geçmişte dünyanın düz değil de yuvarlak olduğunun anlaşılmasının yarattığı sarsıntıyı atlatabildiyse, böyle bir gelişmeyi atlatmaları da büyük bir ihtimaldir bana kalırsa.</span></span></p>

  <p class="p1"><span> </span></p>

  <p class="p"><span><span>Kutsal kitaplarda geçen dünya ve evren tasviri konusu, dünyanın düz değil yuvarlak olduğunun ortaya çıkmasından sonra teist düşüncede çok büyük bir sarsıntıya sebep olmuş bir konudur. Fakat daha önce bahsettiğimiz inanca ait çeşitli savunma mekanizmaları kullanılarak (örneğin yanlış olanlar ifadeler yorumlanıp mecazlandırılarak) bu krizden çıkılmıştır. Bu süreçte Galilei ve benzerleri acı şekilde hayatlarını kaybetmişler veya aforoz edilmişlerdir.</span></span></p>

  <p class="p1"><span> </span></p>

  <p class="p"><span><span>Aynı konu İslam dünyası açısından da problemdir ve kriz bizde de hissedilmiş olmasına rağmen, bu yeni bilgilerin bizim toplumumuza girip yerleşmesi daha fazla zaman aldığından ve toplumumuzda cehalet daha büyük bir problem olduğundan, etkisi Batı'daki kadar hissedilmemiştir. Çünkü problem görmezden gelinmiş ve yeni paradigmaya yumuşak iniş yapılmıştır. Zaman içinde ise sanki bu konu hiç problem olmamış ve bizim dinimize aykırı bir yönü yokmuş havası yaratılmaya çalışılmıştır.</span></span></p>

  <p class="p1"><span> </span></p>

  <p class="p"><span><span>Dünya dışı zeki yaşam fikri de teist dünya görüşünü dünyanın düz değil yuvarlak olduğu konusu kadar, belki daha fazla etkileyecek bir konu olduğundan, ileride bu konuda da bir kriz yaşanması büyük bir ihtimaldir.</span></span></p>

  <p class="p1"><span> </span></p>

  <p class="p"><span><span>Fakat benim kişisel düşüncem, dinlerin bu krizi de atlatıp yeni paradigmaya ayak uyduracağıdır. Çünkü bu kitapta sürekli gündeme getirdiğim gibi, dinlere akıl ve bilim yoluyla inanılmaz. İnancın mekanizması başkadır. Akıl ve bilime ait veriler inancı pekiştirmek ve bazen de savunmak için kullanılır sadece. Bu yüzden de bu alanlarda meydana gelen gelişmeler genellikle dinlerin sonunu getirmez, olsa olsa krizlere sebep olur.</span></span></p>

  <p class="p1"><span> </span></p>

  <p class="p"><span><span><b class="calibre1">Evrim teorisi</b></span></span></p>

  <p class="p1"><span> </span></p>

  <p class="p"><span><span>Evrim teorisine bu kitapta pek fazla değinmeyeceğiz. Çünkü kendi başına çok geniş bir konudur ve aslında İslamcı kesimde evrim karşıtı propaganda yapanların iddia ettiğinin aksine, inançsızlığın temeli evrim teorisi değildir.<span> </span></span></span></p>

  <p class="p1"><span> </span></p>

  <p class="p"><span><span>İstatistiklere göre Türkiye evrim karşıtı yaratılışçılık akımının ABD'den sonra en güçlü olduğu ülkedir ve özellikle son 20 yılda yükselmiş evrim karşıtı propaganda ülkemizde eğitimli kesimde dahi bu konuda şüpheler oluşturmuştur. Özellikle yeni nesil bu propagandadan çok etkilenmiş ve önceki kuşaklara göre bu konuda daha bağnaz düşünceleri kabul eder duruma gelmiştir. Bu, ülkemizde uzun süredir politik İslam’ın yükselişte oluşunun da bir sonucudur.</span></span></p>

  <p class="p1"><span> </span></p>

  <p class="p"><span><span>İnternette inanç konularının tartışıldığı sanal ortamlarda yazan Türkler’in ne kadar büyük bir bölümünün evrim teorisine karşı olduğunu görmek oldukça ürkütücüdür. Türkiye'de pek çok inançlının, bu teoriye kendilerinin karşı olması bir yana, dünyadaki bilim adamları arasında bile bu teoriye artık inanılmadığını zannetmeleri ve bu teorinin zayıflamış olduğunu düşünmeleri, bu konuda yaratılışçı kesimin uzun süredir yaptığı evrim karşıtı propaganda ve yanlış bilgilendirme kampanyasının ne derece başarıya ulaştığını göstermektedir ve bu ülkemizde bilimin yaygınlaşması ve ilerlemesi açısından oldukça üzücü bir durumdur.</span></span></p>

  <p class="p1"><span> </span></p>

  <p class="p"><span><span>Çünkü gerçek bu propagandanın iddia ettiğinin tam tersidir ve evrim teorisi ile asıl ilgilenen kesim ve bu konunun uzmanı olan bilim adamları arasında bu teoriden kuşku duyulmamaktadır ve bu teorinin günümüz biyoloji biliminin yapıtaşlarından biridir.</span></span></p>

  <p class="p1"><span> </span></p>

  <p class="p"><span><span>Yaratılışçılık akımı uygar dünyada ABD dışında hemen hemen hiçbir yerde ciddiye alınmamaktadır ve bilim kabul edilmemektedir. Bu konu sadece ABD'de maddi imkanları yüksek ve kilise destekli bazı kurumlar tarafından yapılan propaganda sebebiyle bazı muhafazakar eyaletlerde bir politik problem haline gelmekte ve mahkemelere konu olmakta, fakat yaratılışçı kesim bu tür bölgelerde bazen yerel başarılar elde etse de talepleri üst mahkemeler tarafından sürekli reddedilmektedir. Evrim teorisinin ders kitaplarından çıkarılması, ya da onunla birlikte yaratılışçılığın veya onun günümüzdeki biçimi olan 'Akıllı Tasarım' sözde teorisinin de okutulması türünde talepler daima boş çıkmaktadır. Çünkü mahkemelerin değerlendirdiği bilir kişi raporları ve ifade veren uzmanların fikirleri ezici biçimde evrim teorisinden yanadır.</span></span></p>

  <p class="p1"><span> </span></p>

  <p class="p"><span><span>Dediğimiz gibi bu akım ABD dışındaki diğer gelişmiş ülkelerde, özellikle de Avrupa'da çok daha güçsüzdür ve ciddiye alınmamaktadır. Sorun Türkiye gibi bilimin ve bilimsel eğitimin yeterince gelişmediği, bilimsel kamuoyunun güçlü olmadığı ülkelerde bu akımın sebep olduğu önyargılar, yanlış bilgilendirmeler ve şartlanmalardır.</span></span></p>

  <p class="p1"><span> </span></p>

  <p class="p"><span><span>Üniversite eğitimi gerektirecek düzeyde derin ve geniş bir konu olan evrim teorisinin, canı isteyen inançlı bir birey tarafından eleştirilebileceğinin düşünülmesi, bu kesimin konuyu ne kadar az bildiğinin bir başka göstergesidir.<span> </span></span></span></p>

  <p class="p1"><span> </span></p>

  <p class="p"><span><span>Einstein'ın özel görecelik kuramında ilk duyulduğunda insanın sağduyusuna aykırı gelen ve çoğu kişinin anlamadığı pek çok prensip vardır (örneğin neden ışık hızının geçilemeyeceği, zamanın yüksek hızlarda yavaşlaması, ikizler paradoksu vs). Bu teorideki bu tür prensiplerin sebebini anlamak ve doğru olup olmadığını değerlendirmek alelade bir kişiye düşmez. Bu uzmanlık gerektiren bir konudur ve çoğu kişi kendini bu konularda söz söylemeye yetkili hissetmez.</span></span></p>

  <p class="p1"><span> </span></p>

  <p class="p"><span><span>Fakat konu evrim teorisine gelince öyle değil maalesef. Bu tabii ki evrim teorisinin insanların inanç sistemleri ile açıkça çelişen fikirler içermesinden kaynaklanıyor. Eğer Einstein'ın görecelik teorisinde de yaygın dinsel inançlarla doğrudan çelişen kısımlar olsaydı, söz söylemeye yetkili olup olmadıklarına bakmadan pek çok inançlı bu teoriye de inanıp inanmadıklarını belirten beyanlarda bulunacaklardı.<span> </span></span></span></p>

  <p class="p1"><span> </span></p>

  <p class="p"><span><span>Halbuki, evrim teorisi aynen Einstein'ın teorisi gibi inanıp inanmama kategorisinde bir konu değildir. Bu teoriler bilimin teorisidir ve doğrulukları insanların inanıp inanmamasına değil, teorilerin lehine ve aleyhine ne kadar bilimsel kanıt olduğuna bağlıdır. Teoriler yapılan deney ve gözlemlerle doğrulandıkları sürece güçlenirler. Doğrulanmadıkları sürece de zayıflarlar. Evrim teorisi kamuoyundan 150 yıldır gelen baskılara rağmen güçlenmiş ve günümüzde bilimin yapıtaşlarından biri halini almıştır.</span></span></p>

  <p class="p1"><span> </span></p>

  <p class="p"><span><span>Bilimde teorilerin doğruluğu veya yanlışlığı tercihe göre belli olmaz ve karşı fikirdekileri bile ikna edecek düzeyde kanıt ortaya çıkmadan teoriler yerleşik fikirler halini almaz.</span></span></p>

  <p class="p1"><span> </span></p>

  <p class="p"><span><span>Dolayısıyla, biyologları ve bu konularla ilgilenen bilim adamlarının neredeyse tamamını ikna edecek derecede güçlenmiş bir teori, sırf alelade vatandaşın hoşuna gitmeyen fikirler içeriyor diye dinler gibi inanıp inanmama kategorisine giren bir fikir olarak değerlendirilemez. Evrim teorisini değerlendirebilecek kişiler bilim adamlarıdır, alelade vatandaşlar değil ve onların da günümüzde bu teoriden bir şüphesi yoktur.</span></span></p>

  <p class="p1"><span> </span></p>

  <p class="p"><span><span>Bunu aksi gibi gösteren yayınlara ve evrim karşıtı propagandaya aldanılmamalıdır. Bu yayınlar bazen bilim adamlarından alıntılar içerip onların bir kısmını sanki bu teoriden şüphe duyuyorlarmış gibi göstermeye çalışsa da bu izlenim genellikle alıntıyı yapan yaratılışçı kaynakların art niyeti veya yanılgısından kaynaklanmaktadır. Metnin genel anlamından bağımsız yapılan alıntılar, içeriğin çarpıtılması veya iki bilim adamı arasında evrim teorisinin bir ayrıntısı ile ilgili yapılan bir tartışmada geçen bazı ifadelerin sanki evrim teorisinin geneli tartışma konusu yapılıyormuş gibi gösterilmeye çalışılması gibi pek çok uygulama ABD'deki yaratılışçı kaynaklarda mevcuttur ve pek çok bilim adamı kendi yayınlarını ve ifadelerini bu şekilde yanıltıcı amaçlar için kullanan yaratılışçı kesimi kınayan beyanlarda bulunmuşlardır.</span></span></p>

  <p class="p1"><span> </span></p>

  <p class="p"><span><span>Yerli yaratılışçılarımızın pek çok eseri de ABD'deki bu orijinal yaratılışçı eserlerden çeviri olduklarından, benzer yanılgılar ve yanlışlar onlarda da çoktur.</span></span></p>

  <p class="p1"><span> </span></p>

  <p class="p"><span><span>Kısacası, Türkiye kamuoyunu evrim teorisinin doğruluğuna ve gücüne ikna etmek belki problemli bir çaba olabilir şu aşamada fakat bu kitabın konusu açısından bu konuya değinmemin sebebi, genel olarak evrim teorisinin dinlerin bir başka zayıf noktası olması ve bilimle çelişen bir başka yönüne işaret etmesidir.</span></span></p>

  <p class="p1"><span> </span></p>

  <p class="p"><span><span>Zaten bu teoriye bu kadar yüklenilmesi de bu yüzdendir.</span></span></p>

  <p class="p1"><span> </span></p>

  <p class="p"><span><span><b class="calibre1">Günümüz toplumu ve bilgi çağı</b></span></span></p>

  <p class="p1"><span> </span></p>

  <p class="p"><span><span>Günümüzde sadece Evrim Teorisi değil, bilime aşina olanların farkında olduğu başka pek çok ayrıntı da teizme ait dünya görüşünün ne derece eski, ilkel ve yanlış olduğunu ortaya koymaktadır. Yeter ki konu bu bakış açısından incelensin, ve dinlere günümüzün bilgi birikimi açısından ve eleştirel bir gözle<span> </span> bakılabilsin.</span></span></p>

  <p class="p1"><span> </span></p>

  <p class="p"><span><span>Ayrıca, günümüzde önce radyo ve TV teknolojileri ve son 10-15 yılda da internet teknolojisi bambaşka bir ortam ve bilgi toplumu denen, alelade vatandaşın her türlü bilgiye olan erişimini çok fazla kolaylaştırıp yaygınlaştıran pek çok yeni imkan yaratmıştır.</span></span></p>

  <p class="p1"><span> </span></p>

  <p class="p"><span><span>Artık günümüz insanı başka toplumların ve kültürlerin yaşam tarzını sadece hikayeler olarak dinlememekte, televizyonlardan, sinemalardan görüntülü olarak da izleyebilmekte ve kendilerini o kültürlerde yetişmiş kişilerin yerine koyup, o kültür ve toplumda yaşananlarla kendi kültürlerinde ve toplumlarında yaşananlar arasında karşılaştırma yapıp bağlantı kurabilmektedirler.</span></span></p>

  <p class="p1"><span> </span></p>

  <p class="p"><span><span>Bambaşka kültürlerin bambaşka dinlerine mensup kişilerin, kendi toplumsal değerlerine ve dinlerine aykırı davrandıklarında başlarına neler geldiğini veya gelebileceğini görüp, kendi durumları ve toplumları ile arada paralellikler kurabilmektedirler.</span></span></p>

  <p class="p1"><span> </span></p>

  <p class="p"><span><span>Tüm bunlar, ortalama vatandaşın ufkunu genişletmiş, kendilerini başka inanç sistemlerine, fikirlere ve kültürlere daha açık hale getirmiştir.</span></span></p>

  <p class="p1"><span> </span></p>

  <p class="p"><span><span>Ayrıca bilim kurgu filmleri ve çeşitli fantezi filmlerinin incelediği fikirler, olasılıklar ve spekülasyonlar, başka açılardan insanların ufuklarını genişletmiş ve dünya tasvirinin sadece teist kaynaklarda bahsedilen dar bakış açısından çok farklı versiyonlarının mümkün olabileceğini anlamalarını sağlamıştır.</span></span></p>

  <p class="p1"><span> </span></p>

  <p class="p"><span><span>Bunlara, internette merak edilen herhangi bir konuya birkaç tıklamayla ulaşılabilmesi gibi yeni teknolojik imkanlar da eklendiğinde, ortaya insanların farklı fikirlere ve kültürlere tolerans düzeylerinin artmasına imkan verecek bir altyapı çıkmaktadır.</span></span></p>

  <p class="p1"><span> </span></p>

  <p class="p"><span><span>Muhtemelen birkaç nesil içinde dinlerin eski ve bağnazlaştırıcı fikirlerinin etkisi büyük ölçüde zayıflayacak ve dinler yok olmayacak da olsa, en azından olumsuz etkileri muhtemelen bir ölçüde de olsa törpülenecektir.</span></span></p>

  <p class="p1"><span> </span></p>

  <p class="p"><span><span>Son birkaç on yıl içinde özellikle Batı toplumlarında ateizmin hızlı yükselişi bunun bir işaretidir. Yukarıda bahsedilen faktörlerin çoğunun muhtemelen bunda bir rolü vardır.</span></span></p>

  <p class="p1"><span> </span></p>

  <p class="p"><span><span>Tüm bunlar, kitabın bu bölümünde işlenen konu bağlamında, teist dünya görüşünün günümüzdeki zayıflığına ve gittikçe zayıflamasına işaret eden başka faktörler olarak karşımıza çıkmaktadır.</span></span></p>

  <p class="p1"><span> </span></p>

  <p class="p"><span><span><b class="calibre1">Bilim ve din bağdaşır mı?</b></span></span></p>

  <p class="p1"><span> </span></p>

  <p class="p"><span><span>Bilim ile din bağdaşmaz. Din adamları ne derse desin, ister peygamberin ‘İlim Çin'de de olsa alın’ sözünü örnek versinler, ister başka bazı gerekçelerle bilimi yüceltsinler, ve İslamın ya da herhangi başka bir dinin bilimle çelişmediğini söylesinler, özünde bağdaşamaz iki düşünce biçimi olan bilim ile dini uzlaştırmak mümkün değildir.</span></span></p>

  <p class="p1"><span> </span></p>

  <p class="p"><span><span>Bunun sebebini anlamak inançlıların çoğuna zor gelir. İnançsızların, sırf dine ve Tanrı'ya karşı bir düşmanlık besledikleri için böyle düşündüklerine inanmak isterler.</span></span></p>

  <p class="p1"><span> </span></p>

  <p class="p"><span><span>Bu yüzden, bu düşüncemizin sebebini burada örnekleriyle açıklamak istiyorum.</span></span></p>

  <p class="p1"><span> </span></p>

  <p class="p"><span><span>Din ile bilimin birinci önemli farkı ‘yanlışlanabilirlik’ noktasındadır. Bilimde, yanlışlanabilir olmayan bir kavramın bilgi değeri yoktur.</span></span></p>

  <p class="p1"><span> </span></p>

  <p class="p"><span><span>Yanlışlanabilirliği kısaca açıklayacak olursak, bir önermenin yanlışlanabilir olması demek, eğer yanlışsa, yanlışlığının ortaya çıkartılabilir olması demektir. ‘Elimde kırmızı bir balon var’ yanlışlanabilir bir önermedir. Eğer yanlışsa, yani elimde bir balon yoksa, ya da başka renk bir balon varsa, bunu anlamak çok kolaydır. Fakat ‘Ölümden sonra hayat var’ yanlışlanabilir değildir. Ya da ‘Komşunun başına gelen kötü olay, benim bedduam yüzündendir’ gibi bir önerme, yanlışlanabilir değildir. Bilimde, yanlış olması durumunda, bunu anlamaya imkan olmayan bu tür ifadelerin bilgi değeri yoktur.</span></span></p>

  <p class="p1"><span> </span></p>

  <p class="p"><span><span>Fakat dinde bu tür yanlışlanamaz pek çok ifade vardır. Dolayısıyla dinsel bilginin pek çok örneğinin, test edilip, yanlış olup olmadığının görülmesi mümkün değildir. Aslında dinde yanlışlanabilir ifadeler de vardır, ve onların da bir kısmı yanlışlanmıştır. Fakat, bu ayrı bir konu ve burada asıl üstünde durmak istediğimiz nokta dinin pek çok bilgisinin genel olarak yanlışlanabilir olmadığıdır.</span></span></p>

  <p class="p1"><span> </span></p>

  <p class="p"><span><span>Evrenin Tanrı'nın ol demesiyle oluştuğuna, öbür dünyada bizleri ödül veya cezanın beklediğine inanırken uygulanan mentaliteyi, bilimsel alanda uygulamaya kalksak, herhangi bir bilimsel problemde, karşımıza çıkan ve durumu açıklıyor gibi görünen ilk açıklamaya dört elle sarılır ve pek çok hata yapardık.<span> </span></span></span></p>

  <p class="p1"><span> </span></p>

  <p class="p"><span><span>Örneğin, ‘Dünya düzdür’ gibi bir önerme, dış dünyayla ilgili gözlemlerimize uyduğu için, bundan kuşku duymaz ve dünyanın yuvarlak olduğunu bu yüzyılda bile belki hala öğrenmemiş olurduk. Bir önermenin, dış dünya verilerine bakılarak doğrulanması kolaydır. Tek derdimiz durumu açıklıyormuş gibi görünen bir ifade bulmaksa, bu pek çok durumda mümkündür. Hatta gözlemlerle de doğrulanabilen birden fazla açıklama geliştirilebilir pek çok durumda. Eğer bunları yanlışlamaya uğraşmazsak, yanlış olduklarından şüphe edip yanlışlıklarını ortaya çıkartacak testlere Tabii tutmazsak, çok kolay yanılabiliriz. ‘Dünya düzdür’ yanlışlanabilir bir önermedir. Yanlışlığının ortaya çıkartılması mümkündür. Örneğin, en basiti ‘Dünya düz olsaydı, denize açılan geminin direği, gemi kıyıdan uzaklaştıkça, ufukta kaybolmazdı’ gibi bir gözlemle, ‘Dünya düzdür’ün yanlışlanması mümkündür. Fakat buna rağmen, sırf insanlar yanlışlamaya uğraşmadığı için, yüzyıllarca ‘Dünya düzdür’ açıklamasına inanıldığı düşünülürse, bir de teorik olarak dahi yanlışlanması mümkün olmayan açıklamaların toplumda geniş şekilde kabul görmesinin bırakacağı izi ve bu durumun dünyayı algılayışımızı nasıl geri bırakacağını varın siz düşünün.</span></span></p>

  <p class="p1"><span> </span></p>

  <p class="p"><span><span>Nitekim bugün durum budur. Dünya üzerinde yüz milyonlarca, belki milyarlarca insan, öldükten sonra yaşayacaklarını ve ceza ya da ödül alacaklarını düşünüyor. Görünmez, her şeye kadir ve her şeyi bilen bir varlığın evreni ve bizi yarattığına inanıyor. Bunun ‘Dünya düzdür’ örneğindeki gibi yanıltıcı bir varsayım olduğunu hiç de azımsanmayacak sayıda bir kesim biliyor bereket, ama yine de bu yeterli değil ve bu yüzyılda bile insanların dünyayla ve evrenle ilgili kavrayışlarının bu düzeyde olduğunu görmek, gerçekten endişe verici.</span></span></p>

  <p class="p1"><span> </span></p>

  <p class="p"><span><span>Yanlışlanabilir olmayan bir şeye inanmanın yaratacağı problemleri görmemek, zihnini böyle bir tavra alıştırmak, sadece kolay aldanmaya değil, dünyayı yanlış algılamaya ve dünya ve evrenle ilgili kavrayışımızın sığlaşmasına da sebep olur. Dinsel bilgiler ve dinsel düşünce tarzı ise bu tür pek çok sebep üretir.</span></span></p>

  <p class="p1"><span> </span></p>

  <p class="p"><span><span>Bilimle din arasındaki bir başka fark, bilimde yargıların deneyden (testten) sonra, dinde ise önce yapılmasıdır.</span></span></p>

  <p class="p1"><span> </span></p>

  <p class="p"><span><span>Bilimde yargılar deneyden (testten) sonra yapılır. Deneyin sonucuna göre, gerekirse yargılar değiştirilir. Dinde ise yargılar baştan verilir, doğrular baştan bellidir, ve deneyin sonucu bu bilgilere göre yorumlanır. Bu yüzden bir mümini kuranda geçen bir ifadenin yanlış olduğuna ikna edemezsiniz örneğin. Çünkü kuranda geçen tüm ifadelerin doğruluğunu baştan kabul etmiştir. Eğer herhangi bir ifade, günümüzde bilinen bazı gerçeklere aykırı düşerse, basitçe bu ifadenin yorumlanış tarzını değiştirir. Dini ifade hala doğrudur, baştan beri doğrudur, sadece mümin geçmişte onu yanlış anlamıştır. Açıklaması budur.<span> </span></span></span></p>

  <p class="p1"><span> </span></p>

  <p class="p"><span><span>Bunu da ancak Kuran’daki söz konusu bilginin sorgulanmasına sebep olacak yeni bir bilgiyi başkası bulup ortaya çıkardığı zaman yapar. Müminin kendisinin Kuran’daki bilgilere aykırı düşecek, dolayısıyla, o bilgiyi yorumlayış tarzını değiştirmesine sebep olacak türde bir bilgi ortaya çıkarması bile mümkün değildir. Çünkü o bilgileri sorgulayacak türde bir eylemi bile olamaz müminin.</span></span></p>

  <p class="p1"><span> </span></p>

  <p class="p"><span><span>Dolayısıyla, dinsel düşünce şekli, doğruların sorgulanmasının önünde de bir engeldir. İnsanların Adem ve Havva'dan türediğine inanan biri, dağa, bozkıra çıkıp, ilkel insan fosili aramaz. Kutsal kitaplara göre (Tevrat'a göre) Dünya 6000 yıl kadar önce, toplam 6 günde (Kuran ve Tevrat'a göre) yaratıldığı için, dünyanın yaşını ve nasıl oluştuğunu merak edip tespit etmeye çalışmaz. Bu tespitleri ancak düşünce tarzları ve eylemleri dinle motive edilmemiş bilim adamları yapar ve müminlerin bu konudaki tek eylemleri, bu yeni bilgilerin ışığında kendi inançlarını ve kutsal kitapları ‘yorumlama’ tarzlarını gözden geçirmek olur. (6 günü, 6 aşama olarak değiştirip, buna ‘mecazi’ diyerek örneğin). Tüm enerjilerini, kendi doğru bildikleri şeyleri yeni bilgiler ışığında gözden geçirip, gerekirse yorumlayarak, doğruluklarından emin olmaya ayırmak zorunda kalırlar. Yeni bilgi ortaya çıkartamazlar. Çünkü eski bilgileri sorgulamazlar. Eski bilgiler kutsal bilgi ve sorgulanmayacak, doğruluğu kesin bilgi olduğu için, ancak başkaları asıl doğru bilgiyi ve asıl gerçeği gözlerine soktuğunda gerçeklerle yüzleşmek zorunda kalırlar. Bunun dışında, doğruları sorgulamak ve ortaya çıkarmak için bir motivasyonları ve bir gerekçeleri yoktur.</span></span></p>

  <p class="p1"><span> </span></p>

  <p class="p"><span><span>Yani, dinsel düşüncenin bilimle bağdaşmayan ve hatta bilimi engelleyen bir başka unsuru, bilimsel araştırma konusunda motivasyon bırakmamasıdır.</span></span></p>

  <p class="p1"><span> </span></p>

  <p class="p"><span><span>Dinsel bilgi Tanrısaldır ve doğrudur. Sorgulanmasının bir gereği yoktur. Hatta sorgulanması bir günahtır. Bu durumda, bir müminin, evrenin ve canlılığın yaratılışı, insanın ortaya çıkışı, dünyanın yaşı vs gibi dış dünya ile ilgili algılayışımızın temelinde yer alan noktalarla ilgili sorgulayıcı bilimsel araştırmalar yapmak için bir motivasyon ve mantıksal bir gerekçe bulması kolay değildir. Cemaat liderleri ve dini önderleri, bilimsel aktivitenin günlük hayattan gözlenmiş pratik yararları yüzünden bilimi ve bilimsel araştırmayı sözlerle teşvik etmeye çalışsalar da durum budur. Bu yüzden ne İslami kesimden, ne de Hıristiyan ve Musevilerin fundamentalist kesiminden doğru dürüst bilimsel buluş çıkmaz.<span> </span></span></span></p>

  <p class="p1"><span> </span></p>

  <p class="p"><span><span>Ayrıca, üç büyük dindeki öbür dünya inancı da, bilimsel aktiviteyi engelleyen bir başka unsurdur. Öyle ya, eğer bu dünya faniyse ve gerçek hayat, sonsuz süreli olarak öbür dünyadaysa, ve bu dünyadaki hayat sadece öbür tarafa hazırlık için geçirilmesi gereken bir imtihansa, siz sözlerle bilimi ne kadar özendirirseniz özendirin, bilimsel eylem, müminleri inandırdığınız bu diğer açıklamalarla çelişecektir. İmtihan dünyasında yapılması gereken şey, her tutarlı düşünen müminin göreceği gibi, bolca ibadet yapıp öbür dünyaya hazırlanmaktır. Yoksa, bütün ömrünü milyonlarca böcek ve kelebek türünü sınıflandırarak veya dağ taş dolaşıp yeryüzündeki kaya tabakalarının oluşumunu inceleyerek geçirmek değil. Bu tür eylemlerin gerektirdiği yaşam tarzının, müminin yaşaması gereken türde bir yaşamla (5 vakit namaz ve günlük hayatın her ayrıntısında dinsel prensiplere uymak gibi) uyuşmaması bir yana, işin bir de müminin böyle bir monoton, uzun süreli ve sıkıcı bilimsel aktiviteye kendi hayatında yer ve gerekçe görmemesi yönü vardır. Çünkü müminin hayatının daha önemli bir yönü vardır. Müminin hayatı bir imtihandır ve önemsiz ayrıntılarla harcanmamalıdır. Hayattaki en önemli şey, hatta tek önemli şey, iyi ibadet edip, iyi bir mümin olmak ve öbür dünyaya iyi hazırlanmaktır.</span></span></p>

  <p class="p1"><span> </span></p>

  <p class="p"><span><span>Dolayısıyla, dinci kesimin, ne kadar uğraşırsa uğraşsın, bilimle dinin bağdaştığını tutarlı bir biçimde iddia etmesi ve kanıtlaması mümkün değildir. Çünkü ortada, yukarıda açıkladığımız somut gözlemler vardır. Hem dinine bağlı olup, hem de bilimsel alanda çeşitli buluşlar ortaya çıkartmış birilerinin tespit edilip örnek olarak getirilmesi bu gerçeği değiştirmez, çünkü burada tartıştığımız konular tek tek kişilerle ilgili değil, toplumla ve toplumsal davranışlarla ilgili sosyolojik konulardır.<span> </span></span></span></p>

  <p class="p1"><span> </span></p>

  <p class="p"><span><span>Eski zamanlarda buluşlar yapılmış olmasının da kafa karıştırıcı bir tarafı yoktur. Bütün mesele buluşu yapan zihniyetin ne olduğudur.<span> </span></span></span></p>

  <p class="p1"><span> </span></p>

  <p class="p"><span><span>Buluşların nasıl yapıldığı bellidir. Yeni bir bilgi ortaya çıkarmak, eski bilgiyi sorgulamayı, eski açıklamadan farklı olan hipotezler ortaya çıkarmayı ve bu hipotezleri test etmeyi gerektirir.</span></span></p>

  <p class="p1"><span> </span></p>

  <p class="p"><span><span>‘Gülün Adı’ filmindeki bilimsel zihinli rahibin de yaptığı budur, küçük bir çocuğun oyun oynarken yaptığı da budur. Küçük bebeklerin, ellerine aldıkları bir cismi evirip çevirip bakmaları, ağızlarına götürmeleri, cismi sağa sola vurmaları ya da çekiştirmeleri, aslında birer deneydir. Çocuk kendi kafasında dış dünyanın nasıl işlediğini anlamaya çalışmaktadır. Küçük çocuklar bile, bilim adamlarının uyguladığı yöntemleri uygulayarak öğrenirler (ilkel şekliyle).</span></span></p>

  <p class="p1"><span> </span></p>

  <p class="p"><span><span>Dinde karşı çıkılan nokta ise, imanın gerektirdiği zihniyetin, bu evrensel bilgi arttırma kurallarıyla çelişmesidir. Dinin teşvik ettiği zihniyet, eski bilinenlerden şüphe duyup sorgulamaya engeldir. Din doğruları vermiştir, bu yüzden sorgulayıp deney yapmayı gereksiz kılar dinsel zihniyet.</span></span></p>

  <p class="p1"><span> </span></p>

  <p class="p"><span><span>Fakat bunu %100 başarıyla gerçekleştiremez elbette. Çünkü insanoğlunun sorgulayıcı yönü de vardır. Din sadece bunu zorlaştırmakla yetinir. Tamamen köreltemez. Eğer köreltebilseydi, insanoğlunun dinsel düşünce batağına saplandığı karanlık çağlardan çıkması mümkün olmazdı.<span> </span></span></span></p>

  <p class="p1"><span> </span></p>

  <p class="p"><span><span>Yargının testten sonra değil önce yapılması gibi bir düşünme şekline kendini alıştıran birinin, başarılı bir bilimsel zihin geliştirmesi mümkün değildir. Bu yüzden gerçek bilim adamları arasında inançlı oranı çok düşüktür. <span> </span></span></span></p>

  <p class="p1"><span> </span></p>

  <p class="p"><span><span>Bilim dine rağmen gelişir. Çünkü dinsel düşünce, insanoğlunu son zerresine kadar esir alamaz. Fakat bilim geliştiginde, insanoğlunun dinsel düşünceyle bağdaşmayan özellikleri sebebiyle gelişir.<span> </span></span></span></p>

  <p class="p1"><span> </span></p>

  <p class="p"><span><span>Bilim ile din bağdaşmaz. Din, bilimin ve bilimsel gelişmenin önünde bir engeldir. Bu yüzden de insanlara, özellikle de genç nesle bilimsel düşünmenin ilke ve kuralları öğretilmeli, dinsel değil bilimsel kafalar yetiştirilmelidir.</span></span></p>

  <p class="p1"><span> </span></p>

  <p class="p"><span><span><b class="calibre1">İnançlının mantığı ve bilimsel düşünce</b></span></span></p>

  <p class="p1"><span> </span></p>

  <p class="p"><span><span>İnançlıdaki mentalite, inancıyla ilgili konularda bilimsel bir bakış açısında olması gerekenin tam tersidir. Neyin doğru olduğuna baştan karar verilmiştir. Karar cümlenin test edilmesinden sonra, bu testin sonucuna göre verilmez, baştan karar bellidir. Yapılan şey sadece eldeki verilerin bu karara nasıl uydurulacağını tespit etmektir. İnançla çelişen bir konuda, duyulanların ya da eldeki verilerin bilimsel kesinliği yoksa ya da bu bilgilere itiraz etmek mümkünse, o zaman dinsel açıklama baz alınır, bilimsel bilgi reddedilir. Eğer bilimsel bilgi çok kesinse veya itiraz etmek çok zorsa, o zaman genellikle eldeki dinsel verinin yorumlanış şekli değiştirilir.</span></span></p>

  <p class="p1"><span> </span></p>

  <p class="p"><span><span>Kuran'a göre evren 6 günde yaratılmıştır dediğinizde, oradaki gün bizim bildiğimiz gün değil derler.</span></span></p>

  <p class="p1"><span> </span></p>

  <p class="p"><span><span>Allah yeryüzünü yaygı gibi yayıp uzatmış, dağları da destek olsun diye direk gibi dikmiş Kuran’a göre dediğinizde, bunlar mecazi anlatımlar, öyle değil o iş derler.</span></span></p>

  <p class="p1"><span> </span></p>

  <p class="p"><span><span>Yakın göğü insanlar gece yön bulabilsinler diye yıldızlarla kandil gibi süslemiş ve bu gök boşluğunda kuşlar uçar Kuran’a göre dersiniz. Baştan bilmedikleri bu bilgiyi analiz etmek durumunda kaldıklarında, yıldızlar için, yeryüzünden bakan insanın bakış açısından bir anlatım bu derler, mantıksız bir yön bulmazlar, kuşların uçtuğu gökten ise uzayın değil, yakın atmosferin kastedildiği yorumunu yapıp, inançlarını kurtararak kendilerini rahatlatırlar.</span></span></p>

  <p class="p1"><span> </span></p>

  <p class="p"><span><span>Fakat gökyüzünün 7 kattan oluştuğu konusunda yorum yapmaları gerektiğinde, bazen bu 7 kattan atmosferin tabakalarının kastedildiğini, bazen ise tüm evrenin 7 kattan oluştuğunu iddia ederler. Dinsel kaynaklarda geçen 'gök' sözcüğünü canları istediği gibi bazen tüm evrene bazen sadece atmosfere denk gelecek şekilde yorumlarlar.<span> </span></span></span></p>

  <p class="p1"><span> </span></p>

  <p class="p"><span><span>Kuran'da Zülkarneyn denen bir kişinin 'güneşin battığı yere' gittiği ifadesi bulunmaktadır. Günümüz insanı açısından 'güneşin battığı yer' kavramı anlamsız olduğundan, bu ifadenin yorumlanmasında inançlılardan büyük yaratıcılık örnekleri duymanız muhtemeldir.</span></span></p>

  <p class="p1"><span> </span></p>

  <p class="p"><span><span>Kuran'a göre Tanrı'nın bir 'arş'ı (taht, saray) vardır. Bu arş su üstündedir ve 'arş'ı melekler taşır. Bu ifadelerden ne anlaşılacağı da yine inançlının yorumlama yeteneğine bağlıdır.</span></span></p>

  <p class="p1"><span> </span></p>

  <p class="p"><span><span>Günümüzün bilimsel bilgileri ile Kuran'da geçen ifadeler büyük ölçüde uyumsuzluk içindedir.</span></span></p>

  <p class="p1"><span> </span></p>

  <p class="p"><span><span>Kuran'a göre ilk insan Adem, bugünkü insandan farksızdır. Konuşabilir, zekidir, düşünme kapasitesi, bilinci ve yetenekleri bizlerle aynıdır.</span></span></p>

  <p class="p1"><span> </span></p>

  <p class="p"><span><span>Bilime göre ise insanların bilinç, konuşma, zeka gibi yetenekleri zaman içinde evrimleşmiştir. İlk insanların beyin hacimleri daha düşüktür, beyin kabukları gelişmemiştir, konuşamamaktadırlar ve iskelet yapıları farklıdır.</span></span></p>

  <p class="p1"><span> </span></p>

  <p class="p"><span><span>Kuran'a göre ilk insanlar uzun yaşamıştır. Adem 930 yıl, Nuh 950 yıl vs gibi.</span></span></p>

  <p class="p1"><span> </span></p>

  <p class="p"><span><span>Bilime göre ise, ilk insanların ömrü tam tersine günümüzdekinden kısa olup, evrim sürecinde giderek uzamaktadır. Romalılarda bile ortalama ömür 40 yıl civarındadır.</span></span></p>

  <p class="p1"><span> </span></p>

  <p class="p"><span><span>Kuran'a göre Adem'in çocuklarından Habil çiftçi, Kabil koyun çobanıdır. Yani ilk insan döneminde ziraat ve hayvancılık vardır. Bugünkü toprak yapısı ve bitkiler, ağaçlar vs mevcuttur.</span></span></p>

  <p class="p1"><span> </span></p>

  <p class="p"><span><span>Bilime göre ise ilk insanlar avcı ve toplayıcıdır. Ziraat ve hayvancılığın tarihi sadece on bin yıldır. Ekilebilir mevcut toprağın, bu günkü haline gelebilmesi ancak 100.000 sene önce olmuştur.</span></span></p>

  <p class="p1"><span> </span></p>

  <p class="p"><span><span>Kuran'a göre, Adem'in çocuklarından Habil, Kabil'i öldürür ve gömer. Yani ölü gömmek, ilk insanlardan beri vardır.</span></span></p>

  <p class="p1"><span> </span></p>

  <p class="p"><span><span>Bilime göre ise, insanlar ölü gömme bilincine elli bin yıl önce erişmiştir.<span> </span></span></span></p>

  <p class="p1"><span> </span></p>

  <p class="p"><span><span>Kuran'a göre 'Allah koyun, keçi, deve, at, eşek, sığır yaratmıştır'. Yani bu hayvanlar ilk ortaya çıktıklarından beri aynıdırlar. Ve ilk insanlarla aynı anda yaratılmışlardır.</span></span></p>

  <p class="p1"><span> </span></p>

  <p class="p"><span><span>Bilime göre ise bu hayvanlar başka türlerden evrimleşmiş ve insan tarafından evcilleştirilerek, muhtelif seçmelerle (çiftleştirme, eleme vs) bugünkü konumlarına gelmişlerdir. İlk insanların devrinde bu tip hayvanlar yoktur, bunların yabanıl ataları vardır ve bahsedilen evcil türler sadece 10.000 senedir vardır.</span></span></p>

  <p class="p1"><span> </span></p>

  <p class="p"><span><span>Kuran'a göre meyveler, sebzeler bugünkü özelliklerinde (renk, tat, şekil, büyüklük vs) yaratılmışlardır.</span></span></p>

  <p class="p1"><span> </span></p>

  <p class="p"><span><span>Bilime göre ise günümüzde bulunan sebze ve meyveler, insanlar tarafından seçildiği için, bugünkü tat, koku, renk, ve boyutlarına ulaşmışlardır. Mısır 5.000 yıl önce 2-3 santim iken, insanlarca devamlı suretle irileri seçilerek ekildiği için bugünkü boyutuna ulaşmıştır. Armut, elma gibi meyvelerin acıları, beğenilmeyen türleri, ekilmemiş ve beğenilen türleri korunmuştur. Yani günümüzde tüketilen tüm sebze ve meyveler, insanlarca geliştirilmiştir.</span></span></p>

  <p class="p1"><span> </span></p>

  <p class="p"><span><span>Kısacası, inançlı kişilerin, günümüz bakış açısından ve günümüzün bilimsel bilgileri dikkate alındığında kutsal kitaplarıyla yüzleşmeleri oldukça güçtür ve kutsal kitaplarını bilen inançlılar arasındaki genel eğilim günümüzde yanlış olduğu açıkça görülen ifadelerin mecazlanıp yorumlanması yönündedir. Tabii pek çok inançlı zaten kutsal kitaplarında yer alan ve günümüz bilgileri ve dünya görüşüyle çelişen bir yığın ifadenin farkında bile değildir. Bu yüzden inançsız kesimde Müslümanlar’a Kuran'ı okumaları tavsiye edilir sıkça. Hatta Müslüman din adamları bunu fazla tavsiye etmezken, daha doğrusu onlar insanlara Kuran'ı Arapça olarak okumalarını ve meali ile çok fazla ilgilenmemelerini önerirken, inançsız kesim genellikle Müslümanlar’a kutsal kitaplarını güvendikleri bir tercümesinden Türkçe olarak okumalarını önerir. Bu internette inançsız kesimin bulunduğu sanal ortamlarla ilk defa karşılaşmış Müslümanlar arasında bir şaşkınlık kaynağıdır genellikle. Çünkü hem inançsızlar Kuran'ı kendilerinden daha iyi bilmektedir, hem de ısrarla Müslümanlar’a Kuran'ı okumalarını önermektedirler.<span> </span></span></span></p>

  <p class="p1"><span> </span></p>

  <p class="p"><span><span>Kuran'da yer alan ve günümüzde bildiklerimizle uyuşmayan bu tür pek çok ifade ile inançlıların yüzleşme şekli kişiden kişiye değişmektedir. Bu tür tartışmalarda pek tecrübeli olmayan inançlılar, genellikle önce bir şok yaşarlar. Bazen verilen bilgiye inanmazlar. Kuran'da böyle bir şeyin olmayacağını düşünürler. Fakat kendilerine o zaman ilgili sure adı ve ayet numaraları verilir ve güvendikleri bir mealden kontrol etmeleri söylenir. Şu anda artık internette Kuran surelerinin ve ayetlerinin elektronik olarak aranıp bulunabileceği ve popüler pek çok meali içinde barındıran web siteleri olduğundan, bu bilgilere ulaşmak çok kolaydır ve bu konularda yanlış veya yanıltıcı bilgi verilmesi düşünülemez.</span></span></p>

  <p class="p1"><span> </span></p>

  <p class="p"><span><span>Bir kısmı bu tür bilgileri çevrelerindeki güvendikleri kişilere sorarlar. Duydukları cevaplardan bazen tatmin olur, bazen olmazlar. Fakat önemli bölümü bu tartışma ortamlarına tekrar geri dönüp uzaktan da olsa takip etmeye devam ederler.</span></span></p>

  <p class="p1"><span> </span></p>

  <p class="p"><span><span>Aralarında dini konularda daha bilgili ve bilinçli olanlar ise bu bilgilerle yüzleşme ihtiyacı hissederler elbette. Bu kesimdekiler dini bilgi ile günümüzde bildiklerimiz arasında tutarsızlık çıktığında, ya dini bilgiye sadık kalır, ya da eğer bu bilginin ilk anlaşılan şeklinin yanlışlığını çok açıksa, dini bilgiyi yorumlayıp mecazlandırırlar. Bunu da gayet yaratıcı şekilde yaparlar ve bazen birinin yorumlama şekli diğer bir inançlının yorumlama şekliyle uyuşmaz.<span> </span></span></span></p>

  <p class="p1"><span> </span></p>

  <p class="p"><span><span>İnternette bahsettiğim web sayfalarının arşivleri Kuran'dan alınan ayetler ve güvenilir hadis kitaplarından alınan hadislerin inançlılar ve inançsızlar tarafından nasıl yorumlandığına dair tartışmalarla doludur. Bu kitapta bunlara daha fazla değinmeyeceğiz, çünkü kitabın ana konusu dini kaynakların insan yapısı olup olmadığının analizi değildir. Bu konuya bu düzeyde değinmek şimdilik yeterli.</span></span></p>

  <p class="p1"><span> </span></p>

  <p class="p"><span><span>İnançsızların bakış açısından, yukarıda geçen tüm bu bilgileri ve ifadeleri yorumlamak kolaydır. Bu ayetler ve hadisler mecazi değildir, ilk anlamıyla alınmalıdır. Bunlar binlerce yıl önce yaşamış insanların bilgi düzeyini, bakış açısını ve evren modelini yansıtmaktadır.</span></span></p>

  <p class="p1"><span> </span></p>

  <p class="p"><span><span>O dönemde insanların dünyayı düz bir tepsi gibi gördüğü düşünülürse (bir yüksek tepeye çıktığınızda öyle görünür çünkü), gökyüzünü de bu tepsinin üstüne yerleştirilmiş bir kubbe gibi gördükleri hatırlanırsa, yıldızların neden gökyüzünü süsleyen kandiller gibi algılandığı, kuşların uçtuğu gök boşluğundan neresinin kastedildiği, Zülkarneyn'in nereye gitmiş olabileceği, dağların neden denge sağlasınlar diye direk gibi dikilmiş olduklarının düşünüldüğü, Kuran'da neden Tanrı'nın gökyüzünü bizim üstümüze düşmesin diye tuttuğundan bahsedildiği çok daha kolay anlaşılacaktır.</span></span></p>

  <p class="p1"><span> </span></p>

  <p class="p"><span><span>Dinsel ifadeler bu şekilde değerlendirildiğinde, pek çok başka ayrıntı, örneğin namaz kılmak için kıbleye dönmenin o dönemin bakış açısından neden doğal olduğu, fakat günümüz açısından neden problemli olduğu gibi konular bile anlaşılabilir.<span> </span></span></span></p>

  <p class="p1"><span> </span></p>

  <p class="p"><span><span>Bir tepsi üzerinde iki nokta arasındaki en yakın mesafe bir çizgidir, dolayısıyla tepsinin neresinde durursanız durun, o noktadan başka bir noktaya dönmeniz mümkündür. Halbuki günümüz bakış açısından aslında kıblenin yönünü bulmak problemlidir, çünkü küre üzerinde yaşadığımızdan, dünyanın her noktasından Mekke'ye giden iki bağımsız yay çizilebilir. (Biri uzun, biri kısa). Burada, yakın yolu seçeceğim diye bir kabul yapmalısınız önce. Ondan sonra, neden iki nokta arasındaki en yakın mesafeyi değil, küre üzerindeki yayı izleyeceğinizi kendinize açıklamak zorundasınız. Öyle ya, düz bir çizgi olarak en yakın yolu izlemeye kalkarsanız, kıbleye dönmek için aslında yere yönelmeniz gerekir. (Kürenin bir noktasından giren, diğer noktasından çıkan bir şiş sapladığınızı düşünün dünyaya, şişin dünya yüzeyini deldiği iki noktadan biri bulunduğunuz yer, diğeri ise Mekke olsun. Bu durumda en yakın mesafe bu şiş üzerindeki yol olacaktır).<span> </span></span></span></p>

  <p class="p1"><span> </span></p>

  <p class="p"><span><span>Kuzey Amerika ve Kanada'daki Müslümanlar’ın kıbleye yönelmek için kuzeydoğuya döndüklerini ilk öğrendiğimde bu bilgiye hayret etmiştim. Çünkü enlem olarak Mekke daha güneyde kalıyor ve düz bir harita üzerinde baktığınızda normal olarak güneydoğuya dönmelerini beklersiniz. (Ki bunun doğru yaklaşım olduğunu iddia eden Müslümanlar da var). Fakat bulunduğunuz noktayı ve Mekke'yi içine alan ve merkezi dünyanın merkezine denk gelen bir çember üzerinde Mekke'yi gösteren yönü düşünürseniz, başlangıç noktanızdan Mekke'ye doğru uzanan yay üzerinde çizeceğiniz yön vektörü kuzeydoğuyu gösterdiğinden, Müslüman cemiyetin bu konulara karar veren eğitimli kesimi böyle bir karar vermişler ve kıble diye New York'taki Türk camisinde ve o çevredeki Arap camilerinde kuzeydoğuya dönülmektedir. Fakat bu vektörün yönü, bahsedilen büyük çemberdeki her noktada değişeceğinden, bu yaklaşımı yanlış bulan ve yine de güneydoğuya yönelmek gerektiğini düşünen Müslümanlar da vardır.</span></span></p>

  <p class="p1"><span> </span></p>

  <p class="p"><span><span>Bu konudan bu kadar bahsetmemin sebebi, eski dönemlerin mantığı ve anlayışı ile getirilmiş hükümlerin, günümüz dünyasına uydurulabilmesi için ne kadar çaba ve kabul gerektiğini göstermektir.</span></span></p>

  <p class="p1"><span> </span></p>

  <p class="p"><span><span>Benzer sorular kutuplarda namaz için de sorulur bilirsiniz. Namaz vakitleri güneşin doğuş ve batış saatlerine göre ayarlandığından, günlerin ve gecelerin uzunluğunun ayları bulduğu kutup bölgelerinde bu zamanların tespiti problem teşkil edecektir.</span></span></p>

  <p class="p1"><span> </span></p>

  <p class="p"><span><span>Elbette ki tüm bu problemler çözülür ve çözülmektedir. Aynen kıble meselesinde olduğu gibi, çeşitli kabuller yapılıp herkesin birleşeceği bir çözümde anlaşılır ve o kabul edilir.</span></span></p>

  <p class="p1"><span> </span></p>

  <p class="p"><span><span>Bu konularda önemli olan bu değildir. İnançsız kesimin bu tür şeyleri sıkça gündeme getirmesinin asıl sebebi, insanların bu yolla bu tür hükümlerin ve bilgilerin insan yapısı ve eski çağlardan kalma olduğunu belki görecekleridir. Fakat sonuç genellikle o olmaz, sonuç genellikle bu tür soruları sorup can sıkan inançsızın art niyetine odaklanılıp asıl problemin görmezden gelinmesi olur.</span></span></p>

  <p class="p1"><span> </span></p>

  <p class="p"><span><span>Teist'teki mentalite öyle terstir ki, bir cümleden ne anlaşılacağı, ve cümlenin doğru olup olmadığı, cümleyi söyleyen kişiye bağlıdır. Yoksa mantığa, akla, bilime, sağduyuya değil. Neyin doğru olduğuna baştan karar verilmiştir. Cümle bu karara göre test edilir. Karar cümlenin test edilmesinden sonra, bu testin sonucuna göre verilmez. Yoksa, olur ya, mazallah, dogmalarıyla çelişen bir şeyleri kabul etmek zorunda kalabilirler. Öyle bir riske girilir mi hiç?</span></span></p>

  <p class="p1"><span> </span></p>

  <p class="p"><span><span>Doğrunun ne olduğuna testten önce karar verirler.</span></span></p>

  <p class="p1"><span> </span></p>

  <p class="p"><span><span>Ondan sonra da kalkıp dinin ne bilgilerinin, ne de yönteminin bilimle çelişmediğini söylerler.</span></span></p>

  <p class="p1"><span> </span></p>

  <p class="p"><span><span>Bu öyle bir zihniyettir ki, ‘Birisi güneşin battığı yere gidip, güneşi balçıkta bulmuştur’ diye bir cümle söylerseniz kendisine, bu cümleden ne anlayacağına cümlenin nereden alındığına göre karar verecektir:</span></span></p>

  <p class="p1"><span> </span></p>

  <p class="p"><span><span>- Eğer bu cümlenin bir çocuk masalından alındığını söylerseniz, doğaldır, saçma zaten, masaldır deyip geçecek.</span></span></p>

  <p class="p1"><span> </span></p>

  <p class="p"><span><span>- Eğer cümlenin bir insanın iddiası olduğunu söylerseniz, bu kişinin bilgisizliğinden ve anti bilimselliğinden dem vuracak.</span></span></p>

  <p class="p1"><span> </span></p>

  <p class="p"><span><span>- Eğer cümlenin İncil'de geçtiğini söylerseniz, doğaldır, zaten tahrif edilmiş kitap diyecek.</span></span></p>

  <p class="p1"><span> </span></p>

  <p class="p"><span><span>- Eğer cümlenin Kuran'da geçtiğini söylerseniz, bu sefer ‘Acaba bu cümlede ne demiş olabilir?’, ‘Bu cümleyi nasıl anlamalıyım ki bilimle çelişmesin’ diyecek. Ona göre de yorumlar yapacak. ‘Efendim, burada güneşin battığı yer ile ilgili sembolik bir anlatım yapılmakta’ tarzında.</span></span></p>

  <p class="p1"><span> </span></p>

  <p class="p"><span><span>İşte gerçek müminin mantığı böyle ters bir mantıktır. Bu kadar şartlanmış ve bu kadar bilimsellik karşıtıdır.</span></span></p>

  <p class="p1"><span> </span></p>

  <p class="p"><span><span>Bu yüzden koyu Müslüman ülkelerden kolay kolay bilimsel buluş çıkmaz. Hıristiyanlar’ın fundamentalist kesiminden de.</span></span></p>

  <p class="p1"><span> </span></p>

  <p class="p"><span><span>Bilim adamları arasında yapılan anketlere baktığınızda, uzman bilim adamlarının ezici çoğunluğunun ya ateist, ya agnostik, ya da panteist veya deist olduğunu görürsünüz.</span></span></p>

  <p class="p1"><span> </span></p>

  <p class="p"><span><span>Bu durumun sebebini anlamak zor değil. Çünkü teist mentalitenin bilim dışı yönü çok açık.</span></span></p>

  <p class="p1"><span> </span></p>

  <p class="p"><span><span><b class="calibre1">İnançlıların mucize iddiaları</b></span></span></p>

  <p class="p1"><span> </span></p>

  <p class="p"><span><span>Müslüman kesimde Kuran veya din ile bağlantılı pek çok mucize iddiası ve pek çok söylenti dolaşmaktadır. Pek çoğu araştırılmamış, sadece kulaktan dolma iddialar olan bu söylentilerin tümüne bu kitapta değinmemize olanak yok. Ama Ateistforum'da çok gündeme getirilip çok tartışılmış bu tür iddiaların birkaçını sadece örnek olmaları açısından kitaba alıyorum.</span></span></p>

  <p class="p1"><span> </span></p>

  <p class="p"><span><span><i class="calibre3">Tuzlu su ile tatlı su karışır mı?</i></span></span></p>

  <p class="p1"><span> </span></p>

  <p class="p"><span><span>Bazen bu iddia tuzlu su ile tatlı su değil, denizler birbirine karışmaz olarak da getirilir.</span></span></p>

  <p class="p1"><span> </span></p>

  <p class="p"><span><span>Müslüman kesimde Kuran’da mucize bulma çabaları ile alakalı olarak böyle bir iddia bulunmaktadır. Denir ki tuzlu su ile tatlı su karışmaz, Kaptan Cousteau Cebelitarık Boğazı’nda böyle bir karışmanın olmadığı bir yeri bulup ve bunun kuranda haber verildiğini duyduktan sonra Müslüman olmuştur.<span> </span></span></span></p>

  <p class="p1"><span> </span></p>

  <p class="p"><span><span>Bu söylentinin yanlış tarafı tek değildir. Her şeyden önce, tuzlu su ile tatlı su karışır. Bir bardak tuzlu, bir bardak da tatlı su alınıp bir kaba dökülerek bu test edilebilir. Bilimin ampirik yönteminden bu kadar habersiz ve uzak bir anlayışın bu kadar yaygın olması çok acı bir durumdur. Karanlık devirler için söylenen bir anlayış ve mentalitenin benzerine burada da rastlanmaktadır. Örneğin o zamanlar için denir ki, o zamanın papazları bir atın ağzında kaç diş olduğu bilgisini Aristo'nun kaynaklarından aramaktadır. Kimsenin aklına bir atın ağzını açıp dişlerini saymak gelmez. Burada da benzer bir durum vardır.<span> </span></span></span></p>

  <p class="p1"><span> </span></p>

  <p class="p"><span><span>Nehirlerin ve diğer tatlı su akıntılarının denizlere ve göllere karıştığı bölgelerde de fizikteki akışkanlar mekaniğinde yer alan prensiplere aykırı bir durum olmadığı her inceleyen tarafından görülebilecek bir gerçektir.</span></span></p>

  <p class="p1"><span> </span></p>

  <p class="p"><span><span>Bu konuyla bağlantılı olarak ünlü deniz araştırmacısı Kaptan Cousteau'nun müslüman olduğu iddiaları da mevcuttur ki gerçek değildir. Kaptan Cousteau bir Hıristiyan cenaze töreni ile gömülmüştür ve Müslüman olduğu iddiaları oğlu tarafından yalanlanmıştır.</span></span></p>

  <p class="p1"><span> </span></p>

  <p class="p"><span><span><i class="calibre3">Sineğin bir kanadında zehir, öbür kanadında panzehir mi vardır?</i></span></span></p>

  <p class="p1"><span> </span></p>

  <p class="p"><span><span>Bu ise bir hadise dayanır. Rivayete göre Peygamber Muhammed'in çorbasına bir sinek düşmüştür, o da sineği tamamen çorbaya daldırıp sonra çıkarmıştır. Nedeni sorulduğunda ise sineğin bir kanadında zehir, diğerinde de panzehir olduğunu, bu yüzden panzehiri de almak için tüm sineği çorbaya daldırdığını söylemiştir.</span></span></p>

  <p class="p1"><span> </span></p>

  <p class="p"><span><span>Ateistforum'da bunun bir bilimsel gerçek olduğundan ve bir mucizeye işaret ettiğinden emin bazı Müslümanlar da gelip geçmiştir.</span></span></p>

  <p class="p1"><span> </span></p>

  <p class="p"><span><span>Fakat bu iddianın geçerli bir tarafı yoktur. Sineğin bir kanadında zehir, diğerinde ise panzehir falan bulunmaz.</span></span></p>

  <p class="p1"><span> </span></p>

  <p class="p"><span><span><i class="calibre3">Neil Armstrong ayda ezan sesi duyup sonradan müslüman olmuş mudur?</i></span></span></p>

  <p class="p1"><span> </span></p>

  <p class="p"><span><span>Bu söylenti Neil Armstrong'un kulağına ulaştığında buna çok şaşırmış ve söylentiyi ciddiye alıp yazılı olarak ve çeşitli röportajlarda defalarca yalanlamıştır. Bunlara ait belgeler internette araştırıldığında bulunabilir.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Firavunun cesedi bulunmuş mudur?</i></span></span></p>

  <p class="p1"><span> </span></p>

  <p class="p"><span><span>Bahsedilen ceset, Kuzey Mısır'da 5000 yıl kadar önce yaşamış, muhtemelen zavallı bir köylüye ait bir cesettir. Bunlardan aynı bölgede İngiliz arkeologları tarafından en az 10-15 tane daha bulunmuştur. Ceset hiç de iyi korunmuş durumda değildir ve Peru'da, Nazca düzlüğünde bulunmuş ve bin yıldır açık arazide bulunan mumyalardan daha bile yıpranmış durumdadır. Kuran'da ima edildiği gibi ibret olsun diye yüksek bir yerde falan saklanmış bir ceset değil, yanında kapkacakla birlikte bulunmuş, kendisine özel mezar yeri yapılmış bir cesettir. Yani Kızıl Deniz yarılırken ölen birinin cesedi değildir. British Museum yetkilileri Müslüman dünyasında bu cesetle ilgili bu söylentilerin dolaştığını duyduklarında, duruma tebessümle karşılık vermektedirler.</span></span></p>

  <p class="p1"><span> </span></p>

  <p class="p"><span><span><i class="calibre3">Peygamber Muhammed Ay'ı ikiye bölmüş müdür?</i></span></span></p>

  <p class="p1"><span> </span></p>

  <p class="p"><span><span>İlgili ayet ve hadislerin doğru tercümesi, Ay’ın iki parçaya bölünüp, Hira Dağı’nın iki tarafına düştüğünü ima eder. Yani buna göre Ay, Hira Dağı’ndan daha küçüktür. Dünya’ya düşmüş, ama kimseyi incitmemiştir. Ayrıca aynı kaynaklara göre Mekkeliler buna tanıklık etmişler, fakat buna rağmen iman etmemişlerdir. Bu konuda astronomik deliller olduğu da dincilerin uydurmasıdır. Ay ikiye yarılıp dünyaya çarpsa, dünya üzerindeki yaşam sona ererdi. Yani bu iddia doğru değildir.</span></span></p>

  <p class="p1"><span> </span></p>

  <p class="p"><span><span><i class="calibre3">Kuran'da 19 mucizesi var mıdır?</i></span></span></p>

  <p class="p1"><span> </span></p>

  <p class="p"><span><span>Bu benzerine çok rastlanan numeroloji iddialarından biridir. Pek çok rakam ile ilgili olarak, pek çok kişi, kitap veya olay ile ilgili benzer iddialar üretilebilmektedir. İddia edilen paterne uyan örneklere dikkat çekilip, uymayanların üstünün örtüldüğü ve insan psikolojisindeki ‘algıda seçicilik’ ve benzeri başka faktörlerin sömürülmesine dayalı bir konudur bu. Ayrıca, Kuran'da bahsedilen düzene uyulabilmesi için Tevbe Suresi’nin son iki ayeti gibi bazı ayetler yok sayılmakta ve hesaplarda başka üçkağıtlar da yapılmaktadır. Kuran'daki tüm mucize iddiaları gibi bunun da aslı yoktur.</span></span></p>

  <p class="p1"><span> </span></p>

  <p class="p"><span><span><i class="calibre3">Kuran'da yer ve gök sözcükleri 7'şer kere, gün sözcüğü 365 kere, melek ve şeytan sözcükleri 88'er kere vs mi geçer?</i></span></span></p>

  <p class="p1"><span> </span></p>

  <p class="p"><span><span>Bunlar da yine yukarıda bahsettiğimiz gibi, getirilen iddiaların hiç incelenmeden, test edilmeden olduğu gibi güvenilip inanılmasından kaynaklanan yanılgılardır. Bugün teknoloji isteyen herkese bu tür incelemeleri çok hızlı biçimde yapma imkanı tanımaktadır. Öneğin www.kurandaara.com veya www.kuranmeali.com gibi web sayfaları herhangi bir kelimenin veya ifadenin kuranda hangi ayette kaçar kere geçtiğini isteyen herkese istediği mealden veya istediği dildeki Kuran metninden inceleme imkanı vermektedir.</span></span></p>

  <p class="p1"><span> </span></p>

  <p class="p"><span><span>Örneğin Diyanet mealinde gök sözcüğünü arattığınızda arama sonucu 250 çıkmaktadır. Gün sözcüğünü aratırsanız 631, melek sözcüğü 98, şeytan sözcüğü ise 72 çıkmaktadır. Değişik meallerde bu sayılar farklı çıkabilmektedir. Ayrıca, sözcüklerdeki ekleri sayıp saymayacağınıza, ya da Arapça'sına (mesela gök sözcüğü için Arapça kurandaki ‘sema’ sözcüğüne bakmak gibi) bakıp bakmayacağınıza bağlı olarak farklı sayılar bulmanız olası olsa da, önemli olan nokta ortada olağanüstü bir durum ya da bir mucize olmadığıdır. Bu konuya vakit ayırıp bu incelemeyi kendisi yapan herkes de buna tanıklık edecektir.</span></span></p>

  <p class="p1"><span> </span></p>

  <p class="p"><span><span>Pek çok başka sözcük için Kuran'da kaç defa geçtiği ve zıttının kaç defa geçtiği ile ilgili bu tür mucize iddiaları bulunmaktadır ki buraya örnek olarak alınmış birkaçı dışındakileri okur isterse kendisi de araştırabilir.</span></span></p>

  <p class="p1"><span> </span></p>

  <p class="p"><span><span><i class="calibre3">Kuran'da evrenin genişlediği bildirilmekte midir?</i></span></span></p>

  <p class="p1"><span> </span></p>

  <p class="p"><span><span>Zariyat suresinin 47. ayeti yeni Kuran meallerin bazısında ‘Biz göğün genişleticisiyiz’ veya ‘Biz göğü genişleticiyiz’ diye çevrilmekte ve buradan modern kozmolojinin bulgularından biri olan evrenin genişlemekte olduğunun kuranda bildirildiği sonucuna ulaşılmaktadır.<span> </span></span></span></p>

  <p class="p1"><span> </span></p>

  <p class="p"><span><span>Fakat söz konusu ayetteki ifade yakın zaman öncesine kadar tüm meallerde ‘Biz geniş kudret sahibiyiz’ ve benzeri anlamlarda çevrilmekteydi. Kuran'da mucize bulmaya hevesli bazı yeni nesil çevirmenler bu ayeti yukarıda bahsedildiği şekilde çevirmektedirler. Fakat pek çok güvenilir mealde hala bu ayetin eski ve daha yaygın anlam ve çevirisine rastlanabilir.</span></span></p>

  <p class="p1"><span> </span></p>

  <p class="p"><span><span><b class="calibre1">İnançlıların en yaygın yanılgıları</b></span></span></p>

  <p class="p1"><span> </span></p>

  <p class="p"><span><span><i class="calibre3">Tanrı kavramının ‘ilk sebep’ problemini çözdüğünü zannetmek</i></span></span></p>

  <p class="p1"><span> </span></p>

  <p class="p"><span><span>Tanrı’nın, nedenler zincirinin sonsuzluğu problemini çözdüğünü zannetmek çok yaygın bir yanılgıdır. İlk şey evrenin ortaya çıkışıysa, evrenin sebebi Tanrı’dır demenin nedenler zincirini bitirdiği zannedilir. Halbuki, bu noktada sorulabilecek ‘Peki Tanrı’nın sebebi nedir?’ sorusu çok yerinde bir sorudur. Bu soruya, şartlanmış bir şekilde, ‘Tanrı’nın sebebi yoktur’ veya ‘Tanrı kendi kendisinin sebebidir’ derler.<span> </span></span></span></p>

  <p class="p1"><span> </span></p>

  <p class="p"><span><span>Fakat bu bir açıklama değildir. Çünkü eğer bir şey sebepsiz olabiliyorsa, ya da kendi kendisinin sebebi olabiliyorsa, o zaman bu kişi evrene niye sebep aramaktadır? Belki sebepsiz olan, veya kendi kendisinin sebebi olan şey, evrenin kendisidir. Eğer evrene bir sebep aranması gerekiyorsa, Tanrı’ya neden bir sebep aranması gerekmediğini açıklaması gerekir bu argümanı sunan kişinin. Aslında biraz objektif baksa, Tanrı açıklamasının evrendeki nedenler zinciri sorununa bir çözüm getirmediğini, yapay bir açıklama olduğunu ve aslında bir şey açıklamadığını görecektir. Bu argüman mantıksal olarak çelişkilidir ve ciddi felsefi tartışmalarda kullanılmaz. Fakat günlük hayatta karşılaştığınız ortalama bir inançlının en çok başvurduğu argümanlardan biridir.</span></span></p>

  <p class="p1"><span> </span></p>

  <p class="p"><span><span><i class="calibre3">‘Tanrı bilinmezdir’ demek, ama Tanrı hakkında yorum yapmak</i></span></span></p>

  <p class="p1"><span> </span></p>

  <p class="p"><span><span>Bunu da genellikle ateistlerin Tanrı kavramının yarattığı mantıksal sorunlarla ilgili soruları üzerine söylerler. Derler ki, bu sorular Tanrı için sorulamaz. Bu sorular insanın sınırlı algılama ve düşünme eyleminin ürünüdür. Tanrı’yı bağlamaz. Tanrı bunların tümünün üstündedir ve bizim onu tam olarak anlamamız mümkün değildir. Biz sadece onu bir şeylere benzeterek kısmen anlayabiliriz derler.</span></span></p>

  <p class="p1"><span> </span></p>

  <p class="p"><span><span>Bu açıklama bu şekliyle fena değilmiş gibi görünür ama aslında çok temel ve her şeyi çökerten bir eksiği vardır. O da Tanrı’nın gerçekten var olup olmadığı, ne olduğu ve nasıl olduğu bilinmeden bu açıklamanın yapılamayacak olmasıdır. Yani bu açıklamayı yapan kişi, Tanrı’nın hem var olduğundan hem de niteliklerinin neler olduğundan emin olmalıdır ki Tanrı hakkında bize o bilgileri versin. Yani bunları söyleyebilmesi için, bir kişinin zaten baştan Tanrı’yı görüp bilmesi ve algılaması gerekmektedir. Ve daha önemlisi Tanrı’nın bilinebilir olması gerekmektedir. Fakat kişi zaten Tanrı’yı açıklarken bilinemez diye açıkladığı için kendi içinde bir çelişkiye düşmektedir. Yani aslında ‘Ben bilinemez bir şeyi biliyorum’ demiş olmaktadır.</span></span></p>

  <p class="p1"><span> </span></p>

  <p class="p"><span><span>Hiç kimsenin, Tanrı’nın nasıl olduğunu, neye benzediğini ve var olup var olmadığını bilmeden, Tanrı’yla ilgili herhangi bir söylev vermesi mümkün değildir. Tanrı’nın nasıl olduğunu (veya nasıl olmadığını) açıklayan inançlıların, bu bilgiye nasıl ulaştıklarını da açıklamaları gerekmektedir. Bu bilgi bu kişilere malum mu olmaktadır? Yoksa onlar da başkalarından (din alimleri) mı duymaktadır? eğer ikincisiyse, o zaman bu alimler bu bilgilere nasıl ulaşmaktadır?</span></span></p>

  <p class="p1"><span> </span></p>

  <p class="p"><span><span><i class="calibre3">‘Evrenin sebebi’ ile ‘Tanrı’yı aynı şey zannetmek</i></span></span></p>

  <p class="p1"><span> </span></p>

  <p class="p"><span><span>Bu da inançlıların bir başka yanılgısıdır. Tanrı’nın neden var olduğuna dair kanıt getirirken, bir şeyi kanıtlamaya en çok yaklaştıkları nokta (ki burada da bir şey kanıtlayamazlar ama o ayrı konu), evrenin bir sebebi olması gerektiğidir. Fakat farz edelim ki bu kanıtlanmış olsun ve evrenin bir sebebi olması gerektiği ortaya çıksın. Bu yine de bu sebep Tanrı’dır demekle aynı şey değildir. İnançlı zihin her nedense sebebini bilmediğimiz bir şeyi ortaya çıkardığında Tanrı’yı kanıtladığını düşünür. İnançlının zihninde Tanrı bilinmeyen her şey için cevaptır. İşin garibi, kanıt bile gerektirmeyen bir cevaptır. Bir şeyin sebebi bilinmiyorsa, bu, o şeyin sebebinin göksel dinlerin Tanrı’sı olduğunun kanıtıdır.</span></span></p>

  <p class="p1"><span> </span></p>

  <p class="p"><span><span>Bu nasıl bir mantıktır siz düşünün. Her şeyden önce, eğer evrenin sebebi üzerine spekülasyon yapacaksak, Tanrı fikri kadar popüler olmayan pek çok açıklama da akla gelir. Bunlarla fazla karşılaşılmaması, bunların mantıksal açıdan Tanrı fikri ile eşdeğer olmamaları, hatta ondan daha mantıklı olmamaları anlamına gelmez. Nitekim Evrenin sebebi deyince, bu sebebin zeki ve amaç sahibi bir sebep olması bile gerekmez. Eğer aranan sadece bir sebepse, bu sanal bir parçacık veya boşlukta simetri kırılımına sebep olan bir kuantum dalgalanması bile olabilir.</span></span></p>

  <p class="p1"><span> </span></p>

  <p class="p"><span><span><i class="calibre3">Evrenin ardında zeka görmek ve bu zekayı Tanrı zannetmek</i></span></span></p>

  <p class="p1"><span> </span></p>

  <p class="p"><span><span>Bu yanılgı iki başlığa ayrılabilir aslında. Biri evrenin ardında zeka görmek, diğeri ise bu zekayı Tanrı zannetmek. Evrenin ardında zeka olup olmadığı ve evrenin bir tasarım ürünü olup olmadığına bu kitabın ilerleyen sayfalarında genişçe değineceğiz. Evrende yapılan objektif gözlemler, aslında ardında zeka olduğuna değil, tam tersi her şeyin kör bir şekilde işlediğine işaret eder.<span> </span></span></span></p>

  <p class="p1"><span> </span></p>

  <p class="p"><span><span>Fakat farz edelim ki evrenin ardında zeka var. Bu yine de bu zekanın Tanrı olduğu anlamına gelmez. Bu zeka, bir uygarlığın kolektif zekası olabilir veya insanlığın günümüzdeki uygarlığını yaratan zekanın çok uzak gelecekte alacağı biçim olabilir. (Örneğin, belki de insanlık çok uzak gelecekte öyle bir düzeye ulaşacak ki, zamanda geri gidip evreni yaratacak). Ya da başka bir şey olabilir. Bu spekülasyonlara mantıksız deyip kenara atmadan önce, Tanrı ve göksel dinlerin masallarının ne derece mantıklı olduğunu bir düşünün. Gökte bir yerlerde yaşayan ve koca evreni insanlar için yaratıp, bir de cennet ve cehennem yaratan, insanları günah işlemeye eğilimli yaratıp, sonra işliyorlar diye cezalandıran, kendi varlığını çok açıkça göstermeyip, sonra da inanmıyorlar diye suçlayan bir sadist hükümdar fikri mi daha mantıklıdır, yoksa yukarıdaki spekülasyonlarda dile getirilen zeka türleri mi?</span></span></p>

  <p class="p1"><span> </span></p>

  <p class="p"><span><span>Hem zaten, evrenin ardında zeka olduğu anlaşılsa bile, bu cevaptan çok soru yaratır. O zaman o zekanın kökeni, nasıl ortaya çıktığı vs açıklanmalıdır.</span></span></p>

  <p class="p1"><span> </span></p>

  <p class="p"><span><span><i class="calibre3">Cevapları bilmek zorunda olduğumuzu ve cevapların her zaman bilinebileceğini zannetmek</i></span></span></p>

  <p class="p1"><span> </span></p>

  <p class="p"><span><span>Evrenin kökeni ve hayatın anlamıyla ilgili temel soruların cevaplandırılmasını mümkün ve zorunlu görür inançlı. Bu soruların cevaplandırılabilmesi elbette güzel olurdu ama bu bir temennidir sadece. Bu temenniyi gerçek zannetmek ve gerçekten de bu soruların doğru cevaplarına uygarlığımızın bugünkü düzeyinde eksiksiz ve tartışmasız ulaşılabileceğini zannetmek ve daha ilginci, bu cevaba zaten sahip olunduğunu zannetmek başka bir yanılgıdır. Bilinçli insanın, bu tür temel konularda bilinmeyenlerle yaşamayı öğrenmesi gerekmektedir. Yoksa doğru cevap diye uydurma bazı cevaplarla kendini kandıracaktır.</span></span></p>

  <p class="p1"><span> </span></p>

  <p class="p"><span><span><i class="calibre3">Yokluğu varlıktan öncelikli görmek ve varlığın ille de yokluktan çıkması gerektiğini zannetmek</i></span></span></p>

  <p class="p1"><span> </span></p>

  <p class="p"><span><span>İnançlı yokluğu temel durum görür ve varlığın ondan çıkması gerektiğini düşünür. Bu önyargıya dinlerdeki yoktan yaratma/yaratılma fikri yol açmaktadır. Halbuki, prensip olarak yokluğun daha temel ve daha öncelikli durum kabul edilmesinin bir zorunluluğu yoktur. Varlık da tek başına yokluk kadar temel bir durumdur, daha doğrusu bu ikisi iç içedir ve yokluk olmadan varlık, varlık olmadan ise yokluk anlaşılamaz.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Tanrı deyince ne kastettiğini bildiğini zannetmek</i></span></span></p>

  <p class="p1"><span> </span></p>

  <p class="p"><span><span>İnançlılar, Tanrı deyince ne kastettiklerini bildiklerini zannederler. Halbuki Tanrı kavramı, ilk ortaya çıktığından beri, ne anlama geldiği belirsiz, bulanık, çelişkili ve anlaşılmaz bir kavramdır. Tanrı için söylenen şeyler birbiriyle çelişir ve bir kısmı da mantığa aykırıdır. Fakat bu durumu açıklamak için inançlılar bizim algı kapasitemizin ve zihinsel yeteneklerimizin Tanrı’yı anlamaya yetmeyeceğini söylerler. Tabii bunu dediklerinde de yukarıda bahsettiğimiz ikinci yanılgıya düşmüş olurlar.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Tanrı’nın varlığının kanıtlanabileceğini zannetmek</i></span></span></p>

  <p class="p1"><span> </span></p>

  <p class="p"><span><span>Her insanın içinde az ya da çok bilimsel kaygılar vardır ve bu yüzden inançlılar Tanrı’nın varlığının kanıtlanabileceğini düşünmek isterler. Daha doğrusu, varlığını kanıtlayarak inandıklarını düşünmek isterler. Halbuki, konuyla biraz yakından ilgilenen herkes, ki buna teologlar da (hatta özellikle onlar) dahil, doğaüstü olduğu, tam anlaşılmaz olduğu ve algı alanımızın dışında olduğu söylenen metafizik bir kavramın varlığının kanıtlanamayacağını görür.</span></span></p>

  <p class="p1"><span> </span></p>

  <p class="p"><span><span><i class="calibre3">Tanrı’nın var olduğunu kanıtlamanın, dinlerin ilahi olduğunu kanıtlamakla aynı anlama geleceğini zannetmek</i></span></span></p>

  <p class="p1"><span> </span></p>

  <p class="p"><span><span>Bu da çok yaygın bir yanılgı inançlılar arasında. Bu iki fikir arasında bir uçurum var normalde. (Evrene sebep olan bir güç tanımlayıp buna Tanrı demekle, bu Tanrı’nın dinlerin bahsettiği Tanrı olduğu ve bizlere kitaplar, peygamberler gönderdiğini düşünmek arasında). Ama her nedense bu eksiklik gözlerine çok fazla batmaz inançlıların. Bu sorunu fark ettiklerinde, deist oluyorlar zaten.</span></span></p>

  <p class="p1"><span> </span></p>

  <p class="p"><span><span><i class="calibre3">Bir inancın popülerliğinin doğruluğunu gösterdiğini zannetmek</i></span></span></p>

  <p class="p1"><span> </span></p>

  <p class="p"><span><span>İnançlılar, farkında olmasalar da, aslında topluma uydukları için inanırlar. Toplumda yaygın olan bir fikirden şüphe etmemek insan psikolojisinin yarattığı bir yanılgıdır. İnsanların çoğunun Tanrı’ya inanmasını, bu inancın doğruluğuna bir kanıt gibi görmeleri çok ilginç bir yanılgı örneğidir inançlılarda.</span></span></p>

  <p class="p1"><span> </span></p>

  <p class="p"><span><span><i class="calibre3">Gerçekten kafa yorarak ve bilinçli bir şekilde inandıklarını zannetmek</i></span></span></p>

  <p class="p1"><span> </span></p>

  <p class="p"><span><span>Bu da yukarıdaki maddeyle ilişkili bir yanılgıdır. Din ve inanç konuları düşünüldüğünde ilk anda akla gelen birkaç nokta üzerine çok az da olsa kafa yormuş olmayı, bu konuları incelemiş olmak ve bilerek, araştırarak, bilinçli şekilde inanmak zannederler. Halbuki, toplumdan hazır aldıkları inançları devam ettirmektedirler. Gerçek sorgulama daha yoğun bir çabayı ve her şeyden önce daha derin bir araştırmayı gerektirir.</span></span></p>

  <p class="p1"><span> </span></p>

  <p class="p"><span><span><i class="calibre3">Ateist olmak için Tanrı’nın var olmadığının kanıtlanması gerektiğini zannetmek</i></span></span></p>

  <p class="p1"><span> </span></p>

  <p class="p"><span><span>İnançlılar, ateistlerin bir iddia ile gelmediğini, asıl iddia sahibi tarafın kendileri olduğunu bir türlü anlayamazlar. Pek çok inançlı, ısrarla, ateistlerden ateist iddialara kanıt ister. Tanrı’nın var olmadığını kanıtlamalarını talep ederler örneğin ateistlerden. Halbuki, ateist açısından konu farklıdır. Ateist için iddia sahibi taraf karşı taraftır ve inançlının inancını kanıtlaması gerekir. Eğer inançlı, inancını kanıtlayamazsa, iddiasına inanmanın bir anlamı kalmaz. Ateist karşı tarafı çürütmek zorunda değildir. Sadece karşı tarafın iddiasının desteksiz olduğunu göstermesi yeterlidir ateistin. Bir ateist için, inançlının ‘Tanrı’nın var olmadığını kanıtla’ demesi, ‘Noel Baba’nın var olmadığını kanıtla’ demekten farksızdır. Ateist, kanıtlama yükümlülüğünün kendisinde değil, karşı tarafta olduğunu görür. Birisi eğer Noel Baba’nın var olduğunu iddia ediyorsa, bu iddiasını kanıtlamak onun görevidir. Kimse bütün ömrünü olmayan şeylerin olmadığını kanıtlamaya uğraşarak geçiremez. Bir şeyin olduğu iddia ediliyorsa, iddia sahibinin bunu kanıtlaması gereklidir. Kanıtlayamadığı takdirde, fikrinin Noel Baba masalından veya 7 başlı ejderhanın var olduğu iddiasından farkı kalmaz.</span></span></p>

  <p class="p1"><span> </span></p>

  <p class="p"><span><span><i class="calibre3">Kuran'da mucize olabileceğini zannetmek</i></span></span></p>

  <p class="p1"><span> </span></p>

  <p class="p"><span><span>Bu da çok safça bir düşüncedir. Her nedense bütün dünyada sadece kendilerinin bu mucizelere tanık olduğunu görmezler. Kuran'da gerçekten mucize olsa, bunun insanlığın dikkatinden kaçmayacağını, dünya üzerinde çeşitli konulara kafa yoran çok zeki insanlar olduğunu ve bu kişilerin kolay kolay kül yutmayacağını bir türlü anlayamazlar. Her nasılsa, Kuran’daki bu mucizelerin dikkatlerden kaçtığını ve ancak kendileri bahsederse insanların göreceğini zannederler. Örneğin yabancı uzmanlar arasında da kuranı veya diğer dinlerin kutsal metinlerini okuyup inceleyen uzmanlar olabileceğini ve bu kitaplarda olağanüstü bir durum olsa, bunun bugüne dek keşfedilmeden kalamayacağını bir türlü göremezler. Bu bence Müslüman inançlıların en saf yanılgılarından biridir.</span></span></p>

  <p class="p1"><span> </span></p>

  <p class="p"><span><span><i class="calibre3">Kuran’ın gerçekten elle tutulur ve kendi içinde tutarlı bir kitap olduğunu zannetmek</i></span></span></p>

  <p class="p1"><span> </span></p>

  <p class="p"><span><span>Bu ise, inandığı kitabı okumamaktan ve bilmemekten kaynaklanır. Zannederler ki, Kuran iyi bir kitaptır da, inanmayanlar sadece delil eksikliğinden inanmaz. Halbuki Kuran binlerce yıl öncesinin mentalitesini yansıtan bir kitaptır. Elle tutulur yanı yoktur. Kendileri objektif bir gözle okusalar, hatta bırakın objektif gözü, açıp okusalar, bu kitaptaki pek çok saçmalığı ve ilkelliği kendileri de göreceklerdir.<span> </span></span></span></p>

  <p class="p1"><span> </span></p>

  <p class="p"><span><span><i class="calibre3">Evrim teorisinin inanıp inanmama kategorisinde bir şey olduğunu zannetmek</i></span></span></p>

  <p class="p1"><span> </span></p>

  <p class="p"><span><span>Son olarak, pek çok inançlı, evrim teorisini de dinlerde olduğu gibi inanıp inanmama kategorisinde değerlendirirler. Meselenin, delil, gözlem, bilimsel doğrulama yöntemleri vs gibi yönlerini görmezler. Bu da bilimi ve bilimin yöntemini bilmemekten kaynaklanır. Bilmezler ki, bilimde teoriler tercihe göre kabul veya red edilmez, bilimde karşıt görüşlüleri bile ikna edecek düzeyde somut kanıt ortaya çıkmadan bir fikir benimsenmez. Dolayısıyla evrim teorisi gibi bilimin yerleşik teorilerinden birinin konuyla gerçekten teknik düzeyde ilgilenen hemen hemen herkesi ikna edecek düzeyde delili vardır. İnançlılar bunu bilmezler ve bu yanılgıları da yukarıdaki tüm yanılgılarda olduğu gibi, şartlanma ve bilgisizlikten kaynaklanmaktadır.</span></span></p>

  <p class="p1"><span> </span></p>
</body>
</html>
