<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ateizmi Anlamak</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p1"><span> </span></p>

  <p class="p"><span><span><b class="calibre1">8. BÖLÜM</b></span></span></p>

  <p class="p1"><span> </span></p>

  <p class="p"><span><span><b class="calibre1">SONSÖZ</b></span></span></p>

  <p class="p1"><span> </span></p>

  <p class="p"><span><span><b class="calibre1">Dini inanç ve çocuksu insan</b></span></span></p>

  <p class="p1"><span> </span></p>

  <p class="p"><span><span>Sigmund Freud dini inancı yetişkinlerin çocuksu bir yönü olarak görmüştü. Bu çocuksuluğun üstesinden gelinmesi gerektiğini, insanların ilelebet çocuk olarak kalamayacağını, eninde sonunda acımasız hayatla yüzleşmek zorunda kalacaklarını söylemişti. Aynı zamanda da dini ‘insanlığın evrensel obsesif nevrozu’ olarak tanımlamıştı. Dr. Faber ise göksel dinlerin her şeye kadir ‘Ebeveyn Tanrı’ anlayışı yüzünden insanların dinsel açıdan gerçekten de ömür boyu birer çocuk olarak kaldıklarını söylemişti.</span></span></p>

  <p class="p1"><span> </span></p>

  <p class="p"><span><span>Çocukluk dönemi gelişimi ile ilerideki dinsel imgeler ve davranışlar arasındaki bağlantı, çok uzun süre önce psikologların dikkatini çekmişti. Anne ve babanın çocuğa karşı tavırları, ihtiyaçlarını karşılaması, onu koruması, gerektiğinde azarlayıp cezalandırması vs gibi ilk tecrübeler ileride gelişecek Tanrı imgesi ve dinsel düşüncenin temellerini atmaktaydı. Bebeğin ağlaması, yardım istemesi, ‘dua’nin ilk örneklerini, ve her şeye kadir anne ya da babanın çocuğun ihtiyacını karşılaması da ‘Tanrı imgesi’nin ilk örneklerini oluşturmaktaydı.</span></span></p>

  <p class="p1"><span> </span></p>

  <p class="p"><span><span>Dini inanç, gerçekten de insanların çocuksu bir yönü. Çevrenizde karşılaştığınız ve hemen hemen her konuda gayet olgun ve mantıklı düşünen ve davranan yetişkin insanlar, konu dine ve dini inançlara gelince, birden çocuk gibi düşünmeye ve davranmaya başlayıveriyorlar. Kendi çocuklarına anlattıkları hayali masallardaki saçmalıklara eşdeğer, belki onlardan daha bile saçma ve çocukça fikirlere, hikayelere, kavramlara kolayca inanıveriyorlar. Çocukların kolayca düştüğü, muhakeme yetersizliği, ya da düşünme yetisinin zayıflığı sebebiyle sergiledikleri, fakat çocuklarda gayet şirin ve masumca görünen düşünce yanlışlarına ve mantıksızlıklara, konu din olunca yetişkin insanlar da çok kolay düşüveriyorlar. Beyinleri duruyor sanki din söz konusu olunca.</span></span></p>

  <p class="p1"><span> </span></p>

  <p class="p"><span><span>Kendi çocukları, diyelim bir kediye eziyet ediyorsa, mesela önce ona yiyecek gösterip sonra da yiyeceğe hamle yaptığı zaman kediyi cezalandırıyorsa, bunun ne kadar cani ve acımasız bir davranış olduğunu, olgun bir bireyin böyle bir davranış sergilememesi gerektiğini görüyor ve çocuklarını bu yönde eğitmeye çalışıyorlar, fakat inandıkları Tanrı imgesinin insanlara yaptığı şeyin prensip olarak aşağı yukarı bunun aynısı olduğunu görmüyor, görseler de bunu garipsemiyorlar. Böyle bir tuhaf tavrı, o derece yüce olduğuna inandıkları bir varlığa yakıştırıp yakıştırmayacaklarının analizini bile yapmaktan kaçınıyorlar. Hele ki, kedinin içgüdüsü ona eziyet eden çocuğun kontrolü dışında. Halbuki Tanrı örneğinde o içgüdüyü de aynı Tanrı'nın yarattığına inanıyorlar, fakat hala olayda bir gariplik görmüyorlar. O derece yüce ve becerikli olduğuna inandıkları bir varlığın, bu kadar saçma, çocukça ve sadistçe tavırlar sergilememesi gerektiğini, bu tabloda bir yanlışlık olduğunu görmüyor, görmek istemiyorlar.</span></span></p>

  <p class="p1"><span> </span></p>

  <p class="p"><span><span>Hayvanlar ve insan arasındaki biyolojik benzerlikleri kendi gözleriyle görüyor, hele de maymunların insana benzerliğine her hayvanat bahçesine gittiklerinde birinci elden tanık oluyor, fakat insanın daha ilkel canlılardan türemiş olduğunu söyleyen evrim teorisinin saçma, insanın çamurdan yaratıldığı ve tüm insanlığın Adem ve Havva'nin çocuklarının birbiriyle yatması yoluyla türediği gibi bir fikrin daha mantıklı olduğuna inanabiliyorlar.</span></span></p>

  <p class="p1"><span> </span></p>

  <p class="p"><span><span>Kendilerinden para sızdırmaya kalkan bir üçkağıtçının anlattığı hikayedeki çelişkileri anında saptayabiliyor, fakat her şeye kadir bir Tanrı fikrinin içinde taşıdığı çelişkileri, bu kavramın paradoksal yapısını görmüyor, görseler de bu konuyu kurcalamıyorlar.</span></span></p>

  <p class="p1"><span> </span></p>

  <p class="p"><span><span>Çocukları okulda duyduğu gerçekdışı ve korkutucu şehir efsanelerinden etkilenip gece uyuyamazsa, ona bu hikayelerin saçmalıklarını, yanlış yönlerini gösterebiliyor, çocuklarını rahatlatmak için yalan yanlış anlatılan bu hikayelerin gerçek dışı olduğunu gösterecek her türlü ayrıntıyı bir dedektif titizliğiyle analiz edebiliyor, fakat konu dinsel hikayelere, cinlerin varlığına, şeytana ve zebanilere gelince, çocuklardan daha korkak birer birey haline geliveriyorlar.</span></span></p>

  <p class="p1"><span> </span></p>

  <p class="p"><span><span>Çocukları dökülen dişlerini yastık altına koyup, ertesi sabah diş perisinden para ya da hediye bekleyince, bu davranışın çocuksu yönünü görüyor, onları mutlu etmek için gerekirse peri yerine kendileri çocuklarına birer küçük hediye alabiliyor, fakat kendileri her sıkıştıklarında Tanrı'ya dua ederken, yastığının altına diş saklayıp umut eden bir çocuktan farksız bir tavır sergilediklerini görmüyorlar.</span></span></p>

  <p class="p1"><span> </span></p>

  <p class="p"><span><span>Para harcamaları gereken her konuda son derece dikkatli davranıp, her ayrıntı için delil isterken, kendilerine kanıt sunamayan bir kişiye beş kuruş para kaptırmazken, konu dinsel hikayeler olunca hiçbir ayrıntı için kanıt istemiyor, delilsiz bir şeylere inanmayı konu din olduğunda doğal buluyorlar.</span></span></p>

  <p class="p1"><span> </span></p>

  <p class="p"><span><span>Gazetede okudukları bir makalenin içinde yer alan çelişkileri görüp, zeki bir uzman edasıyla bu politik konuları en ince ayrıntısına kadar analiz edebiliyor, fakat Kuran ayetlerinde yer alan saçmalıkları ve çelişkileri kuranı okusalar bile görmüyor, bunların her nedense anlamına erişemeyeceğimiz derin ve ilahi anlatımlar olduklarına inanabiliyorlar.</span></span></p>

  <p class="p1"><span> </span></p>

  <p class="p"><span><span>Kendi çocuklarına ‘sen en zeki, en güçlü çocuksun’ dediklerinde çocuğun buna nasıl inanıp da mutlu olduğunu görüyor, her şeye bu kadar kolay inanmasını onun çocuksu saflığına verebiliyor, fakat konu insanlığın evrende Tanrı'nın halifesi olarak yaratıldığı ve melekler ve cinlerin bile üzerinde yer aldığı, Tanrı'ya en yakın varlık olduğu gibi bir fikrin saçmalığını görmüyor, evrenin büyüklüğü ve güneş sisteminin aleladeliğini görüp bilseler bile evrende insanın yeri konusunda bu tabloda bir terslik olduğunu fark edemiyorlar.</span></span></p>

  <p class="p1"><span> </span></p>

  <p class="p"><span><span>Daha düşününce bu tür pek çok örnek bulunabilir. Şurası bir gerçek ki, konu din olunca, yetişkin insanların en zekileri bile, eğer inançlı iseler, bir çocuktan daha bile çocuk olabiliyorlar.</span></span></p>

  <p class="p1"><span> </span></p>

  <p class="p"><span><span><b class="calibre1">Dini inanç toplumsal bir hezeyan mıdır?</b></span></span></p>

  <p class="p1"><span> </span></p>

  <p class="p"><span><span>Dini inanç ile toplum psikolojisinin daha başka yönleri arasında benzerlikler bulunmakta, ki bu bence şaşırtıcı değil.</span></span></p>

  <p class="p1"><span> </span></p>

  <p class="p"><span><span>Bir belgeselde ilginç bir deney izledim. Bir grup üniversite öğrencisini bir odaya toplayıp, 20 dolarlık bir banknotu açık arttırmaya çıkardılar. 1 dolardan başlattılar açık arttırmayı, ve 20 dolarlık banknotu en fazla parayı verene satacaklarını ilan ettiler. Fakat bir ufak kural koydular. İkinci büyük meblağı teklif eden kişi, yani açık arttırmayı kaybeden kişi teklif ettiği miktarı ödeyecek fakat karşılığında bir şey almayacak. Sadece kazanan kişi, yani en yüksek miktarı teklif eden kişi, teklif ettiği parayı verip, 20 dolarlık banknotun sahibi olacak.</span></span></p>

  <p class="p1"><span> </span></p>

  <p class="p"><span><span>Açık arttırmanın sonucunda, 20 dolarlık banknotu odadakilerden birine 28 dolara sattılar. İkinci gelen kişi ise 26 dolar kaybetti.</span></span></p>

  <p class="p1"><span> </span></p>

  <p class="p"><span><span>20 dolarlık bir banknota, 26 ya da 28 dolar ödemeye insanı iten psikoloji nedir?</span></span></p>

  <p class="p1"><span> </span></p>

  <p class="p"><span><span>Ya da ABD'deki son emlak krizinde örneğin, pek çok kişi ev fiyatlarının fahiş bir şekilde yükseldiğini, aslında bu fiyatların gerçekçi olmadığını açıkça görmelerine rağmen ev aldılar. Pek çok kişi piyasanın gerçeği yansıtmadığını görmesine rağmen, hatta piyasaya girmek için uzun süre direnip dışarıda durmaya çalışmalarına rağmen, sonunda toplumsal baskıya dayanamayıp fahiş fiyatlara ev satın aldılar. Neden? Çünkü herkes yapıyordu. Birilerinin sadece 5 yıl önce 100 bin dolar eden evleri 200 bin dolara alıp, 6 ay sonra da 250 bin dolara sattığını gören insanlar, ‘Ben niye bu fırsatı kaçırayım?’ diye düşünerek, fiyatların gerçekçi olmadığını bile bile bu işe kalkıştılar.</span></span></p>

  <p class="p1"><span> </span></p>

  <p class="p"><span><span>Ya da ‘linç’ denen olayın psikolojisini düşünün. Yargılamadan ve suçluluğu kanıtlanmadan bir insanı cezalandırmanın yanlışlığını herkes bilmesine rağmen, linç olaylarına sıkça rastlanır değil mi? Öfkeli bir kalabalığın hışmına uğrayan insanlar bazen haksız yere, bazen ise suçlu olsalar bile suçlarının gerektirdiğinden çok daha acımasızca linç edilirler. Bu linç olayına karışan pek çok insanı ayrı olarak bağımsız bir şekilde sorguya çekseniz, yaptığının yanlış olduğunu itiraf edecek ve normal koşullarda ne böyle bir şeye kalkışacağını ne de başkalarına salık vereceğini açıkça ifade edecektir. Fakat linç olayının cereyanı sırasında, insanın tüm vicdan, sağduyu, üst düzey muhakeme vs türü nitelikleri sekteye uğruyor, bir bakıma baypas ediliyor sanki. Çevredeki topluluğa uymak, bu derece büyük bir motivasyon olabiliyor.</span></span></p>

  <p class="p1"><span> </span></p>

  <p class="p"><span><span>Bunların pek çok başka örnekleri var. ABD'de 1929'daki borsa krizi ve hemen hemen tüm benzer krizler, Hollanda'da zamanında lalelerin fiyatlarının aşırı yükselmesi ve o tür bir dönem yaşanması, hatta Nazizm ve faşizm gibi ideolojilerin toplumda destek bulup güçlenebilmeleri vs hep insanların benzeri psikolojik handikaplarının ürünü olan olaylar.</span></span></p>

  <p class="p1"><span> </span></p>

  <p class="p"><span><span>Sosyal bir varlık olan insan için, dahil olduğu toplulukta çoğunluğun yaptığı şeyleri yapmaya direnmek çok zordur. Gördüğünüz gibi bu yanlışlığı açıkça görülen olaylar için bile geçerli.</span></span></p>

  <p class="p1"><span> </span></p>

  <p class="p"><span><span>İşte insanoğlunun bu özelliği ile dinleri din yapan ve yaygınlaştıran, bu derece akla ve mantığa aykırı olmalarına rağmen toplumlarda bu derece yayılmalarına imkan veren özellik, insan psikolojisinin aynı özelliğidir.</span></span></p>

  <p class="p1"><span> </span></p>

  <p class="p"><span><span>Bu, insanların kendilerininkinden farklı dinlere ait saçma ve mantık dışı yönleri çok rahat görebilmeleri, fakat konu kendi dinlerine gelince çocuk masallarından bile daha saçma şeylere inanabilmelerinden bellidir. Hatta bu gerçek, dini inancın yukarıda bahsettiklerimize benzer türde bir toplumsal hezeyan olduğunun kanıtıdır.</span></span></p>

  <p class="p1"><span> </span></p>

  <p class="p"><span><span>Bir Müslüman inançlıya, kuranda geçen bir saçmalığı İncil’de geçen bir şeymiş gibi anlatarak bu gerçeği test edebilirsiniz. İncil’de geçtiğini düşündüğü sürece, bu saçmalıkları sizin kadar açık şekilde görecek ve sizinle birlikte bunlara gülecektir. Ama sonra bunun aslında Kuran’dan alınma bir ifade olduğunu kendisine söylerseniz, hatta Kuran’ı açıp gösterirseniz, bu sefer 180 derece dönüş yapacak, ve bu ifadeyi nasıl akla ve mantığa uydurabileceğinin muhakemesini yapmaya çalışacaktır.</span></span></p>

  <p class="p1"><span> </span></p>

  <p class="p"><span><span>İnancını akıl ve mantık ekseninde savunmaya çalışanların işi zordur. Çünkü bu imkansız bir şeydir. Bahane bulmaya çalıştıkça veya inançlarını rasyonalize etmeye çalıştıkça daha da batarlar.</span></span></p>

  <p class="p1"><span> </span></p>

  <p class="p"><span><span>Bu yüzden, bilinçli bir inançlının inancın asıl yönünün ne olduğunu görüp, konuyu akıl ve mantık ekseninden uzaklaştırmaya çalışması, konuyu ‘kalp gözü’, ‘iman’ vs gibi yönlere çekmesi gerekir. Çünkü, pek çok inançlı belki farkında değildir ama inancı savunmanın aslında tek yolu budur. Aslında bu bile zayıf bir savunudur, ama bundan da başka yolu yoktur.</span></span></p>

  <p class="p1"><span> </span></p>

  <p class="p"><span><span>Dini inançtaki mantıksızlıklar ve saçmalıklar saymakla bitmez. Bu kitapta daha önce de bahsettiğim, internetteki çeşitli tartışma platformlarının arşivleri, dinlerdeki saçmalıkların bulunup su yüzüne çıkarılmasının örnekleri ile doludur. Ateizm bu şekliyle insanoğlunun sağduyusuna ve üst beyin işlevlerine hitap eder. Fakat din maalesef insanoğlunun bu yönünden güç alan bir olay değildir. Bu yüzden de bu yolla kendisi ile başa çıkılamamaktadır.</span></span></p>

  <p class="p1"><span> </span></p>

  <p class="p"><span><span>Bu yüzden ateizmin, dini din yapan insan psikolojisinin bahsettiğimiz yönlerini kullanmadıkça ve benzer bir toplumsal hareket halini almadıkça, dinlerle toplumsal açıdan aynı eksende mücadele etmesi mümkün değildir. Sayı olarak, destek olarak vs her zaman daha zayıf kalmaya mahkumdur. Ama entelektüel alanda, ateizm her zaman ezici bir şekilde güçlü olacaktır.</span></span></p>

  <p class="p1"><span> </span></p>

  <p class="p"><span><span>İşte bazı yeni ateistlerin bir türlü anlayamadığı ve anlam veremediği olayın açıklaması budur. Ateistforuma katılan pek çok genç arkadaşın kafasında aynı sorular mevcuttur, dinlerin saçmalığını görmeye başlayan bu kişiler hemen sormaya başlar, peki neden bu kadar çok kişi bu saçmalıklara inanıyor diye.</span></span></p>

  <p class="p1"><span> </span></p>

  <p class="p"><span><span>Bu konuları yeni incelemeye başlayan pek çok kişi, dinlerin bu derece de saçma ve mantıksız olacağına inanmak istemezler. İnsanların bu derece kör olabileceklerine, kendilerini bu kadar kolay kandırabileceklerine inanmak istemezler.</span></span></p>

  <p class="p1"><span> </span></p>

  <p class="p"><span><span>Ama inanç konusuna gelince insanoğlu aslında bu kadar irrasyoneldir. Çünkü dini inanç insanların rasyonel yönünün değil, çevreye uyma güdülerinin ürünü olan duygusal ve psikolojik yönünün bir ürünüdür.</span></span></p>

  <p class="p1"><span> </span></p>

  <p class="p"><span><span><b class="calibre1">Din neden yok olup gitmedi?</b></span></span></p>

  <p class="p1"><span> </span></p>

  <p class="p"><span><span>Dinlerin temel işlevi bir toplum oluşturmak, bir cemaat oluşturmaktır.</span></span></p>

  <p class="p1"><span> </span></p>

  <p class="p"><span><span>İnsanlar yaşadıkları topluma olan aidiyet duygularını din yoluyla yaşıyorlar. Kişiler arasındaki manevi bağı dini törenler, ibadetler, alışkanlar ve gelenekler kuruyor. Bu yüzden olay dinlerin bünyesinde olan o eski zamanlardan kalma ilkel inançlardan ibaret değil.</span></span></p>

  <p class="p1"><span> </span></p>

  <p class="p"><span><span>Her dinin mensubu için başka bir dine ait ilkel inançların saçmalığı ve ilkelliği aşikardır. İnsanlar sadece kendi yetiştikleri dinin ilkel inançları konusunda kör oluyorlar. Çünkü işin o kısmını umursamıyorlar. Zaten meşgul olan günlük hayatlarında işin o kısmını es geçiyorlar ve dinin kendi işlerine yarayan, cemaat oluşturan o birleştirici yönüne odaklanıyorlar. Ayrıca, kendi dinlerinin ilkel inançlarına ya kulaklarını tıkayıp gözlerini yumuyorlar, ya da o konuya gelince üst düzey beyin fonksiyonlarını baypas edip dinin günlük hayatta kendilerine faydalı gelen yönleriyle daha fazla ilgileniyorlar. Pek çok kişi dini inançlarının günümüz bilimi, teknolojisi ve bilgi birikimiyle uyuşmayan yönlerini görmek, bilmek, duymak bile istemiyor. Zaten bu yüzden de din değişiyor, gelişiyor. Bugünün Türkiye'sinde yaşanan İslam, bırakın 1000 yıl öncesini, 60 yıl öncesinin İslam’ı bile değil.</span></span></p>

  <p class="p1"><span> </span></p>

  <p class="p"><span><span>Daha Osmanlı yıkılalı ne kadar oldu ki? 100 yıl bile olmadı. Osmanlıda harem uygulaması vardı. Cariyeler, köleler vardı. 4 kadına kadar eş alma uygulaması, kadınların şahitliğinin erkeklerin yarısı olması, mirastan kadınların az pay alma uygulaması hukukta yer alıyordu. Yargıçlar yerine kadılar vardı. Bugün bunların hangisini toplum normal karşılar? Kim kölelik ve cariyelik uygulamasına sıcak bakabilir?</span></span></p>

  <p class="p1"><span> </span></p>

  <p class="p"><span><span>TV’deki ‘Muhteşem Yüzyıl’ dizisinde padişahların haremleri ve cariyeleri olduğu gösteriliyor diye, bunu Osmanlı'ya ve dinimize iftira diye niteleyen ve öyle inanan saf dinci insanlarımız bile olmadı mı çok yakın geçmişte?</span></span></p>

  <p class="p1"><span> </span></p>

  <p class="p"><span><span>Asıl savaş medyayı, aydın kesimi ve yönetimi kontrol edebilmektir. Yani yığınları kontrol eden kurumları ve mekanizmaları kontrol etmek. Tarihte bu kurumlar ve mekanizmalar ne şekilde ve kimler tarafından kontrol edildiyse, o yönde değişiklik olmuştur toplumda.</span></span></p>

  <p class="p1"><span> </span></p>

  <p class="p"><span><span>Ateistler olarak toplumu etkileme şansımız varsa, bu ancak o kurumları etkilemek yoluyla olabilir. Ki o bile pek kolay değil. Çünkü onların kontrolünde rekabet keskin. Ateistlere ekmek yedirmezler o konuda. O kurumların kontrolü ekonomik düzen ve siyasal yapı gibi meseleleri de etkilediği için, parası ve gücü çok olanlar arasında büyük bir rekabet var o konuda. Dinlerin toplumu kontrol etmede ideal birer araç olmaları sebebiyle, zaten o tepe için mücadele edenlerin işine de geliyor dinin etkisinin devam etmesi. Dolayısıyla, ateizmin o doğruyu topluma haykırmaya niyetli naif amacına yer yok o acımasız güç mücadelesinde.</span></span></p>

  <p class="p1"><span> </span></p>

  <p class="p"><span><span>Onun için bizim dediğimiz olmuyor ve onun için biz haklı da olsak bilen, umursayan, kaale alan olmuyor.<span> </span></span></span></p>

  <p class="p1"><span> </span></p>

  <p class="p"><span><span><b class="calibre1">İman konusunda fikir değiştirmek</b></span></span></p>

  <p class="p1"><span> </span></p>

  <p class="p"><span><span>Ateistforum'da sıkça rastladığım bir eğilimden bahsetmek istiyorum.</span></span></p>

  <p class="p1"><span> </span></p>

  <p class="p"><span><span>Pek çok katılımcıdan arada bir duyuyoruz, ‘Ben agnostiktim ama deist oluyorum galiba’, ya da ‘Bir süredir ateistim ama içime kurt düştü, Tanrı var mı acaba?’ vs gibi ifadeler.</span></span></p>

  <p class="p1"><span> </span></p>

  <p class="p"><span><span>Elbette insanlar fikirlerini değiştirebilir, yeni ortaya çıkan gelişmelere göre veya yeni öğrendiği bilgilere göre bazı konulardaki pozisyonunu değiştirebilir. Bunda garip bir taraf yok.</span></span></p>

  <p class="p1"><span> </span></p>

  <p class="p"><span><span>Ama forum genelinde gözlediğim bu tür eğilimlerin genellikle insanların kendilerini ifade edecek etiketi seçmekte aceleci davranmalarından kaynaklandığını düşünüyorum.</span></span></p>

  <p class="p1"><span> </span></p>

  <p class="p"><span><span>Bu kişiler zaten kendilerine agnostik veya ateist demeye erken başlamış kişilerdir bana göre. Ateistforumdaki çeşitli başlıkları inceleyip, dinlerin insan yapısı olduğunu görmek kolaydır. İnsanlar bir kez dinlerin insan yapısı olduğunu gördüklerinde bazıları hemen ben ateist oldum ya da agnostik oldum demeye başlıyor ki bu bana göre henüz olgunlaşmamış, erken ifade edilmiş bir tavır oluyor. Ondan sonra bu kişiler çeşitli tartışmalarda karşılaştıkları bazı argümanlardan sonra, ya da kendi düşüncelerinin ürünü bazı gerekçelere dayanarak pozisyon değiştirdiklerini ifade ediyorlar.</span></span></p>

  <p class="p1"><span> </span></p>

  <p class="p"><span><span>Her şeyden önce anlaşılması gereken temel konu bence inancın kökeninin zihinsel eylemler ve muhakemeler değil, sosyal ve psikolojik faktörler olduğudur. Bu yüzden fikren dinlerden veya Tanrı inancından vazgeçmek, her zaman bunun için gerekli psikolojik olgunluğu da beraberinde getirmiyor.</span></span></p>

  <p class="p1"><span> </span></p>

  <p class="p"><span><span>Bir diğer sorun ateist ve agnostik pozisyonların gerekçesini anlamadaki yetersizliktir bana göre. Özellikle de ateizmin tanımını ve tam olarak ne olduğunu anlayıp takdir etmedeki eksiklik.</span></span></p>

  <p class="p1"><span> </span></p>

  <p class="p"><span><span>Bir kişinin kendisine ateist demesi için, ne evrenin ve hayatın kökeni gibi soruların cevabını vermiş olması şarttır, ne de Tanrı'nın var olmadığını kesin anlaması şarttır.</span></span></p>

  <p class="p1"><span> </span></p>

  <p class="p"><span><span>Ateist olarak nitelendirilmek için gerekli ve yeterli koşul, kişinin Tanrı diye bir şeyin var olduğunu düşünmek için ortada geçerli bir sebep olmadığını anlaması ve Tanrı diye bir kavrama ihtiyaç olmadığını görmesidir.</span></span></p>

  <p class="p1"><span> </span></p>

  <p class="p"><span><span>Bu iki koşul yerine geldiğinde, kişinin pozisyonu ateist pozisyon olarak isimlendirilebilir. Tanrı diye bir kavrama ihtiyaç olmadığını anlamanın birinci yolu, normalde insanların açıklamak için Tanrı kavramına başvurduğu pek çok konunun oldukça tatminkar bilimsel açıklamaları da olduğunu anlamak, ikinci ve bence daha önemli yolu ise, Tanrı denen kavramın bir açıklayıcılığı olmadığını, bu kavramın içi boş ve sadece psikolojik kaygılara hitap eden bir açıklama olduğunu anlamaktır.</span></span></p>

  <p class="p1"><span> </span></p>

  <p class="p"><span><span>Tanrı denen kavram, zaten kendisi açıklamaya muhtaç olan bir şeydir. Açıkladığı iddia edilen problemden (canlılığın kökeni ya da evrenin kökeni gibi) daha büyük bir muammadır Tanrı kavramı. Bu yüzden bir şeyin cevabı olarak 'Tanrı yaptı' demek, aslında bir cevap değildir. Sadece 'Bilmiyorum' ifadesinin, allanıp, pullanıp gizlenmesidir 'Tanrı yaptı' demek.</span></span></p>

  <p class="p1"><span> </span></p>

  <p class="p"><span><span>Bence kişinin sadece bu son kısmı anlaması bile, merak ettiği konularda bilimin açıklamalarına vakıf değilse ya da bunları tatminkar bulmasa bile, Tanrı inancına dönmenin bir çözüm olmadığını anlaması için yeterlidir.</span></span></p>

  <p class="p1"><span> </span></p>

  <p class="p"><span><span>Bu sonuca ulaştıracak bir başka önemli gösterge ise sıkça gözardı edilen 'başka dinler' argümanıdır.</span></span></p>

  <p class="p1"><span> </span></p>

  <p class="p"><span><span>Bazı konularda şüpheye düştüklerinde, 'yoksa ben tekrar inanmaya mı başlıyorum' diyen arkadaşların dikkat etmesi gereken bir başka konu, neden döne döne kendi kültürlerinin, toplumlarının ve ailelerinin dini inancına döndükleridir. Bence tüm inançlı kişiler herşeyden önce bunu analiz etmelidir.</span></span></p>

  <p class="p1"><span> </span></p>

  <p class="p"><span><span>Tanrı'nın var olup olmadığı gibi problemlerden önce insanlar dünya üzerinde mevcut yaklaşık 10,000 (on bin) dinden neden seçe seçe kendi kültürlerinin dinini seçtiklerini cevaplamalıdır.</span></span></p>

  <p class="p1"><span> </span></p>

  <p class="p"><span><span>Bu sayı sadece dile kolay bir sayı. Bir de hayal etmeye çalışın bu sayıyı. Bu sayı, Britannica ansiklopedisinin dinler bölümü ile ilgili derleme yapan kişinin tespit ettiği rakamdır ve birbirinden bağımsız dinlerin ve inanç sistemlerinin sayısıdır.</span></span></p>

  <p class="p1"><span> </span></p>

  <p class="p"><span><span>Bunların çok ciddi bölümünde semavi dinlerin Tanrı'sı ve inanç sistemi ile ilgili hiçbir kısım bulunmamaktadır. Tanrı'sız dinler olduğu gibi, ruhlara ya da başka doğaötesi güçlere tapmaya dayalı, hatta doğa güçlerine tapma esasına dayanan vs pek çok din bulunmaktadır dünya üzerinde. Hatta herhangi bir güce tapma gibi bir fikir içermeyen, daha çok felsefi fikirler ve öğretilerden oluşan fakat etkilediği toplum üzerindeki etkisi bir din olarak ifade edilebilecek türde inanç sistemleri de mevcuttur (Konfiçyüsçülük gibi). Ya da doğal güçlere tapan inanç sistemlerini düşünün (kabile dinleri, totemizm, hatta uzaylılarla ilgili dinleri düşünün, uzaylılar da somut ve doğal olduğundan bu dinler de o sınıfa sokulabilir).</span></span></p>

  <p class="p1"><span> </span></p>

  <p class="p"><span><span>Kısacası, evrenin ve canlılığın kökeni ile ilgili anlamadığı veya tatmin olmadığı durumlarla karşılaşan arkadaşların, ben tekrar Tanrı inancına dönüyorum demeden önce muhakemesini yapmaları gereken önemli bir konu, neden kendi yetiştikleri kültürün dinine döndükleridir.</span></span></p>

  <p class="p1"><span> </span></p>

  <p class="p"><span><span>Her şeyden önce, araştırma ve sorgulama döneminde olan arkadaşların bence kendilerine sıfat yakıştırma konusunda acele etmemeleri gerekir.</span></span></p>

  <p class="p1"><span> </span></p>

  <p class="p"><span><span>Zaten inanç, zihinsel ve entelektüel etkinliklerin ürünü bir süreç değil, toplumsal ve psikolojik faktörlerin belirlediği bir gerçektir ve salt entelektüel çaba ile dini inancın etkisinden kurtulmak zaten mümkün değildir. Kişinin, yetiştiği toplumun etkisinden kurtulduğu ya da daha az etkilendiği bir konuma ulaşması da gerekli koşullardan biridir kanımca. Bu, biraz kişinin yaşının ilerleyip zihinsel olgunluğa ulaşması, biraz maddi ve/veya duygusal olarak kendisini yetiştiren kişiler ve çevreden ayrılıp bağımsız hale gelmesi, hatta biraz da bazen oturduğu yeri fiziksel olarak değiştirip, kendisini etkileyen sosyal ortamdan fiziksel olarak uzaklaşması (başka yere taşınmak vs gibi) ile bile ilgili olabilen, kısacası kişinin duygusal, sosyal ve entelektüel olarak bağımsızlaşması ve olgunlaşması ile ilgili bir süreçtir.</span></span></p>

  <p class="p1"><span> </span></p>

  <p class="p"><span><span><b class="calibre1">Ateizmin fikirsel yönü ve kültürel yönü</b></span></span></p>

  <p class="p1"><span> </span></p>

  <p class="p"><span><span>Ateistlerin pek çoğu benim fikrime göre inançsal ya da entelektüel açıdan ateist olsa da, kültürel ve geleneksel olarak yetiştiği toplumun izlerini taşır.</span></span></p>

  <p class="p1"><span> </span></p>

  <p class="p"><span><span>Batı’nın ateistleri arasında Noel’de evini süsleyenler var, süslemeyenler var. Evine çam ağacı alanlar var, almayanlar var. Paskalya bayramını çocuklarının takip etmesine izin verenler var, vermeyenler var. Dinsel kökenli uygulamalar konusunda hassas olup bunları takip etmek istemeyenler bu tür uygulamalardan uzak duruyor, ama diğerleri içinde yaşadıkları toplumun yaşam tarzı, gelenekleri ve günümüzün tüketim çılgınlığının parçası olan ve çevreleriyle sosyalleşmelerinin gerekleri gibi gördükleri bu masum uygulamalardan rahatsız olmuyor. Bunları yaptıkları için de entelektüel açıdan ateist duruşlarından bir şey kaybettiklerine inanmıyorlar.</span></span></p>

  <p class="p1"><span> </span></p>

  <p class="p"><span><span>Türk ateistleri arasında da doğal olarak benzer bir çeşitlilik söz konusu. Sünnet uygulamasını uygun, doğal ve sağlıklı görüp uygulayanlar var, karşı olup uygulamayanlar var. Ramazan bayramında çocuklarına şeker, harçlık vs vermeyi içinde yaşanan toplumun ve bu toplumda sosyalleşmenin, marjinal görünmemenin gereği olarak algılayan ve takip edenler var, yaşam tarzları ve sosyal çevreleri izin veriyorsa ve kendileri de öyle tercih ediyorsa bu tür dinsel temalı uygulamaları takip etmeyip uzak kalanlar da var.</span></span></p>

  <p class="p1"><span> </span></p>

  <p class="p"><span><span>Bizim ateistlerimizin çoğu Ramazan ve Kurban bayramı kutlayan, bayramda büyüklerinin elini öpen, mezara gidince ellerini kaldırıp fatiha okuyan kişilerdir.</span></span></p>

  <p class="p1"><span> </span></p>

  <p class="p"><span><span>Özellikle genç ateistlerin pek çoğunun rahatça ateist olduklarını bile çevrelerine açıklayamadığı düşünülürse, genç ya da yaşlı, bu toplumda pek çok oruç tutan, bayram namazına giden, imam nikahı yaptıran, katıldıkları cenazelerde fatiha okuyan vs ateist doludur.</span></span></p>

  <p class="p1"><span> </span></p>

  <p class="p"><span><span>Türk toplumunda erkek ateistlerin pek çoğu evleneceği kişinin bekaretine önem veren ve karısının, kızkardeşinin giyimine karışan kişilerdir.</span></span></p>

  <p class="p1"><span> </span></p>

  <p class="p"><span><span>Ayrıntılara inince bu konular çoğalacaktır. Ama önemli olan bence şu ki, ateistlerin düşüncelerinin entelektüel yönü ile kültürel ve geleneklere bağlı yönü farklı. Hıristiyan dünyasının pek çok ateisti, yaşam tarzı olarak batı Hıristiyan toplumunun diğer fertleri gibi yaşayabilecektir. Benzer şekilde bir türk ateisti de, dinsel inançlar, öbür dünya, Tanrı’nın varlığı, dinlerin mitolojisi gibi konularda entelektüel açıdan tam ve katıksız bir ateistken, günlük hayatında günümüzün tipik bir ortalama laik Türk Müslüman’ı gibi yaşayabilecektir. Tabii yaşam tarzı ve sosyal çevresi müsait olup, kendini toplumun dinsel temelli gelenek ve uygulamalarından uzak tutabilen ve bunu da isteyen ateistler de çıkabilecektir.</span></span></p>

  <p class="p1"><span> </span></p>

  <p class="p"><span><span>Kendi sosyal çevresinde dinin etkisi olmayan ateistlerimiz, Ateistforum’da sıkça diğerlerini aşağılayıp eleştirirler. Nasıl imam nikahı kıydırmaya razı olursun, çocuğuna nasıl besmele, dua vs öğretilmesine izin verirsin vs diye.</span></span></p>

  <p class="p1"><span> </span></p>

  <p class="p"><span><span>Ama bunlar hariçten gazel okumaktır. O kişi dışarıdan bakarak eleştirdiği ateistin içinde bulunduğu durumu anlayamaz.</span></span></p>

  <p class="p1"><span> </span></p>

  <p class="p"><span><span>Bence bu işin çözümü, ‘kişisel özgürlükler’ denen kavrama insanların daha fazla önem vereceği, ve bu özgürlüklerin hem hukuki açıdan, hem de toplumsal açıdan garantilendiği bir ortam için savaşmaktan geçiyor.</span></span></p>

  <p class="p1"><span> </span></p>

  <p class="p"><span><span>O durumda, ateistler arasındaki kişisel ve kültürel farklar da önemli olmaz.</span></span></p>

  <p class="p1"><span> </span></p>

  <p class="p"><span><span>Olay kişilerin bu toplumda yaşarken kendi istedikleri şeyleri yapabiliyor olup olmadıkları, kendi istemedikleri şeyler konusunda ise baskı görüyor olup olmadıkları noktasına gelir ki, hukuki açıdan da bu konuyla baş edilebilir, başkalarına saygı gösterilmesi gerektiği toplumsal olarak da insanlara öğretilebilir.</span></span></p>

  <p class="p1"><span> </span></p>

  <p class="p"><span><span>Ateizmin ne olduğu ve nerede başlayıp nereye kadar uzandığı gibi konular tam anlaşılmadığı ve özellikle de toplumda bilinmediği için, insanların ateizme ve ateistlere karşı büyük önyargıları ve öfkeleri bulunmaktadır.</span></span></p>

  <p class="p1"><span> </span></p>

  <p class="p"><span><span>Ateistlere duyulan öfkenin, ‘vatan haini’ tabir edilen türde kişilere duyulan öfke ile aynı tür bir düşünce biçiminden kaynak aldığını düşünüyorum. Yani ateistlerin doğup büyüdükleri kültüre, topluma, değer yargılarına ihanet ettikleri vs türünde bir anlayıştan kaynaklanıyor bu öfke büyük ölçüde bence. Çünkü insanlar akıl, mantık ve bilimsel kaygılarla değil, çevrelerindekiler inandığı için inanır, ya da inanıyor gibi davranır; dinlerini ve dinlerine ait gerekleri çevrelerine uyma güdülerinin gereği olarak yerine getirirler. Bu yolla kendilerini yaşadıkları toplumun ve kültürün bir parçası gibi hissederler.</span></span></p>

  <p class="p1"><span> </span></p>

  <p class="p"><span><span>Bu yüzden, ateist olmanın ille de bu gelenekleri ve yetişilen toplumun kültürel mirasını tamamen terk etmek anlamına gelmeyeceği insanlara anlatılmalıdır. Yukarıda verdiğim örnekleri de bu yüzden verdim. Yani bir insanın yaşam tarzı olarak günümüz Türkiye’sinin oruç tutmayan, namaz kılmayan tipik bir laik Müslüman’ı gibi yaşaması, ama entelektüel açıdan ateist olması mümkündür.</span></span></p>

  <p class="p1"><span> </span></p>

  <p class="p"><span><span>Çünkü zaten dinler binlerce yıldır esir aldıkları toplum yaşantısı ve kültüre öyle bir entegre olmuş durumdadır ki, herhangi bir toplumun yaşam tarzını, o toplumun gelenekleri ve dininden tamamen soyutlamak mümkün değildir. Zaten bence bu gerekli de değildir. Dinlerin zararlı etkileriyle ve binlerce yıl öncesinden kalma olduğu için günümüze uymayan, eski, yanlış ve ilkel olan yönleriyle mücadele edilmelidir. Çünkü bu bile ciddi ve büyük bir çabadır, ve dinlerin toplum yaşantısı üzerindeki her türlü etkisi ile mücadele etmek zaten pratik açıdan mümkün olmadığı gibi, bence pek çok durumda gerekli de değildir.</span></span></p>

  <p class="p1"><span> </span></p>

  <p class="p"><span><span>İşte bu yüzden, ateist olmanın insanların omuzlarına bindirdiği yükü hafifletecek, ama aynı zamanda da ateiste yeterli kişisel özgürlüğü verecek bir orta yol bulmalıdır her ateist kendisi için.</span></span></p>

  <p class="p1"><span> </span></p>

  <p class="p"><span><span>Bu sınır ateistten ateiste değişebilir.</span></span></p>

  <p class="p1"><span> </span></p>

  <p class="p"><span><span>Kültürel mirasın bir kısmını ateist zararsız görüp benimseyebilir, bundan gocunmaz. Ama bir kısmını ise benimsemek istemeyip, takip etmek istememesine rağmen baskı hissettiği için takip ediyor olabilir.</span></span></p>

  <p class="p1"><span> </span></p>

  <p class="p"><span><span>İşte her ateist, bence kendi özel durumu için bu sınırı çizmelidir.</span></span></p>

  <p class="p1"><span> </span></p>

  <p class="p"><span><span>İstemediği şeyleri takip etmek zorunda kalmasına sebep olan baskılarla mücadele etmeli ve o konularla ilgili özgürlüğünü kazanmaya çalışmalı, ama içinde yetiştiği toplumun ve kültürün tamamen dışında ve ötesinde biri olmadığı ve hala bu toplumun bir insanı olduğu anlamına geleceğini düşündüğü ve kendi takip etmeye razı olduğunu hissettiği şeyleri de takip etmelidir diye düşünüyorum.</span></span></p>

  <p class="p1"><span> </span></p>

  <p class="p"><span><span><b class="calibre1">Türkiye'de Ateizm</b></span></span></p>

  <p class="p1"><span> </span></p>

  <p class="p"><span><span>İnternetten önce Türkiye'deki ateist fikirler belli başlı birkaç isim dışında (Turan Dursun ve İlhan Arsel) neredeyse mevcut değildi. Bu kişiler de açıkça İslami kaynaklara dayalı yazdıkları için ve felsefi bir anlamda ateist fikirlerin dile getirilmesinden ziyade, İslam dininin insan yapısı olduğu noktasına vurgu yaptıkları için fikirleri bu kadar duyulmuş ve dikkat çekmişti.</span></span></p>

  <p class="p1"><span> </span></p>

  <p class="p"><span><span>Evrenin varlığından bir Tanrı'nın sorumlu olup olmadığını bilimsel ve felsefi anlamda sorgulayan başka bazı yayınlar ve kitaplar olmasına rağmen, açıkça ateist düşüncenin ve felsefenin tanıtımı ve savunusu neredeyse mevcut bile değildi diyebiliriz. Ya da mevcutsa bile, sadece bu tür derin kitapları okuyup takip edebilecek çok kısıtlı bir kesime ulaştığı için, Türkiye'de ateizm çok zayıftı diyebiliriz.</span></span></p>

  <p class="p1"><span> </span></p>

  <p class="p"><span><span>Son 10 yıldır ise, internetin verdiği imkanlar sayesinde, en azından sanal ortamda gözle görülür bir ateist yapılanma gerçekleşmiştir.</span></span></p>

  <p class="p1"><span> </span></p>

  <p class="p"><span><span>Ateist fikirler ilk defa cesurca, ifadeleri gereksiz yere yumuşatmaya gerek kalmadan, olduğu gibi ve net olarak insanlara ulaştırılabilmektedir.</span></span></p>

  <p class="p1"><span> </span></p>

  <p class="p"><span><span>Bu cesur yaklaşımın ise, karşı taraftan gelebilecek itirazların ne derece çürük olduğunu takip eden çoğu objektif kişiye açık olarak gösterdiği söylenebilir.</span></span></p>

  <p class="p1"><span> </span></p>

  <p class="p"><span><span>Teist fikirlerin ateizm karşısında denk farz edilmesi ve insanların dini dünya görüşü ve bakış açısını elle tutulur bir şeyler zannetmeleri, ateist fikirlerin daha önce cesur olarak ifade edilememiş olmasından kaynaklanmaktadır.</span></span></p>

  <p class="p1"><span> </span></p>

  <p class="p"><span><span>Din karşıtı fikirler toplum önünde çekinerek ve yumuşatılarak sunulmak zorunda kalınmıştır çoğu zaman. Hatta ateist olduğu açık olan pek çok aydın, gazeteci ve yazar yorumlarına önce bir İslamı överek başlamak durumunda hissetmiştir kendilerini çoğu kez. İslam’a saldırmamış fakat laikliği savunmuşlardır. Fakat bu tarz bir laiklik savunusunun da zayıf kalacağı açıktır. Çünkü karşı tarafın tezleri, muhafazakar halka daha ikna edici görünecektir o zaman. Eğer İslam’ın iyi ve güzel bir din olduğu ve ilahi olduğu açıksa, o zaman hangi gerekçeyle laiklik savunulabilir ki?</span></span></p>

  <p class="p1"><span> </span></p>

  <p class="p"><span><span>Karşı tarafın fikirleri daha mantıklı olur o zaman. Onlar ne diyor? Diyorlar ki, kuran Allah katındandır. İnsanlar hata yapar ama Allah yapmaz. İnsan yapısı düzeni mi seçeceksiniz, Allah yapısı olanı mı?</span></span></p>

  <p class="p1"><span> </span></p>

  <p class="p"><span><span>Bu teze güçlü ve mantıklı bir itiraz mümkün olmaz, eğer lafa İslam’ı överek başlarsan.</span></span></p>

  <p class="p1"><span> </span></p>

  <p class="p"><span><span>Durum net olarak, olduğu gibi söylenmelidir. Bunun ise net bir ateist söylemden başka bir yolu yoktur. (Ya da ateist değilse de non-teist söylem diyelim ki agnostik ve deistleri falan da kapsasın).</span></span></p>

  <p class="p1"><span> </span></p>

  <p class="p"><span><span>Bu yüzden, ateist hareketin güçlenmesi, sadece sanalda kalmayıp başka alanlara da yayılması önemlidir.</span></span></p>

  <p class="p1"><span> </span></p>

  <p class="p"><span><span>Tabii ateist dernekler, TV kanallarında ateist içerikli programlar ve ateist radyolar vs gibi fikirler Türkiye ortamında ne kadar gerçekçidir tartışılır.</span></span></p>

  <p class="p1"><span> </span></p>

  <p class="p"><span><span>Fakat bunlara kalkışılmazsa, insanların bu fikirlere tolerans edebilecekleri durumun ortaya çıkmasına da imkan yoktur. İnsanlar, ateizme ne olduğunu bilmedikleri için karşıdırlar. Ateizmin bir tür sapık düşünce, ahlaksızlığa yol veren bir bakış açısı vs olduğu gibi fikirler muhafazalar kesim içinde yaygındır. Bunlar ise cahillikten ve ateizm aleyhine propaganda yapan dinci kesimin sesinin bizimkine göre çok daha güçlü duyulmasından kaynaklanmaktadır.</span></span></p>

  <p class="p1"><span> </span></p>

  <p class="p"><span><span>Bu cehaletin ortadan kalkması da yine bu bahsettiğim çabalarla olur. Bunun başka yolu yoktur. Sihirli bir şekilde, bir anda insanların artık bu fikirlere tolerans gösterecekleri bir durumun oluşması mümkün değildir.</span></span></p>

  <p class="p1"><span> </span></p>

  <p class="p"><span><span>Fakat bu konuda işimiz zordur. Kendi adıyla, sanıyla, gerçek kimliğiyle, çekinmeden gerçek hayatta ateist kimliğini kabul edip bu konuda konuşacak ve söylem verecek kişiler bulmak zordur. Çünkü, toplumun bu fikirlere tolerans gösterecek duruma gelmesinden önce, pek çok cesur kişinin büyük zorluklar çekeceği, belki hayatlarının tehlikeye gireceği açıktır. Bu toplum, dine aykırı laf edenlerin kafasına kurşun sıkabilecek ve sonra da bunu alkışlayabilecek mentalitedeki insanlarla doludur.</span></span></p>

  <p class="p1"><span> </span></p>

  <p class="p"><span><span>Birileri bu riski göze almadan, bu konuda bir gelişme olmaz. Bu konuda bir gelişme olmadan ve insanlar kendilerini güvende hissetmeden de birilerinin kalkıp cesurca bu riskleri almasına imkan yoktur. Yani ortada bir kısır döngü var. İçinden ise nasıl çıkılacağı meçhuldür.</span></span></p>

  <p class="p1"><span> </span></p>

  <p class="p"><span><span>Bunun nesiller sürecek yavaş bir iyileşme ve fikirsel evrim dışında bir yolu yok maalesef. Zamanında Spinoza takma isimle yazıyordu dine aykırı eserlerini.</span></span></p>

  <p class="p1"><span> </span></p>

  <p class="p"><span><span>Bizlerin de şu anda internette yaptığımız buna benzer. Fakat sadece bu yolla bu iş istenilen düzeylere gelmez, gelemez. Gerçek kimlikle ortaya çıkamamak, büyük bir zayıflıktır. Aynı zamanda da, karşı kesime bir propaganda imkanı vermektedir: ‘Bakın bu kişiler ateist olduklarını toplum içinde itiraf bile edemiyorlar, demek ki kabahatli olduklarının farkındalar, sapık bir fikri savunduklarının farkındalar’ vs diyerek. Kendi güvenliğinden çekindiği için böyle davranmak zorunda kalan kişinin bu tavrını, yasalara aykırı bir şey yaptığı için yasalardan kaçıyor gibi bile gösterebiliyorlar. Bu durum karşı propagandada onlara bir koz vermektedir.</span></span></p>

  <p class="p1"><span> </span></p>

  <p class="p"><span><span>Bu yüzden, Türkiye'nin ateist fikirlere her zamankinden fazla ihtiyacı var şu anda. Cesur bir şekilde, mümkünse kendi adı ve kimliğiyle, Türk kamuoyu karşısında ateist fikirleri duyurup savunabilecek insanlara ihtiyaç var. Ülkenin geleceği, aydın fikirli insanların cesaretine bağlıdır.<span> </span></span></span></p>

  <p class="p1"><span> </span></p>

  <p class="p"><span><span>Bizler dogmatik despotlardan daha cesur, veya en az onlar kadar cesur olamadığımız sürece, ülkenin ilerlemesi mümkün değildir.</span></span></p>

  <p class="p1"><span> </span></p>

  <p class="p"><span><span><b class="calibre1">Türkiye'de ateistlerin acizliği</b></span></span></p>

  <p class="p1"><span> </span></p>

  <p class="p"><span><span>Her gün televizyonlarda, gazetelerde dinci hocalar ateistlere ve dinsizlere sövüp duruyor.</span></span></p>

  <p class="p1"><span> </span></p>

  <p class="p"><span><span>Laiklik propagandası yapmaya çalışan aydınlar, lafa önce İslam’ı överek başlamak zorunda hissediyorlar kendilerini. ‘Aman ha, beni dinsiz sanmayın, İslam dini iyidir, güzeldir, ama siz yine de laik olun’ şeklinde yapıyorlar laiklik savunularını.</span></span></p>

  <p class="p1"><span> </span></p>

  <p class="p"><span><span>Ahlak, din ile bağdaştırılıyor ve dinsiz birinin ahlaklı olamayacağı propagandası yapılıyor. Bunda da öyle başarılı olmuşlar ki, kötü bir şeyler yapan, kamuoyunun nefretini kazanan kişi ve karakterler için ‘Allahsız’ terimini kullanmak norm olmuş. Kimse garipsemiyor bunu ve ‘Allahsız’ ile ‘Ahlaksız’ neredeyse eş anlamlı hale gelmiş.</span></span></p>

  <p class="p1"><span> </span></p>

  <p class="p"><span><span>Bu kadarı yetmiyormuş gibi kendini birazcık ifade etmeye çalışan dinsiz ve ateistler büyük bir hışımla saldırıya uğruyor. Web sayfaları kapatılıyor, kendileri ceza kanunu 216. maddeden (toplumun bir kesiminin dini değerlerini aşağılamak) dava ediliyor.</span></span></p>

  <p class="p1"><span> </span></p>

  <p class="p"><span><span>Bu davaların çoğu düşüyor gerçi ama bu, ateistlerin bu yollarla rahatsız edilmesini engellemiyor.</span></span></p>

  <p class="p1"><span> </span></p>

  <p class="p"><span><span>Bu engellemeler ve sindirme kampanyaları öyle başarılı olmuş ki, internetteki forumlarda bağlantı kurduğumuz ve gerçek isimlerini kullanarak katılmaları istediğimiz bazı mücadelelerden insanlarımız aşırı bir korku ve çekingenlik içinde uzak kalıyorlar.</span></span></p>

  <p class="p1"><span> </span></p>

  <p class="p"><span><span>Aktivist bir ateist olarak deşifre olunduğunda kişinin hayatının dahi tehlikeye gireceği düşüncesi hakim.</span></span></p>

  <p class="p1"><span> </span></p>

  <p class="p"><span><span>Fakat tezata bakın ki, ondan sonra da gelip bizim Cumhuriyet gazetesine verdiğimiz türde röportajları pasif bulduklarını söylüyorlar. Richard Dawkins, Christopher Hitchens tarzı söylemler ve o derece cesur tavır bekliyorlar bizden.</span></span></p>

  <p class="p1"><span> </span></p>

  <p class="p"><span><span>Ateistlerimiz gözlerini açmalıdır.</span></span></p>

  <p class="p1"><span> </span></p>

  <p class="p"><span><span>Türkiye'deki ateistlerin durumu içler acısıdır.</span></span></p>

  <p class="p1"><span> </span></p>

  <p class="p"><span><span>Ateistlerin dava edildiği o 216. madde tarzı maddelerin yasal korumasına ateistler muhtaç aslında. Durum tersi değildir. Bizim kimseye saldırdığımız yok. Bize saldırılıyor. Biz sadece internetteki forum ortamlarında kendi fikrimizi anlatarak ifade özgürlüğümüzü kullanıyoruz.</span></span></p>

  <p class="p1"><span> </span></p>

  <p class="p"><span><span>Nasıl ki zamanında zencilerin, kadınların ve yakın zamanda eşcinsellerin hak arama mücadeleleri oldu, ya da bizim ülkemizde Kürtler’in. Benzer bir mücadeleye ateistler için ihtiyaç var.</span></span></p>

  <p class="p1"><span> </span></p>

  <p class="p"><span><span>İnsanlarımız durumun ne kadar ciddi ve ne kadar içler acısı olduğunu görmüyor.</span></span></p>

  <p class="p1"><span> </span></p>

  <p class="p"><span><span>En büyük sorun, varlığı dahi kabul edilmemiş sorundur.</span></span></p>

  <p class="p1"><span> </span></p>

  <p class="p"><span><span>Bizler de o durumu yaşıyoruz şu anda. Bir sorunumuz var ama bunu bırakın başkalarının kabul etmesini, biz bile kabul etmiyoruz. Her şey normalmiş gibi davranmaya çalışıyoruz.</span></span></p>

  <p class="p1"><span> </span></p>

  <p class="p"><span><span>Her şeyin normal olduğu doğru değil.</span></span></p>

  <p class="p1"><span> </span></p>

  <p class="p"><span><span>Toplumda bir Hindu, bir Budist, bir Bahaist kim olduğunu ve kimliğini çekinmeden ifade edebiliyorsa ve karşılığında hem yasaların savunmasını kazanıyor, hem de bu kimliğini açıkça ifade etme hakkı konusunda halktan da destek buluyorsa, aynı hak bizlerin de vardır.</span></span></p>

  <p class="p1"><span> </span></p>

  <p class="p"><span><span>Türkiye’deki ateistlerin pek çoğu gizli ateistdir. Günlük hayatında ateist olduğunu açıklayamaz ya da açıklamaz,<span> </span> önyargılarla boğuşmak istemez.</span></span></p>

  <p class="p1"><span> </span></p>

  <p class="p"><span><span>Kolayca açıklayabilenler de çok elbette. Ama anne babasına bile açıklayamayan da çok kişi var.</span></span></p>

  <p class="p1"><span> </span></p>

  <p class="p"><span><span>Biz toplumda hayal ürünü çeşit çeşit dinin mensuplarının sahip olduğu haklara bile sahip değiliz.</span></span></p>

  <p class="p1"><span> </span></p>

  <p class="p"><span><span>Korunmaya muhtaç olan ve hakları için mücadele verilmesi gereken bizleriz.</span></span></p>

  <p class="p1"><span> </span></p>

  <p class="p"><span><span>Bu konu ciddi bir sorundur. Görmezden gelmemek, küçümsememek gerekmektedir kanımca.</span></span></p>

  <p class="p1"><span> </span></p>

  <p class="p"><span><span>Kadın hakları, zenci hakları vs gibi, ülkemizde de bir ateist hakları hareketine ihtiyaç vardır.</span></span></p>

  <p class="p1"><span> </span></p>

  <p class="p"><span><span>Bunun ise, deşifre olmaktan başka yolu yoktur. Deşifre olmaktan daha az zarar göreceklerimiz var ve çok daha fazla zarar göreceklerimiz var. Daha az zarar görecek olanlarımızın, özellikle de yurt dışında yaşayan Türk ateistlerin çok daha aktif olması ve gerek basında olsun, gerekse bizim sorunlarımıza dikkat çekecek diğer her türlü etkinlikte olsun, seslerini mümkün olduğunca duyurmaya çalışmaları gerekmektedir.</span></span></p>

  <p class="p1"><span> </span></p>

  <p class="p"><span><span>Ayrıca, deşifre olmanın riskleri konusundaki yaygın kanıya da katılmıyorum. Elbette riskleri var, üzerimizdeki baskılar çok, karşılaştığımız önyargılar çok. Ama hayati bir riskin zannedildiği düzeyde olduğuna inanmıyorum.</span></span></p>

  <p class="p1"><span> </span></p>

  <p class="p"><span><span>Geçmişte Turan Dursun gibi bazı isimlerin öldürülmüş olması, ateist olduğunu kamuoyu önünde açıklayan herkesin hayatını riske atacağı anlamına gelmez. Şu anda TV'lerde bile ateist olduğunu cesurca açıklayabilen kişiler var. Başlarına da hiçbir şey gelmiyor. Bunların sayısının daha da artması gerekmektedir.</span></span></p>

  <p class="p1"><span> </span></p>

  <p class="p"><span><span>Bence bu konudaki çekingenliğin bir kısmı, karşılaşılacak sorunların zihinlerde daha da büyütülmüş olmasıdır. Bize karşı uygulanan sindirme kampanyası başarıya ulaşmış belli ki. Ateistlerimiz, başlarına gelecekten daha da büyük risklerle karşılaşacaklarını düşünüyorlar.</span></span></p>

  <p class="p1"><span> </span></p>

  <p class="p"><span><span>Bana sorarsanız ise, konu orta çağdaki cadı avları ve engizisyon dönemi kadar vahim değildir. Ortada o derece büyük bir risk yoktur. Ama ortada çözülmesi gereken pek çok sorun da vardır. Yani ortam, bir ateist hakları hareketi için müsaittir ve idealdir.</span></span></p>

  <p class="p1"><span> </span></p>

  <p class="p"><span><span>Bu tür hareketler, başarıya ulaşma olasılıkları pratik anlamda ortaya çıktığında güçlenir zaten. Ondan önce sözü bile edilmez. Eğer kadınlar hak alabileceklerini düşünüyorsa, kadın hakları hareketleri ortaya çıkar. Zenciler hak alabileceklerini düşünüyorsa, onların hareketi ortaya çıkar.</span></span></p>

  <p class="p1"><span> </span></p>

  <p class="p"><span><span>Bu, durumun eskiye göre daha iyi, en azından mücadele edilmeye müsait, ama hala çok fazla gelişme ve iyileşme gerektiren bir durum olduğuna işaret eder genellikle.</span></span></p>

  <p class="p1"><span> </span></p>

  <p class="p"><span><span>Bence Türkiye'deki ateistlerin durumu da şu anda budur.<span> </span></span></span></p>

  <p class="p1"><span> </span></p>

  <p class="p"><span><span>Mücadele, İslamla savaş mücadelesi olmamalı. Türkiye’deki ateizm ona hazır değildir. Mücadele, ateistlerin de ateist olduklarını rahatça söyleyip toplum içine çıkabilecekleri, rahatça radyo, TV, kitap, web sayfası yapabilecekleri ve bunları yapıyorlar diye tutuklanmayacakları ya da hayatlarının tehlikeye girmeyeceği bir ortamın yaratılması mücadelesidir. Yani ateistlerin ifade özgürlüğü mücadelesi.</span></span></p>

  <p class="p1"><span> </span></p>

  <p class="p"><span><span>Kimsenin daha ayakta duramazken koşma hayali kuracak hali yok. Zaten günümüz ateistlerinin çoğunda İslam’ı yok etme gibi bir amaç dahi yok. Olmasına gerek de yok zaten.</span></span></p>

  <p class="p1"><span> </span></p>

  <p class="p"><span><span>Türkiye'de veya herhangi bir İslam toplumunda, doğrudan İslam’ı hedef almış ve dinin insan yapısı olduğu ekseninde bir mücadele tarihte henüz yaşanmadı.</span></span></p>

  <p class="p1"><span> </span></p>

  <p class="p"><span><span>Artık radyo, TV çağı bile değil, internet çağındayız. Radyo, TV çağında yetişmiş birden fazla nesilden sonraki bir nesil yetişiyor şu anda. Radyo ve TV'leri kontrol eden sansür ve denetleme kurumları, o teknolojileri daha etkili bir şekilde kontrol edebiliyordu. İnternetin kontrolü daha zor. Ateizmin de internet çağında yaygınlaşmasına şaşmamalı.</span></span></p>

  <p class="p1"><span> </span></p>

  <p class="p"><span><span>Ayrıca, yurt dışı ve batı dünyasıyla bağlar ve bütün dünyada olan bitenlere insanların daha aşina hale gelmesi gibi başka gelişmeler de oldu son birkaç nesil içinde. İnsanlar eskisi kadar at gözlüğüyle bakmıyorlar dünyaya. Çinliler’in başka şeye, Hintliler’in başka şeye inandığını biliyorlar. Seyrettikleri filmlerden değişik inanç sistemlerini, gelenekleri, insanların yaşayışlarını ve farklı kültürlerde, o kültürün geleneklerine ve inançlarına aykırı davrananların başına neler geldiğini filmlerden vs görüyorlar. Kendi kültürleriyle ve bu ülkede olanlarla bağlantı kuruyorlar.</span></span></p>

  <p class="p1"><span> </span></p>

  <p class="p"><span><span>Dolayısıyla, farkında olsalar da olmasalar da aslında günümüzde insanlık din muhalifi hareketlere eski çağlara nazaran çok daha hazır bence.</span></span></p>

  <p class="p1"><span> </span></p>

  <p class="p"><span><span>Zaten o yüzden Batı dünyasında ateizm yükseliyor. Bu tür şeyler orada başlar zaten. Ondan sonra dünyanın geri kalan, daha geri bölgelerine yayılır.</span></span></p>

  <p class="p1"><span> </span></p>

  <p class="p"><span><span>Yani bence insanlar boşuna korkuyorlar. Ateist olduğunu açıklamakta bir sakınca yok toplumda.<span> </span></span></span></p>

  <p class="p1"><span> </span></p>

  <p class="p"><span><span><b class="calibre1">Ateizmi anlatmak</b></span></span></p>

  <p class="p1"><span> </span></p>

  <p class="p"><span><span>Ateist olarak yaşamak zordur. Bunu kendisi ateist olmayan bilemez.</span></span></p>

  <p class="p1"><span> </span></p>

  <p class="p"><span><span>İnsanlarla tanışırsınız, havadan sudan sohbet edersiniz. Karşınızdaki kişi tanımadığınız birinden bahsetmektedir, der ki bu falanca kişi kötü ahlaklı biri. Karısına şöyle davrandı, bilmem kime böyle yaptı. Hatta onun Allah'a bile inandığını zannetmiyorum der.</span></span></p>

  <p class="p1"><span> </span></p>

  <p class="p"><span><span>Allah'a inanmamanın bu kadar garipsenecek bir durum olduğunu düşünen, ateistleri birer öcu, cin, şeytan, hatta hapishanelerdeki seri katillerden bile daha kötü ve korkulacak kişiler olarak gören böyle bir kişiye nasıl tepki gösterirsiniz? Neyi ne kadar anlatırsınız?</span></span></p>

  <p class="p1"><span> </span></p>

  <p class="p"><span><span>Daha doğrusu anlatmanıza değer mi? Sizi dinleyebilecek sabrı var mıdır? Dediklerinizi anlayacak düzeyde bir objektivite sergileyebilecek midir? Zaten ona ihtiyacı olan miktarda bilgi vermenize yetecek zamanınız ve imkanınız var mıdır?</span></span></p>

  <p class="p1"><span> </span></p>

  <p class="p"><span><span>Yoktur elbette genellikle.</span></span></p>

  <p class="p1"><span> </span></p>

  <p class="p"><span><span>Saygın bir mesleği olan, yasalara ve toplum kurallarına bağlı, ahlaklı, normal bir aile hayati sürdüren, çoluk çocuk yetiştiren, alelade bir kişinin ateist olabileceğini hayal bile edemez pek çok inançlı.</span></span></p>

  <p class="p1"><span> </span></p>

  <p class="p"><span><span>Bunun temel sebebi ateistlerin toplumdaki sayısının azlığı elbette. Çoğu inançlı ateist olduğunu açıkça beyan eden ve bu tavrını gerekçeleriyle açıklayan biriyle karşılaşmamıştır bile hayatı boyunca. Karşılaştığı ateistlerin ateist olduğunu bile bilmemiştir inançlı kişi çoğu kez, çünkü o ateistlerin pek çoğu ulu orta ateistim diye dolaşan, her fırsatta bunu gündeme getiren kişiler değillerdir muhtemelen. Günlük hayatta ise konu nadiren kişilerin karşılıklı olarak inançlarının ne olduğu noktasına gelir. En azından tanışmaların başlangıcında gelmez bu konu gündeme genellikle. Ancak samimiyet biraz ilerleyip, insanlar günlük olayları, politikayı ve pek çok başka konuyu konuşmaya başladıktan sonra konu ister istemez dini inanç ve onunla uzaktan ya da yakından ilgili başka şeylere gelir. O noktada ise samimiyet genellikle hala yeterli değildir alenen 'ben ateistim' demeye. Çünkü karşınızdaki hala yeterince tanımamaktadır sizi ve ateist lafına karşı büyük bir önyargısı bulunmaktadır. Ya karşınızdakini ürkütmeden, hemen sizden uzaklaşıp kaçmasına sebep olmadan samimiyetinizin biraz daha ilerlemesini bekleyeceksiniz ateist olduğunuzu açıklamak için, ya da ilelebet açıklamayacak, zaten samimiyetinizi de o noktadan öteye götürmeyeceksiniz o kişiyle.</span></span></p>

  <p class="p1"><span> </span></p>

  <p class="p"><span><span>Genellikle de ikinci olur zaten. Çünkü insanlar zaten kendi düşüncelerine, dünya görüşlerine yakın kişilerle görüşmeyi, yakınlık kurmayı tercih ederler genellikle. Bu yüzden de ateist kişi, eğer imkanı varsa diğer ateistlerle ya da din konusunu fazla önemsemeyen, hayatının önemli bir ayrıntısı yapmayan, hatta belki kendisi agnostik veya deist olan kişilerle görüşmeyi tercih edecektir.</span></span></p>

  <p class="p1"><span> </span></p>

  <p class="p"><span><span>Tabii ateistin her zaman buna imkanı olmaz. Ne de olsa yukarıda dediğimiz gibi, toplumda sayımız az ve her zaman kafamıza uygun insanların bulunduğu bir ortamda bulunma gibi bir lükse sahip olmayabiliriz.</span></span></p>

  <p class="p1"><span> </span></p>

  <p class="p"><span><span>Bu yüzden ateist kişi sıkça inançlılarla iletişime girmek, onların bulunduğu ortamda bulunmak, onların din ile ilgili yorum ve fikirlerini içeren sohbetleriyle muhatap olmak zorunda kalır. Sonuç olarak da ateist kişi inançlılara ve dindarlara tolerans göstermeyi öğrenir. Onlarla birlikte yaşamayı, onlarla geçinmeyi ve iyi ilişkiler kurmayı öğrenir genellikle. Hatta fikirlerinin bir kısmını onları incitmeden ifade etmenin yollarını geliştirir pek çok ateist. Ateist kişi, teist ortamda yaşamaya alışık ve bu konuda tecrübeli biridir genellikle.</span></span></p>

  <p class="p1"><span> </span></p>

  <p class="p"><span><span>Bunun sonucu olarak da ateist kişi teistleri, teistlerin ateistleri tanıdığından çok daha iyi tanır. Onların kafa yapılarını, düşünce biçimlerini, fikirlerini vs çok iyi bilir. Ki zaten pek çok durumda ateist, eski bir teisttir. Yani zamanında o da karşısındaki gibi düşünmüştür, o fikirlere ve dünya görüşüne sahip olmuştur. Bu yüzden ateistin karşısındaki teisti anlaması nispeten kolaydır.</span></span></p>

  <p class="p1"><span> </span></p>

  <p class="p"><span><span>Fakat tersi doğru değil. Teistler yukarıda da değindiğim gibi, genellikle ateistlerle fazla karşılaşmazlar. Ya da karşılaşsalar da, karşılaştıkları kişinin ateist olduğunu bile bilmezler çoğu kez, çünkü konu oraya gelmez. Ya da ateist olduğunu bildikleri kişilerle karşılaşsalar bile, toplumda genellikle uzun uzun din ve inanç konuları tartışılmadığından, teist kişi hala ateistin fikirlerini, bakış açısını vs bilmemektedir.</span></span></p>

  <p class="p1"><span> </span></p>

  <p class="p"><span><span>Ateizmi anlatan ve tanıtan çok fazla kaynak da olmadığı için, ancak konunun meraklıları ve yakından izleyen kişiler ulaşabilir ilgili kaynaklara. Çoğu inançlı, ateizmi ancak diğer inançlılardan duydukları ölçüde bilir. Hatta çoğu kez din adamlarının ateizm ve ateistler konusunda yaptıkları yorumlar ölçüsünde bir bilgidir bu. Dolayısıyla, tamamen taraflı, ortalama inançlıyı korkutmaya yönelik ve çarpıtılmış bakış açılarıdır bunlar.</span></span></p>

  <p class="p1"><span> </span></p>

  <p class="p"><span><span>Bu bakış açılarına göre, ateist ya en ufak bir ahlaki kaygı duymayan bir sosyopat ve bir toplum düşmanıdır, kendisinden her şey beklenir. Ya da aklı ve mantığı olmayan, düşünmeyi bilmeyen bir tuhaf yaratıktır. Ya da özenti sebebiyle dini inancı ve Tanrı’yı reddeden, çok basit ve kolay argümanlarla alt edilebilecek, yüzü sivilceli bir gençtir.</span></span></p>

  <p class="p1"><span> </span></p>

  <p class="p"><span><span>Teistler ateistleri, ateistlerin teistleri tanıdığının onda biri kadar bile iyi tanımaz. Hatta bir ateistle tanışıp, onunla uzun uzun konuşma imkanı bulan teistlerin bile pek çoğu o karşılaştıkları ateisti farklı bir kategoride değerlendirip kendisini bir istisna gibi görür ve diğer ateistler konusundaki önyargılarını sürdürmeye devam eder uzun süre.</span></span></p>

  <p class="p1"><span> </span></p>

  <p class="p"><span><span>Halbuki fark etmez ki, zorunlu sebeplerden dolayı ateist teisti çok iyi tanımaktadır. Zaten büyük ihtimalle ateistin kendisi eski bir teisttir. Ama tersi geçerli değildir. Yani çoğu teist, ateistleri iyi tanımaz. Bu mümkün değildir. Eskiden ateist olduğunu iddia ederek Ateistforum'a gelen pek çok inançlının, aslında ateist olduklarını iddia ettikleri dönemden kasıtlarının, inanç krizine girdikleri, bazı şüpheler duydukları veya başlarına gelen bazı kötü olaylardan dolayı dünyaya ve inandıkları Tanrı’ya öfke duydukları bir dönemden bahsettiklerini fark edersiniz, eğer olayı yeterince irdelerseniz.</span></span></p>

  <p class="p1"><span> </span></p>

  <p class="p"><span><span>Yani eskiden ateist olduklarını iddia eden teistlerin bile ateizmden kastettikleri şey aslında gerçek ateizm değildir. Dolayısıyla, bu kişiler de dahil olmak üzere, teistler genel olarak ateistleri ve ateizmi tanımaz.</span></span></p>

  <p class="p1"><span> </span></p>

  <p class="p"><span><span>Bunu biliyorum, çünkü internetteki ateizm tartışmaları konusunda tecrübemiz çoktur. İnternetin ilk yıllarından beri bu konuların tartışıldığı belli başlı ortamları bilen ve takip eden biriyim çünkü.</span></span></p>

  <p class="p1"><span> </span></p>

  <p class="p"><span><span>Ateistforum'dan ne kişiler geldi geçti şimdiye kadar. Ateist kılığına giren dinciler mi dersiniz, ateistleri bir kaç basit soruyla alt edebileceğine inanmış saflar mı dersiniz, öcülerle karşılaştığını düşünen ve böyle yaratıkların nasıl olup da var olabildiğini merak eden kişiler mi dersiniz, küfredip rahatlamaktan başka bir niyeti olmayanlar mı dersiniz, pek çok çeşit inançlı ile karşılaştık Ateistforum'da.</span></span></p>

  <p class="p1"><span> </span></p>

  <p class="p"><span><span>En komikleri de ateist kılığına giren dincilerdir. Çünkü on kilometre öteden tanırsınız kendilerini. Daha ilk iletisinde anlarsınız sahte bir ateist olduğunu. Çünkü yukarıda da dediğimiz gibi, tipik bir teist, ateistleri tanımaz. Ateistlerin düşündüğünü zannettiği şeyler, aslında ateistlerin düşündüğü şeyler değildir, ama o kişi bunun farkında değildir. Ateizmi kendi kafasında kurduğu gibi algıladığı ve öyle zannettiği için, o tür argümanlar, o tür yorumlar getirir. İlk yazdığı iletiden itibaren bilirsiniz ki bu kişi ömründe hiç ateist olmamıştır ve ateizmin ne olduğunu dahi bilmemektedir.</span></span></p>

  <p class="p1"><span> </span></p>

  <p class="p"><span><span>Fakat tersi daha kolaydır. Ateist birinin, teistlerin bulunduğu bir forumda teist kılığına girip yazması kolaydır. Çünkü yine yukarıda değindiğim gibi, ateistler teistleri genellikle iyi tanır, zaten pek çok durumda kendisi eski bir teisttir.</span></span></p>

  <p class="p1"><span> </span></p>

  <p class="p"><span><span>Foruma gelen diğer ilginç karakterlerden biri, ateistlerin çok salak olduğunu ve çok basit sorularla alt edilebileceğini düşünenlerdir. Bu kişiler büyük bir hayret ve çok büyük bir öfke ile gelirler, nasıl görmezsiniz Allah’ın var olduğunu diye. Onlara göre Allah’ın varlığı o kadar açık bir şeydir ki, nasıl olup da birilerinin bunu görmediğini ya da görmediğini iddia ettiğini anlayamaz, işin içinde bir bit yeniği arar. Ateistlerin forumunu kurmuş kişilerin İsrail'den, Siyonistlerden ya da Hıristiyanlardan destek alan ve tek niyetleri İslami yıpratmak olan misyonerler olduğunu düşünürler mesela bazıları. Ya da ateistlerin dürüst olmadığını düşünürler. Ateistler ya dışarıya karşı dürüst olmayan misyonerlerdir, ya da kendine karşı dürüst olmayan, aslında Allah'a inanan ama çeşitli sebeplerle bunu itiraf etmeyen, edemeyen kişilerdir onlara göre.</span></span></p>

  <p class="p1"><span> </span></p>

  <p class="p"><span><span>Yani akla dayalı, mantıksal ve bilimsel gerekçelerle Tanrı iddiasının ve dinlerin reddedilebileceği fikri o derece mümkün olmayan, o derece düşük ihtimalli bir durumdur onlara göre.</span></span></p>

  <p class="p1"><span> </span></p>

  <p class="p"><span><span>Bunların hepsinin bize gösterdiği sonuç, ateistler olarak, kendimizi tanıtmaya çalışmamızın gerekliliğidir. İnsanların fikirlerimizi paylaşması, bizim gibi inançsız olmaları gerekmez. Bu beklenmemeli zaten.</span></span></p>

  <p class="p1"><span> </span></p>

  <p class="p"><span><span>Ama insanların, bizimki gibi fikirlerin doğal ve savunulabilir olduğunu anlamaları gerekir. Normal, ahlaklı ve aklı başında kişilerin de böyle düşünebileceği, bunun o kadar tuhaf ve anormal bir duruma işaret etmediği öğretilmelidir insanlara. Topluma bu mesaj verilmelidir.</span></span></p>

  <p class="p1"><span> </span></p>

  <p class="p"><span><span>Dinci partilerin güçlenmesinin ve insanların dini propagandaya bu kadar kolay yenilmesinin altında da ateizmin ve ateist fikirlerin yeterince tanıtılamaması yatmaktadır.</span></span></p>

  <p class="p1"><span> </span></p>

  <p class="p"><span><span>Fikren ateizme yakın (agnostik, deist ya da panteist vs) gazetecilerin ve aydınların bile İslami ve dini dünya görüşünü eleştirmeye kalkmadan önce, şöyle bir ‘İslam dini iyi dindir, güzel dindir, hoşgörü dinidir, aman ha beni yanlış anlamayın, sakin ateist falan da sanmayın’ vs diye bin bir özür diledikten sonra lafa başlaması ve dinsel eleştiriler konusuna şöyle bir dokunup, sonra da sıcak bir sobaya dokunmuşçasına hemen elini çekerek, ‘İşte bu yüzden laik olalım, din ile devlet islerini birbirine karıştırmayalım’ demeleri, sonra elbette ki toplum üzerinde etkili olmamaktadır.</span></span></p>

  <p class="p1"><span> </span></p>

  <p class="p"><span><span>Dürüst olmaları, dini açıkça ve dürüstçe eleştirmeleri gerekmektedir. Bu yapılmadığı sürece, din tabu olarak kalmaya devam edecektir.</span></span></p>

  <p class="p1"><span> </span></p>

  <p class="p"><span><span>Ateistforum ile ilgili inançlılardan duyduğumuz en yaygın eleştirilerden biri, bu forumda dinlerine küfür edildiğidir. Halbuki takip eden bilir ki Ateistforum'da küfür ve hakaret yasaktır ve görüldüğünde silinir.</span></span></p>

  <p class="p1"><span> </span></p>

  <p class="p"><span><span>Peki, bu kişiler hayal mi görmektedir? Neden inançlılar Ateistforum'da sürekli hakaret görürken, bizler o kadar görmemekteyiz?</span></span></p>

  <p class="p1"><span> </span></p>

  <p class="p"><span><span>Bunun sebebi de yine hoşgörü düzeyi ile ilgilidir. İnançlılar inançlarının eleştirilmesine hiç alışık değildir. Bunu hiç duymamışlar, günlük hayatlarında hiç karşılaşmamışlardır ki doğal karşılasınlar. Onlara ‘Sizin dininiz 1400 yıl öncesinden kalma ilkel bir dindir’ dediğinizde, bu kadarı bile pek çok inançlı için dinlerine bir küfür ve bir hakarettir.</span></span></p>

  <p class="p1"><span> </span></p>

  <p class="p"><span><span>İyi ama ateist fikirlerin ifade edilmesinde bundan başka bir yol var mıdır? Bizim düşüncemiz buysa, bunu demek ise hakaretse, demek ki bizim inançlılara hakaret etmeden fikirlerimizi ifade etmemiz mümkün değildir.</span></span></p>

  <p class="p1"><span> </span></p>

  <p class="p"><span><span>Ateistforum'da hakaret gördüğünü söyleyenlerin pek çoğuna göre zaten Muhammed'e Hz Muhammed değil, sadece Muhammed demek bile bir hakarettir. Bu kişi yaptığımız diğer eleştirileri nasıl kaldırsın?</span></span></p>

  <p class="p1"><span> </span></p>

  <p class="p"><span><span>Ateistforum'da pek çok ateist vardır ki, Muhammed'in Aişe ile çok genç yaşta gerdeğe girmesini, günümüzdeki tabiri ile pedofili olarak görmektedir. Kuran'da memeleri yeni tomurcuklanmış kızlar vaadedilmesini vs de Muhammed'in küçük yaştaki kızlara düşkünlüğüne birer işaret olarak görmektedir bu kişiler. ‘Pedofil’ sözcüğü ise bilimsel bir tabirdir. Bu kişinin Muhammed’e ‘O bir pedofil’di demesi bir hakaret midir? Eğer Muhammed'in o kadar küçük yaşta biriyle gerdeğe girdiği bilgisine karşı çıkıyorsanız ve bunun bir iftira olduğunu iddia ediyorsanız, bu ayrı bir konudur. Ama eğer bu bilginin doğruluğuna inanıyor, fakat buna rağmen 'pedofil' ifadesini bir hakaret olarak niteliyorsanız, sorun sizin tolerans düzeyinizdedir.<span> </span></span></span></p>

  <p class="p1"><span> </span></p>

  <p class="p"><span><span>Pek çok inançlı, akıl ve mantıklarına dayanarak inandığını düşünür. Ben ise inancın akıl ve mantığa değil, sosyal, psikolojik ve duygusal başka faktörlere dayandığını düşünürüm. Hatta insanların, akıl ve mantıkları ile değil, akıl ve mantıklarına rağmen inandıklarını düşünürüm. Yani inancı irrasyonel görürüm. Akıl ve mantığa göre, inanılmaması gerekir. Eğer normal düzeyde akıl ve mantığı olan biri inanıyorsa, bunun altında başka sebepler vardır derim.</span></span></p>

  <p class="p1"><span> </span></p>

  <p class="p"><span><span>Ve bunu eski bir inançlı olarak söylerim. Gençken ben de inanırdım. Benim ateist oluşum üniversite yıllarıma rastlar. Kendimi ise ne o zamanlarda ne de şu anda akıl ve mantık açısından sorunu olan biri olarak görmemişimdir. Dolayısıyla, inancın zeka, akıl ve mantık ile ilgisi olmadığını birinci elden dahi söyleyebilecek biriyim. O zamanlar daha az zeki değildim. Mantığımda bir kusur yoktu. Daha akılsız da değildim. Ama çevrenin ve içinde bulunduğum toplumun daha fazla etkisindeydim. Bilimsel bilgi düzeyim ise bugüne göre daha yetersizdi. Bu ikisi temel faktörlerdir. Hatta bilimsel bilgi düzeyinden ziyade, topluma ve çevreye uyma ve sorgulamadan bulunduğu çevrenin bir parçası olmaya çalışmanın bir ürünü inanç benim düşünceme göre.</span></span></p>

  <p class="p1"><span> </span></p>

  <p class="p"><span><span>Kısacası, demek istediğim özet olarak şu. Din serbestçe eleştirilebilmelidir. Ateistler kendilerini ve fikirlerini daha açık bir biçimde ifade edebilmeli ve etmelidir. Aydınlar ve yazarlar, din konusuna gelince sürekli sürdürdükleri o aşırı hassaslıklarından ve gereğinden fazla olan kibarlıklarından biraz vaz geçmelidir.</span></span></p>

  <p class="p1"><span> </span></p>

  <p class="p"><span><span>İnsanlara dinin ve İslamin eleştirilebileceği, aslında doğru olmama ihtimalinin bile bulunduğu, çünkü bunu iddia eden aklı başında insanların bulunduğu vs anlatılmalıdır. İnsanlar ancak ondan sonra gerçekten laik olmayı başarabilecek, ancak ondan sonra toplumda dinsel konularda gerekli hoşgörü ve tolerans düzeyi oluşabilecektir.</span></span></p>

  <p class="p1"><span> </span></p>

  <p class="p"><span><span>Bunların gerçekleştirilmesinde ise biz ateistlere çok iş düşmektedir.</span></span></p>

  <p class="p1"><span> </span></p>
</body>
</html>
