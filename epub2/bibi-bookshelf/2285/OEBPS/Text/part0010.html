<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ateizmi Anlamak</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p1"><span> </span></p>

  <p class="p"><span><span><b class="calibre1">5. BÖLÜM</b></span></span></p>

  <p class="p1"><span> </span></p>

  <p class="p"><span><span><b class="calibre1">TANRI'NIN VAR OLMADIĞI GÖSTERİLEBİLİR Mİ?</b></span></span></p>

  <p class="p1"><span> </span></p>

  <p class="p"><span><span>Bu kitapta şimdiye kadar özetle Tanrı’nın var olduğunu düşünmek icin yeterli sebep olmadığı gerekçesiyle Tanrı iddiasının reddedilmesi gerektiğini söyledik. Duruma göre, bazen, eğer yeterli sebep ortaya çıkarsa ‘böyle bir Tanrı var olamaz’ iddiasında da bulunduk. Örneğin Tanrı kavramının yarattığı mantıksal paradokslara dayanarak.</span></span></p>

  <p class="p1"><span> </span></p>

  <p class="p"><span><span>Bunun haricinde, kutsal kitaplardan çıkan Tanrı fikrinin çocuksu, ilkel ve çelişkili doğası gündeme geldiğinde de zaman zaman böyle bir Tanrı’nın var olamayacağını söyledik.</span></span></p>

  <p class="p1"><span> </span></p>

  <p class="p"><span><span>Fakat bu durumlar haricinde genellikle pozitif ateist söylemlerde bulunmadık çoğu kez, genel bir Tanrı kavramının var olmadığını iddia eden bir tavır takınmadığımız gibi, özel ve tanımlanmış Tanrılar için bile çoğu kez negatif ateist söylem ile yetindik.</span></span></p>

  <p class="p1"><span> </span></p>

  <p class="p"><span><span>Kitabın bu bölümünde ise pozitif ateizmi tanıtacak, Tanrı'nın var olmadığına dair getirilmiş bazı argümanları inceleyeceğiz.</span></span></p>

  <p class="p1"><span> </span></p>

  <p class="p"><span><span>Öncelikle tanımından başlamamız gerek tabii. Bu noktada okurların bildiği gibi, negatif ateizm (zayıf ateizm) sadece Tanrı’nın varlığını reddetmekle yetinir. Tanrı’nın var olmadığı veya var olamayacağına dair bir iddia ileri sürmez. Sadece Tanrı’ya inanmak için ortada bir sebep olmadığı gerekçesiyle, bu durumlarda takınılacak temel ve varsayılan durum ‘ret’ olduğundan, Tanrı’nın varlığını reddeder.</span></span></p>

  <p class="p1"><span> </span></p>

  <p class="p"><span><span>Pozitif ateizm (güçlü ateizm) ise sadece Tanrı’nın varlığını reddetmekle kalmaz, böyle bir Tanrı’nın var olamayacağına dair pozitif bir iddiada da bulunur. Pozitif ateizmin bunu hangi durumlarda ve neye dayanarak yaptığına bu yazıda değineceğiz ve belli başlı pozitif ateist argümanları sunacağız.</span></span></p>

  <p class="p1"><span> </span></p>

  <p class="p"><span><span>Öncelikle, pozitif ateizm tartışmasından önce gerekli altyapıyı oluşturabilmek için bu konuda az bilinen ya da anlaşılmayan birkaç noktaya açıklık getirmeyi deneyeceğim. Bunu soru-cevap şeklinde yapmaya çalışacağım.</span></span></p>

  <p class="p1"><span> </span></p>

  <p class="p"><span><span>- Pozitif ateizm akla gelebilecek her türlü Tanrı fikrini mi reddeder?</span></span></p>

  <p class="p1"><span> </span></p>

  <p class="p"><span><span>Kısa cevap ‘hayır’. Uzun cevap ise aşağıda.</span></span></p>

  <p class="p1"><span> </span></p>

  <p class="p"><span><span>Burada anlaşılması gereken, üzerinde tartışılan Tanrı kavramının tanımıdır. Pozitif ateist genellikle tartıştığı Tanrı tanımına önem verir. Alışılmışın dışında, sırf var olmadığı gösterilemesin diye geliştirilmeye çalışılmış, felsefi muhakemelerden çıkan Tanrı tanımları ile ilgilenmez genellikle pozitif ateist. Eğer tartışacağı Tanrı tanımını duyup, bu Tanrı tanımını kabul ederse, fakat bu Tanrı var olmadığı gösterilemeyecek bir Tanrı ise, ateistten genellikle negatif ateist tavır takınması beklenir. Aksi takdirde tutarsız bir pozisyona düşecektir. Fakat, pozitif ateizmi tutarlı yapan, pozitif ateistin tartışacağı Tanrı tanımlarında seçicilik göstermesidir. Teizmin Tanrı’sını, ya da teizmin Tanrı’sına yakın bir Tanrı’yı tartışmayı kabul edecektir pozitif ateist. Başka türlü bir Tanrı tanımını ‘Bu tanımladığın şey bildiğimiz Tanrı değildir’ diye reddedecektir. Bunda da haklı olacaktır, çünkü canı isteyen herkes, canı istediği bir kavram üretir, adına da ‘Tanrı’ derse, ortaya yüzlerce Tanrı tanımı çıkar ve bunların çoğunun bilinen teist Tanrı ile bir ilgisi kalmaz. Sonuçta pozitif ateist, teizmi eleştirmektedir, teizm maskesi takmış alakasız bir felsefi fikri değil.</span></span></p>

  <p class="p1"><span> </span></p>

  <p class="p"><span><span>Bir örnek verirsek, demek istediğimiz daha kolay anlaşılacaktır. Eğer tartışılan Tanrı, evrene sebep olmuş, her şeye kadir, her şeyi bilen, ezeli ve ebedi bir kavramsa, fakat bu Tanrı için başka bir nitelik öne sürülmemişse, yani kutsal kitaplarda geçen ifadelerle muhatap olmak istenmiyorsa, böyle bir Tanrı’yı pozitif ateist teizmin Tanrı’sına yeterince yakın olduğu için kabul edecek ve tartışacaktır genellikle.</span></span></p>

  <p class="p1"><span> </span></p>

  <p class="p"><span><span>Fakat eğer teist, somut, doğanın parçası olan (doğaüstü olmayan), evrene sebep olmuş, bilinçli ya da bilinçsiz, sonsuz güçlü olmayan ve ezeli ve ebedi olmayan bir kavram getirmişse bir Tanrı tanımı olarak, pozitif ateist böyle bir tanımı bilinen teist Tanrı’ya uymadığı gerekçesiyle tartışmayı reddedebilir.</span></span></p>

  <p class="p1"><span> </span></p>

  <p class="p"><span><span>Bu konu o kadar ciddi bir problem değildir Tanrı tartışmalarında, çünkü zaten teist %90′dan bile yüksek ihtimalle, teizmin Tanrı’sına yeterince yakın bir Tanrı tanımı ile çıkacaktır ateistin karşısına. (Tabii teistin Tanrı’sını tanımlayabildiğini farz ederek konuşuyoruz burada).</span></span></p>

  <p class="p1"><span> </span></p>

  <p class="p"><span><span>- Kesinlik imkansızdır, pozitif ateizm nasıl kesin bir yargıda bulunabilir?</span></span></p>

  <p class="p1"><span> </span></p>

  <p class="p"><span><span>Bunun anlaşılması için, bir iddia ile o iddiaya bağlanan güven düzeyi arasında bir ayrım yapmamız gerek. Çok sayıda degişik konuda iddialar öne sürebiliriz, fakat iddianın kendisi, bu iddia hakkında ne derece emin olduğumuza dair bir şey söylemez.</span></span></p>

  <p class="p1"><span> </span></p>

  <p class="p"><span><span>Bunu anlamak için bir örnek verelim. İmanı konusunda krize girmiş bir Müslüman’ı düşünün. Bu Müslüman hala %100 ihtimalle bir Tanrı’nın var olduğunu söyleyecektir, fakat bu pozisyona ait duyduğu güven eskiye göre azalmış olacaktır. İddiası değişmedi, fakat bu iddianın doğruluğuna karşı duyduğu güven değişti.</span></span></p>

  <p class="p1"><span> </span></p>

  <p class="p"><span><span>Bilim de çok sayıda evrensel yargıda bulunur. Örneğin Newton’un çekim yasası evrenseldir. İki kütle arasındaki çekim kuvveti kütlelerin miktarı ile doğru orantılı, aralarındaki mesafe ile ters orantılıdır. Bu denklem tüm uzay zamana her zaman uygulanabilir. Fakat bilim, teorilerinin yanlışlığının kanıtlanmasına ya da teorilerinin geliştirilip değiştirilmesine açık bir alandır. Örneğin Newton’un çekim yasasının eksik olduğu Einstein tarafından gösterilmiştir. Yani Newton’un çekim yasasının, evrensel olmasına rağmen %100 güven sağlayan bir yasa olmadığı gösterilmiştir. Bilimde ya da rasyonel düşüncede hiçbir şey %100 kesinlikle bilinemez.</span></span></p>

  <p class="p1"><span> </span></p>

  <p class="p"><span><span>Benzer şekilde ‘Tanrı yoktur’ önermesi evrensel bir önermedir, fakat kesinlik iddiasında değildir. Bu iddia kendisini bir bilgi olarak kanıtlamamızı talep eder, bilgi alanının herhangi başka bir iddiası gibi.</span></span></p>

  <p class="p1"><span> </span></p>

  <p class="p"><span><span>- Hiçbir şey kanıtlanamaz. Tanrı’nın var olmadığını nasıl kanıtlayabilirsiniz?</span></span></p>

  <p class="p1"><span> </span></p>

  <p class="p"><span><span>Kanıtlama kelimesini nasıl tanımlarsınız? Sözlüğe göre kanıtlama, bir iddianın doğruluğunun bir delil ya da argüman ile ortaya konmasıdır. Bu standarda göre, pek çok bilimsel ve teknik iddia ‘kanıtlanmış’ durumdadır. ‘Tanrı yoktur’ da bunlardan biri olacaktır.</span></span></p>

  <p class="p1"><span> </span></p>

  <p class="p"><span><span>Fakat eğer ‘kanıt’ sözcüğü ile bir şeyin doğruluğunu %100 kesinlikle göstermek kastediliyorsa, o zaman imkansız bir şey istenmektedir. Bunu hiç kimse yapamaz. Teist veya herhangi biri, herhangi bir iddiayi %100 kesinlikle kanıtlayamaz. Fakat bu, bir şey bilmediğimiz anlamına gelmez. Hala rasyonel bir kanıtlamadan bahsedilebilir.</span></span></p>

  <p class="p1"><span> </span></p>

  <p class="p"><span><span>Eğer her şeyden şüphe etmeyi kafanıza koyarsanız, mantığınızdan da şüphe edersiniz, o durumda ise herhangi bir kanıtın dayandırılacağı en temel zihinsel dayanağınızdan olursunuz. O durumda kanıt diye bir şey kalmadığı gibi, ortada herhangi bir zihinsel aktivite dahi kalmaz.</span></span></p>

  <p class="p1"><span> </span></p>

  <p class="p"><span><span>Fakat bu tür bir pozisyon, uç bir pozisyondur ve çoğu rasyonel kişi, bu kadar ileri gitmeyecek ve kesinliği mantıksal kanıtlamadan daha az olan bilimsel ve tümevarımsal kanıtları dahi geçerli görecektir.</span></span></p>

  <p class="p1"><span> </span></p>

  <p class="p"><span><span>- Evrensel negatifler, kanıtlanması imkansız önermeler değil midir?</span></span></p>

  <p class="p1"><span> </span></p>

  <p class="p"><span><span>Genellikle evrensel negatiflerin kanıtlanamayacağı düşünülür. Pozitif ateizm hakkındaki temel eleştiri de genellikle bu konudadır. ‘Tanrı yoktur’ gibi bir iddianın kanıtlanamayacağı, çünkü bunun bir evrensel negatif olduğu söylenir. Bir şeyin olmadığını söyleyebilmek için her yere gidip, her yere bakmak gerekeceği söylenir.</span></span></p>

  <p class="p1"><span> </span></p>

  <p class="p"><span><span>Fakat, öte yandan, hiçbir çelişkinin var olamayacağını mantık yasaları gereği biliriz. Çelişik varlıkları kendi zihnimizde tanımlayabiliriz, fakat gerçekte var olmadıklarını biliriz. Örneğin, ‘Evli bir bekar’ ya da ‘üçgen şeklinde bir daire’ yoktur, var olamaz. Dolayısıyla, tanımında çelişkiler, paradokslar içeren bir varlığın gerçekte var olmadığı evrensel bir negatif olarak sunulabilir ve kanıtlanmış olur. (Tabii eger mantığınızdan da şüphe eden uç bir pozisyona çekilmeyecekseniz, ki bu konuya yukarıda değindik).</span></span></p>

  <p class="p1"><span> </span></p>

  <p class="p"><span><span>Böyle bir evrensel negatifi kanıtlamak için tek gereken şey, bahsedilen varlığın ‘anlamsız’ veya ‘çelişkili’ olduğunu ortaya koymaktır. Örneğin, Tanrı’nın var olmadığını göstermek için pozitif ateizmde kullanılan argümanlardan biri ‘Kötülük Problemi’ (Problem of Evil)’dir. Tanımlanmış Tanrı, tanımlı özellikleri sebebiyle her şeye kadir, her şeyi bilen ve sonsuz iyi olmalıdır (Hıristiyanlığın Tanrı’sında sonsuz iyiliğe daha fazla vurgu yapılır ve Müslüman inançlılar kötülük problemiyle karşılaştıklarında İslam’a göre hayır ve şerrin Allah’tan olduğunu söyleyerek, bu argümanın İslam için geçersiz olacağını iddia ederler, fakat İslam’ın Tanrı’sı da kendisine atfedilen diğer özellikler sebebiyle, bu özelliğe de sahip olmalıdır, bu gereklilik gösterilebilir, dolayısıyla kötülük problemi İslam’ın Tanrı’sına da uygulanabilir, bu konu ilerleyen sayfalarda ‘kötülük problemi’ başlığında incelenecektir).</span></span></p>

  <p class="p1"><span> </span></p>

  <p class="p"><span><span>Tanrı’nın bu özellikleri, dünyada kötülüğün var olması ile çelişki halindedir. Kötülüğün var olduğunu bilmek için evrendeki her şeyi bilmek zorunda değiliz. Bu durumu Tanrı’nın tanımındaki nitelikleriyle karşılaştırmak için de böyle bir zorunluluk bulunmamaktadır. Dolayısıyla, bu durum pozitif ateist tavır takınmak için yeterli bir gerekçe ortaya koymaktadır, çünkü tanımlanan Tanrı’nın bildiğimiz evren ile uyumlu olmadığı gösterilmiştir.</span></span></p>

  <p class="p1"><span> </span></p>

  <p class="p"><span><span>Bir evrensel negatifi kanıtlamanın diğer bir yolu, bu negatife karşı çıkan, onunla uyumsuz bir pozitif bulmaktır. Örneğin ‘phlogiston’ (flojeston) adı verilen ve eskiden yanmadan sorumlu olduğu düşünülen (tüm yanıcı maddelerin içerdiği düşünülen) bir maddenin var olmadığı, yanmanın kimyasal maddelerin oksijen ile tepkimeleri sonucu meydana geldiği gösterilmek suretiyle kanıtlanmıştır.</span></span></p>

  <p class="p1"><span> </span></p>

  <p class="p"><span><span>Aslında, bilimsel yöntem sadece evrensel negatifleri kabul eder. Bilimde, bir şeyi sadece yanlışlayabilirsiniz, tümüyle doğrulayamazsınız. Birşeyin doğruluğu, çok miktarda yanlışlama çabasına rağmen yanlışlanamaması ile anlaşılır. Fakat tek bir olumsuz test sonucu, test edilen prensibin terk edilmesi için yeterlidir.</span></span></p>

  <p class="p1"><span> </span></p>

  <p class="p"><span><span>Dolayısıyla, evrensel negatiflerin kanıtlanamayacağı doğru değildir. İşin ilginci, ‘Evrensel negatifler kanıtlanamaz’ önermesi de bir evrensel negatiftir ve bunu iddia eden kişi kendi kendisiyle çelişmektedir.</span></span></p>

  <p class="p1"><span> </span></p>

  <p class="p"><span><span>* * *</span></span></p>

  <p class="p1"><span> </span></p>

  <p class="p"><span><span>Bu kadar açıklamadan sonra, sıra pozitif ateizmin belli başlı argümanlarını tanıtmaya geliyor.</span></span></p>

  <p class="p1"><span> </span></p>

  <p class="p"><span><span>Pozitif ateizmin bazı argümanları:</span></span></p>

  <p class="p1"><span> </span></p>

  <p class="p"><span><span>1. Kavranamazlık (noncognitivism): Tanrı kavramının anlamsızlığı, absürtlüğü ve/veya kavranamazlığı üzerine kurulu bir argüman. ‘Tanrı’ sözcüğünün anlamsız olduğu ve var olup olmadığının bile tartışılmasına sıra gelmeden reddedilmesi gereken bir kavram olduğunu öne süren argüman. (Bu argüman en güçlü pozitif ateist argümanlardan biridir. Bir kez anlaşıldığında, teistin normal olarak karşı çıkması çok güçtür bu argümana. Bu argümanın ayrıntısını ayrı bir yazı ile inceleyeceğiz).</span></span></p>

  <p class="p1"><span> </span></p>

  <p class="p"><span><span>2. Materyalist ‘apologetics’ (apologetics, dinsel savunma/açıklama sanatının ismidir, bu argüman, teologların teist apologetics’ine karşılık, materyalist bir ‘apologetics’ ortaya koymaktadır): Bu genellikle teistlerin ‘Bir Tanrı olmazsa, dünyanın, hayatın anlamı kalmaz’ iddialarına karşılık olarak ortaya konan, ‘Asıl bir Tanrı varsa dünyanın, hayatın anlamı kalmaz’ sonucuna ulaşmaya çalışan bir felsefi muhakemedir. İnsanın zihinsel muhakemesinin gerekli özellikleri ile, Tanrısal bir nedenselliğin uyuşmazlığı üzerine kuruludur. Örneğin bilinç, anlam, mantık gibi özelliklerin, Tanrı varsa anlamsız hale geleceği, çünkü Tanrı varsa bunların dahi üstünde olacağı, dolayısıyla dayandığımız ve dayanmak zorunda olduğumuz bu zihinsel yetilerin anlamsızlaşacağı ve gereksiz hale geleceği, fakat bu yetilerin bizi biz yapan ve düşünmemizi sağlayan yetiler olması sebebiyle, ya Tanrı’dan, ya bu yetilerden vazgeçmemiz gerektiği türünde bir muhakeme üzerine kuruludur bu argüman.</span></span></p>

  <p class="p1"><span> </span></p>

  <p class="p"><span><span>3. Doğru seçim argümanı (Argument from Correct Choice): Tanrı eğer varsa, evrende var olan herşey ona bağlı olmak zorunda olduğundan, evrensel mutlaklar ve prensipler mümkün olmayacaktır, herhangi bir seçim doğru seçeneğin var olduğu prensibi altında yapılmaktadır, fakat Tanrı varsa, teistin doğru prensibi seçtiğinden emin olması mümkün değildir<span> </span> vs türünde bir argümandır.</span></span></p>

  <p class="p1"><span> </span></p>

  <p class="p"><span><span>4. Transendent (‘aşkın’) oluşun absürtlüğü ve bunun ‘kişi’ olma kavramı üzerine etkileri: Uzay ve zamanın ayrılamazlığı ve bunun uzantısı olarak Tanrı’nın bir ‘kişi’ olmasının imkansızlığı üzerine kurulu bir argüman.</span></span></p>

  <p class="p1"><span> </span></p>

  <p class="p"><span><span>5. Ölçek argümanı (Argument from Scale): Teist dünya görüşüne göre evrenin insan için yaratıldığı, dolayısıyla insan ölçeğinde yaratılmış olması gerekirken, insanın bu evrende önemsiz bir ayrıntı olması vs üzerine kurulu bir argümandır.</span></span></p>

  <p class="p1"><span> </span></p>

  <p class="p"><span><span>6. Occam’ın usturası (Occam’s razor): Tanrı kavramının açıklamaya bir şey katmayan fazlalık bir faktör olduğu ve bilimin tutumluluk ilkesi gereği terk edilmesi gerektiği üzerine kurulu bir argüman. (Bu daha çok negatif ateizmin argümanı olarak ortaya konmasına rağmen, pozitif ateistler de kullanır).</span></span></p>

  <p class="p1"><span> </span></p>

  <p class="p"><span><span>7. Kötülük problemi: Dünyada kötülüğün var olmasının, mutlak ve sonsuz güçlü bir Tanrı fikriyle bağdaşmadığı üzerine kurulu bir argüman.<span> </span></span></span></p>

  <p class="p1"><span> </span></p>

  <p class="p"><span><span>8. İnançsızlık argümanı (Argument from non-belief): İnançsızlığın mümkün olmasının teist Tanrı fikriyle çelişkili olduğu ve özgür irade kavramının bu problemi çözmeye yetmeyeceği üzerine kurulu bir argüman.</span></span></p>

  <p class="p1"><span> </span></p>

  <p class="p"><span><span>9. Big Bang kozmolojisine dayalı argüman: Big Bang tekillik anıdır ve tekillikten öngürülebilecek bir şey çıkmayacağı bilinen bir gerçektir. Tanrı’nın bu evreni içinde insanın var olmasını sağlayacak bir şekilde bilinçli olarak yaratmış olması gerekir, dolayısıyla tekillik gibi sonucu belirsiz bir mekanizma bu maksat için kullanılamaz. Tekillikten insanı barındıran bir evrenin çıkması garanti olmadığından, bu durum evrenin sebebinin bilinçsiz bir mekanizma olması gerektiğini gösterir diyen bir argümandır.</span></span></p>

  <p class="p1"><span> </span></p>

  <p class="p"><span><span>10. Termodinamiğin 2. yasasından argüman: Evrende entropi artar, düşük entropinin ortaya çıkması ancak önceki durumun daha düşük entropili olması, veya yüksek entropi ortamında oluşan istatistiksel düşük entropi bölgeleri ile açıklanabilir. Dolayısıyla, evrenin ortaya çıkmasından önceki durum ya daha düşük entropili bir durum olmalıdır, ya da evren daha yüksek entropili bir durumun istatistiksel düşük entropili kısımlarından biridir. Tanrı düzenlidir, yani düşük entropilidir. Evrenin Big Bang anındaki entropiden daha düşük entropi ile açıklanması (yani Tanrı ile) sonsuza dek geri giden daha düşük entropili durumlar gerektireceğinden, geçerli bir açıklama değildir. Dolayısıyla evren yüksek entropili bir ortamın istatistiksel bir düşük entropili durumu olmalıdır, bu ise evrenin düzenden (Tanrı) değil kaostan (yüksek entropi) gelmesi gerektiğini gösterir şeklindeki bir akıl yürütme üzerine kurulu bir argümandır.</span></span></p>

  <p class="p1"><span> </span></p>

  <p class="p"><span><span>11. Kuantum fiziğinden argüman: Kuantum fiziğinde, parçacıkların özelliklerinin, tüm olası durumların süperpozisyonu halinde bulunduğu düşünülür. Gözlem bu süperpozisyon durumunu çökertmektedir. Dolayısıyla, her şeyi ve her yeri gören bir Tanrı var olsaydı, hiçbir şey onun gözünden kaçmayacağından, kuantum süperpozisyonlarının çökmesi gerekirdi diyen bir argüman.</span></span></p>

  <p class="p1"><span> </span></p>

  <p class="p"><span><span>12. Evrim teorisinden argüman: Evrim sürecinin, zekaya yol açan, bildiğimiz tek süreç olmasından yola çıkan bir argüman.</span></span></p>

  <p class="p1"><span> </span></p>

  <p class="p"><span><span>* * *</span></span></p>

  <p class="p1"><span> </span></p>

  <p class="p"><span><span>Pozitif ateizmin argümanları bunlardan ibaret değildir. Fakat bu listenin belli başlı argümanları kapsadığı söylenebilir.</span></span></p>

  <p class="p1"><span> </span></p>

  <p class="p"><span><span>Yukarıdaki liste sadece fikir vermesi için hazırlanmıştır. Bu bölümde, yukarıda bahsettiğimiz bazı argümanları ayrı birer yazı ile daha ayrıntılı bir şekilde inceleyeceğiz.</span></span></p>

  <p class="p1"><span> </span></p>

  <p class="p"><span><span>Bu argümanların bir kısmı Tanrı’nın var olmadığını, akıl ve mantığımıza dayanabildiğimiz düzeyde kesin olarak kanıtlamakta, bir kısmı ise olasılıksal kanıt ortaya koymaktadır (yani Tanrı’nın var olmamasının var olmasına göre daha olası olduğu, Tanrı’nın var olmaması durumunun daha iyi bir açıklama olduğuvs türünde bir kanıt). Bu listedeki argümanların bir kısmı belli öncüllerden çıkan mantıksal kanıtlamalar, bir kısmı ise bilimsel ve/veya tümevarımsal kanıtlardır. Fakat ilk kanıt (kavranamazlık, ya da noncognitivism), herhangi bir öncülden değil, Tanrı’nın tanımından çıkan aksiyomatik bir mantıksal kanıttır ve teistin bunu karşılaması için kendi mantığını reddetmekten başka çaresi yoktur.</span></span></p>

  <p class="p1"><span> </span></p>

  <p class="p"><span><span><b class="calibre1">Kavranamazlık (noncognitivism) argümanı</b></span></span></p>

  <p class="p1"><span> </span></p>

  <p class="p"><span><span>Tanrı fikrinin ve buna bağlı olarak dinsel düşüncenin anlamlılığını sorgulamak başından beri önemli bir tartışma konusu olmuştur. Burada söz konusu argümanı şu şekilde formüle edeceğiz:</span></span></p>

  <p class="p1"><span> </span></p>

  <p class="p"><span><span>1) Var olan şeylere ait bizi ilgilendiren 3 çeşit özellik bulunmaktadır. Bunlar:</span></span></p>

  <p class="p"><span><span>A. Ana özellikler</span></span></p>

  <p class="p"><span><span>B. İkincil özellikler</span></span></p>

  <p class="p"><span><span>C. İlişkisel özellikler</span></span></p>

  <p class="p"><span><span>2) Yukarıdaki maddede yer alan B ve C anlamlı olabilmek için var olan şeyin A’sına (temel özellikleri) bağlanabilmelidir.</span></span></p>

  <p class="p"><span><span>3) Tanrı kavramı için pozitif olarak tanımlanmış bir ‘A’ (temel özellikler) mevcut değildir.</span></span></p>

  <p class="p"><span><span>4) Bu yüzden Tanrı kavramı ne A, ne B, ne de C’ye sahiptir.</span></span></p>

  <p class="p"><span><span>5) A, B ve C’nin tümünden yoksun olan bir kavram anlamsızdır.</span></span></p>

  <p class="p"><span><span>6) Demek ki Tanrı kavramı geçersizdir.</span></span></p>

  <p class="p1"><span> </span></p>

  <p class="p"><span><span>Birisi ‘Güzel bir elbise’ diye bir yorum yaptığında, biz ona ‘Elbise nedir?’ diye sorarsak, kendisinden ‘Güzel bir dizaynı var’ ya da ‘Rahat’ gibi bir cevap duymak istemeyiz. Elbisenin ne olduğunu soruyoruz çünkü. Temel özelliklerini, elbiseyi elbise yapan şeyi soruyoruz. Bu kişi bize elbise ‘kırmızı’dır dese, ‘yazlık bir elbise’ dese ya da elbise hakkında herhangi başka bir şey söylese, bunların hiçbiri hala ‘Elbise nedir?’ sorusunun cevabi değildir. Elbise nedir sorusunun cevabı, elbisenin sözlükte veya ansiklopedide geçen ayrıntılı tanımıdır.</span></span></p>

  <p class="p1"><span> </span></p>

  <p class="p"><span><span>Elbise hakkında söylenen yukarıdaki türde şeyler, elbisenin ‘ikincil’ özellikleri (yukarıda bahsedilen ‘B’) ya da elbisenin ‘ilişkisel’ özellikleridir (yukarıda bahsedilen ‘C’). Elbisenin ne demek olduğunu bilmeden, bu özelliklerini bilmenin bir faydası yoktur. Bu özellikler bize elbiseyi tanımlamaz, elbise hakkında gerçek anlamda bize bir şey söylemez.</span></span></p>

  <p class="p1"><span> </span></p>

  <p class="p"><span><span>Tanrı hakkında soru sorduğunuzda teistten aldığınız cevaplar da bu tür cevaplardır. Tanrı nedir diye sorduğunuzda söylenen şeyler:</span></span></p>

  <p class="p"><span><span>- Her şeyi bilen</span></span></p>

  <p class="p"><span><span>- Her şeye gücü yeten</span></span></p>

  <p class="p"><span><span>- Ezeli ve ebedi</span></span></p>

  <p class="p"><span><span>- Yaratıcı</span></span></p>

  <p class="p"><span><span>- Bağışlayıcı</span></span></p>

  <p class="p"><span><span>- Kişi (insan değilse bile bir ‘birey’dir Tanrı)</span></span></p>

  <p class="p"><span><span>- Mükemmel</span></span></p>

  <p class="p"><span><span>- Aşkın</span></span></p>

  <p class="p"><span><span>- Maddesel olmayan</span></span></p>

  <p class="p1"><span> </span></p>

  <p class="p"><span><span>Bu listeye başka şeyler de eklenebilir. Fakat ne eklerseniz ekleyin, teizmin Tanrı konusunda verdiği cevaplar, Tanrı’ya ait ‘ikincil’ ya da ‘ilişkisel’ özellikler olmaya devam edecektir. Bu niteliklerin hiçbiri ‘Tanrı özünde nedir?’ sorusunu cevaplamaz.</span></span></p>

  <p class="p1"><span> </span></p>

  <p class="p"><span><span>Bir kavram icat etsem ve adına ‘unie’ desem, sonra da ona bazı insani özellikler atfetsem, örneğin ‘bilgelik’ gibi, sonra da eklesem, desem ki ama bu bilgelik insanın bilgeliğinden farklıdır, ve de ‘unie’ doğası gereği bilinmezdir, bu durumda ‘unie’ hakkında söylediğim hiçbir şey, bizim ‘unie’yi anlayışımıza bir şey katmaz.</span></span></p>

  <p class="p1"><span> </span></p>

  <p class="p"><span><span>Tanrı ‘iyi’ ya da ‘bilge’dir demek, bilinmez bir varlığın, bilinmez bazı özelliklere, bilinmez bir şekilde sahip olduğunu söylemekten farksızdır.</span></span></p>

  <p class="p1"><span> </span></p>

  <p class="p"><span><span>Dolayısıyla bu düşünce tarzının absürtlüğü açıktır. Bu yüzden de teist Tanrıyı tüm niteliklerinden soyutlamak istemez. Tanrı ile ilgili yukarıda bahsettiğimiz ikincil karakterlerin sözünün edilmesi bu sebeple ortaya çıkmaktadır. Bu yolla, Tanrı hakkında sanki kısmen bir şeyler söylemiş gibi görünmek ister teist.</span></span></p>

  <p class="p1"><span> </span></p>

  <p class="p"><span><span>Halbuki yukarıda bahsettiğimiz gibi, bu söylenen şeyler, Tanrı’ya ait ikincil karakterlerdir ve Tanrı’nın ne olduğuna dair aslında bir şey söylemezler.</span></span></p>

  <p class="p1"><span> </span></p>

  <p class="p"><span><span>Yani sonuçta teist, tüm çabasına rağmen Tanrı hakkında hiçbir şey söylememiş olur. Tanrı’dan bahseden herhangi bir açıklama, ne kadar çok sözcük içerirse içersin, anlamsız bir laf salatasıdır.</span></span></p>

  <p class="p1"><span> </span></p>

  <p class="p"><span><span>Söylenenler anlamsız olduğundan, Tanrı hala tanımsızdır.</span></span></p>

  <p class="p1"><span> </span></p>

  <p class="p"><span><span>Tüm bunlar ışığında, pozitif ateistin çıkardığı sonuç, Tanrı denen bir kavramın kesin olarak var olmadığı, çünkü ortada Tanrı diye bahsedilen bir şeyin olmadığıdır.</span></span></p>

  <p class="p1"><span> </span></p>

  <p class="p"><span><span>Pozitif ateizmin bu argümanına yapılan itirazlardan biri, Tanrı’yı ‘anlamsız’ olarak nitelendirmenin, teizm kadar pozitif ateizmi de geçersiz kılacağıdır. Denir ki, ‘Tanrı’ sözcüğü eğer bir şey ifade etmiyorsa, o zaman Tanrı’nın varlığını iddia etmek kadar, yokluğunu iddia etmek de geçersizdir.</span></span></p>

  <p class="p1"><span> </span></p>

  <p class="p"><span><span>Bu bakış açısını bazı filozoflar kabul etmekte ve ‘noncognitivism’i ateizmden ayrı bir düşünce biçimi, ya da bakış açısı olarak ele almaktadırlar.</span></span></p>

  <p class="p1"><span> </span></p>

  <p class="p"><span><span>Fakat pek çok başka filozof, ‘noncognitivism’e dayanan bir ateizmi mümkün görmektedir. Eğer ‘Tanrı’ sözcüğü bir şey ifade etmiyorsa, o zaman ‘Tanrı’yı bir kavram değil, sadece bir ‘kelime’ olarak algılamak ve gerçek dünyada var olmadığını iddia etmek mümkündür demektedirler.</span></span></p>

  <p class="p1"><span> </span></p>

  <p class="p"><span><span><b class="calibre1">Kavranamazlık (noncognitivism) konusunda gelen en yaygın itiraz</b></span></span></p>

  <p class="p1"><span> </span></p>

  <p class="p"><span><span>Bu argümanı ilk duyan ve yeterince kavramadan cevap vermek isteyen inançlıların ilk otomatik tepkisi, argümanı ‘Ben Tanrı’yı kavrayamıyorum, demek ki Tanrı yoktur’ şeklinde anlamak ve buna karşı çıkmaktır. Uzunca bizim mahiyetini anlayamadığımız ya da kavrayamadığımız şeylerin de var olabileceğinin tartışmasını yapar ve hatta örnekler getirirler.</span></span></p>

  <p class="p1"><span> </span></p>

  <p class="p"><span><span>Bu yüzden, bu kısmı da yazıya ekleme gereği duydum.</span></span></p>

  <p class="p1"><span> </span></p>

  <p class="p"><span><span>Bu argüman ‘Ben Tanrı'yı kavrayamıyorum, demek ki Tanrı yoktur’ anlamına gelmez.</span></span></p>

  <p class="p1"><span> </span></p>

  <p class="p"><span><span>Elbette içyüzünün ne olduğunu tam kavramadan da bir şeylerin var olup olmadığını bilmem mümkündür günlük hayatta.</span></span></p>

  <p class="p1"><span> </span></p>

  <p class="p"><span><span>Fakat bu tür şeylerin tümünde, söz konusu şeyi algılarsınız, var olduğunu bilirsiniz, ondan bir şüpheniz yoktur.</span></span></p>

  <p class="p1"><span> </span></p>

  <p class="p"><span><span>Tanrı konusunda ise, kendisini hiç kimsenin hiçbir yerde görmediği bir şeyden bahsediyoruz. Ve de var olduğunu bilmiyoruz, var olup olmadığını anlamaya çalışıyoruz.</span></span></p>

  <p class="p1"><span> </span></p>

  <p class="p"><span><span>Algılama yoluyla var olduğu gösterilemeyeceğinden (tam tersi algılanmadığı için yok kabul etmemiz gereken bir şey olduğundan), var olduğunu iddia edenlerin neye dayanarak var dediğini anlamaya çalışıyoruz.</span></span></p>

  <p class="p1"><span> </span></p>

  <p class="p"><span><span>Kendilerini dinliyoruz, diyoruz ki ‘Hiç kimsenin görmediği, var olduğunu düşünmek için ortada hiçbir somut veri olmayan bir şeyin var olduğunu iddia ediyorsunuz’. Onlar da ‘Evet’ diyorlar.</span></span></p>

  <p class="p1"><span> </span></p>

  <p class="p"><span><span>Peki diyoruz, var olup olmadığını nasıl bildiğinize geçmeden önce, neyin var olup olmadığını tartışacağımızı bize bir söyler misiniz?</span></span></p>

  <p class="p1"><span> </span></p>

  <p class="p"><span><span>Ve daha bu soruya bile cevap alamıyoruz. Dikkat edin, olay var olup olmadığı tartışmasına gelmedi.</span></span></p>

  <p class="p1"><span> </span></p>

  <p class="p"><span><span>Yani ortada anlamsız bir kelime var, kavram haline bile gelmemiş. Kelimeyi duyunca, ne anlama geldiğini anlamıyoruz. Yani kelimenin ‘mogombo’ ya da ‘ubli’ gibi anlamsız başka bir kelimeden bir farkı yok.</span></span></p>

  <p class="p1"><span> </span></p>

  <p class="p"><span><span>Şöyle bir diyaloğa dönüştürülebilir bu konu:</span></span></p>

  <p class="p1"><span> </span></p>

  <p class="p"><span><span>T - Tanrı vardır.</span></span></p>

  <p class="p"><span><span>A- Tanrı nedir?</span></span></p>

  <p class="p"><span><span>T- Tanrı yaratandır.</span></span></p>

  <p class="p"><span><span>A- Peki ama Tanrı nedir?</span></span></p>

  <p class="p"><span><span>T- Tanrı alemlerin rabbidir.</span></span></p>

  <p class="p"><span><span>A- İyi de, nedir o?</span></span></p>

  <p class="p"><span><span>T- Tanrı insanı yaratmıştır</span></span></p>

  <p class="p"><span><span>A- Bunları anladım, fakat bunların hepsi ikincil karakterler. Tanrı'nın ne olduğunu bana söylemiyor, ne yaptığını söylüyor. Ben Tanrı'nın tam olarak ne olduğunu merak ediyorum.</span></span></p>

  <p class="p"><span><span>T- Ne olduğunu bilmiyoruz.</span></span></p>

  <p class="p"><span><span>A- Peki o zaman siz yaptıkları haricinde bu varlığın ne olduğuna dair bir fikre sahip değilsiniz</span></span></p>

  <p class="p"><span><span>T- Evet.</span></span></p>

  <p class="p"><span><span>A- Yani ‘Bir şey evrene sebep olmuştur’ ve ‘Bir şey insanı yaratmıştır’ diyorsunuz, hakkında başka bir şey demiyorsunuz</span></span></p>

  <p class="p"><span><span>T- Evet.</span></span></p>

  <p class="p"><span><span>A- Peki bunun ‘Bilinmeyen şeylerin, bizim bilmediğimiz bir sebebi vardır’ demekten farkı ne?</span></span></p>

  <p class="p"><span><span>T- Farkı yok</span></span></p>

  <p class="p"><span><span>A- Peki o zaman Tanrı bunun neresinde? Bilinmeyen şeylerin, bizim bilmediğimiz bir sebebi olduğunu yeri gelince biz de söylüyoruz. Ama siz araya bir de 'Tanrı' diye bir kelime sıkıştırıyorsunuz. Tanrı denen bu kelimenin anlamı nedir deyince, tanımlamıyorsunuz. O zaman o kelimeye ne gerek var? Doğrudan bu bilinmeyen şeylerin sebebini bilmiyoruz desenize?</span></span></p>

  <p class="p1"><span> </span></p>

  <p class="p"><span><span>Kısacası, nonkognitivizm argümanı, Tanrı'nın tanımlanmadığını, ne anlama geldiğinin bile kimse tarafından anlaşılmadığını söyler. Zaten varlığını görüp algıladığımız bir şeyden de bahsedilmediğinden, var olduğunu anlamak için gerekli zihinsel analizleri bile yapacak bir durum ortaya çıkmıyor. Çünkü neyin zihinsel analizinin yapılacağı belli değil.</span></span></p>

  <p class="p1"><span> </span></p>

  <p class="p"><span><span>Buradan da, Tanrı denen kelimenin bir anlam ifade etmemesi yüzünden, zihnimiz dışında herhangi bir şeye tekabül etmediği ortaya çıkar. Kelimeler dış dünyada bir şeyleri temsil ederler. Bu şeyler somut varlıklar olabilir, soyut kavramlar ve ilişkiler olabilir. Fakat sonuçta, her kelime bir cisme ya da kavrama tekabül eder. Hiçbir cisme ya da kavrama tekabül etmeyen bir kelimenin ise insan zihninin içinde veya dışında temsil ettiği bir şey yoktur. Yani, nonkognitivizm bağlamında Tanrı ile ilgili olarak bunun anlamı, Tanrı denen kelimenin temsil ettiği bir şey olmadığı, yani Tanrı'nın var olmadığıdır.</span></span></p>

  <p class="p1"><span> </span></p>

  <p class="p"><span><span>Not: Tabii Tanrı kelimesini bir kavrama tekabül edecek şekilde tanımlayabileceğini iddia edenler için durum farklı. Nonkognitivizm argümanı onları bağlayacak bir argüman değildir. O zaman onları dinleyip, Tanrı'yı nasıl tanımladıklarını, Tanrı'dan ne kastettiklerini öğrenmek isteriz.</span></span></p>

  <p class="p1"><span> </span></p>

  <p class="p"><span><span>Örneğin bir makina gördünüz diyelim. Makinanın büyüklüğünü, ağırlığını, hatta kaç kolu, kaç düğmesi olduğunu bilirsin. Makinanın varlığından bir şüphen yoktur. Fakat makınanın ne iş yaptığını ve nasıl çalıştığını kavrayamıyor olabilirsin.</span></span></p>

  <p class="p1"><span> </span></p>

  <p class="p"><span><span>Bu konu Tanrı tartışmasından ve nonkognitivizm argümanından farklı. Tanrı konusunda zaten ortada algılanan bir şey yok. Var olup olmadığını anlamak için geriye kalan tek şey, var olduğunu iddia edenlerin getireceği zihinsel muhakemeler. Fakat bu muhakemeleri duymadan önce, bu muhakemelerin muhatabı olan kavramın ne olduğunu, kabataslak olarak bilmek gerek. Yoksa ortada sadece bir X vardır. X hakkında hiçbir şey bilinmez, hakkında hiçbir ipucu yoktur. Tanımlı değildir, bir kavram bile değildir. Ve de sonra bu X'in dış dünyada var olup olmadığının tartışılması istenmektedir. Bu durumda önce sormaz mısınız, nedir bu X diye? Bir doğal sayı mıdır? Bir cisim midir? Yukarıda bahsettiğimiz gibi bir makina mıdır? Arkadaşlık, sevgi gibi soyut bir kavram mıdır? Enerji midir? Madde midir? Tinsel bir varlık mıdır? (Eger öyleyse, tinsel varlıktan ne kastedilmektedir?)</span></span></p>

  <p class="p1"><span> </span></p>

  <p class="p"><span><span>Kısacası, nasıl çalıştığı hakkında bir fikre sahip olmadığın makina için en azından şu büyüklükte, şu renkte, bilmem kaç düğmesi olan bir şey diyebiliyorken, ya da denklem çözerken değerini bulmak istediğin X bilinmeyeninin en azından bir reel sayı mı, rasyonel sayı mı, kompleks sayı mı, yoksa bir küme mi vs olduğunu bilirken, Tanrı'dan bahsedildiğinde, ortadaki X değişkeninin hiçbir tanımı yok. Yani bu değişkenin tekabül ettiği bir 'fikir', bir 'kavram' bile yok. Zaten algılanan bir şey de değil. Ortada sadece içi boş bir kelime var. Fakat bu kelimenin dış dünyada tekabül ettiği bir gerçeklik yok. Hatta kelimenin insan zihninde tekabül ettiği bir anlam bile yok.</span></span></p>

  <p class="p1"><span> </span></p>

  <p class="p"><span><span>Dolayısıyla, bu kelimenin temsil ettiği iddia edilen şeyin var olmadığı söylenebilir. Nonkognitivizmin dediği budur. Yoksa 'kavrayamıyoruz, demek ki yoktur' demez nonkognitivizm.</span></span></p>

  <p class="p1"><span> </span></p>

  <p class="p"><span><span><b class="calibre1">Kavranamazlık (noncognitivism) üzerine ek bilgi</b></span></span></p>

  <p class="p1"><span> </span></p>

  <p class="p"><span><span>Sanal ortamda bu konuları inançlılarla tartışırken, bu argüman üzerine gelen itirazların genel mahiyeti yukarıda değindiğimiz türde olmasına rağmen, biraz daha açıklayıcılık açısından, argümanın genişletilmesinde ve biraz daha açıklanmasında yarar var.</span></span></p>

  <p class="p1"><span> </span></p>

  <p class="p"><span><span>Teistler, bu argümanla karşılaştıklarında meseleyi idrak edilemez oluş ile var oluş arasında bir ilişki olmaması ve idrak edilemez oluşun var oluş ya da olmayışa bir kanıt teşkil etmediği noktasına çekmek isterler.</span></span></p>

  <p class="p1"><span> </span></p>

  <p class="p"><span><span>İnançlılar şunu anlamalıdır. Bizim inançlarıyla bir sorunumuz yok. İstedikleri şeye inanabilirler. Ama teistler, bu inançlarının rasyonel olduğunu, akıl ve mantıktan çıktığını, dış dünyaya bakarak ve akılda geliştirilen argümanlarla kanıtlanabilir olduğunu söylüyorlar. Bizim meselemiz budur. Eğer fideist bir imanı savunanlardansa inançlı, yani Tanrı hiçbir zihinsel muhakemeyle kanıtlanamaz ama ben yine de inanıyorum diyorsa, o zaman o inançlıyla bir derdimiz olmaz.</span></span></p>

  <p class="p1"><span> </span></p>

  <p class="p"><span><span>Ama inançlılar demez mi Tanrı'nın varlığı çok açık diye? Allah akılla bilinir diye. Dünya'da Allah'ın varlığının izleri vardır diye. Hatta kuranda bile Allah'ın varlığının insanlar tarafından anlaşılıp tespit edilebileceğine dair açık iddialar var.</span></span></p>

  <p class="p1"><span> </span></p>

  <p class="p"><span><span>Bizim derdimiz bu söylemlerledir. Eğer Tanrı'nın varlığı akıl ve mantığa dayalı argümanlarla gösterilebilir bir şeyse, o zaman delillerini duymak isteriz. Ama bu delilleri duymadan önce de neyin varlığına dair delil getirildiğini duymak isteriz. Yani Tanrı'nın ne olduğunu.</span></span></p>

  <p class="p1"><span> </span></p>

  <p class="p"><span><span>Tanrı idrak edilemez deyip işin içinden çıkılamaz. Mesele idrak edilememesinden önce, zaten daha tanımlanamamasında çünkü. Zihnimizdeki bir kavram olmayı bile başaramamış ki, bu kavramı idrak edip edemediğimizi konuşalım. Noncognitivism argümanı der ki, Tanrı bir kavram olmayı bile başaramıyor. Daha sıra idrak etmeye gelmemiştir burada. Bir şeyin varlığını tartışabilmeniz için, neyin varlığını tartıştığınızı kabataslak da olsa bilmeniz gerek.</span></span></p>

  <p class="p1"><span> </span></p>

  <p class="p"><span><span>Aksi takdirde bu tartışma şuna benzemez mi:</span></span></p>

  <p class="p1"><span> </span></p>

  <p class="p"><span><span>Teist: İşte bu delil, XYZ'nin varlığını kanıtlar.</span></span></p>

  <p class="p"><span><span>Ateist: Peki ama XYZ ne?</span></span></p>

  <p class="p"><span><span>Teist: XYZ bilinemez, anlaşılamaz, hatta tanımlanamaz. Ne olduğunu bilmiyoruz.</span></span></p>

  <p class="p"><span><span>Ateist: Ne olduğuna dair hiçbir fikrinizin olmadığı bir şeyin varlığını nasıl tartışıyorsunuz?</span></span></p>

  <p class="p"><span><span>Teist: Biz onun varlığına inanıyoruz.</span></span></p>

  <p class="p"><span><span>Ateist: Neyin varlığına?</span></span></p>

  <p class="p"><span><span>Teist: Bilmem.</span></span></p>

  <p class="p"><span><span>Ateist: Peki bu dediğinizin 'bilmediğimiz bir şey vardır' demekten farkı ne?</span></span></p>

  <p class="p"><span><span>Teist: Farkı yok.</span></span></p>

  <p class="p"><span><span>Ateist: İyi ama o zaman XYZ bunun neresinde? Sizin dediğiniz sadece sebebini bilmediğimiz şeylerin, bizim bilmediğimiz bir sebebi vardır'dan ibaret bir şey. Bunu yeri geldiğinde biz de diyoruz. Siz sadece araya içi boş başka bir terim sıkıştırıyorsunuz. Biz diyoruz 'sebebini bilmiyoruz', siz diyorsunuz sebebi XYZ'dir. Biz 'XYZ nedir?' diye sorunca, siz de diyorsunuz ki 'XYZ nedir bilmiyoruz'. O zaman XYZ'ye ne gerek var. Doğrudan bilmiyoruz desenize.</span></span></p>

  <p class="p"><span><span>Teist: Ama XYZ'nin varlığı bize çok açık.</span></span></p>

  <p class="p"><span><span>Ateist: İyi de hala XYZ'nin ne olduğu belli değil. XYZ deyince, benim kafamda bir şey canlanmıyor.</span></span></p>

  <p class="p"><span><span>Teist: Benim de canlanmıyor.</span></span></p>

  <p class="p"><span><span>Ateist: Kafanda ne olduğu canlanmayan bir şeyin var olduğu tartışılır mı?</span></span></p>

  <p class="p"><span><span>Teist: Tartışılır. Kafanda kavram olarak olmayabilir, ama vardır.</span></span></p>

  <p class="p"><span><span>Ateist: Ne vardır?</span></span></p>

  <p class="p"><span><span>Teist: Kafanda olmayan şey.</span></span></p>

  <p class="p"><span><span>Ateist: O ne?</span></span></p>

  <p class="p"><span><span>Teist: Bilmem.</span></span></p>

  <p class="p"><span><span>Ateist: Yani 'olmayan şey vardır' diyorsun.</span></span></p>

  <p class="p"><span><span>Teist: Tam öyle değil ama ona yakın. Olmayan şey değil, kafanda olmayan şey.</span></span></p>

  <p class="p"><span><span>Ateist: İyi de, kafamda olmayan şeyin gerçekte olup olmadığını nasıl bilebilirim?</span></span></p>

  <p class="p"><span><span>Teist: Biz biliyoruz.</span></span></p>

  <p class="p"><span><span>Ateist: Nasıl biliyorsunuz?</span></span></p>

  <p class="p"><span><span>Teist: İnanıyoruz, öyle biliyoruz.</span></span></p>

  <p class="p"><span><span>Ateist: Neye inanıyorsunuz?</span></span></p>

  <p class="p"><span><span>Teist: Bilmem.</span></span></p>

  <p class="p1"><span> </span></p>

  <p class="p"><span><span>Böyle tartışma mı olur? Böyle kanıtlama mı olur? Neyin varlığı kanıtlanıyor, o bile belli değil.</span></span></p>

  <p class="p1"><span> </span></p>

  <p class="p"><span><span>Yani eğer teist Tanrı'nın tanımlanamaz olduğunu iddia ederse, yukarıdaki diyalogdaki duruma düşer.</span></span></p>

  <p class="p1"><span> </span></p>

  <p class="p"><span><span>Bu duruma düşmemesinin tek yolu, Tanrı'nın doğru dürüst bir tanımını yapmaktır. Ki eğer teist Tanrı'nın tanımının yapılabileceğini iddia ediyorsa, o zaman da o tanımı duymak isteriz.</span></span></p>

  <p class="p1"><span> </span></p>

  <p class="p"><span><span><b class="calibre1">Tanrı’nın tanımlanması</b></span></span></p>

  <p class="p1"><span> </span></p>

  <p class="p"><span><span>Tanrı’nın ne olduğunu anlayabilmek ve Tanrı'yı tanımlayabilmek için önce çeşitli soruların cevabını vermek gerekir. Örneğin:</span></span></p>

  <p class="p1"><span> </span></p>

  <p class="p"><span><span>Tanrı doğaüstü müdür, doğanın bir parçası mıdır?</span></span></p>

  <p class="p1"><span> </span></p>

  <p class="p"><span><span>Fiziksel bir kısmı var mıdır? (Bu yukarıdaki noktayla da ilişkili).</span></span></p>

  <p class="p1"><span> </span></p>

  <p class="p"><span><span>Yoksa sadece evrenin var oluşuna sebep olan kör bir etken, bir sanal parçacık, ya da boşlukta simetri kırılımına sebep olan önemsiz bir küçük faktör müdür?</span></span></p>

  <p class="p1"><span> </span></p>

  <p class="p"><span><span>Zeki midir?</span></span></p>

  <p class="p1"><span> </span></p>

  <p class="p"><span><span>Bir ‘kişi’, ya da ‘birey’ midir?</span></span></p>

  <p class="p1"><span> </span></p>

  <p class="p"><span><span>Olan bitenin ne kadar bilincindedir?</span></span></p>

  <p class="p1"><span> </span></p>

  <p class="p"><span><span>Hala var mıdır? Yoksa evrenin varlığına sebep olduktan sonra ortadan kalkmış mıdır?</span></span></p>

  <p class="p1"><span> </span></p>

  <p class="p"><span><span>Yer kaplar mı?</span></span></p>

  <p class="p1"><span> </span></p>

  <p class="p"><span><span>Yer kaplamazsa, somut dünyayla nasıl etkileşim kurar?</span></span></p>

  <p class="p1"><span> </span></p>

  <p class="p"><span><span>Tanrı anlaşılabilir, kavranabilir bir şey midir?</span></span></p>

  <p class="p1"><span> </span></p>

  <p class="p"><span><span>Ne derece anlaşılır, ne derece kavranırdır?</span></span></p>

  <p class="p1"><span> </span></p>

  <p class="p"><span><span>Sonsuz iyi ve sonsuz bağışlayıcı mıdır?</span></span></p>

  <p class="p1"><span> </span></p>

  <p class="p"><span><span>Her şeye kadir midir?</span></span></p>

  <p class="p1"><span> </span></p>

  <p class="p"><span><span>Her şeyi bilir mi?</span></span></p>

  <p class="p1"><span> </span></p>

  <p class="p"><span><span>Tanrı'nın sıfatları var mıdır? (Bir şeyin hem sıfatları, yani nitelikleri olup, hem de o şey her şeye kadir olabilir mi? Eğer olursa, peki o sıfata sahip olmamaya da kadir midir?)</span></span></p>

  <p class="p1"><span> </span></p>

  <p class="p"><span><span>Tanrı, herhangi bir sıfatına (Tanrı'nın 99 ismi olan esma-ül hüsna'da geçen tüm isimleri birer sıfatına karşılık olduğuna göre) aykırı şekilde davranabilir mi? Davranabilirse, ve davranırsa, o zaman bu sıfatı nasıl hak eder?</span></span></p>

  <p class="p1"><span> </span></p>

  <p class="p"><span><span>Hem vardır ve birdir, hem de her şeye kadir midir? (O zaman var olmamaya ve birden fazla olmaya da kadir midir?)</span></span></p>

  <p class="p1"><span> </span></p>

  <p class="p"><span><span>Her şeye kadir olmamaya da kadir midir?</span></span></p>

  <p class="p1"><span> </span></p>

  <p class="p"><span><span>Hem her şeyi bilir, hem de değiştirebilir mi? (Değiştirirse bildiği şey yanlış olmaz mı?)</span></span></p>

  <p class="p1"><span> </span></p>

  <p class="p"><span><span>Hem her şeyi bilip, hem de özgür iradeye sahip olabilir mi? (Her şey biliniyorsa, baştan bellidir. Her şeyin belli olduğu bir evrende insanın veya Tanrı'nın özgür iradesinden söz edilebilir mi?)</span></span></p>

  <p class="p1"><span> </span></p>

  <p class="p"><span><span>Tanrı mantık ilkelerinin üzerinde midir? Aynı anda hem doğru olan hem de yanlış olan bir şey yaratabilir mi örneğin? Ya da daire şeklinde bir kare?</span></span></p>

  <p class="p1"><span> </span></p>

  <p class="p"><span><span>Tanrı düşünebilir mi? (Düşünme geleceğe ve geçmişe dairdir. Tanrı geleceği ve geçmişi bildiği için düşünememelidir. Düşünmeye kalktığında kendini yalanlamış olmaz mı?).</span></span></p>

  <p class="p1"><span> </span></p>

  <p class="p"><span><span>Allah insan gibi ‘Efendi’ (Rabb) mıdır?, ‘Kral’ (Melik) midir?, ‘Ev’i (Kabe) var mıdır, ‘Tahtı, Sarayı’ (Arş) var mıdır?, ‘Güçlü’ (Aziz) midir?, ‘Zorba’ (Cebbar) mıdır?, ‘Sevecen’ (Vedud) mudur?, Dost, düşman kazanır mı? vs (Bunların hepsi Kuran’dan).</span></span></p>

  <p class="p1"><span> </span></p>

  <p class="p"><span><span>Allah gökte midir? (Mülk 16-17).</span></span></p>

  <p class="p1"><span> </span></p>

  <p class="p"><span><span>Ayrıca Allah insan gibi görür, işitir, konuşur, yatışır, düşünür, acır, bağışlar mı? (Hepsi Kuran’dan).</span></span></p>

  <p class="p1"><span> </span></p>

  <p class="p"><span><span>Elleri (’iki eli’) var midir? (Maide 64, Sad 75). ‘Yüz’ü (vech) var midir? (Bakara 115).</span></span></p>

  <p class="p1"><span> </span></p>

  <p class="p"><span><span>Arşı su üzerinde midir? (Hud 7-11)</span></span></p>

  <p class="p1"><span> </span></p>

  <p class="p"><span><span>Arşını meleklere mi taşıtır? (Zumer 75, Mumin 7)</span></span></p>

  <p class="p1"><span> </span></p>

  <p class="p"><span><span>Allah'ın cismi var mıdır? (Bazı kuran yorumcularının düşündüğü gibi).</span></span></p>

  <p class="p1"><span> </span></p>

  <p class="p"><span><span>Nerededir, nasıldır, ne zamandır vardır?</span></span></p>

  <p class="p1"><span> </span></p>

  <p class="p"><span><span>Zamanda mıdır? Dışında mıdır?</span></span></p>

  <p class="p1"><span> </span></p>

  <p class="p"><span><span>Ezeli ve ebedi midir?</span></span></p>

  <p class="p1"><span> </span></p>

  <p class="p"><span><span>Madde midir? Enerji midir?</span></span></p>

  <p class="p1"><span> </span></p>

  <p class="p"><span><span>Evrenin içinde midir? Dışında mıdır?</span></span></p>

  <p class="p1"><span> </span></p>

  <p class="p"><span><span>Her yerde midir?</span></span></p>

  <p class="p1"><span> </span></p>

  <p class="p"><span><span>Geçmişi ve geleceği bilir mi?</span></span></p>

  <p class="p1"><span> </span></p>

  <p class="p"><span><span>Allah için geçmiş ve gelecek var mı?</span></span></p>

  <p class="p1"><span> </span></p>

  <p class="p"><span><span>Allah izin vermeden bir şey olabilir mi?</span></span></p>

  <p class="p1"><span> </span></p>

  <p class="p"><span><span>Cereyan eden her olaydan Allah mı sorumludur?</span></span></p>

  <p class="p1"><span> </span></p>

  <p class="p"><span><span>Allah'ın kaderi var mı?</span></span></p>

  <p class="p1"><span> </span></p>

  <p class="p"><span><span>Allah'ın özgür iradesi var mı?</span></span></p>

  <p class="p1"><span> </span></p>

  <p class="p"><span><span>Allah her istediğini yapabilir mi?</span></span></p>

  <p class="p1"><span> </span></p>

  <p class="p"><span><span>Allah kendisini yok edebilir mi?</span></span></p>

  <p class="p1"><span> </span></p>

  <p class="p"><span><span>Ya da baştan yaratabilir mi?</span></span></p>

  <p class="p1"><span> </span></p>

  <p class="p"><span><span>Bu sorular daha da arttırılabilir. Bu kadar çok soru üzerinde düşünülünce, aslında ortada Tanrı diye anlaşılan net bir şeyin olmadığı ortaya çıkar. Çünkü Tanrı hakkında söylenen şeylerin bir kısmı birbiriyle çelişir. Hatta bazısı kendi kendisiyle çelişir.</span></span></p>

  <p class="p1"><span> </span></p>

  <p class="p"><span><span>Her şeyden önce, Tanrı’nın varlığını veya yokluğunu tartışabilmek için, Tanrı kavramının tanımını yapmak gerekmektedir. Şaşırtıcı nokta, herkesin bu kadar sözünü ettiği bir kavramın çok kesin, net, herkesin anlayıp üzerinde birleştiği, kabul edilir ve anlaşılır bir tanımının bulunmamasıdır. Pek çok ateist-teist tartışmasının asıl noktalara gelinemeden, Tanrı’nın tanımı noktasında düğümlenip kaldığı, çünkü Tanrı’nın doğru dürüst bir tanımının yapılamadığına felsefi alanda çok tanık olunmuştur.</span></span></p>

  <p class="p1"><span> </span></p>

  <p class="p"><span><span>Bunun bir sebebi pek çok teistin Tanrı’dan ne kastettiği ve Tanrı’yı nasıl tanımladığı konusunda fazla kafa yormamış olması, bir diğer sebebi de ortada yaygın birden fazla Tanrı tanımının bulunmasıdır.</span></span></p>

  <p class="p1"><span> </span></p>

  <p class="p"><span><span>Genellikle ‘Tanrı’dan ne kastedildiği tam anlaşılmadan Tanrı’nın varlığı veya yokluğunun kanıtlarına geçilir. Örneğin şu diyaloğa dikkat ediniz ve konuyla olan bağlantısını kurmaya gayret ediniz:</span></span></p>

  <p class="p1"><span> </span></p>

  <p class="p"><span><span>A: Masanın üzerinde küçük bir peri var.</span></span></p>

  <p class="p"><span><span>B: Ama ben bir şey görmüyorum.</span></span></p>

  <p class="p"><span><span>A: Elbette, çünkü bu görünmez bir peri.</span></span></p>

  <p class="p"><span><span>B: Ama dokunamıyorum da.</span></span></p>

  <p class="p"><span><span>A: Elbette, bu peri görünmez, dokunulmaz ve hakkında hiçbir somut veri edinilemez bir peri.</span></span></p>

  <p class="p"><span><span>B: Peki o zaman var olduğunu nereden biliyorsun?</span></span></p>

  <p class="p"><span><span>A: Çünkü bu perinin varlığının kanıtları var.</span></span></p>

  <p class="p"><span><span>B: Nedir bu kanıtlar?</span></span></p>

  <p class="p"><span><span>A: Mesela yağmurun yağması bu perinin varlığının kanıtıdır. Bu peri yağmur perisi. Ne zaman yağmur yağsa bu perinin var olduğunu anlıyorum.</span></span></p>

  <p class="p"><span><span>B: Peki yağmurun sebebinin bu peri olduğunu nereden biliyorsun?</span></span></p>

  <p class="p"><span><span>A: Çünkü başka bir şey olamaz. Sen söyle o zaman yağmurun neden yağdığını?</span></span></p>

  <p class="p"><span><span>B: Yağmurun neden yağdığını bilmiyorum. Ama yağmurun sebebinin bahsettiğin peri olduğuna inanmam için başka deliller gerekli.</span></span></p>

  <p class="p"><span><span>(Dikkat ediniz, artık bu noktada, B dahi perinin var olup olmadığını veya niteliklerini sorgulamaktan çıkıp, varlığının delillerini tartışmaya başlamıştır).</span></span></p>

  <p class="p"><span><span>A: Bu perinin varlığını kanıtlamaya aslında gerek bile yok. Herkes beyninin derinliklerinde bu perinin varlığına inanır. Sadece kişinin gönül gözünü açması gerekir. Bu peri kendi kendinin kanıtıdır. Ayrıca kendi varlığına dair inancı hepimizin beynine koymuştur. Hem sonra, başka türlü yağmurun nasıl yağdığını açıklamanın yolu olmadığından, bu perinin varlığına inanmak zorundasın.</span></span></p>

  <p class="p"><span><span>B: Peki bu perinin nitelikleri neler? Neye benzer? Nasıl bir şeydir?</span></span></p>

  <p class="p"><span><span>(Dikkat edildiği gibi perinin nitelikleri, varlığının kanıtlarının tartışılmaya başlanmasından sonra gündeme gelmiştir).</span></span></p>

  <p class="p"><span><span>A: Bu peri 15 cm boyunda, kanatlı, zayıf, ince bir varlıktır. Akıllıdır, konuşkandır ve neşelidir. Devamlı kanat çırpar. Ne zaman yağmurun yağmasını isterse bunu diler ve yağmur yağar.</span></span></p>

  <p class="p"><span><span>B: Bilmiyorum, bana yine de inanması biraz zor geliyor.</span></span></p>

  <p class="p"><span><span>A: Ama inanmazsan, bu peri kızar ve evini sel bastırır. İnanırsan ve dediklerini yaparsan ise bahçendeki bitkileri yeşertir, evine bolluk getirir.</span></span></p>

  <p class="p"><span><span>(Dikkat ediniz, burada da insan motivasyonunun temel ilkeleri olan ‘ödül’ ve ‘ceza’ prensipleri kullanılmaktadır).</span></span></p>

  <p class="p"><span><span>B: Ben yine de inanmıyorum.</span></span></p>

  <p class="p"><span><span>A: İnanmıyorsan, olmadığını kanıtla o zaman?</span></span></p>

  <p class="p"><span><span>B: ???</span></span></p>

  <p class="p1"><span> </span></p>

  <p class="p"><span><span>Dikkat ediniz, sonunda diyalog donmuş ve B'den perinin olmadığını kanıtlaması istenmeye başlanmıştır. Hele de bu diyaloğun nesiller boyu sürdüğünü düşünün. A ve yandaşlarının bu perinin otoritesini kullanarak topluluklarına düzen getirdiğini, kurallar koyup bunların işlemesini sağladıklarını ve bu yolla bir yasama ve yürütme otoritesi kurmayı başardıklarını düşünün.</span></span></p>

  <p class="p1"><span> </span></p>

  <p class="p"><span><span>İşe yarayan ve düzen sağlanmasına yardımcı olan bir toplumsal fenomen, toplumda zaman içinde kabul görür. Daha az sorgulanır. Hele de insanlara bunun anlayamayacakları bir şey olduğunu ve bu konuya ancak belli başlı bazı akıllı ve bilge kişilerin vakıf olduğunu söyleyin, insanlar zaten meşgul olan günlük hayatlarından bu meseleyi çıkarır, bu konuda güvendikleri kişilerin fikirlerini ve öğütlerini dinlemeye başlarlar.</span></span></p>

  <p class="p1"><span> </span></p>

  <p class="p"><span><span>Sonunda konuyla ilgili kafa yoran kişilerden de birbiriyle uyuşan ve uyuşmayan görüşler çıkmaya başlar. Zamanla periden bütün somut özelliklerini (boyunu, kanatlarını, büyüklüğünü, vb) de çıkarır, daha zor sorgulanabilsin ve daha zor anlaşılabilsin diye tamamen soyut nitelikler atfederler. (Rengi, şekli, büyüklüğü yoktur, yeri yurdu yoktur, öncesi sonrası yoktur vb gibi). Çünkü insan yalnızca anlayamadığı şeye inanır. Anladığı her şeyi sorgular insan.</span></span></p>

  <p class="p1"><span> </span></p>

  <p class="p"><span><span>Tanrı için de İslami kaynaklara baktığınızda pek çok yerde hiç de soyut olmayan, neredeyse insana benzeyen bir varlık karşınıza çıkar. Örneğin Tanrı’nın ‘iki el’inden (Maide: 64; Sad: 75), ‘yüz’ünden (pek çok ayet içinde, örneğin Bakara:115) bahsedilir. Kuran'ın, hadislerin sözlerine bakan kimi yorumcular, Tanrı’nın cisimli, ‘Mücessime’ olduğu görüşüne ulaşırlar. Ayrıca Tanrı insan gibi görür, işitir, konuşur, yatışır, düşünür, acır, bağışlar, insan gibi ‘Efendi’dir (Rabb), ‘Kral’dır (Melik), ‘Ev’i vardır (Kabe), ‘Tahtı, Sarayı’ vardır (Arş). ‘Güçlüdür’ (Aziz), ‘Zorba’dır (Cebbar), ‘Sevecen’dir (Vedud), dost, düşman kazanır vs. Ayrıca Kuran'a göre Tanrı göktedir. ‘GÖKTE OLAN'ın sizi yerin dibine geçirmesinden güvende misiniz? O zaman yer sarsıldıkça sarsılır. GÖKTE OLAN'ın başınıza taş yağdırmasından güvende misiniz?’ (Mülk Suresi, 16-17). Ayrıca Tanrı’nın Arş'ı (Taht, Saray) da göklerin üstündedir. Bunlara bakan kimi din alimleri ve kuran yorumcuları ‘Tanrı gökteyse, Tanrı'nın gökten daha küçük olması gerekir. Böyle bir şey düşünülebilir mi?’ gibi, veya ‘Tanrı gökteyse varlığının ve varlığını sürdürebilmesinin bir başka şeye bağlı olduğunu da düşünmek gerekir, bu nasıl olabilir?’ gibi sorular sormuşlardır.</span></span></p>

  <p class="p1"><span> </span></p>

  <p class="p"><span><span>Fakat aynı zamanda Tanrı’nın ‘benzeri’ olmadığı da söylenir (Şura: 11). ‘Öncesiz’, ‘Sonrasız’, ‘Doğmamış’, ‘Doğurmamış’ denir Tanrı için. Özellikle günümüzde, artık Tanrı’dan bahsedildiğinde genellikle cisimsiz, mekansız, soyut bir kavram karşınıza çıkar. ‘Tanrı nasıl bir şeydir?’ diye sorduğunuzda, elinizde kendisine atfedilen akıl, zeka ve istediğini yapabilme dışında hiçbir nitelik kalmadığını görürsünüz.</span></span></p>

  <p class="p1"><span> </span></p>

  <p class="p"><span><span>Aslında sorgulama devam ettiğinde Tanrı kavramını bu niteliklerden bile soyutlama ihtiyacı hissederler. Çünkü bir Hıristiyan teoloğun dediği gibi:</span></span></p>

  <p class="p1"><span> </span></p>

  <p class="p"><span><span>‘Tanrı hakkında hiçbir şey söyleyemeyiz. Çünkü Tanrı hakkında bir şey söylemek, Tanrı’yı 'sınırlamak' demektir. Tanrı için A özelliğine sahiptir demek, Tanrı’nın A-olmayan özelliğine sahip olmadığını söylemek olur. Dolayısıyla her türlü sınırlamayı aşan bir kavram olması gereken Tanrı için hiçbir şey söyleyemeyiz.’</span></span></p>

  <p class="p1"><span> </span></p>

  <p class="p"><span><span>Bir elma hayal edin ve sırayla elmadan bütün niteliklerini çıkarmaya başlayın. Rengini çıkarın, büyüklüğünü çıkarın, kütlesini çıkarın, şeklini çıkarın. Geriye ne kalır? Konu elma olunca geriye bir şey kalmaz ama konu Tanrı olunca belli ki geriye ‘var’ olması ve de ‘bir’ olması kalıyor.</span></span></p>

  <p class="p1"><span> </span></p>

  <p class="p"><span><span>Bu düşünce tarzı aşağıdaki diyaloga benzer:</span></span></p>

  <p class="p1"><span> </span></p>

  <p class="p"><span><span>Teist: Tanrıya inanıyorum.</span></span></p>

  <p class="p"><span><span>Ateist: Tanrı nedir?</span></span></p>

  <p class="p"><span><span>Teist: Bilmiyorum.</span></span></p>

  <p class="p"><span><span>Ateist: Fakat inandığın şey ne o zaman?</span></span></p>

  <p class="p"><span><span>Teist: Onu da bilmiyorum.</span></span></p>

  <p class="p"><span><span>Ateist: Öyleyse inancını inançsızlıktan ayran faktör ne?</span></span></p>

  <p class="p1"><span> </span></p>

  <p class="p"><span><span>Dolayısıyla bu düşünce tarzının absürtlüğü açıktır. Bu yüzden de Tanrı’yı tüm niteliklerinden soyutlamak da istemezler. Tanrı’yı insan olarak ancak ‘kısmen’ anlayabileceğimizi söylerler örneğin. Ve de mümkün olduğunca genel ve sorgulanamayacak nitelikler atfetmeye çalışırlar. Fakat eğer bu nitelikler herhangi bir felsefi analize tabi tutulmaya çalışılırsa, o zaman yukarıdaki agnostik anlayışa çekilirler. Bu agnostik anlayışın yukarıdaki diyalogdaki gibi saçmalığı dile getirildiğinde ise, yine bazı nitelikleri olduğunu söylemeye başlarlar.</span></span></p>

  <p class="p1"><span> </span></p>

  <p class="p"><span><span>Kısacası teistlerin kullandığı şekliyle Tanrı kavramı içinden çıkılamaz bir çelişkidir, bir paradokstur. Ne bir nitelik ithaf edebilirsiniz, ne de hiçbir niteliği olmamasına izin verebilirsiniz.</span></span></p>

  <p class="p1"><span> </span></p>

  <p class="p"><span><span>Bu yüzden Tanrı kavramı aslında daha tanımı noktasında terk edilmesi gereken bir kavramdır.</span></span></p>

  <p class="p1"><span> </span></p>

  <p class="p"><span><span>* * *</span></span></p>

  <p class="p1"><span> </span></p>

  <p class="p"><span><span>Teizmin Tanrı'sının anlamsız olduğunu zaten nonkognitivizm'den bahsederken gösterdik. Bu yüzden aslında böyle bir Tanrı kavramı, tartışılmasına gerek kalmadan reddedilebilir. Fakat bu başlık altında bahsedeceğimiz diğer argümanlar hakkında söz söyleyebilmek için bir Tanrı tanımı ortaya çıkarmamız gerekiyor.</span></span></p>

  <p class="p1"><span> </span></p>

  <p class="p"><span><span>Ne de olsa, bölümün konusu pozitif ateizmin argümanlarıdır ve bunları tanıtabilmek için Tanrı kavramını anlamlı farz edip ona göre argümanı sunmamız gerekecek bazı noktalarda. Dilerseniz önce mümkün olan, akla gelen çesitli tanımları sıralayalım, sonra da bunlar arasından teizmin Tanrı'sına yakın olan ve bu yazıda kullanabileceğimiz birkaçını seçmeye çalışalım.</span></span></p>

  <p class="p1"><span> </span></p>

  <p class="p"><span><span>Tanrı tanımları:</span></span></p>

  <p class="p"><span><span>1) Doğaüstü, her şeyi bilen, her şeye kadir, ezeli ve ebedi bir varlık.</span></span></p>

  <p class="p"><span><span>2) Doğaüstü, transendent ve bilinemez bir varlık (bu yüzden herşeyi bilen, her şeye kadir, ezeli ve ebedi olup olmadığı bilinemeyecek bir varlık)</span></span></p>

  <p class="p"><span><span>3) Doğanın dışında, bilinen ve algılananın ötesinde kalan belirsiz bir faktör. Ezeli, ebedi olup olmadığı ve sonsuz güçlü, her şeyi bilir olup olmadığı meçhul. Bir ‘kişi’ değil bu faktör. Hatta bilinçli olup olmadığı da meçhul.</span></span></p>

  <p class="p"><span><span>4) Doğanın içinde kalan, doğaüstü olmayan bilinçsiz bir faktör. Örneğin boşluktaki sanal bir parçacık, ya da simetri kırılımına sebep olan bir kuantum fenomeni</span></span></p>

  <p class="p"><span><span>5) Somut evrenin 'tümü', 'bütünü'. (Panteizmin Tanrı'sı).</span></span></p>

  <p class="p"><span><span>6) Tanrı 'mutlak gerçeklik'tir.</span></span></p>

  <p class="p"><span><span>7) Tanrı 'en yüce', 'en mükemmel' ve mutlak olandır.</span></span></p>

  <p class="p"><span><span>8) Evrenin bir yerlerinde yaşayan somut bir varlık. Madde ve/veya enerjiden yapılma, gücü sonsuz değil ama bize göre gücü ve yeteneği o kadar fazla ki, bize neredeyse sonsuz gibi görünüyor. Kendisi başka bir evrenden gelme, bu evrene sebep olmuş ama ezeli değil. Ebedi de değil. Varlığı uzun zaman sonra sona erecek.</span></span></p>

  <p class="p1"><span> </span></p>

  <p class="p"><span><span>Belki düşünülürse daha da akla gelir ama amacımız açısında bu kadarı yeterli.</span></span></p>

  <p class="p1"><span> </span></p>

  <p class="p"><span><span>Bu tanımlar arasında hangileri bizi bağlar? Hangileri teizmin Tanrı'sına yeterince yakındır?</span></span></p>

  <p class="p1"><span> </span></p>

  <p class="p"><span><span>1 numaralı tanım teizmin Tanrı'sına en yakın tanım elbette. Hatta teizmin Tanrı'sı denebilir bu tanım için. Fakat bu anlaşılmaz, noncognitivizm'in eleştirilerine tabi bir tanım. Fakat bazı argümanların tanıtımında bu tanımı kullanmamız gerekecek. (Özellikle 'materyalist apologetics' ve 'argument from correct choice' için. Bunlar için 8 numaralı tanımı da kullanmayı deneyeceğiz bir egzersiz olarak, fakat tam uymazsa, asıl tanımın bu 1 numaralı tanım olduğu akıldan çıkarılmamalı). Nitekim bu başlık altında amaç, argümanların tanıtımı. Maksat Tanrı'nın varlığını tartışmak olsaydı ve noncognitivizmi anlayan ve kabul eden biri ile tartışıyor olsaydık, o zaman bu tanımı kullanmazdık. Zaten Tanrı'nın anlamsızlığı konusunda anlaştığımız için, asıl soru bu durumda ne tavır takınılmalıdır sorusu olurdu.</span></span></p>

  <p class="p1"><span> </span></p>

  <p class="p"><span><span>2 ve 3 numaralı tanımlar fazla belirsiz. 2 numara, teizmin Tanrı'sına nispeten yakın bir tanım ama nonkognitivizm'den kaçabilecek bir tanıma benzemiyor. 3 numara ise bir ‘kişi’ olmadığı için teizmin Tanrı'sına yeterince yakın değil.</span></span></p>

  <p class="p1"><span> </span></p>

  <p class="p"><span><span>4 numara, teizmin Tanrı'sına çok uzak bir tanım. Bu tanımda bahsedilen şeyi bazı 'deist'ler Tanrı olarak niteleyebilir belki ama bir 'teist' böyle bir şeyi Tanrı olarak ifade ediyorsa, tartışmada çok köşeye sıkışmış demektir.</span></span></p>

  <p class="p1"><span> </span></p>

  <p class="p"><span><span>5 numara, yani panteizmin Tanrı'sı, yine teist Tanrı fikrine uzak bir fikir.</span></span></p>

  <p class="p1"><span> </span></p>

  <p class="p"><span><span>6 ve 7 numaralar, bazı teologların söz sanatı kullanarak ve Tanrı fikrini zihinsel muhakemelerden korumaya çalışarak ortaya koymayı denedikleri, çürütülmesi zor olacaktır gerekçesiyle kullandıkları belirsiz tanımlar ve yine teizmin Tanrı'sı değil bu tanımlarda ifade edilen şeyler. (Her ne kadar bunları kullanan din adamları bunlar sanki teizmin Tanrı'sını ifade ediyormuş gibi söylemde bulunup dinleyicilerini uyutmaya kalkışsa da).</span></span></p>

  <p class="p1"><span> </span></p>

  <p class="p"><span><span>8 numara geriye kalan son seçenek. Her ne kadar bu da teizmin Tanrı'sına tam benzemese de bazı açılardan onu andırdığını düşünüyorum. Nonkognitivizm tuzağına düşmeyecek, çünkü bir kavram olmayı başarmış, hatta oldukça somut bir varlık tasviri haline gelmiş bir tanım bu. Bu bazı argümanları incelerken dayanılabilecek geçerli bir tanım olabilir, fakat elbette ki aklımızın bir köşesinde tutmakta fayda var ki bu tanım da teizmin ‘Tanrı’sı değil.</span></span></p>

  <p class="p1"><span> </span></p>

  <p class="p"><span><span>Tabii her ne kadar 8 numara teizmin Tanrı'sı olmasa da, zaten işin başında yaklaşık bir tanım peşinde koştuğumuzu, teist Tanrı'nın tam tanımının zaten tutarlı bir şey ifade etmediğini söylemiştik. Anlamsız bir Tanrı tanımını dikkate almak istemeyen, yani işin bu yönünü kavramış, fakat yine de din ve Tanrı kavramının toplumdan gelen izlerinden kurtulamadığı için bu tarz kavramlara sempatisi olan, fakat nonkognitivizm'in hedefi olacak türde gerçek teist Tanrı'larını tartışmayı anlamlı bulmayan, konuya daha bilimsel ve indüktif göstergeleri dikkate alır şekilde yaklaşan biri için, bu tanım da benimsenebilecek seçenekler arasında kalabilir.</span></span></p>

  <p class="p1"><span> </span></p>

  <p class="p"><span><span>Kısacası, kullanacağımız tanımlar 1 numara ve 8 numara olacak.</span></span></p>

  <p class="p1"><span> </span></p>

  <p class="p"><span><span>1 numaranın anlamsız olduğu malumdur, çünkü kendisine atfedilen ikincil niteliklerin bile problemlere yol actığı gösterilebilecek bir Tanrı kavramı bu. (Daha doğrusu kavram olma çabasında bir kelime). Bu yazının konusu argümanları tanıtmak olduğundan, sanki anlamlıymış gibi bazı argümanların tanıtımında bu tanımı kullanacağız.</span></span></p>

  <p class="p1"><span> </span></p>

  <p class="p"><span><span>8 numara ise özellikle sunacağımız bazı indüktif argümanları işlerken işimize yarayabilir. İndüktif argümanlar, mantıksal kesinlik değil, olasılıksal kanıt veren argümanlar olacak. Yani Tanrı'nın var olma ihtimalinin var olmama ihtimaline göre çok daha düşük olduğunu gösterecek. Argümanların bu Tanrı'nın var olmadığını kesin bir biçimde gösterememesi de bizi rahatsız etmeyecek, çünkü zaten bu tanımın aslında teizmin Tanrı'sı olmadığını biliyoruz. Sadece yaklaşık bir tanım kullandığımızın bilincindeyiz. (Peki o zaman böyle bir tanım ile uğraşmanın mantığı nedir denirse, göstermek istiyorum ki, sözünü edebileceğimiz bazı argümanlar, evrenin aslında bu tarz Tanrısal figürlerden arınmış açıklamalarla daha bile iyi açıklanabileceğine işaret edecek, insanların bu tür Tanrı figurlerine olan düşkünlüklerinin gereksizliğini başka bir açıdan göstermiş olacak).</span></span></p>

  <p class="p1"><span> </span></p>

  <p class="p"><span><span><b class="calibre1">Materyalist ‘apologetics’</b></span></span></p>

  <p class="p1"><span> </span></p>

  <p class="p"><span><span>Bu argüman, teist dünya görüşünün tutarsızlığını ve kendi iç çelişkisini ortaya koyan bir pozitif ateist argümandır.</span></span></p>

  <p class="p1"><span> </span></p>

  <p class="p"><span><span>Argüman basit bir biçimde şu şekilde formüle edilebilir:</span></span></p>

  <p class="p1"><span> </span></p>

  <p class="p"><span><span>F, insanın zihinsel kavrayış yeteneği ile ilgili temel özelliklerden biri olsun (örnek: mantık, bilinç, tümevarımsal indüksiyon vs).</span></span></p>

  <p class="p1"><span> </span></p>

  <p class="p"><span><span>1) F gereklidir, ya da gerekli bir kısmı vardır.</span></span></p>

  <p class="p"><span><span>2) Eğer teizm doğruysa, tüm maddi evrenin yaratıcısı olan ve tüm evren üzerinde mutlak kontrolü olan bir Tanrı vardır.</span></span></p>

  <p class="p"><span><span>3) Eğer teizm doğruysa, tüm maddesel evren bağımlıdır (bir Tanrı'nın arzusuna) ve hiçbir kısmı zorunlu olarak gerekli değildir.</span></span></p>

  <p class="p"><span><span>4) Eğer teizm doğruysa, maddesel evrende gerekliliği zorunlu olan herhangi bir özellik, veya bir özelliğin parçası olan bir gereklilik mevcut değildir.</span></span></p>

  <p class="p"><span><span>5) Teizm yanlıştır (1 ve 4'ten).</span></span></p>

  <p class="p1"><span> </span></p>

  <p class="p"><span><span>Teizmde, doğanın şimdiye kadar devam etmiş şekliyle devam edeceğinin bir garantisi yoktur. Buna 'indüksiyon' problemi denir. (İndüksiyon denen yöntem, bir şey daha önce n kere belli bir şekilde olduysa, n+1 inci örnekte de öyle olacağını beklemeye hakkımız vardır diyen bir düşünce şeklidir. Örneğin, şimdiye kadar her sabah güneş doğduysa, yarın da doğmasını beklemem doğaldır). Eğer bir Tanrı varsa, İndüktif yöntem geçerliliğini yitirir. Tanrı'nın olduğu bir evrende, yarın güneşin doğacağının da bir garantisi yoktur, bir saniye sonra çevremizdeki herşeyin yok olup, sadece bizim kalmayacağımızın da garantisi yoktur.</span></span></p>

  <p class="p1"><span> </span></p>

  <p class="p"><span><span>Yalnızca 'self contained', yani kendi içinden ibaret, materyalist bir evren doğanın mantığını ve devamlılığını garantiler. Çünkü bu evren kendi içinden ibaret değilse, dış etkilere açıksa, ve dışında bu doğayla istediği şekilde oynayabilecek bir Tanrı varsa, doğanın düzeni, sürekliliği ve bildiğimiz şekilde devamlılığı garanti altında değildir. Teist evren indeterministtir.</span></span></p>

  <p class="p1"><span> </span></p>

  <p class="p"><span><span>Teist evren sadece 'self contained' (kendinden ibaret) olmayan ve indeterminist bir evren olmakla kalmaz, aynı zamanda tamamen sübjektiftir (Tanrı’nın arzusuna bağlı olarak). Böyle bir evrende herhangi bir bilgi, 'Tanrı vardır' bilgisi de dahil olmak üzere, tamamen 'kurgu'dur. Bu evrende bir teistin bir Tanrı'nın varlığını bildiği ya da varlığına inandığını söylemesi de absürttür, çünkü bu teistin herhangi bir şeyden bahsetmesi ve ne dediğini bilmesi bile olanaksızdır.</span></span></p>

  <p class="p1"><span> </span></p>

  <p class="p"><span><span>Tanrı, eğer varsa ve bu evrene içindeki herşeyle birlikte sebep olduysa, mantık yasalarının da üstünde olmalıdır. Eğer öyleyse, bu Tanrı'nın mantıksal çelişki yasasını ihlal edebileceği anlamına gelir. Bir şeyin aynı anda hem A, hem de değil-A olmasını sağlayabilir böyle bir Tanrı. (Evli bir bekar, ya da daire şeklinde bir kare gibi). Bu ise absürttür.</span></span></p>

  <p class="p1"><span> </span></p>

  <p class="p"><span><span>Eğer Tanrı varsa, ahlaksal kurallar da Tanrı'nın önceden tahmin edilemez ve hiçbir kurala bağlı olmayan arzularına ve tercihlerine bağlı olur, dolayısıyla, örneğin 'zalimlik' sırf Tanrı iyi olmasını istiyor diye iyi olan bir şey haline gelebilir.</span></span></p>

  <p class="p1"><span> </span></p>

  <p class="p"><span><span>Mesele, Tanrı'nın A'yı değil-A yapması veya zalimliği iyi yapması değildir burada dikkat ederseniz, Tanrı bunları yapmamayı seçse bile, asıl mesele bunun prensip olarak mümkün olmasıdır. Bu bile tek başına, teist evrende mantık dahil herhangi bir şeyin gerekliliğinin reddine yeterlidir.</span></span></p>

  <p class="p1"><span> </span></p>

  <p class="p"><span><span>Böyle bir durumda ne 'bir şey aynı anda hem kendisi hem de zıttı olamaz' diyebiliriz, ne çevremizdeki dünyanın varlığından emin olabiliriz, ne kendimizin varlığından, ne de hatta düşünmekte olduğumuzdan emin olabiliriz. Böyle bir evrende hiçbir kural yoktur, hiçbir mutlak yoktur. Sadece sonsuz güçlü ve sübjektif bir varlığın önceden ne olacakları belirsiz arzuları vardır.</span></span></p>

  <p class="p1"><span> </span></p>

  <p class="p"><span><span>Böyle bir evrende, düşünmemiz, herhangi bir sonuca ulaşmamız, Tanrı’nın varlığını tartışmamız ya da herhangi bir şeye inanmamız mümkün değildir.</span></span></p>

  <p class="p1"><span> </span></p>

  <p class="p"><span><span>Materyalist ve ateist bir evrende, bilgi vardır, değer ve amaç vardır. Determinizm vardır, beklentiler vardır. Belli kurallar vardır. Karar vermede kullanılabilecek, dayanılabilecek bir şeyler vardır. Teizmin indeterminist evreninde ise bunların hiçbiri mümkün değildir. Düşünme ve karar verme dahi mümkün değildir. Teist birinin ‘Tanrı'ya inanıyorum’ diyebilmesi için bile yeterli bir dayanağı yoktur, eğer dediği gibi bir Tanrı varsa.</span></span></p>

  <p class="p1"><span> </span></p>

  <p class="p"><span><span>Teistler, hem bilginin, değerlerin, amaçların olduğu bir evren isterler, hem de nedenselliğin dahi olmadığı, sübjektif, kanunsuz, kuralsız, indeterminist bir evren fikrine yol açacağını görmedikleri bir Tanrı fikrine inanmak isterler. Bu ikisi ise birarada olması mümkün olmayan şeylerdir.</span></span></p>

  <p class="p1"><span> </span></p>

  <p class="p"><span><span>Teistler farkında olmadan, düşünüp hissedebileceğimiz, objektif bir evren yerine, indeterminist ve sübjektif bir evren istemektedirler. İnandıkları şey, kaçmak istedikleri şeyin ta kendisidir. Tanrı'ya evrene anlam ve amaç kazandırmak için inanmak isterler, fakat farkında olmadan bunun tam tersine sebep olan bir inancı benimsemiş olurlar.</span></span></p>

  <p class="p1"><span> </span></p>

  <p class="p"><span><span>Bu argümana teist teologların verdiği bir cevap, hiçbir şey bilmelerinin mümkün olmadığını her ne kadar kabul etseler de, bu bilgiyi Tanrı'nın onlara direk olarak verdiğidir. Ya da kutsal kitaplarının bu bilgiyi verdiği savı da getirilebilir teist tarafından. Her iki durumda da, aynı problemden kaçış yoktur, çünkü bu dediklerinin doğruluğunu nasıl bileceklerini de açıklayamazlar.</span></span></p>

  <p class="p1"><span> </span></p>

  <p class="p"><span><span>Görüldüğü gibi, teizm biraz irdelendiğinde, saçmalıklarla dolu olduğu açıkça görülen, kendi içinde tutarsız, anlamsız, akıl ve mantık yoluyla kabul edilmesi olanaksız bir dünya görüşüdür. Bu yüzden inanç, ancak akıl ve mantığa dayanmayan süreçler ile yaşamaya devam edebilir. Sürekli söyleyip durduğum gibi, inancın akıl ve mantıkla ilgisi yoktur. İnanç, mantık dışıdır, fakat buna rağmen inanılır. Çok zeki insanlar da inanır, çünkü olayın ne zekayla, ne akıl ve mantıkla ne de bilgiyle ilgisi vardır. (Sonuçta bu satırları yazan bizlerin de çoğumuzun bir zamanlar inançlı olduğu unutulmasın). Bu saydıklarımız arasında, sadece bilgi bir istisna, çünkü bilgi arttıkça aslında inanç ihtimali azalacaktır, fakat onun haricinde saydığımız diğer faktörlerin etkisi daha az. Sonuçta inanca sebep olan asıl önemli faktörler, duygusal, psikolojik ve sosyal faktörlerdir. Bunlar ise bu başlığın konusu değil.</span></span></p>

  <p class="p1"><span> </span></p>

  <p class="p"><span><span><b class="calibre1">Doğru seçim argümanı</b></span></span></p>

  <p class="p1"><span> </span></p>

  <p class="p"><span><span>Teizmin ne derece bilinçli bir seçim olduğu tartışılır aslında. Nitekim bize göre ortalama bir inançlı herhangi bir zihinsel muhakeme yoluyla ya da bilinçli bir seçim yoluyla inanmamaktadır. Fakat teizmi felsefi olarak bilinçli bir şekilde savunanlar için en azından prensip olarak aynı şeyi söyleyemeyiz. Her ne kadar onlar da yetiştirilmelerinden gelen şartlanmaların uzantısı ve rasyonalize edilmeye çalışılması yoluyla inanıyorlarsa da, en azından bu konular üzerinde daha fazla düşünüp araştırma ve sorgulama yapmış kişilerdir ve bu kişilerin teizmi seçerken bilinçli bir seçim yaptıklarını farz etmeye hakkımız var.</span></span></p>

  <p class="p1"><span> </span></p>

  <p class="p"><span><span>Kısacası, bu argümandan bahsederken teizmin bir 'seçim' olduğunu kabul edeceğiz. Çünkü ortalama bir inançlı bile, kendisine sorarsanız düşünüp zihinsel muhakeme yaptığını ve hür iradesini kullanarak teizm yönünde bir 'seçim' yaptığını söyleyecektir. Onlara göre teizm doğru seçimdir, ateizm ve diğer teizm dışı düşünceler ise yanlış seçim.</span></span></p>

  <p class="p1"><span> </span></p>

  <p class="p"><span><span>Doğru seçim argümanı teist dünya görüşünün tutarsızlığını göstermeye yöneliktir. Yani teizmin yanlış olduğunu değil, tutarsız ve iç çelişkili olduğunu göstermeyi hedefler.</span></span></p>

  <p class="p1"><span> </span></p>

  <p class="p"><span><span>Bu argüman 'materialist apologetics'e benzer bir argümandır. Tanrı denen varlığın varsayılan nitelikleri sebebiyle, teist dünyada doğru seçim yapmak için geçerli bir kriter ve geçerli bir doğruluk prensibi olamayacağını göstermeyi hedefler.</span></span></p>

  <p class="p1"><span> </span></p>

  <p class="p"><span><span>Eğer teist, Tanrı'ya ve teizme inanarak doğru bir seçim yaptığını düşünüyorsa, bu ortada bir 'doğruluk' prensibi olduğunun kabul edildiği anlamına gelir. Yoksa seçimin geçerli olduğunu iddia etmek için kullanılabilecek bir referans noktası kalmaz.</span></span></p>

  <p class="p1"><span> </span></p>

  <p class="p"><span><span>Bu argüman su şekilde formüle edilebilir:</span></span></p>

  <p class="p1"><span> </span></p>

  <p class="p"><span><span>1. Prensipler ve mutlaklar teist bir dünya görüşü ile tutarlı kavramlar değillerdir. Çünkü:</span></span></p>

  <p class="p1"><span> </span></p>

  <p class="p"><span><span>- Teizm Tanrısal nedensellik kavramını içerir.</span></span></p>

  <p class="p1"><span> </span></p>

  <p class="p"><span><span>- Eğer Tanrısal nedensellik varsa, evrendeki tüm gerçekler 'mutlak' değil 'bağımlı'dır (Tanrı'nın arzusuna).</span></span></p>

  <p class="p1"><span> </span></p>

  <p class="p"><span><span>- Eğer evrendeki tüm gerçekler 'bağımlı' şeylerse, hiçbir prensip veya mutlak mümkün değildir.</span></span></p>

  <p class="p1"><span> </span></p>

  <p class="p"><span><span>2. Herhangi bir seçim, 'doğruluk' prensibi gerektirir.</span></span></p>

  <p class="p1"><span> </span></p>

  <p class="p"><span><span>3. Teizm bir seçimdir, dolayısıyla doğruluk prensibi gerektirir.</span></span></p>

  <p class="p1"><span> </span></p>

  <p class="p"><span><span>4. Teizmi seçmek kendi kendisiyle çelişkili bir tutumdur (1 ve 3'ten).</span></span></p>

  <p class="p1"><span> </span></p>

  <p class="p"><span><span>Eğer teistin Tanrı dediği varlık varsa, teistin hiçbir şeyden emin olması mümkün değildir. Evrende her şey bu varlığın istekleri ve arzularına bağlı olduğundan, ve her kural bu varlık tarafından çiğnenebileceğinden, teistin bir şeylere inanmak için dayanacağı her türlü doğru bildiği bilgiden ve prensipten de şüphe etmesi gerekir.</span></span></p>

  <p class="p1"><span> </span></p>

  <p class="p"><span><span>Tanrı'nın önüne kendisini yanıltacak veriler ve ipuçları koyup koymadığından da emin olamaz teist. Belki de, Tanrı var olmasına rağmen, var olmadığı sonucuna ulaşmamızı istemekte ve her şeyi ona göre ayarlamaktadır. Belki de bu ipuçlarını iyi değerlendiren kişileri seçmeye çalışmaktadır teistin Tanrı'sı ve koyduğu ipuçlarından doğru sonuç çıkarıp ateist olanları ödüllendirecek, diğerlerini cezalandıracaktır. Eğer Tanrı varsa, teistin durumun böyle olmadığından emin olmasına imkan kalmaz. Yani teist dünya görüşü bir seçim yapmayı imkansız hale getirir. Tutarlı bir biçimde seçim yapabilmeye imkan veren bakış açısı, ateist bakış açısıdır. Çünkü ateist bakış açısında tüm kuralları ve tüm doğruluk prensiplerini çiğneyip geçebilecek bir doğaüstü varlık yoktur. Bazı prensiplere ve seçim yapmada dayanılabilecek bazı referanslara yer vardır ateist dünyada.</span></span></p>

  <p class="p1"><span> </span></p>

  <p class="p"><span><span>Teistin ise, eğer inandığı Tanrı kavramını ve dünya görüşünü yeterince sorgularsa, inancı konusunda doğru seçim yaptığından emin olmasına imkan yoktur.</span></span></p>

  <p class="p1"><span> </span></p>

  <p class="p"><span><span>Yani teist bakış açısı tutarsızdır. İç çelişkilere sahiptir. Akıl ve mantığa dayalı sorgulama yoluyla, bahsedilen türde bir Tanrı'ya inanmak mümkün değildir. İnanç ancak akıl ve mantığa dayanmayan yollarla mümkün olabilir.</span></span></p>

  <p class="p1"><span> </span></p>

  <p class="p"><span><span><b class="calibre1">Transendent oluşun absürtlüğü</b></span></span></p>

  <p class="p1"><span> </span></p>

  <p class="p"><span><span>Teizmin Tanrı'sı 'transendent' ya da 'aşkın' bir varlıktır. Bildiğimiz fiziksel dünyanın ve uzay ve zamanın dışında, ötesindedir. Onlara bağlı değildir. Ezeli ve ebedidir, dolayısıyla zamana bağlı değildir. Zamanın dışında ve ötesindedir.</span></span></p>

  <p class="p1"><span> </span></p>

  <p class="p"><span><span>Peki 'düşünmek' ne demektir? Düşünmek geleceğe ve geçmişe dair olur. Zamansız bir varlık nasıl düşünebilir? Nasıl plan yapabilir? Yaptığı planları nasıl değiştirebilir, nasıl uygulayabilir? Nasıl gelecek tasarlayabilir? Nasıl istek veya arzu duyabilir? Tanrı'nın yaratması, bir şeyi isteyip, sonra da ol demesi değil midir? Fakat istek ve arzu dahil, bahsettiğimiz bu tür eylemlerin tümü, zamanın olduğu bir durum için tanımlı eylemlerdir.</span></span></p>

  <p class="p1"><span> </span></p>

  <p class="p"><span><span>Dünyayı ve evreni yaratması 6 gün almıştır kutsal kitaplara göre. Bu günden ne kastedildigine girmeyelim burada, farz edelim ki bu mecazi bir anlatım olsun teistlerin iddia ettiği gibi. Fakat anlaşıldığı kadarıyla Tanrı'nın istediği şeyleri yapması belli bir zaman almıştır. Ayrıca yine kutsal kitaplarda Tanrı katı ile dünya arasında meleklerin ne kadar sürede seyahat ettikleri vs türünde ifadeler olduğundan, tüm bunlardan çıkan sonuç, Tanrı katında da bir zaman olduğudur.</span></span></p>

  <p class="p1"><span> </span></p>

  <p class="p"><span><span>Zamansız bir varlık, nasıl zaman yaşamaktadır? Teist iddia edilebilir ki, zaman bizim açımızdan vardır, bizim için geçmiştir, fakat Tanrı için değil. Fakat bunun tutarsızlığı düşünen için açık olmalıdır. Tanrı bu dünyaya müdahale ediyorsa ve bu dünyada zaman diye bir şey varsa, kendi katında zaman diye bir şey olmayan bir varlık, zamana tabi bir dünyaya müdahale ederken dolaylı olarak bir zaman yaşamak zorunda değil midir? Zaman, bu tür bir ilişkinin bir ucuna uygulanıp, diğer ucuna uygulanamayacak bir şey değildir ki. En azından bu bizim aklımızın alabileceği bir şey değildir.</span></span></p>

  <p class="p1"><span> </span></p>

  <p class="p"><span><span>Buradan da çıkan sonuç zamansız bir varlık diye bir kavramın insan aklına sığmayacak, yani aslında saçma ve absürt bir kavram olmasıdır. Bu ise bahsedilen Tanrı'ya atfedilen 'transendent' (aşkın) oluşun absürtlüğü ve bizim zihnimiz açısından imkansızlığı anlamına gelir.</span></span></p>

  <p class="p1"><span> </span></p>

  <p class="p"><span><span>Kutsal kitapların Tanrısı aynı zamanda bir 'kişi'dir. Fiziksel varlığı olan bir insan olduğu kabul edilmez elbette çoğu inançlı tarafından ama kutsal kitaplardan çıkan Tanrı kavramı en azından bir 'kişi' ya da bir 'birey'dir.</span></span></p>

  <p class="p1"><span> </span></p>

  <p class="p"><span><span>Fiziksel kısmı olmayan bir şeyin 'birey' olması da bizim için anlaşılmaz bir şeydir, ama işin burasını geçelim. Farz edelim ki bedensiz oluş, 'kişi' olmaya engel değil. Fakat bir şeyin 'kişi' kabul edilmesi için minimum kriterler nelerdir? Bu minimum kriterlerin neler olduğu ya da olması gerektiği de belki tartışılabilir ama en azından kişi olmak için 'varlığının bilincinde olmak' ve 'düşünmek' gerektiği söylenebilir. Bu ikisi olmadan bir şeye kişi dememiz mümkün olmaz.</span></span></p>

  <p class="p1"><span> </span></p>

  <p class="p"><span><span>Fakat anladığımız anlamda zaman üstü bir Tanrı, düşünmesi mümkün olmayan bir Tanrı'dır. Çünkü düşünme geçmişe ve geleceğe aittir, zaman gerektirir. Zaman diye bir kısıtlamaya tabi olmayan bir varlığın bildiğimiz anlamda düşünememesi, gelecek tasarlayamaması gerekir. Düşünemeyen bir varlık, kendi varlığının bilincinde de olamaz. Dolayısıyla, böyle bir varlığın anladığımız anlamda bir 'kişi' olması mümkün değildir.</span></span></p>

  <p class="p1"><span> </span></p>

  <p class="p"><span><span>Kısacası, teistlerin inandığı Tanrı, anlamsız, aklımıza sığmayan, absürt ve saçma bir varlıktır. Böyle bir varlığa akıllarını kullanarak inandıklarını söylemeleri inançlıların büyük bir gafıdır. Ufak bir zihinsel muhakeme ile bile insan zihnine sığmayacağı ve akıl ve mantığımıza dayanarak var olduğu düşünülmesi imkansız olduğu gösterilebilecek bir kavrama akıl ve mantık yoluyla inandıklarını söylemeleri, inançlıların bize göre affedilmez bir hatasıdır.</span></span></p>

  <p class="p1"><span> </span></p>

  <p class="p"><span><span>Tanrı'ya akıl ve mantıklarına rağmen inandıklarını itiraf eden inançlılarla bir alıp veremediğimiz olamaz. Fakat akıl ve mantığın Tanrı inancına götürdüğü ve akla dayanarak inanmanın mümkün olduğunu söyleyen inançlıya bu düşüncesinin geçersizliği ve Tanrı kavramının aslında akıl dışı olduğu, burada bahsettiğimiz türde argümanlarla gösterilmelidir.</span></span></p>

  <p class="p1"><span> </span></p>

  <p class="p"><span><span><b class="calibre1">Ölçek argümanı</b></span></span></p>

  <p class="p1"><span> </span></p>

  <p class="p"><span><span>Bu kesin argümanlardan biri değil. Tanrı'nın var olmamasının, var olmasına göre daha yüksek olasılıklı olduğunu gösterecek, yaklaşık argümanlardan biri.</span></span></p>

  <p class="p1"><span> </span></p>

  <p class="p"><span><span>Bu tür argümanların da pozitif ateizmde değeri vardır. Aynen bilimsel teorilerin kanıtlanma sürecinde olduğu gibi, birbirini destekleyen çok sayıda küçük kanıt, destekledikleri fikrin güçlenmesine sebep olur.</span></span></p>

  <p class="p1"><span> </span></p>

  <p class="p"><span><span>Bu argümanın çıkış noktası, Tanrı'nın evreni insan için yaratmış olmasıdır. İnsan evrenin yaratılışının yegane sebebi değilse de, insan teist dünya görüşünde Tanrı katında çok önemli bir yerdedir. Hatta İslam inancında, Tanrı insanı yeryüzünde halife yapmış, melekler ve cinlerin dahi üstüne koymuştur. Yani insan, evrenin yaratılışının önemli bir sebebidir.</span></span></p>

  <p class="p1"><span> </span></p>

  <p class="p"><span><span>Doğal olarak, buradan çıkan beklenti, evrende yaptığımız gözlemlerin bu paradigmaya uymasıdır.</span></span></p>

  <p class="p1"><span> </span></p>

  <p class="p"><span><span>Yani eski yüzyıllarda, bu dinlerin ilk çıktığı ve popüler olduğu dönemlerde halk arasındaki yaygın inanışlarda olduğu gibi, dünya evrenin merkezinde olsaydı, dünyanın büyüklüğü, evrenin önemli bir bölümünü kapsasaydı, insanlar dünyanın yaratılışından hemen sonra yeryüzünde belirseydi vs bu gözlemlerin dinlerin bakış açışına uyduğunu düşünürdük.</span></span></p>

  <p class="p1"><span> </span></p>

  <p class="p"><span><span>Fakat günümüzdeki bilgilerimiz çerçevesinde, insan evrenin önemsiz bir ayrıntısıdır.</span></span></p>

  <p class="p1"><span> </span></p>

  <p class="p"><span><span>Dünya, evrenin ortasında olmadığı gibi, çok önemsiz, sıradan, alelade bir gezegendir. Güneş Samanyolu galaksisindeki 300 milyar yıldızdan biridir. Güneş Sistemi’nin Samanyolu galaksisinde özel bir konumu yoktur. Samanyolu galaksisinin kendisi de gözlediğimiz evrendeki 100 milyar galaksiden biridir ve sıradan bir galaksidir.</span></span></p>

  <p class="p1"><span> </span></p>

  <p class="p"><span><span>Artık biliyoruz ki pek çok yıldızın gezegen sistemleri vardır. Güneş bu açıdan da özel değildir. Astronomik gözlemlerden çıkan sonuca göre, güneş sistemi hiçbir açıdan özel bir yer değildir ve özel bir yapıda değildir. Güneş sistemini ve dünyayı oluşturan maddeler, evrenin geri kalanını oluşturan maddelerle aynıdır ve bu maddelerin miktarı da evrenin geri kalanı ile kıyaslandığında normal dışı bir duruma işaret etmemektedir.</span></span></p>

  <p class="p1"><span> </span></p>

  <p class="p"><span><span>Ayrıca, eski yüzyıllardaki bakış açışının ve yanlış inancın aksine, evren bizim dünyamızdan inanılmaz derecede büyüktür. Güneşe en yakın yıldız 4.3 ışık yılı uzaklıktadır. Yani ışık hızıyla gitsek bile oraya ulaşmamız 4.3 yıl alacaktır. Dünyadan görülebilen en uzak yıldız 3 milyar ışık yılı uzaklıktadır. Evrenin ışık hızından düşük bir hızla genişlediği düşünülürse ve evrenin bilinen yaşı hesaba katılırsa, bildiğimiz evrenin toplam büyüklüğü 10 ile 30 milyar ışık yılı arasında olmalıdır.</span></span></p>

  <p class="p1"><span> </span></p>

  <p class="p"><span><span>Ayrıca, dünya üzerinde insanın ortaya çıkışı da çok yeni bir olaydır, elimizdeki bilimsel verilere göre. Dünyanın yaşı 4.5 milyar yıldır. Dünya üzerinde yaşam 3-3.5 milyar yıldan beri vardır. Çok hücreli yaşam son milyar yılda ortaya çıkmış ve 500 milyon yıl kadar önce çeşitlenmeye başlamıştır. Dünya üzerinde yaşamın tarihinde sayısız canlı turu ortaya çıkmış ve ortadan kalkmıştır. Bilim adamları şimdiye kadar yaşamış canlıların %99'unun soyunun tükendiğini söylemektedir.</span></span></p>

  <p class="p1"><span> </span></p>

  <p class="p"><span><span>Tüm bu tabloda ise, bildiğimiz insan, yani homo sapiens sadece son 100 bin yılda ortaya çıkmıştır. Hatta tarımın ortaya çıkıp, şehirlerin ve uygarlıkların kurulması son 10 bin yılın işidir.</span></span></p>

  <p class="p1"><span> </span></p>

  <p class="p"><span><span>Tüm bunlardan çıkan sonuç, evrende yaptığımız gözlemlerin, teist dünya görüşünün gerektirdiği paradigma ile uyuşmadığıdır.</span></span></p>

  <p class="p1"><span> </span></p>

  <p class="p"><span><span>Tanrı, insan için yarattığı evrende, insanı bu kadar önemsiz bir ayrıntı haline getirmemeliydi.</span></span></p>

  <p class="p1"><span> </span></p>

  <p class="p"><span><span>Buradan çıkan sonuç, teist dünya görüşünün büyük olasılıkla geçersiz olduğudur.</span></span></p>

  <p class="p1"><span> </span></p>

  <p class="p"><span><span><b class="calibre1">Occam'ın bıçağı</b></span></span></p>

  <p class="p1"><span> </span></p>

  <p class="p"><span><span>Adını 14. yüzyılda yaşamış Occam'lı William'dan alan ‘Occam'in usturası’ denen felsefi prensip, alternatif teoriler arasında, başka her şey aynı kalmak üzere, daha basit olan açıklamanın seçilmesi gerektiğini söyler.</span></span></p>

  <p class="p1"><span> </span></p>

  <p class="p"><span><span>Bir kavram, açıklayıcılığa bir şey katmıyorsa, toplamadaki sıfır gibi bir etkisiz elemansa, o zaman o kavramı ya da o faktörü açıklamaya katmaya gerek yoktur der bu prensip.</span></span></p>

  <p class="p1"><span> </span></p>

  <p class="p"><span><span>Bu prensibin Tanrı kavramına uygulanış şekli söyle olabilir: ‘Evrenin sebepsiz veya kendi kendisinin sebebi olduğunu söylemek, Tanrı’nın sebepsiz veya kendi kendisinin sebebi olduğunu söylemekten daha basit bir açıklamadır, dolayısıyla açıklayıcılığa bir şey katmayan fazlalık bir ifade olan Tanrı kavramına ihtiyaç yoktur’.</span></span></p>

  <p class="p1"><span> </span></p>

  <p class="p"><span><span>Şuraya dikkat edilmeli ki, bu prensip doğru açıklamanın veya teorinin bulunmasını garantilemez. Sadece daha değerli teorileri daha değersizlerden ayırmaya yarar. Nitekim kesin gerçeğin bilinmediği durumlarda yapılan açıklama girişimlerini ve teorileri kıyaslıyoruz ve onları birbiriyle karşılaştırıyoruz.</span></span></p>

  <p class="p1"><span> </span></p>

  <p class="p"><span><span>Dolayısıyla, 'bilimin tutumluluk ilkesi' olarak da anılan bu prensip, daha sade ve basit açıklamaların doğru olduğunu ve onların kabul edilmesi gerektiğini söyleyerek, doğruyu bulma sürecinde bilimin ve felsefenin önemli bir prensibi haline gelmiştir.</span></span></p>

  <p class="p1"><span> </span></p>

  <p class="p"><span><span>Tanrı konusunda da, Tanrı'sız bir evren açıklamasının teizmin evrenine göre daha basit ve tercih edilebilir olması sebebiyle, teizm aleyhinde sıkça kullanılan bir argüman olmuştur.</span></span></p>

  <p class="p1"><span> </span></p>

  <p class="p"><span><span><b class="calibre1">Kötülük problemi</b></span></span></p>

  <p class="p1"><span> </span></p>

  <p class="p"><span><span>Kötülük problemi birkaç şekilde formüle edilebilir. En basit ifadesi, ‘Tanrı varsa ve söylendiği gibi sonsuz iyiyse, o zaman dünyada neden kötülük var?’ şeklinde kısaca açıklanabilir. Eğer Tanrı sonsuz iyi ve sonsuz güçlüyse, o zaman kendi zıttı, yani kötülük var olamamalıdır. Tanrı kendi sonsuz iyilik niteliğini dilediği her alanda ve her ayrıntıda gerçekleştirebilmeliydi.</span></span></p>

  <p class="p1"><span> </span></p>

  <p class="p"><span><span>Bu problem değişik şekillerde ifade edilebilir. Fakat günümüz filozofları arasında bu argümanın en yaygın ifade şekli aşağıdaki gibidir.</span></span></p>

  <p class="p1"><span><span><span> </span></span></span></p>

  <p class="p"><span><span>Aşağıdaki 4 önermenin en fazla 3 tanesi bir arada doğru olabilir, 4'ü birden doğru olamaz:</span></span></p>

  <p class="p"><span><span>1) Tanrı vardır</span></span></p>

  <p class="p"><span><span>2) Tanrı iyidir</span></span></p>

  <p class="p"><span><span>3) Tanrı sonsuz güçlüdür</span></span></p>

  <p class="p"><span><span>4) Kötülük vardır</span></span></p>

  <p class="p1"><span> </span></p>

  <p class="p"><span><span>Şimdi düşünürsek,</span></span></p>

  <p class="p1"><span> </span></p>

  <p class="p"><span><span>Eğer Tanrı varsa ve iyiyse, fakat kötülük de varsa, demek ki Tanrı sonsuz güçlü olamaz.<span> </span></span></span></p>

  <p class="p"><span><span>Eğer Tanrı varsa ve sonsuz güçlüyse, fakat kötülük de varsa, demek ki Tanrı iyi değildir.</span></span></p>

  <p class="p"><span><span>Eğer Tanrı varsa, sonsuz güçlüyse ve iyiyse, o zaman kötülük var olmamalıdır. (Fakat kötülük bilindiği gibi vardır).</span></span></p>

  <p class="p1"><span> </span></p>

  <p class="p"><span><span>Dolayısıyla, tek tutarlı sonuç, eğer kötülük varsa, tanımı gereği sonsuz güçlü ve iyi olan bir Tanrı var olamaz.</span></span></p>

  <p class="p1"><span> </span></p>

  <p class="p"><span><span>Eğer Tanrı'nın niteliklerini değiştirerek işin içinden çıkmaya çalışırsanız, o zaman bahsettiğiniz Tanrı teizmin Tanrı'sı olmaz. Dolayısıyla, içinde kötülük barındıran veya sonsuz güçlü olmayan bir Tanrı tanımı yaparak problemi çözmeye çalışırsanız, o zaman bahsettiğiniz Tanrı teizmin tanrısı değildir. Kısacası, kötülük problemi mantıksal açıdan sarsılması çok güç ve çok etkili bir argümandır.</span></span></p>

  <p class="p1"><span> </span></p>

  <p class="p"><span><span>Doğal olarak, teistler bu argümanla karşı karşıya geldiklerinde bin bir kılığa girerler ve işin içinden çıkabilmek için çok ter dökerler. Fakat bir kez inancınızı akla ve mantığa değil, kör imana dayandırırsanız, en güç durumlardan bile kurtulmanın bir yolunu bulursunuz, ya da bulduğunuzu sanırsınız. Dolayısıyla, teistlerin de doğal olarak bu problemle ilgili sözde açıklamaları vardır.</span></span></p>

  <p class="p1"><span> </span></p>

  <p class="p"><span><span>Bir argümanı karşılamanın birkaç yolu vardır. Ya mantık örgüsünde bir yanlışlık bulacaksınız, örneğin Öncül 1: ‘İnsanların kafası vardır’, Öncül 2: ‘Farelerin kafası vardır’, Sonuç: ‘Fareler insandır’. Böyle bir mantık örgüsü elbette ki yanlıştır. Burada A =&gt; B ve C =&gt; B'den A =&gt; C çıkarılmaya çalışılmıştır ki bu tüm mantık kitaplarında göreceğiniz gibi hatalı bir mantık kurgusudur. Bundan başka mantık yanlışları da mümkün ama bu ne kastettiğimizi göstermek için yeterli.</span></span></p>

  <p class="p1"><span> </span></p>

  <p class="p"><span><span>Kısacası, ya argümanın mantıksal çıkarımında bir yanlışlık bulacaksınız, ki bunu bu durumda uygulayamazsınız, ya öncüllerin geçersiz olduğunu söyleyeceksiniz, bu örnekte böyle bir karşılık da mümkün değil, ya sonucu kabul edeceksiniz (ki teistin en son yapmak isteyeceği seçenek olur bu), ya da öncüllerde geçen kavramların net olmadığından, çok anlamlı veya bulanık olduğundan yakınarak, buradan çıkan bir itiraz geliştirmeye çalışacak ve mantıksal argümanı bu yönden yıkmaya çalışacaksınız.</span></span></p>

  <p class="p1"><span> </span></p>

  <p class="p"><span><span>Dolayısıyla, teistler bu probleme genel olarak bu açıdan yaklaşmaya çalışmıştır. Bu argümanda geçen kavramların her birine dayanan (’Tanrı’, ‘var olmak’, ‘kötülük’, ‘sonsuz iyi olmak’ ve ‘sonsuz güçlü olmak’ gibi) ve bu kavramları analiz eden itirazlar geliştirmeye çalışmışlardır.</span></span></p>

  <p class="p1"><span> </span></p>

  <p class="p"><span><span>Örneğin ‘Tanrı’ kavramıyla ilgili olarak, Tanrı’nın iyiliği ve sonsuz güçlü olması dışında bir de sonsuz bilge olması diye bir niteliği olduğunu, dolayısıyla belki de bizim göremediğimiz bir şeyleri gördüğünü söylemişlerdir. Yani belki de bizim kötülük olarak gördüğümüz şeyler daha üst bir iyilik için gerekli şeylerdir demişlerdir. Fakat bunu anlamaya bizim aklımız belki de yetmiyordur demişlerdir. Bu açıklama yetersizdir elbette, çünkü kötülüğü açıklamıyor. Fakat teistler bu açıklamayı kendi içinde tutarlı bir açıklama olarak sunmaktadırlar en azından. Fakat bana sorarsanız, bu da aslında iddia edildiği gibi tutarlı değil. Sonsuz güçlü bir varlığın, bize kötülük gibi görünen bir şeyleri yaratmasına ihtiyacı olmadan da amacına ulaşabilmesi ve iyiliğini gerçekleştirebilmesi gerekirdi bana sorarsanız. Yani neden daha üst bir iyiliği gerçekleştirebilmek için, bize kötülükmüş gibi görünen bir şeyleri yaratmak zorunda kalıyor? Kendisi sonsuz güçlü değil miydi? Gayet kolay bir şekilde, hem iyi olan, hem de bize de iyi görünen şekilde yaratabilirdi her şeyi. Dolayısıyla, bence teistlerin bu açıklaması geçerli değildir.</span></span></p>

  <p class="p1"><span> </span></p>

  <p class="p"><span><span>Bu açıklamayı devam ettirir teistler. Derler ki, kötülük problemi, kötülüğün gerçek olduğunu söyler. Ayrıca, bizim kötülük hakkındaki muhakememizin doğru olduğunu farz eder derler. Ayrıca, bizim iyiliğin gerçek standardı ile bağlantıda olduğumuzu ve örneğin masum çocukların acı çekmesini kötülük olarak gördüğümüzü, fakat tüm bu muhakemeyi kendi iyilik standardımızla yaptığımızı, fakat bu standardın mükemmel olması gerektiğini, halbuki sadece Tanrı’nın mükemmel olduğunu vs söyleyerek işin içinden çıkmaya çalışırlar. Fakat göreceğiniz gibi bu da aslında bir laf salatasından ibaret geçersiz bir açıklamadır. Tanımını bildiğimiz ve herkesin katıldığı kavramların tanımını bilmediğimizi iddia ederek (belki de mutlak şekli bizim bildiğimiz gibi değildir diyerek) aslında açıkça kaçak güreşirler. Yapmaya çalıştıkları mantıksal kıskaçtan kurtulmaya çalışmaktan başka bir şey değildir. Ayrıca, tüm çabalarına rağmen, olayın bize görünen şeklindeki tutarsızlığı açıklamayı da hala başaramazlar. Yani farz edelim ki dedikleri doğru olsun ve Tanrı’nın ilahi iyilik standardını biz bilmediğimiz için aslında kötülüğü de doğru mühakeme edemediğimiz açıklaması doğru olsun, fakat bu yine de neden sonsuz güçlü olan Tanrı'nın ortada böyle bir tutarsızlık bırakmak zorunda kaldığını açıklamaz. Yani neden Tanrı bize de doğru standardı vermemiştir, ya da en azından neden olan bitende tutarsızlık görmemize sebep olacak bir çözüm geliştirmiştir. Pekala da bizim iyilik ve kötülük standardımızla tutarlı bir dünya yaratabilirdi, kendisi sonsuz güçlü değil mi?</span></span></p>

  <p class="p1"><span> </span></p>

  <p class="p"><span><span>Ayrıca, teist yukarıdaki açıklamayı yaparken ‘var olmak’ ifadesini net şekilde kullanmaz. Doğru muhakemenin gerçek standartları taş ya da insanların var olduğu gibi var olmaz. Dolayısıyla teist, sırf ateist kişi iyiliğin gerçek bir standardına sahip olduğumuz önkabulunden yola çıkıyor diye Tanrı'nın var olduğunu kanıtlamış olmaz.</span></span></p>

  <p class="p1"><span> </span></p>

  <p class="p"><span><span>Fakat burada teist pekala da aynı şeyin ateistin ‘kötülüğün var olması’ ifadesine de uygulanabileceğini söyleyebilir. Der ki, o zaman benzer şekilde sen de kötülük vardır, dolayısıyla Tanrı yoktur diyemezsin. Ateist burada diyebilir ki, kötülük belki değil ama kötü şeyler vardır diyebiliriz der. Teist ise, kötü şeylerin var olmadığını, sadece seçimlerimizin ve eylemlerimizin kötü olabileceğini, bunların ise bizim özgür irademizden çıktığını, dolayısıyla Tanrı'nın yarattığı şeyler olmadığını söyleyebilir. Fakat teistin benzer durumlarda devamlı insanın hür iradesine atıfta bulunması ve Tanrı'yı bu yolla temize çıkarmaya çalışması da bana göre tutarsız ve geçersizdir. Çünkü sonuçta bizi de hür irademizi de yaratan Tanrı'dır (teistin iddiasına göre) ve kendi kararını verebilecek bir varlık yaratmak, o varlığın ürettiği sonuçlardan Tanrı'yı temizlemez. Sonuçta hür iradenin ne kadar hür olduğu da meçhuldür ve insanlar zaten seçimlerini Tanrı'nın kendilerine verdiği biyolojik ve psikolojik koşullara göre ve Tanrı'nın dünyada kendilerini koyduğu koşullara göre verdiklerinden ve bu kararları verirken işleyen süreç yine Tanrı’nın yarattığı faktörlere ve mekanizmalara bağlı olduğundan, her şeye rağmen sonuçta Tanrı herşeyden sorumludur. İnsanın hür iradesinden bahsedip Tanrı temize çıkarılamaz.</span></span></p>

  <p class="p1"><span> </span></p>

  <p class="p"><span><span>Ayrıca, kötülük sadece eylemlerde ve kararlarda değildir, bunlar kötülük denen kavramın ahlaksal boyutu. Ahlaksal kötülük belki bireysel seçimin ürünüdür, fakat bunun haricinde hala ‘fiziksel kötülük’ kategorisine girebilecek nesneler ve varlıklar da vardır. Örneğin, canlıların besine ihtiyaç duyması ve bu besinin de ancak diğer canlılar olması, DNA'larında yazılıdır, fiziksel bir durumdur. Dolayısıyla, bir canlının aç olduğu için diğer bir canlının yavrusunu yemesi gibi bir eylemin kötülük olduğunu biz söylüyor olabiliriz (yani bunun kötülük olduğu belki taşta yazılı değildir, buna kötülük adını biz veriyor olabiliriz) ama sonuçta bu kötülük fiziksel temellidir ve teizme göre tüm fiziksel şeyler Tanrı tarafından yaratılmıştır. Dolayısıyla, teistler bu tür bir laf kalabalığı yaparak Tanrı'yı temize çıkaramazlar.</span></span></p>

  <p class="p1"><span> </span></p>

  <p class="p"><span><span>Tanrı'nın neden fiziksel kötülüğü yaratmak zorunda olduğu gibi bir soruya teistler bazen ‘Başka nasıl yapılabilirdi ki?’ diye cevap verirler. Eğer Tanrı sonlu bir dünya yaratacaksa, bu sonlu dünyada sınırlar olmalıdır. Sonlu dünyada sonsuz iyilik yaratamaz derler.</span></span></p>

  <p class="p1"><span> </span></p>

  <p class="p"><span><span>Fakat dikkat ederseniz, çoğu teist iddiada olduğu gibi yine kendi içinde tutarsız ve çelişkili bir laf etmiş olurlar bunu diyerek. Tanrı'nın sonsuz güçlü olduğunu iddia edenler kendileri değil midir? Hem Tanrı'nın sonsuz güçlü olduğunu söyleyip, hem de onun yapmak istediği bazı şeyleri yapabilmek için bazı sınırlara riayet etmesi gerektiğini söylemek, kendi kendisiyle çelişmektir. Tanrı sonsuz güçlüyse, sonlu dünyada sonsuz iyilik de yaratabilmelidir, sonsuz güce sahip olduğu söylenen bir varlığın sahip olması gereken yetenekler arasındadır böyle bir şey. Ama hadi diyelim ki sonsuz iyilik değil aradığımız, en azından içinde kötülük olmayan bir sonlu dünya yaratabilmeliydi. Teistler ne derlerse desinler bu konularda kendileriyle çelişmekten kurtulamazlar.</span></span></p>

  <p class="p1"><span> </span></p>

  <p class="p"><span><span>Ayrıca, teistlerin bu cevabının bir başka zayıf tarafı şudur: Tanrı, acının ve kötülüğün var olmadığı bir yeri, yani cenneti yaratmadı mi? Dolayısıyla, böyle bir şeyi yaratabilmek Tanrı’nın gücü dahilinde olmalıdır. Böyle bir ortamı neden bu dünyada yaratmamıştır?</span></span></p>

  <p class="p1"><span> </span></p>

  <p class="p"><span><span>Buna teistler genellikle bir kaç cevaptan birini verirler. Diyebilirler ki, Tanrı Adem ve Havva için böyle bir dünya yaratmıştı, fakat biz insanlar onu batırdık. Ya da diyebilirler ki, böyle mükemmel bir dünyanın değerini bilebilmemiz için önce şu an içinde bulunduğumuz gibi mükemmel olmayan bir dünyayı görmemiz gerek veya böyle bir mükemmel dünyayı hak etmek için özgür seçimimizle böyle bir dünyayı seçmemiz gerek, dolayısıyla da önce imtihan edilmemiz gerek vs diyebilirler. Fakat bu tür cevapların her birinin geçersizliği kolayca gösterilebilir. Bu egzersizi de okura bırakıyorum.</span></span></p>

  <p class="p1"><span> </span></p>

  <p class="p"><span><span>Dikkat ederseniz, yukarıda teistlerin saldırdığını söylediğimiz kavramların birkaçına değinildi şimdiye kadar (‘Tanrı’, ‘var olmak’, ‘kötülük’ vs).<span> </span></span></span></p>

  <p class="p1"><span> </span></p>

  <p class="p"><span><span>Bunların bir başkası ‘iyilik’ kavramı olabilir. Teist diyebilir ki, iyilik derken biz insanlar bunu dar anlamıyla alıyoruz. Tanrı bize bir tür ebeveyn gibidir. Başımıza kötü bir şey gelmesine izin verirken, kendi çocuğunun uzun vadede iyiliğini düşünen bir ana baba gibi davranır derler. Örneğin, bir yabancı uyuşturucu kullanıyorsa, sadece bakıp geçersiniz, ama kendi çocuğunuz kullanıyorsa, bir eylemde bulunmak durumunda hissedersiniz kendinizi. Onu engellemeye çalışırsınız. Gerekirse baskı kurarsınız. Bunlar çocuğa baştan kötülük gibi görünebilir ama aslında ana baba uzun vadede çocuğun iyiliği için uğraşmaktadır derler.</span></span></p>

  <p class="p1"><span> </span></p>

  <p class="p"><span><span>Fakat bu tür pek çok açıklamada yaptıkları gibi kendi tanımları ve Tanrı'ya ithaf ettikleri nitelikler ile çelişkiye düşerler yine. Tanrı sonsuz güçlü değil midir? Neden biz insanların sahip olduğu sınırlamalara sahiptir Tanrı? Bu dünyadaki anne baba sonsuz güçlü değildir, amacına ulaşabilmek ve çocuğunu uzun vadede koruyabilmek için elinde bulunan seçenekler ve güç sınırlıdır. Fakat Tanrı öyle mi? Her istediği şeyi, her istediği koşulda yapabilmesi gerekmez mi? Teistler Tanrıya hem sonsuz güçlü deyip, hem de bunu sıkça unuturlar yaptıkları açıklamalarda. Pek çok örneklerinde Tanrı'yı bazı kurallara uyması gereken bir varlık olarak portre ederler, farkında olarak veya olmayarak.</span></span></p>

  <p class="p1"><span> </span></p>

  <p class="p"><span><span>Sonsuz güçlü olan bir Tanrı'nın içinde özgür irade olan sonlu bir dünya yaratıp, aynı zamanda da bunun iyi bir dünya olmasını sağlayıp sağlayamayacağı konusunda bazı teistler Tanrı'nın bunu yapamayacağını söyleyerek cevap verirler. Bunun aynen ‘Tanrı'nın kendi kaldıramayacağı bir taşı yaratıp yaratamayacağı’ sorusu gibi bir soru olduğunu söylerler. Bildiğiniz gibi pek çok teist bu soruyu anlamsız bulur, bunun bir kelime oyunu olduğunu iddia eder. Herkesin özgür iradeye sahip olduğu fakat kimsenin kötülüğü seçmediği bir dünyanın kendi kendisiyle çelişen bir durum olacağını söylerler. Tanrı'nın mucizeler yaratabileceğini, fakat çelişkiler yaratamayacağını söylerler. Dediğim gibi, bunu bazı teistler bu şekilde söyler. Fakat böyle diyerek, bu kitapta daha önce değindiğimiz Tanrı ve mantık ilkeleri konusundaki ikileme düşerler. Tanrı mı üstündür, mantık ilkeleri mi? Tanrı kendi yarattığı mantık ilkelerine neden riayet etmek zorundadır? İsterse onları çiğneyemez mi? Çiğneyemezse sonsuz güçlü nasıl olur? Görüldüğü gibi, bu soruya bu şekilde cevap veren bir teist böyle bir ikilemde bulur kendini.</span></span></p>

  <p class="p1"><span> </span></p>

  <p class="p"><span><span>Ayrıca, kötülük probleminde teistlerin cevaplamakta en çok güçlük çektiği nokta neden kötülüğün var oldugu değil, kötülüğün neden adaletsiz şekilde dağıtılmış olduğudur. Neden iyi insanların başına kötü şeyler gelir? Neden sıkça masumlar acı çeker?</span></span></p>

  <p class="p1"><span> </span></p>

  <p class="p"><span><span>Bu tür sorulara teistlerin verdiği bir cevap, iyi insan diye bir şeyin bulunmadığıdır. İyi insanı neye göre tespit edeceksiniz derler? Tanrı'nın standartlarına göre mi? Bu Tanrı'yı önkabul olarak var farz etmenizi gerekli kılar. Ortalama insan standardına göre mi?</span></span></p>

  <p class="p1"><span> </span></p>

  <p class="p"><span><span>Ayrıca, iyi insanların başına kötü şeyler gelmesinin adaletle ilgili olmadığını söyleyebilir teist. Daha çok acı çekenin daha olgunlaşacağını ve daha bilge, daha yüce bir insan olacağını vs söyleyebilirler. Ya da, rahibe Teresa'nın dediği gibi, bu dünyada çekilen acının aslında sonsuz bir hayatın içinde geçirilen çok kısa bir süre olacağını, bu dünyada çekilen acının sonsuzluk açısından bakıldığında kötü bir otelde geçirilen rahatsız bir geceye benzeyeceğini söyleyebilirler.</span></span></p>

  <p class="p1"><span> </span></p>

  <p class="p"><span><span>Fakat ne derlerse desinler, ortalama bir okurun da görebileceği gibi bunlar güçlü itirazlar ve açıklamalar değillerdir. Yukarıda benzer teist iddialara yeterince cevap verdiğimiz için, bu noktada objektif bir okurun bu itirazları kendisinin de cevaplayabileceğini düşünüyorum. Çünkü fark edilecegi gibi, teistlerin bu konularda yaptıkları açıklamalar ve verdikleri cevapların önemli kısmı aslında birkaç tane belli başlı prensibi ihlal etmeleri yoluyla yapılmaktadır. Tanrı'nın sonsuz güçlü olduğu gibi bir ifadenin ne anlama geldiğini çok iyi analiz etmemiş olmak bunların başında gelir. Ayrıca bazen Tanrı'yı her şeye kadir, bazen ise kurallara ve sınırlara uyması gereken bir varlık olarak tanımlamaları, bununla bağlantılı bir başka problemdir. Ya da bazen tanımlarda atladıkları veya yarım bıraktıkları, ya da netleştirmedikleri noktalar olur vs. Fakat tüm bunları bu noktada ortalama bir objektif okur da yakalayabilir.</span></span></p>

  <p class="p1"><span> </span></p>

  <p class="p"><span><span>Kısacası, kötülük problemi ateist argümanlar arasında hem en güçlü hem de en popüler olanlardan biridir ve teistlerin tutarlı bir şekilde cevap vermesi mümkün olmayan bir argümandır.</span></span></p>

  <p class="p1"><span> </span></p>

  <p class="p"><span><span>Bu argümana Ateistforum’da İslamcılar tarafından getirilen itirazların en ciddiye alınabilecek olanı ‘Tanrı'nın sonsuz iyi olduğu’ veya ‘Tanrı'nın iyi olduğu’ gibi bir ifadenin İslam’a uygulanamayacağı yönündeydi. İslam'a göre hayır ve şer Allah'tandır, dolayısıyla ortada bir çelişki yoktur denmeye çalışılmıştı.</span></span></p>

  <p class="p1"><span> </span></p>

  <p class="p"><span><span>Fakat hayır ve şerrin Allah'tan olduğunu söylemek sorunu çözmüyor. Tam tersi daha açık bir şekilde ortaya koyuyor. Şerrin Tanrı'dan olduğu konusunda bir şüphe yok zaten. Hatta zaten sorun burada. Sorun, bu derece esirgeyici, bağışlayıcı ve adil olan bir varlığın (bunların tümü sıfatlarında var) nasıl olup da aynı zamanda ‘şer’ gibi bir özelliği içinde barındırdığı konusunda. Yani nasıl hem iyilik hem de kötülüğün kaynağı aynı ilahi varlık olabiliyor? Bu durum bizi yukarıdaki argümanda incelenen aynı ikilemin içine sokuveriyor. Yani bu ikilemin Hıristiyanlık için geçerli olduğu ama Müslümanlık’a uygulanamayacağını söyleyerek ışın içinden çıkmak mümkün değil. Tanrı'nın iyi olduğu fikri tüm göksel dinlerde vardır. Teizmin genel olarak birleştiği konulardan biridir bu. Tanrı'nın iyilik özelliğine, özellikle de sonsuz iyi oluşuna İslam’da belki Hıristiyanlık kadar vurgu yapılmaz, ama bu, iyilik özelliği İslam'ın Allah'ında yok demek değildir. Allah'ın sıfatlarından (Esma ül Hüsna) biri Berr (kullarına karşı iyi olan) sıfatıdır. Tanrı'nın tüm özellikleri bize kıyasla sonsuz derecede fazladır. Dolayısıyla, iyiliği de bize göre sonsuz, ya da en azından derece derece üstündür. Ayrıca, iyilik sıfatından başka, İslam’ın Tanrı'sının bir de Adl (adil, adaletli) sıfatı vardır ve bu da konumuzla tamamen ilgilidir. Kötülüğün temel gerçekleşme biçimlerinden biri adaletsizliktir. (Örneğin kötülüğün dünya üzerindeki adaletsiz dağılımı buna bir örnek). Dolayısıyla, kötülük problemi bu açıdan da İslam'ın tanrısını bağlar.</span></span></p>

  <p class="p1"><span> </span></p>

  <p class="p"><span><span>Teologları küçümsemeyelim. Eğer kötülük problemi tüm teizmi bağlamasaydı, teizmin bir problemi olarak sunulmazdı. Bunu din adamlarının kendileri bile teizmin bir problemi olarak sunup ele alırlar. Bu konuya Hıristiyanların daha fazla kafa yormuş olması, onların genel olarak her zaman her işi usa vurma konusunda bizim topluma ve kültüre göre daha ileri olmasındandır. Yoksa bu konunun bizi bağlamamasından değil. Bizde dini konular sorgulanmaz ki. Sorgulanmaları yasaktır. Koru körüne iman ve itaat beklenir bizim kültürde.Yoksa mesele bu problemlerin bizi bağlayıp bağlamaması değil.</span></span></p>

  <p class="p1"><span> </span></p>

  <p class="p"><span><span><b class="calibre1">Ek argümanlar</b></span></span></p>

  <p class="p1"><span> </span></p>

  <p class="p"><span><span><i class="calibre3">Teizmin Tanrı'sının bazı tutarsızlıklarını gösterecek bir argüman:</i></span></span></p>

  <p class="p1"><span> </span></p>

  <p class="p"><span><span>Tanrı ezelden beri varsa ve kendisinden başka her şeyi o yarattıysa, o zaman sahip olduğu bilgiyi de yaratmış olmalıdır. Fakat kendi bilgisinden bağımsız bir Tanrı düşünülemez. O bilgisi eksik olursa, o zaten eksik bir Tanrı olur, yani bildiğimiz Tanrı olmaz. Yani kendisiyle birlikte bilgisi de var olmuş olmalıdır. Bilgisi onun bir parçası olmalıdır.</span></span></p>

  <p class="p1"><span> </span></p>

  <p class="p"><span><span>Ama o da sorunu çözmüyor. Çünkü Tanrı belli bir anda kendisi dışındaki her şeyi yaratmaya karar vermiştir. Bunu neden yapmıştır? Ne değişmiştir? Farklı bir şey yapması için, farklı bir durumun ortaya çıkması gerekir. Bu ise Tanrı dışında bir şeylerin değişmiş olması gerektiği anlamına gelir. Fakat Tanrı'dan başka hiçbir şeyin olmadığı bir durum için, Tanrı'nın dışındaki faktörlerden bahsedilemeyeceginden dolayı, bu değişikliğin Tanrı'nın içinden gelmesi gerekir. Yani Tanrı değişmiş olmalıdır. Fakat Tanrı mükemmel olduğundan, değişmemesi gerekir. Eğer değişiyorsa, daha önce mükemmel değildi, değişerek daha mükemmel hale geldi demektir. Fakat daha önce mükemmel olmaması da Tanrı'nın tanımına uymaz.</span></span></p>

  <p class="p1"><span> </span></p>

  <p class="p"><span><span>Yani aslında Tanrı'nın yaratamaması gerekir. Çünkü kendinin değişmemesi gerekir. Nitekim kendisi mükemmeldir. Mükemmel olan niye değişsin? Eğer değişirse, mükemmelliğinden kaybediyor, daha az mükemmel bir hale geliyor demektir.</span></span></p>

  <p class="p1"><span> </span></p>

  <p class="p"><span><span>Diyelim ki daha az mükemmel hale gelmeye razı oldu ve yarattı, ki bunun için de bir sebep gerekir, öyle değil mi? Yani canı mı sıkılmıştır da yaratmıştır? Canı sıkılırsa, öyle bir şeye Tanrı denmez. Başka bir sebep varsa, herhangi bir şeyden etkilenecek bir kavram sonsuz güçlü olmaz, aciz olur.</span></span></p>

  <p class="p1"><span> </span></p>

  <p class="p"><span><span>Bu haliyle, yine geldiğimiz nokta, her zamanki gibi Tanrı'nın akıl ve mantık dışı oluşudur. Bizim akıl ve mantık sınırlarımız içinde, böyle bir varlığa yer yoktur. Böyle bir varlığın var olmaması gerekir. Ya bizim akıl ve mantığımız yanlıştır, ya da böyle bir varlığın var olduğu fikri yanlıştır.</span></span></p>

  <p class="p1"><span> </span></p>

  <p class="p"><span><span>Bizim akıl ve mantığımız yanlışsa, bizim herhangi bir sonuç çıkarabilmemiz, fikir yürütebilmemiz, düşünebilmemiz ve herhangi bir şeye inanabilmemiz mümkün değildir. Yani mümkünse de güvenilir değildir. Çünkü dayanmak zorunda olduğumuz yegane yetimiz olan akıl ve mantığımız yanlıştır.</span></span></p>

  <p class="p1"><span> </span></p>

  <p class="p"><span><span>Yani kısacası, inançlılar, tutarlı olmak istiyorlarsa ya akıl ve mantıklarını ya da Tanrı kavramını reddetmek zorundadır.</span></span></p>

  <p class="p1"><span> </span></p>

  <p class="p"><span><span>Bu argüman Tanrı'nın mükemmelliğinden değil, 'her şeyi bilir'liğinden yola çıkarak da geliştirilebilir:</span></span></p>

  <p class="p1"><span> </span></p>

  <p class="p"><span><span>Tanrı'nın bir şey yaratabilmesi için, bilgisinde bir değişiklik olması gerekir. Ezelden beri bildiği bilgide bir değişiklik yoksa, ezelden beri yaptığı (yapmadığı) şeyde de bir değişiklik olmaması gerekir. Ama bir noktada Tanrı yaratmıştır. Yani bir değişikliğe gitmiştir. Bu demektir ki daha önce bilmediği bir şeyi bilir hale gelmiş ve bu yeni bilgi onu yaratmaya sevketmistir. Bu yeni bilgi dışarıdan gelmiş olmaz, çünkü daha Tanrı'dan başka bir şey yok ortalıkta. Öyleyse bu bilgi Tanrı'nın içinden gelmiştir. Ama öyle ya da böyle, sonuçta Tanrı yeni bir bilgi edinmiştir. Ama Tanrının yeni bilgi de edinememesi gerekir, çünkü zaten ezelden beri her şeyi bilmektedir.</span></span></p>

  <p class="p1"><span> </span></p>

  <p class="p"><span><span><i class="calibre3">Tanrı fikrinin, daha üst Tanrı'lar fikirlerine dayalı bir tutarsızlığının gösterilmesi:</i></span></span></p>

  <p class="p1"><span> </span></p>

  <p class="p"><span><span>Tanrı, Tanrı olduğunu bilemez, sonsuz güce sahip olsa, ya da sonsuz güce sahip olduğunu düşünse bile.</span></span></p>

  <p class="p1"><span> </span></p>

  <p class="p"><span><span>Zaten Tanrı'nın sonsuz güce sahip olduğundan değil, sonsuz güce sahip olduğunu düşündüğünden bahsedebiliriz sadece. Çünkü her zaman ondan daha üst bir Tanrı'nın onu kandırıyor olma ihtimali vardır. Belki de daha üst bir Tanrı, bizim Tanrı'yı yaratmıştır ve onun kafasına her şeye kadir olduğu ve her şeyi bildiği fikrini sokmuştur. Bunu öyle bir yapmıştır ki, bizim Tanrı'nın bir şeylerin eksik olduğunu ve aslında her şeyi bilmediğini bilmesine imkan yoktur.</span></span></p>

  <p class="p1"><span> </span></p>

  <p class="p"><span><span>Bu olamaz demeyin. Eğer teistin Tanrı’sı var olabiliyorsa ve bizim aklımıza sığmamasına rağmen var olabiliyorsa, yani aklımız ve mantığımız gereği var olmaması gerektiği halde yine de varsa, aynı şey kendisi için de geçerlidir. O da pekala kendi zihinsel gücü ve kapasitesi dahilinde, kendisinden daha üstün bir güç olamayacağına, bunun mümkün olmadığına inanıyor olabilir, çünkü onu yaratan daha üst yaratıcı ona ancak o düzeyde ve o sonuca ulaşacak kadar zihinsel yetenek vermiştir. (Aynı bizim Tanrı'mızın bize yaptığı gibi). Dolayısıyla da, o Tanrı'nın aynen bizim Tanrı'nın var olup olmadığını bilemeyeceğimiz gibi, kendisinden daha üst bir Tanrı'nın var olup olmadığını bilmesine imkan yoktur.</span></span></p>

  <p class="p1"><span> </span></p>

  <p class="p"><span><span>Tek söyleyebileceği, tüm bildikleri ve tüm zihinsel gücü çerçevesinde, bunun mümkün olmadığı, yani kendisinden daha üst bir gücün var olamayacağıdır. Ama bu bizim kendisi hakkında çıkardığımız sonucun aynısı zaten.</span></span></p>

  <p class="p1"><span> </span></p>

  <p class="p"><span><span>Dolayısıyla, eğer bizim aklımıza ve mantığımıza sığmıyor oluşuna ve aklımız ve mantığımız gereği Tanrı'yı yok kabul etmemiz gerekmesine rağmen Tanrı varsa, aynı şey bizim Tanrı'mız için de geçerlidir. O da kendisinin bir yaratıcısının olup olmadığından emin olamaz.</span></span></p>

  <p class="p1"><span> </span></p>

  <p class="p"><span><span>O durumda da, ya sonsuz bir Tanrı'lar zinciri olmalıdır, ya da bu düşünce absürttür deyip daha ilk halkada, yani bizden bizim Tanrı'mıza geçişte bu zinciri bitirmeliyiz.</span></span></p>

  <p class="p1"><span> </span></p>

  <p class="p"><span><span>Not: Ek argümanlar kısmında bahsettiğimiz argümanlar, kendisi ezelden beri var olmasına rağmen, evreni sonradan yaratmış, hem ezeli, hem ebedi, hem sonsuz güçlü, hem her şeyi bilen, hem de bu niteliklere var oluşunun başından beri sahip olan bir varlık olarak tanımlanmış bir Tanrı için kullanılabilecek argümanlardır.</span></span></p>

  <p class="p1"><span> </span></p>

  <p class="p"><span><span><i class="calibre3">Sonuç</i></span></span></p>

  <p class="p1"><span> </span></p>

  <p class="p"><span><span>Kitabın bu bölümünde pek çok kişiye ilginç gelecek ve belki pek çok okurun ilk defa duyduğu bazı fikirlerden bahsedildiğini zannediyorum. Bu kitap boyunca ara ara bahsettiğim gibi, internette bu tür konuların tartışıldığı ortamlar, pek çok bilgi hazinesiyle doludur. Bu tür ve daha farklı pek çok fikre bu tür özgür tartışma ortamlarında rastlamak mümkündür. Örneğin tipik bir Türk Müslüman’ın karşılaşmaya alışık olmadığı ve ilk duyduğunda argümandan ziyade art niyet olarak algıladığı bu tür fikirlerden bir başkası, Tanrı’nın da ateist olduğu fikridir. Bu fikirle de ilk karşılaştığında pek çok inançlı şaşkınlık duyar. Ama ne kastedildiğini anladığında, bu fikri en azından ilginç bulur.</span></span></p>

  <p class="p1"><span> </span></p>

  <p class="p"><span><span>Öyle ya, ateizm kendisinin bir yaratanı olmadığına inanmaksa, Tanrı da ateisttir. Her şeyi kendisinin yaptığına, kendisini ise yaratan bir şeyin bulunmadığına inanmaktadır.</span></span></p>

  <p class="p1"><span> </span></p>

  <p class="p"><span><span>Tabii bunlar sadece insanları bu konuları düşünmeye ve zihin muhakemesi yapmaya itmek için söylenen şeylerdir. Bunun dışında başka bir önemleri yoktur. İnançlı zihin, tüm bunları anlasa ve katılsa bile yine de inancında bir değişme olmaması muhtemeldir. Çünkü inanç her zaman bir çıkış noktası bulur. En basiti ve bence tutarlı bir inançlının dört elle sarılması gereken temel bakış açısı ‘fideist’ bir imandır. Yani Tanrı’ya akıl ve mantık sebebiyle değil, içten gelen ve kalpten gelen bir iman sebebiyle inandığını söylemek. Bu imanı da Tanrı’nın kendi kalbine soktuğunu düşünmek. Tabii ateist açısından bu tür bir imanın toplumdan hazır alınan psikolojik ve sosyal şartlanmalar olduğu açıktır ama en azından inançlı bu yolla yüzünü koruyabilecek, alnı açık bir şekilde imanlı olduğunu söylemeye devam edebilecektir.</span></span></p>

  <p class="p1"><span> </span></p>

  <p class="p"><span><span>Ayrıca, inanılan Tanrı’nın tanımıyla oynamalar yaparak da inançlı kişi her zaman imanını kurtarabilir. İnternette, aynı inançlının tartışmadan tartışmaya Tanrı tanımını değiştirdiği, ama inandığı Tanrı’yı net bir şekilde tanımlaması kendisinden hiçbir zaman talep edilmediği için bunun gözden kaçtığı pek çok tartışma bulunmaktadır Ateistforum ve benzeri sitelerin arşivlerinde. Kişinin bir tartışmada savunduğu Tanrı kavramıyla, diğer bir tartışmada savunduğu birbirini tutmamaktadır. Bu internette inanç tartışmaları yapan pek çok teistin düştüğü bir durumdur.</span></span></p>

  <p class="p1"><span> </span></p>

  <p class="p"><span><span>Zaten konu pozitif ateist argümanlara cevap vermek olduğunda, her zaman bir başka çıkar yol daha vardır, o da inanılan Tanrı’yı pozitif ateizmin sorguladığı türde Tanrı kavramlarının dışına çekmeye çalışmak.</span></span></p>

  <p class="p1"><span> </span></p>

  <p class="p"><span><span>Çünkü bölümün başında da söylediğimiz gibi, pozitif ateizm her türlü Tanrı kavramının var olmadığını gösterme iddiasında değildir. Tanrı'nın nasıl tanımlandığına bağlı olarak, belli bazı Tanrı tanımlarının var olmadığının gösterilebileceğini düşünür. Bunlar kutsal kitaplardan çıkan teizmin Tanrı'sı, veya bu Tanrı'ya yeterince yakın başka Tanrı tanımlarıdır. Örneğin, herhangi bir Tanrı kavramı, evreni yoktan var ettigi iddia edilen bir Tanrı ise, bu tür bir Tanrı'nın var olamayacağı muhtemelen en basit bazı bilimsel prensipler kullanılarak gösterilebilir, madde ve enerjinin korunumu kanunu gibi. Bilimin en temel ilkelerinden biri olan bu kanun, hiçbir şeyin yoktan var, vardan ise yok edilemeyecegini bize söyler. Dolayısıyla, bunu yaptığı iddia edilen bir varlığın var olamayacağı, bilimin bu prensibine güvenebildiğimiz ölçüde kanıtlanmış kabul edilebilir.</span></span></p>

  <p class="p1"><span> </span></p>

  <p class="p"><span><span>Tabii burada, kanıtlamanın ne olduğu ve ne tür kanıtları kabul edebileceğimiz konusunda da anlaşmak gerekir. İnançlılar başka konularda gayet doğal bir şekilde kabul ettikleri kanıtlama türlerini, örneğin bilimsel ya da indüktif kanıtları, konu Tanrı kavramı olduğunda kabul etmeme eğilimindedir genellikle. Konu Tanrı olduğunda mutlak kanıt beklerler. Hatta mümkün olan en güçlü kanıtlar olan mantıksal kanıtlar bile inancından emin teistleri ikna etmeye yetmemektedir, çünkü örneğin mantığa aykırı bir yönünün ortaya çıkarılıp gösterilmesi yoluyla var olmadığı kanıtlanan bir Tanrı kavramı için, teist basitçe ‘Tanrı akıl ve mantık üstüdür’ diyerek işin içinden çıkmak isteyebilir. Halbuki akıl ve mantık terk edildiğinde sadece Tanrı değil, her türlü düşünme ve beyin aktivitesi de terk edilmek durumundadır. Buna inanç da dahil olur. Dolayısıyla böyle bir tavır, binilen dalın kesilmesi olur, fakat sanal ortamdaki Tanrı tartışmalarında sıkça karşılaştığımız bir durumdur.</span></span></p>

  <p class="p1"><span> </span></p>

  <p class="p"><span><span>Sonuçta Tanrı kavramı veya genel olarak dini inanç temelini akıl, mantık ve bilimden değil, daha çok psikolojik ve duygusal faktörlerden aldığından, bu durum şaşırtıcı değildir. Fakat Tanrı kavramının bilerek ve alenen akıl, bilim ve mantık dünyasından çıkarılması da kolay bir şey değildir inançlı açısından. İnanılan şeyin akla ve mantığa uygun olduğu düşünülmek istenir.</span></span></p>

  <p class="p1"><span> </span></p>

  <p class="p"><span><span>Tipik teist Tanrı anlayışına uymayan Tanrı tanımlarının ortaya çıkışı da bu yüzdendir. Çünkü teist zihnen kabul edebileceği ve akıl ve mantığı ile en azından kendi kendisine savunabileceği bir kavram peşindedir. Bu yüzden felsefi temelli olarak ortaya çıkan ve çürütülmesi nispeten zor Tanrı anlayışları ile de karşılaşılabilmektedir. Tabii pozitif ateist tavır açısından bu durumlardaki en doğal yaklaşım, bu bahsi geçen Tanrı'nın teizmin Tanrı'sı olmadığı cevabıdır.</span></span></p>

  <p class="p1"><span> </span></p>

  <p class="p"><span><span>Din kaynaklı olarak değil, felsefe kaynaklı olarak ortaya çıkan her türlü yaratıcı spekülasyonu ile ilgilenmek durumunda hissetmez kendisini pozitif ateist. Nitekim pozitif ateizm, adı üzerinde ateizmdir, yani teizmin eleştirisidir. Akla gelebilecek her türlü yaratıcı spekülasyonunun eleştirisi değil.</span></span></p>

  <p class="p1"><span> </span></p>
</body>
</html>
