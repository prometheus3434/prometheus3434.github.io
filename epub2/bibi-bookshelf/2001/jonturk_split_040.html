<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
  <head>
    <meta content="text/html;charset=utf-8" http-equiv="content-type"/>
    <title>jonturk</title>
    <meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:a003e498-fb28-4c30-bc71-7780e5eb847a"/></head>
  <body class="calibre">
<h2 class="h2baslik1" id="calibre_toc_36">Küresel Tarih Yaklaşımına Göre Qing 
				İmparatorluğu’nun Çöküşü: Yeni Bir Kavrayıştan Söz Edilebilir 
				mi?</h2>
				<p class="sagnormal">Leo Douw</p>
				<p class="normal">Bu makalede, 1908 Jön Türk Devrimi ile onunla neredeyse eşzamanlı başka bir gelişmenin, 1911’de Çin’deki Qing Hanedanı’nın yıkılışının karşılaştırılması için yeni bir arka plan oluşturmaya çalışacağım. Bunu, 1990’lardan bu yana modern Çin tarihi ile ilgili görüşleri köklü bir biçimde değiştiren ve Osmanlı İmparatorluğu’nun 1923’te yerini Türkiye Cumhuriyeti’ne bırakması ile ilgili soruları da ortaya koyabilecek birçok akademik tartışmayı özetleyerek yapacağım. Yeni tarihçiliğin odağa yerleştirdiği iddia, Çin’in, 17. yüzyıldan beri, modern bir toplum oluşturmak için kendi dinamikleriyle yol aldığı; bunun ise, devletle karşı karşıya gelen toplumsal kurumların güçlenmesine ve çok halkalı bir kimlik oluşumu sürecine yol açmış olduğudur. Bu, Batı’daki gelişmelere eşdeğer niteliktedir ve Çin’in 1980’lerden bu yana gözlenmekte olan yükselişinin yolunu açmıştır. Bu yaklaşımın en açık sözlü yandaşları, benzer iddiaları dünyanın diğer bölgeleri, Hindistan, Hint Okyanusu, Osmanlı İmparatorluğu ve İslam Emirlikleri için de ileri süren bir perspektife sahiptirler. Ayrıca, Gana ve Mısır gibi daha az başarılı olmuş olan Batı’nın dışındaki ülke, bölge, kültür ve toplumların üstlendikleri tarihsel rollerle ilgili olarak daha büyük iddialar ileri sürmektedirler. Bu perspektifin yandaşlarının “küresel tarihçiler” olarak adlandırılmaları yaygınlık kazanmaya başladı. Bu anlamda sözü edilen küresel tarih, dünya tarihinden farklı bir şeydir (Crossley 
				2008: 107-9). Küresel tarih ve dünya tarihi sıklıkla aynı 
				anlamda kullanılan kavramlar; ben onları farklı kavramlar olarak 
				ele alıyorum. </p>
				<p class="normal">Küresel tarihin iddiaları hâlâ hararetle tartışılıyor: Daha önceki tarihçilik, küresel değil milli bir perspektifle yapıldı; bu iki perspektifin uyuşması çok zor. Milli tarih, 19. ve 20. yüzyılların büyük bir bölümünde, ana akım tarihçiliği idi; o dönemde tarihçilik mesleğinden olanların keyfini sürdüğü yüksek statüyü meşrulaştırdı (Sutherland 2007). Küresel tarihin etkisi, bu durumu pek değiştirmiyor. Milli tarihçilikle iştigal edenlerin çoğu, gelişmiş ulus-devletlerin dünyanın geri kalanı için örnek oluşturması gerektiği ve yeni kurulan ulus-devletlerin moderniteyi başarmak için dışarının rehberliğine ve düşüncelerine gereksindiği görüşünü hâlâ koruyor. O nedenle, aşağıda milli ve küresel tarihçiliği birlikte ele alacağım. </p>
				<p class="normal">Qing Hanedanı’nın düşmesi, umulduğu kadar büyük bir olay olarak gerçekleşmedi; bir darbe bile değildi: 10 Ekim 1911’de, Qing Hanedanı’na (1644-1912) karşı hazırlanan bir komplonun ortaya çıkarılması üzerine, Wuhan’daki askeri birlikler kendilerini savunma amacıyla ayaklanmış, Mançu valisi kenti terk etmiş, diğer eyalet orduları ve yöneticileri de ayaklanmanın izinden giderek bağımsızlıklarını ilan etmişlerdi. Birkaç ay sonra, geçici olarak işten uzaklaştırılmış olan eski saray görevlisi General Yuan Shikai çağırıldığında, imparatora resmen çekilmeyi önerdi. İmparator ise, 12 Şubat 1912’de usulca çekildi. Çekilme, Yuan’ın reform yanlısı gruplarla sürdürdüğü karmaşık pazarlığın bir parçasıydı. O pazarlık, reform yanlısı grupların en seçkin lideri olan Sun Yat-sen’in Çin Cumhuriyeti’nin başkanı olarak tanınmasını da içeriyordu. Bu, 1 Ocak 1912’de gerçekleşmişti. Hanedanlık, fazlaca kan dökülmeden düştü. Yuan, parlamento seçimlerinin yapılacağı sözünü vererek Sun Yat-sen’den başkanlığı devraldı. Ama seçimlerin önünü almaktan çekinmedi ve 1913’te Çin’in en güçlü adamı haline gelerek despot kesildi. Fairbank’ın 1911 Devrimi’ne ilişkin yargısı şöyleydi: “Özellikle Wuhan kentlerinde bazı sert çatışmalar olsa da, 1911 Devrimi şiddetten hayli uzaktı. Aynı zamanda sonuçsuzdu; çünkü temel amacı olumsuzdu, Manchu yönetimine son vermekti.” (Fairbank, Reisschauer ve Craig 1965: 640).</p>
				<p class="normal">Bu olayların kısa dönemli sonuçları çok önemli değildi; çünkü Türkiye örneğinden farklı olarak 1949’da Çin Halk Cumhuriyeti kurulana kadar siyasal birlik sağlanamamıştı. Emperyalist güçlerle ittifak halindeki feodal ya da geleneksel güçlerin hâkimiyeti, Yuan ve ondan sonraki askeri dikta rejimlerinin 1920’lerin sonlarına kadar iktidarda kalmalarını sağladı ve o döneme ilişkin “milli” anlatılara göre, Çin’i önemli bir dönüşüm geçirmekten alıkoydu. Çan Kay-şek’in 1927’de iktidara el koyması, Qing Hanedanı’nın çöküşünden daha önemliydi; ama gerekli toplumsal dönüşüm savaştan sonra Çin Halk Cumhuriyeti’nin kurulmasıyla başladı. Yine de, 20. yüzyılın başlarındaki olaylar, Çin’in 20. yüzyıldaki modernleşmesine ilişkin büyük anlatıların zorunlu bir unsuru haline geldi: “Milli” tarihçilik, 1930’lardan itibaren iktidar için çekişen iki temel gücün, Milliyetçi Parti ve Çin Komünist Partisi’nin faaliyetlerinden esinlendi. Çin tarihçiliğine, 1950’lerden 1980’lere kadar, Amerika’daki Modernizasyon Okulu ve Çin Halk Cumhuriyeti’ndeki Çin Marksizmi hâkim oldu. Yukarıda belirtildiği gibi, genel anlamda ikisi de “milli” nitelikteydi; o nedenle, 1911 olaylarını Çin’in modernleşme yolunda attığı zorunlu bir adım olarak nitelendirdiler.</p>
				<p class="normal1">Milli, “Modernist” Tarihçilik</p>
				<p class="normal">Bu iki yaklaşım, “milli” olduğu kadar “modernist” başlığı altında da sınıflandırılabilir; çünkü tarihsel analizlerinde, Batılı modernitenin Türkiye ve Çin gibi ülkeler için arzu edilen bir şey olduğu düşüncesinden yola çıkarlar. Modernizm, 19. yüzyılın sonunda, Çin ve Türkiye’deki siyasal dönüşümlerin hemen öncesinde ortaya çıkmıştı. Max Weber’den esinlenen ve büyük rağbet gören bu eğilim, dönemin pozitif Anglo-Amerikan modernitesi tasavvurundan kaynaklanmıştı. Modernizmin materyalist versiyonunu temsil eden Marksizm ise, çağdaş gelişmiş toplumların sunduğu nimetler konusunda daha kuşkulu bir yaklaşıma sahipti. Ancak, günümüzde, farklılıklardan çok benzerlikler öne çıkmaktadır. Bu modernist düşünce okullarının ikisi de tek bir hat üzerinde ilerleyen, evrimci ve iyimser bir tarih görüşüne ve gelecekle ilgili olarak teleolojik bir inanca sahiptir. Bu durum, 20. yüzyılın büyük bir bölümünde tarih yazımını derinlemesine etkilemiştir. Barrington Moore’un 18. yüzyılın sonlarından 20. yüzyılın başlarına kadar olan dönemde yaşanan büyük devrimlerle ilgili karşılaştırmalı çalışması, bu iki yaklaşımın etkileyici bir biçimde harmanlanmasının çarpıcı bir örneğini oluşturur. Orada modernleşme örtük bir biçimde, tarihsel değişimin motoru olarak ele alınır ve sonucu belirleyen şey, belirli bir ulus-devletteki sınıfsal güçler topluluğudur (1966). Son dönemlerde farkına varılan bir şey, Çin örneğinde, Amerikan güdümündeki Modernizasyon Okulu ile Çin Marksizminin birbirlerinden aldıkları unsurlarla benzeşmiş olmalarıdır (Crossley 1997: 243-4; Crossley, Siu ve Sutton 2006: 317; Litzinger 2000: 182). “Milli” tarihçiliğin Çin’in II. Dünya Savaşı’ndan sonraki geçmişini temsil eden en önemli örnekleri oldukları için, John K. Fairbank’ın başını çektiği Modernizasyon Okulu ve Çin Marksizmi’ni daha ayrıntılı bir biçimde ele alacağım. </p>
				<p class="normal">Moderniteye her iki “teleolojik” yaklaşımın da –1890’larda çıkış yapan, 19. yüzyılda gelişen– ulus-devletin oluşum süreciyle bağlantılı olması rastlantı değildir: Daha önceden gelen imparatorluğa ve hanedana dayalı devletlere yapılan saldırıları meşrulaştırdılar ve ulus-devletlerin neden arzu edilesi bir geleceği ifade ettiklerini açıklamak zorundaydılar. Milli tarihçilik, içerisinde Osmanlı ve Qing gibi eski imparatorlukların sona erdiği çerçeveyi büyük ölçüde belirledi. Qing İmparatorluğu örneğinde, siyasal birliğin askeri diktatörler dönemine dayanan bir gelişmenin sonucunda yok olması ve “burjuva” ya da “eski demokratik” devrimden sonra gerçek bir toplumsal değişime önayak olması gereken toplumsal sınıfların zayıflığı hikâyenin temel unsurlarını oluşturmakta, emperyalist saldırganlığın Çin’i modernite güzergâhına girmekten alıkoymadaki başarısını açıklamaktadır. 1949’da Çin Halk Cumhuriyeti’nin kurulması ve Çin Cumhuriyeti’nin eşzamanlı olarak Tayvan’daki varlığı bu hikâyenin ana hatlarını fazlaca değiştirmedi: 1911 olayları gerçek bir devrim olmanın ötesindeydi ama Çin’in modernleşmesinin önündeki büyük engeli kaldırdı. Uzun dönemli evrim açısından zorunlu bir adımdı.</p>
				<p class="normal">Dolayısıyla, Çin’in savaş sonrası tarihçiliğinin yukarıda değinilen iki muteber geleneği, tarihin kaçınılmaz sonucunun Çin ulus-devletinin kesin oluşumu olduğunu sorgulamaksızın kabul etti. Modernizasyon Okulu’nun söylemine göre yeni ulus-devlet, tamamen laikleştirilmiş, teknolojisi hayli gelişkin, zengin, dünya uluslar topluluğuyla siyasal ve ekonomik anlamda rekabet edebilecek, deneyimli serbest piyasa kurumlarıyla donatılmış liberal demokrasiye sahip olmalıydı. Bu, II. Dünya Savaşı’ndan sonra Amerika’nın temsil ettiği, Anglo-Sakson toplumların doğruluğu sorgulanmayan modernitesiydi. Qing Hanedanı’nın yıkılmasına gelince, Fairbank’ın değerlendirmesi iki olay dizisine dayanıyordu. Biri, hüküm süren Mançu sarayının siyasal tutuculuğuydu. Bu, Çin’in geleneksel güçlerinin –İngiltere önderliğindeki nüfuz sahibi büyük güçlerin 19. yüzyılda Çin’e kademeli bir biçimde dayatmış oldukları– kaçınılmaz olan moderniteye direnmelerine yol açıyordu. Uyuşmayan sarayın çöküşünün kaçınılmazlığı tablosu, büyük Çin tarih yazımı geleneğinden türetilen hanedan döngüsü tasviriyle renklendirildi (Fairbank 1965: 80-82; Crossley 1997). Diğer olay dizisi, anti-Mançuizmle ilgiliydi: Hüküm sürmekte olan Mançular, kendilerini Çin nüfusunun büyük bir çoğunluğunun dışında tuttukları için sarayın siyasal tutuculuğu kolayca ortaya konulabilecekti. Orta ve Güney Çin’de, genellikle soyluların önderliğindeki gizli topluluklarda gözlemlenen önceki Ming Hanedanı’na (1368-1644) bağlılık, Qing Hanedanı’nın defedilmesinde kullanılabilirdi; bunun için, sadece harekete geçirilmesi yeterliydi. Bu anlatıda, önceden otantik ve homojen bir Çinlilik varsayılıyordu: Qing Hanedanı 17. yüzyılın ortalarında başa geçtikten sonra, Çin’in köklü entelektüel geleneğine uyum sağladığı için ayakta kalabilmiş ve başarılı bir yönetici elit haline gelmişti: Bu kültür, yönetsel yörüngesine giren birçok kültürü özümlemiş, dönüştürmüş ya da “sinifiye” etmişti. “Sinifikasyon”, Fairbankçı Modernizasyon Okulu’nun milli, modernist tarihçiliğini destekleyen çok güçlü bir paradigmaydı: Çin kültürünün, uzun tarihi boyunca, diğer kültürleri silip temizlediğini, kendi suretine dönüştürdüğünü varsayıyordu: Mançular, Moğollar, Çin’in güney ve batı sınırlarındaki birçok etnik azınlık, Budizm ve Marksizm gibi kendiliğinden devreye giren dinler ve düşünce sistemleri, bunların hepsi “sinifiye” edilmiş, açıkça ve otantik anlamda Çinlileşmiştir. Bu tarz bir söylemin, Çin ulusunun uzun bir dönemde ortaya çıkmış olduğu ya da en azından Çin kültürünün modern ulus-devletin yaratılması için elverişli olduğu düşüncesini fazlasıyla desteklediği ortadadır. </p>
				<p class="normal">Çin Marksist söyleminde, ulus-devletin sosyalist ya da komünist olması söz konusuydu elbette. Son aşama, Fairbankçı modernitedeki kadar net tanımlanmamıştı. Çünkü doğruluğu tartışılmaz erişilebilir modeller yoktu ortada. Modern ulus-devletin çoğu unsurunu barındırıyor; onların yanına, sınıfsız toplum ve milli sınırların kaldırılmasını iliştiriyordu. 1911 Devrimi açıklanırken, kapitalist üretim tarzına geçiş iki aşamaya ayrılıyordu: 1911 olayları Eski Demokratik Devrim olarak; Çin Komünist Partisi’nin 1949’da iktidara el koyması ise gerçek ya da Yeni Demokratik Devrim olarak nitelendiriliyordu (Christiansen ve Rai 1996: 71-76). Fransız ve Rus Devrimleri ile benzerlik ortadaydı; ama Sovyet Marksizminin ilkelerine göre, devrimci değişim yörüngesinde Çin burjuvazisinin zayıflığı, sosyalizme geçiş yolunda Çin’de kapitalist aşamanın gelişimine engel oluyor, onun burjuva karakterini zayıflatıyordu. O nedenle, Çin Marksizmi, tıpkı modernleşme söylemindeki gibi, Qing Hanedanı’nın 1911’deki çöküşüne –Marksist kuramın aşamalı toplumsal gelişim modeline uydurulmuş olsa da– fazlaca belirleyicilik atfetmedi.</p>
				<p class="normal1">Küresel Tarih</p>
				<p class="normal">Küresel tarih, milli tarih yaklaşımlarının temelinde yatan, Çin’in modernleşme ya da moderniteyi başarmak için Batılı örnekleri izlemedeki içkin yetersizliğini biçimlendiren varsayımları sorgular. Bu sorgulamanın muhtemel bir sonucu, Qing ve Osmanlı İmparatorluklarının Avrasya’nın “yaşlı hastaları” olarak yavaş yavaş silinip gitmekte olduklarıdır: Küresel tarih, sınai ve sanayi öncesi dönemler arasındaki sınırları kaldırma eğilimindedir; Batılı olmayan gelenek ve kültürlerin ve çevre ülkelerdeki –merkezde olup bitenleri etkileyen– olayların önemine daha fazla değer atfeder (Byly 2004; O’Brien 2006; Bentley 2005; Sutherland 2007). Böylece, Marksçı ve Weberci kaynaklara dayalı modernleşme paradigmaları zorlu bir sınavdan geçirilir. Onların tarihsel gelişmeyle ilgili –Batılı modernitenin teleolojisine sıkıca tutunan ve geleneksel toplumları temel olarak geri oldukları için reddeden– evrimci ve devrimci perspektifleri yerine, dünyanın bir bütün olarak senkronik gelişmesini vurgulayan ve “gelenek” (ya da gelenekler) ve “modernite”yi (ya da moderniteler) birbiriyle ilişkili, diakronik değil eşzamanlı olarak gelişen olgular olarak tasavvur eden yaklaşımları koyar.</p>
				<p class="normal">Küresel tarihçilerin amaçları ile ilgili olarak söylenebilecek belki de en özlü ifade, onların bağlantılara ve karşılaştırmalara odaklanmış olduklarıdır (Byly 2004; O’Brien 2006). Bağlantıların dünya ölçeğinde, ulusal olduğu kadar ulus altı ve ulus ötesi (ya da ulusu aşan ya da onunla kesişen) düzeylerde oluştuğu varsayılır. Bu, uluslararası bağlantıları ya da ulusal devletler arasındaki bağlantıları, uluslararası angajmanın tekil, “katı” birimi olarak gören milli tarihçiliğe ters düşen bir yaklaşımdır. </p>
				<p class="normal">Karşılaştırmalar öncelikle bu bağlanırlık perspektifinden yapılır; ayrıca, küresel ve dünya tarihinin daha ilginç türlerinde, karşılaştırmalar, modernist söylemlerde olduğundan çok daha radikal bir eşitlikçilik perspektifinden yapılır: Uluslar ve kültürler arasındaki eşitlik, artık modernleşme yörüngesinin sonunda ya da sınıf mücadelesi sona erdiğinde sağlanmayacaktır. Tam tersine, şimdiye ve buraya oturtulur: Eski söylemlerin 19. yüzyıl sonlarının Darwinciliğine saplanıp kalmış tek hatlı kesinliğinin yerini, artık içerisinde herhangi bir gelişme metodunun, büyük toplumsal ütopyaların ve hedeflere nasıl ulaşılacağına ilişkin büyük anlatıların olmadığı çok hatlı ve senkronik bir paradigma alır. Bunun yanı sıra, toplumsal kimlik artık modern-geleneksel kıstasıyla ya da Marksist (ya da Stalinist) üretim biçimleri kuramındaki sınıfsal konumlarla değil, insanın ait olduğunu belirttiği ya da diğerlerince ait olduğu söylenen kültür ya da kültürler olarak değerlendiriliyor. Sınıf farklılıklarının göz ardı edilmesi ve kültürel görecelilik yönünde bir eğilim var. Sanayileşme öncesi, sanayileşmiş ve sanayileşme sonrası toplum ayrımı artık modernist söylemlerdeki seçkin konumunu yitirdiği için, ulusal-devlet geçmişinden büsbütün farklı görülmüyor; tam olarak onun çağdaş –etnik, ırksal ve kültürel– anlamıyla başkalığını ve karmaşıklığını tanıyarak, geçmişle daha iyi bir empati ilişkisi kurabiliriz.</p>
				<p class="normal">O nedenle, Çin’in gelişmesiyle ilgili olarak son dönemde yapılan değerlendirmelerde, eski Çin toplumu ve ekonomisinin sağlıklılığı ve canlılığı vurgulanıyor ve Çin’in Batı’nın gerisinde kaldığı süre kısaltılıyor; Çin’le sömürge güçleri arasındaki gelişme düzeyi farklılığı küçümseniyor. Çin’in yöneticileri, soyluları ve girişimcilerinin zamanın meydan okuyuşu ve sunduğu fırsatlar karşısındaki çevikliği ve modern ulus-devletin hızla kurulmasını engelleyen, koşullara bağlı bir güzergâhta yol almış oldukları vurgulanıyor. Böylece, Çin’deki 1911 Devrimi ile ilgili –Çin tarihçiliğinin çağdaş gerekleri daha iyi karşılamasına yardım edebilecek– yeni bir perspektif ortaya çıkıyor. Ayrıca, 1908 Jön Türk Devrimi gibi dünyanın diğer bölgelerindeki benzer gelişmelerle yapılacak karşılaştırmalar için yeni bir çerçeve sunuyor.</p>
				<p class="normal">Qing Hanedanı’nın düşüşüne küresel tarih şemasında fazlaca önem verilmemesi ve bu olayın tarihte bir dönüm noktası olarak tartışılmaması biraz şaşırtıcıdır. Daha önce belirttiğimiz gibi, Qing Hanedanı’nın sona ermesi, modernist teleolojide, modernleşmenin önündeki bir engelin kalkmış olmasını ve burjuva sınıfının yükselişini ifade etmektedir. Küresel tarih söyleminde, 1911 olayları –sırası geldiği için bu yörüngeye giren ama başka yönlere de açılabilecek olan– tarihin akışı içerisine daha fazla oturtulur. Değişim sadece milliyetçilerden değil, devlet kariyerine tutunup kişisel özlemleri peşinde koşan diğer aktörlerden de kaynaklanmıştır. Vurgu, gelişmiş ulusların modernleşmenin yaratıcıları olarak eyledikleri lütuf ve savurdukları tehditlerden uzaklaşarak, yeni, daha açık, çok hatlı bir perspektifle ele alınan yerel gruplar, örgütlenmeler ve bireylerin etkisine yönelmiştir. Geyer ve Bright, aşağıdaki alıntıda, yeni yaklaşımın dinamiklerini çok iyi özetlemektedirler:</p>
				<p class="indentmetin">Batı yayılmacılığı hızlandı; bölgesel ve yerel kendiliğinden harekete geçme süreçlerini –onlara nüfuz edip onları kullanabileceği yönde dönüştürerek– canlandırdı. Batılı gücün projeksiyonları yerel olarak kendiliğinden harekete geçme olarak ifade edildi ve yerel meselelerin dokusuna kadar sızdı. Değişimin, büyük ölçüde görüş alanının dışında olmak üzere, Avrupalı güçlerin denetimine ilişilmeksizin dal budak sarmasına yol açarak, aynı zamanda, kendiliğinden gelişme stratejileri iş gördükçe derinleşen tepeden tırnağa bağımlı bütünleşme süreçlerini başlatarak […] emperyalizm var olmayı başardı; çünkü Hintliler, Mısırlılar, Arjantinliler, Çinliler, İranlılar ve Afrikalılar –basitçe uşak ruhlu kandırılmış insanlar olarak değil, Avrupa’nın hâkimiyeti altındaki küresel rejim ağı içerisinde senkronize olan yenilenme stratejilerinin peşine düşerek– bunun gerçekleşmesine yardımcı oldular. İktidar konumlarını desteklemek ya da yaratmak için emperyalistleri kullanarak, iş yapmak için yerli iktidar mevkilerini kullanarak, fethedenlerin yöntemlerini kendi amaçları doğrultusunda kullanmak üzere kendilerine mal etmek için Avrupalıların ve Amerikalıların konumlarını kullanarak, genellikle olumsuz koşullarda ama kayda değer bir başarı sağlayarak yerel âlemi yeniden üretmeye, yenilemeye çalışırken, karmaşık işbirliği, direniş, konaklama ve üyeliğe atama modelleriyle canı gönülden Batılı güce bağlandılar. Bu yolla küresel bütünleşmenin kaynaklarını sağlayan onlardı. Bu süreç içerisinde daha fazla bütünleşmiş olan bir dünya yarattılar; Batılı emperyalistlerin istedikleri tam olarak bu olmasa da… (Geyer ve Bright 
				1995: 1048-49.)</p>
				<p class="normal">Küresel tarihin, tam da küreselleşmenin dizginlerinden büsbütün boşandığı sırada, 1990’ların sonlarında ortaya çıkması anlaşılır bir şeydir. Onun yükselişinin, daha önceki ulus-devletin oluşumu aşamasına verilen bir tepki olduğu düşünülebilir: 1930’ların ekonomik bunalımı, yeniden ekonominin düzenleyicisi olarak devlete odaklanılmasına ve Batılı dünyada Keynesçi kurumsal yapılanma dalgasına yol açmıştı. Ayrıca, sömürge döneminin sona ermesi, Batılı olmayan dünyada çok sayıda yeni bağımsız devletin kurulmasına, inşasına neden olmuştu. Bu iki gelişme ve komünist devletlerin eşzamanlı oluşumu, devletleri ve piyasaları 1930 öncesinde olduğundan daha fazla birbiriyle bağlantılı bir hale getirdi: 1960 ve 1970’lerde, piyasalar, önce ulusal bir nitelik kazandı, sonra yavaş yavaş ve genellikle gönülsüz bir biçimde ihracat yönelimli olmaya başladı. 1980’lerin neo-liberal dönüm noktası bu süreci hızlandırarak 1990’larda doruk noktasına çıkardı. Devlet ve piyasa en azından ideolojik anlamda birbirinden ayrıldı; küresel mal, sermaye ve işgücü piyasaları yükselişe geçti. Bu, 1990’larda, devlet ile piyasanın yanı sıra devlet ile kimlik oluşumunun da birbirinden ayrılmasına yol açtı: Küresel işçi göçü ve girişimciliğin uluslararası bir boyut kazanması, yurttaşlığın ulus-devletle bağlantısının sorgulanmasına neden oldu: Çok kimliklilik, dünya yurttaşlığı ve ulus ötesicilik kavramları sloganlaştı; devlet ve kimlik bir ölçüde birbirinden ayrıldı. Burada, bu gelişmelere, Batı Avrupa’da 17. yüzyılda 1648 Westphalia Antlaşması’nın ardından ortaya çıkan ayrımların yeniden teyit edilmesi olarak bakılabileceğini ileri süreceğim: Dinsel hoşgörü ilkesi devletle toplumsal kimlik oluşumu arasına bir mesafe koymuş, aynı zamanda Locke yanlısı siyasal düşünce sivil siyasal eylem için ayrı bir alan yaratmıştı. Bunlar, 18. yüzyıldaki –liberal demokrasi hatları boyunca Batılı kurumsal yapılanmanın ideolojik dayanağını oluşturan ve siyasal ekonominin en temel dogması olan devlet ile piyasa arasındaki ayrımı içeren– Aydınlanma’ya giden yolu açtı.</p>
				<p class="normal">Yeni küresel tarih, Batı dışındaki dünyada, 20. yüzyılın büyük bir bölümünde olduğu gibi –Batılılaşmanın türevi de olsa– milli tarihler üretmek yerine, Batılı öncüllerinin eş değeri olmakla birlikte esasen onlardan farklı olan milli tarihler oluşturdu. Çin’in yeni tarihçiliğine bakıldığında, odak noktasındaki yenilik; hangi faaliyet alanlarının devlete, hangilerinin toplum ve piyasaya ait olduğuna karar verilirken, Çin toplum ve siyasetinin Avrupa’dakine benzer ikilemlerle yüz yüze kalmış ama sonuçta farklı bir gelişme yolu izlemiş olduğunun onaylanmasıdır. Bu ikilemlerin izinin en geç 17. yüzyıla kadar sürülebileceği iddiası önce Japon Çin tarihçileri tarafından ortaya atılmış, daha sonra Çinli tarihçiler tarafından da üstlenilmiştir (Hon 2004: 516). Tarihçilerin 1990’ların ortalarından itibaren yaptıkları tartışmalarda, bu argüman, birbiriyle yakından ilintili olan ekonomik gelişme ve siyasal ilerleme açılarından ele alınarak geliştirilmiştir. Birincisi piyasa kurumları, para akışı, bölgesel farklılık ve hayat standardı ile ilgili yeni argümanların ve malzemenin ortaya çıkmasını sağlamış; ikincisi ise, Konfüçyüsçü terminoloji ve etikte ifade edilen, Çin’de sivil toplum potansiyelinin varlığını ileri sürmüştür. Bunun doğal sonucu olarak, 19. yüzyıl sonlarından beri Çin siyasal düşüncesinde merkezi bir yeri olan Çin “milli ruhu”nun varlığı kuşkuyla karşılanmış; milli tarihçiliğin kabul etmiş olduğundan daha karmaşık bir Çin modernitesinin erkenden ortaya çıktığını gösteren etnik, kültürel ve ırksal farklılıklarla ilgili sorular belirmiştir. Bu makalenin devamında, bu üç tartışmayı özetleyerek ve onların Qing Hanedanı’ndan cumhuriyete geçişle ilgili değerlendirmelerini ele alarak, bu perspektifi açıklamaya çalışacağım.</p>
				<p class="normal1">Büyük Uzaklaşma</p>
				<p class="normal">Çin ve Avrupa ekonomilerinin temel denkliği ili ilgili en güçlü iddialar A. G. Frank (1998), K. Pomeranz (2000) ve R. Bin Wong (1997, 2002) tarafından ortaya atılmıştır. Onların hepsi, kabaca neo-liberalizm ya da yeni tutuculuk olarak sınıflandırılabilecek görüşlere karşı çıkar. Bu görüşler, David Landes’in ünlü monografisinde (1998) örneklenmiştir. Çin ekonomisinin en azından 18. yüzyılın sonlarına kadar Avrupa ekonomisi ile eşit düzeyde olduğunu ileri sürerek gürültülü bir biçimde bunun yolunu açan kişi, Gunder Frank’tır. İmparator Qianlong’un, Macartney’in Çin’de görevli olduğu dönemde (1792-1794) ortaya attığı, imparatorluğun İngilizlerin hiçbir malına gereksinimi olmadığı iddiasını doğrulamıştır. Bu, Çin tarihçilerinin yaygın bir biçimde benimsediği, Qianlong’un iddialarının Çin’in yabancı düşmanlığı ve kibrinin açık bir ifadesi olduğu yolundaki görüşle çelişmektedir. Bu görüş, David Landes’in yukarıda anılan akademik çoksatan kitabında etkili bir biçimde savunulmaktadır; bu ise, liberal ve Avrupa merkezli görüşlerin hâlâ ilgi çekebildiğini göstermektedir.</p>
				<p class="normal">Aşağı yukarı aynı dönemde, Çin uzmanları Kenneth Pomeranz (2000) ve Ray Bin Wong (1997, 2002), ampirik olarak daha iyi temellendirilmiş araştırmalar yayımlamaya başladılar. Pomeranz, Çin’in geriliğine ilişkin yerleşik argümanı tepetaklak ederek, ana akım tarihçilerinin Avrupa merkezciliğine saldırır: Modern dönem öncesindeki yoksulluk ve sefaletten çıkış yolunu izleyen taraf, milli tarihçiliğin sandığı gibi sanayileşen Avrupa değil, Çin’deki Yangzi Deltası, Japonya’daki Kantō Ovası ve Hindistan’daki Gujarat gibi yerlerdir. Buralarda, 18. yüzyılda, nüfus yoğunluğu artınca emeğin kullanımı yoğunlaştırılmıştır. Pomeranz’a göre, Asya’daki bu üç bölge, sanayi devriminin atağa kalktığı, ama sömürgeciliğin yayılmasının sağladığı avantajlardan ve kolayca erişilebilir kömür yataklarından yoksun kalmış olan Orta İngiltere kadar gelişkindi. Kuzey Çin ve Japonya’da ana sanayi kollarının genişlemesi, Şangay bölgesindeki hammadde kaynaklarının kurumasına ve piyasaların bozulmasına yol açmış; bu ise, büyük ölçekli imalatın sanayileşme yönünde sıçrama yapmasını engellemişti. İngiltere ve diğer Batı Avrupa ülkeleri, tesadüfen fazladan toprağa ve başka kaynaklara sahip oldukları için, aynı tuzağa düşmekten kurtuldular. Bin Wong’un argümanı, Çin İmparatorluğu’nun son döneminde gelişen siyasal ekonomiyi tarihin olağan akışı ya da en azından uygun bir alternatif olarak değerlendirmesi bakımından, Pomeranz’ın yaklaşımıyla benzer niteliktedir. Böylelikle bizi, Avrupa’nın koşullarını olağandışı olarak değerlendirmeye yöneltmektedir.</p>
				<p class="normal">Tartışma, “Batı ile dünyanın geri kalanı” arasındaki ayrılmanın tam olarak ne zaman ortaya çıktığına odaklanmış (Vries 2001, 2002; Goldstone 2002); ama Çin’in erken ekonomik erginliğini savunan konumun meşruiyeti kökleşmiştir. Landers bile, Çin ekonomisinin Song Hanedanı dönemindeki üstünlüğünü teslim etmektedir (1998). Çin ekonomisinin gelecek vaat eden güçlülüğünün 1970’lerin başlarından beri sağlam dayanaklarla ileri sürülmekte olduğunu belirtmek gerekir (Elvin 1973; Rhoads Murphy 1974). Bu, küresel tarihçilerin perspektifi doğrultusundaki bir değişimin daha yumuşak olmasını sağlamakta ve onu bir bütün olarak küresel ekonominin gelişimine bağlamamızı olanaklı kılmaktadır. Diğer tartışmaların da daha erken örneklerinin olduğunu göreceğiz. Yeni tarihçilikte, 1911’dekine benzer siyasal değişimler, savaş sonrası dönemlerin tarihçiliğinde olduğundan daha az sert ve devrimci nitelikte görünmektedir. </p>
				<p class="normal1">Sivil Toplumun Yükselişi</p>
				<p class="normal">Yeni tarihçilik, Çin’in geçmişine, Çin’de sivil bir toplumun daha erken bir dönemde ortaya çıkmış olması olasılığı açısından da bakar. Geçmişle ilgili on-on beş yıllık tartışmalar, büyük ölçüde, hızla gelişen piyasa ve toplumsal kurumlarda yer alanların terkibine odaklanmıştır: İmparatorluğun erken dönemlerinden beri yerel meselelerle ilgilenmelerine izin verilen, soylular ve tüccarlardan oluşan yerli seçkinler. Bugünlerde, onların 17. yüzyıldan beri Çin bürokrasisinin âlim ve memurları arasında devletçilikle ilgili açık bir tartışmaya konu oldukları ileri sürülmektedir. Bunun ortaya çıktığı dönem, Avrupa’da siyasal düşüncenin atılım yaptığı dönemdir (Hon 2004: 216). Lin Man-houng’un 19. yüzyıl başlarında Çin’de yapılan devletçilik tartışmaları ile ilgili değerlendirmesi de, Çin’de devletin ekonomiye ne ölçüde müdahale etmesi gerektiği konusunda bir ihtilafın varlığını teyit etmektedir. Bu, Avrupa’da müdahale karşıtı liberallerin eksiksiz bir siyasal kuram ve pratiği geliştirmeye başladıkları dönemin benzer ihtilaflarıyla karşılaştırılabilir niteliktedir (2006: 272-83).</p>
				<p class="normal">Bu tartışmalarda, “feodal” ve “Konfüçyüsçü” terimleri olumlu bir nitelik kazandı ve daha fazla benimsenen bir yerel seçkin aktivizmine işaret etmeye başladı. Bu durum milli, modernist tarihçilikte yaygın olan şeyin tersidir. Duara Prasenjit, manidar başlığı “Rescuing History from the Nation” [Tarihi Milletten Kurtarmak] olan ufuk açıcı çalışmasında (1994: 147-75; 177), “feodalizm” teriminin –feodal pratiklerin ve yaklaşımların yaygın bir biçimde reddedildiği ve Konfüçyüsçülüğün Çin’in gelişmesinin önündeki temel engel olarak görüldüğü– geçmişte olduğundan farklı bir şeye dönüştüğünü ileri sürüyor. Feodalizm terimi –devlet aygıtının yerel meselelere müdahalesini, modernleşmeyi hedefleyen yukarıdan aşağıya inisiyatifleri gerektiren– devlet iktidarının merkezileşmesinden ayrı olan ve genellikle ona karşı bir misilleme niteliğine bürünen yerel seçkin aktivizminin önemine gönderme yapmaya başlamıştı. Konfüçyüsçülük, uyumlu toplumsal ilişkileri bütünleştiren ritüel ve etik davranışı karşılayan bir terime dönüştü. Çin’in yerelliklerinin resmi devlet organlarına doğru genişletilerek geliştirilmesini destekleyen bir unsur olarak, ona güvenilmeliydi.</p>
				<p class="normal">Batılı Çin tarihçiliğindeki bu değişimlerin de 1970’lerden beri hazırlığı yapılmaktaydı. Burada Philip Kuhn’un yol açıcı erken dönem çalışmalarına değinmeliyim: 18. yüzyıla kadar soyluluk inisiyatifi ve yerel militerizasyonun izini sürmüş (1970); 19. yüzyılın sonlarından itibaren soylu seçkinlerin yerel yönetime katılmasının keskin bir analizini yapmıştır (1986). Bu, 1980’lerin başlarında, Çin toplumunun dışarıdaki kapitalizmin etkisi olmaksızın kapitalist bir topluma dönüşeceğine inanan Stalinci bakışın yeniden vurgulandığı dönemde, “Yasalcı” Maocu tarihçilerden görevi devralmış olan Çin Marksistleri tarafından da önceden dile getirilmiştir (Douw 1982: 270; 273 n. 20).</p>
				<p class="normal">Aynen Çin ekonomisi üzerine yapılan tartışmalarda olduğu gibi, bu çalışmalar ve diğerleri (örneğin Rankin 1971), 1990’larda beliren küresel tarih yaklaşımlarına giden yolu açmıştır. Mayfair Yang’ın 1980’lerin başlarında Çin’de çağdaş guanxi (kişisel ilişki oluşturma) ile ilgili klasik çalışması; tarihçi Li Zehou’nun, ana akım Çin Marksizminin o dönemde PiLin PiKong tartışmasını tepetaklak edişini daha da ileri götürdüğü çalışması (Lin Biao’yu Eleştirmek, Konfüçyüs’ü Eleştirmek)… Tartışma, ilk imparator Qin Shi Huangdi tarafından yüceltilen Çin tarihinin Yasalcı Okul’unun varlığını sürdürmesine dayanak oluşturmak amacıyla, 1970’lerin ortalarında başlatılmıştı. Yasalcıların tarihsel olarak ilerici oldukları düşünülüyordu; çünkü Marksist söyleme göre, Konfüçyüsçü doktrin tarafından arka çıkılmış olan daha önceki yüzyılların köle sahipleri karşısında yükselmekte olan toprak sahiplerinin haklarını savunuyorlardı. Li Zehou, Çin’in gelişmesinde Konfüçyüsçü ritüel ve etikle pekiştirilmiş güçlü toplumsal bağlantıların inşa edilmesinin önemini vurguluyor, böylece Kültür Devrimi’nin solcuları tarafından devletin inşasına yapılan vurguya karşı çıkıyor, merkezi devlet tarafından yerel topluma çok fazla müdahale edilmesine karşı çıkanların ve kamusal alanda yerel inisiyatifin desteklenmesinin yolunu açıyordu (Yang 1994: 214).</p>
				<p class="normal">Tze-ki Hon, cumhuriyetçi tarihçi Liu Yicheng’i (1880-1956) yeniden değerlendirirken, aynı argümanın Çin’deki daha erken örneklerini de ayırt eder (Hon 2004). 1930’larda, Liu’nun kültürelciliği, mitolojik imparatorlar Yao ve Shun’un dönemine kadar götürdüğü uzun dönemli bir Çin kültürünün varlığını varsaydığı için, milliyetçi Çin seçkinleri tarafından onaylanmıştı. Ama günümüzde bu çok daha önemliydi: Liu’ya göre, yerel seçkinlerin uzun ömürlü bir Çin kültürüne ait oldukları iddiası, Çin’in modernleşmesinden yana olanların devleti güçlendirme çabalarına ve yerel topluma tecavüzlerine karşı koymak için kullanılabilirdi: Millet münhasıran devlete bağlanamazdı; o, her şeyden önce Çin halkının ortaklaşalığını temsil ediyordu. Bu, bunalım dönemlerinde birliği ve siyasal karar almanın merkezileşmesini gerektirebilirdi; ama nispeten sakin dönemlerde, yerel inisiyatifi kendi aygıtlarıyla baş başa bırakmak ve devleti yerel toplulukların bakış açısıyla oluşturmak gerekirdi. Bu bakış açısında, devlet, merkezi(leştirici) ve modern(leştirici) devlete karşılık gelmektedir. Milli devlet, Yao/Shun kolektif uyumunun taşkına karşı yaptığı son çıkıştan ibarettir. Liu’nun kültürelci argümanı doğal olarak 1900’lerin öz yönetim hareketini ve –aynen şevk dolu Batılılaşma çabalarına karşı olduğu gibi– devlete karşı yerel aktivizmin özerkliğini desteklemiştir. Lui, Batı aşırıcılığı ve hırçınlığının karşısına geleneksel Çin ölçülülüğü ve yumuşak başlılığını koymuştur. Bu anlamda, Mayfair Yang’ın Konfüçyüsçülük, Duara Prasenjit’in ise feodalizmle ilgili –yukarıda değinilen– görüşlerini daha önce dile getirmiş; Çin’e özgü bir sivil toplumun varlığını ileri sürmüştür. Diğer gelenekçilerin tersine ve küresel tarihin iddiaları doğrultusunda, Batı ve Doğu (ya da Çin) kültürlerinin denkliğini ileri sürdüğünü de not etmek gerekir. Pek ünlü Liang Shuming gibi gelenekçiler üstün Doğu’nun (ya da Çin’in) ahlaki olarak bayağı olan Batı’dan üstün olduğunu varsayarken; Liu, geçmişte sıklıkla görüldüğü gibi (örneğin Liu’nun Batı’ya dahil ettiği Budizm), iki kültürün yaratıcı bir melezleşmesini öne sürer ve esasen Çinli olmayı sürdürecek olan bir toplum ve kültüre Batı teknolojisinin dahil edilmesini tartışır.</p>
				<p class="normal">Kısacası, 20. yüzyılın büyük bir bölümünde Çin’deki entelektüel tartışmalarda hâkim olan, toplumsal ilişkilerin kamusal alanda kullanıma sokulmak üzere bütünleştirilmesinin Çin’de her zaman devlet inşası süreçlerinin ayrılmaz bir parçası olduğu görüşünü desteklemek için yeterli neden var. Çin’in ilk Çin-Japonya Savaşı’nda (1894-5) yenilgiye uğrayıp büyük bir savaş tazminatı ve sömürgeleşme tehlikesiyle yüz yüze kalmasından sonra, imparatorluk yönetimi siyasal kurumlarını modernleştirme çabası göstermeye başladı. Başlangıçta bunun sonuçlarını aynı ölçüde güç kullanarak bastırdı; ama 1900’deki Boxer Ayaklanması’ndan sonra bu çabaya son verdi. Bu ise, büyük güçlerin Çin yönetimine çok büyük bir zarar tazminatını dayatmasına yol açtı. 1990’ların ortalarında, yazarlar –Marianne Bastid’in daha önce “Çin burjuvazisinin altın çağı” olarak adlandırdığı (1986)– Mançu yönetiminin son dönemindeki demokratik değişim potansiyelinin varlığını daha fazla tanımaya başladılar. Örneğin, Gregory Thompson’un –19. yüzyıl boyunca Feng Guifen gibi muteber Çin teorisyenlerince hazırlanmış olan– 1900’lerdeki öz yönetim hareketi ile ilgili ayrıntılı tartışması; kamusal alanda yeni seçilecek olan yerel konsey ve meclislerle devlet aygıtı arasındaki iş bölümünün –iktidarın merkezi ve yerel arenaları arasındaki ehliyet paylaşımına ilişkin geniş bir alternatifler yelpazesinin ele alındığı– hararetle tartışılan bir mesele olduğunu ortaya koyuyor (1995: 3-13). Thompson’a göre, yeni sistemin bu iki yönetsel düzey arasındaki uçurumu aşmadaki başarısızlığı; reformcuların, yerel soyluluk düzeninin güçlü ortak geleneğinden yararlanamamasından kaynaklanıyordu. Bu ise, tek tek seçmenleri güç ve hedeften yoksun bırakmış; yerel düzeyde güçlü olanların iktidarı gasp etmelerine, resmi unvanları elde ederek var olan iktidarlarını sürdürmelerine yol açmıştır (1995: 155-60). </p>
				<p class="normal">Tarihle ilgili yeni yaklaşımlar, bu eksiklikleri kabul etmelerine rağmen, yerel seçkinlere, burada sözü edilen küresel tarih yanlılarının talep ettiğinden daha fazla bir aracılık işlevi yüklemişlerdir. Benzer bir biçimde, modernleşmeye götüren şeyin yalnızca dış müdahale olmadığını da ortaya koymuşlardır. Çin, onu her zaman ileriye doğru yönlendirmiş olan ve dışarıdan gelen dürtüler doğrultusunda davranmasını, bu dürtüleri kendi olanaklarının sınırları içerisinde ilerlemek için kullanmasını mümkün kılan güçlü iç dinamiklerinden yararlanmıştır. Bu görüşlerin çağdaş Çin’de gözlenen değişimlerde rolü olmuştur elbette. Mayfair Yang’ın çalışması, 1980’lerde, hatta daha öncesinde gündeme gelen guanxi ağlarının günümüzdeki öneminin açıklanmasına ve konumlandırılmasına yaramıştır (Walder 1986). Vurgu değişimi, 1990’larda, toplumsal kurum bolluğunun restorasyonunu kolaylaştırmıştır: özellikle 1980’lerden sonra Çin’in siyasal yapısına yeniden dahil olan soylar, hemşeriliğe dayalı cemiyetler, NGO’lar ve diğer toplumsal kurumlar. Frank Pieke’nin bir denemesi, ibret alınması gereken bir çalışmadır. Pieke, Çin Komünist Partisi yönetiminin, Güney Çin’de yeni ortaya çıkan “soy zihniyeti”ni, yerel toplumu elinde tutabilecek gayriresmi toplumsal mekanizmalar olarak yerel seçkinlerden ve onların soya dayalı bağlarından yararlanmak için kullanılacak bir araç olarak gördüğünü ileri sürüyor (2004). Diğer bir tasarı, hemşeriliğe dayalı cemiyetlerin kullanılmasıdır. Buna daha sonra değineceğiz.</p>
				<p class="normal">Özetleyecek olursak, çağdaş tarihçilik Çin toplumunun –gitgide güçsüzleşen imparatorluk yönetiminin 19. yüzyıl sonlarında artık baş edemediği– iç dinamiklerini vurgulamaktadır. Çin tarihini uzun dönemli olarak değerlendirmekte; tarihsel değişimin esas yönlendiricileriyle ilgili olarak dikkati devletten ve dış etkilerden uzaklaştırmakta; aracılık işlevini –modern devletin inşası projesinde çok yönlü inisiyatiflerine ve işbirliğine gereksinilen ve tarihin önemli dönemlerinde kendi etki alanlarını yaratmalarına olanak tanınmış olan– yerel seçkinlere ve diğerlerine yüklemektedir. Çin toplumunun kendi kaynaklarıyla gelişme ve modernleşmenin gereklerini yaratıcı bir biçimde özümleme yeteneği, yeni küresel tarihin perspektifleriyle uyumludur.</p>
				<p class="normal1">Sinifikasyona Saldırı</p>
				<p class="normal">Piyasa güçlerinin serbest kalması, 1980’lerden itibaren –1890’larda olduğu gibi– küresel toplumu yeni yollar üzerinden ileriye doğru iteklemiş, dikkati toplumsal kimliklerin tek tedarikçisi ve mimarı olarak görülen devletten piyasadaki aktörlere kaydırmıştır. Yeni tarihçilikte ise, bunun doğal sonucu olarak piyasa aktörlerinin belirmekte olan ulus-devlete karşı konumunu tanımlamada, savaş sonrası dönemlerin milli tarihçiliğinden çok daha geniş bir seçim ve müzakere alanı bulunmaktadır. Crossley, başka şeylerin yanı sıra, “1800’den itibaren kuşatılmış kent kültürü bölgelerinin gelişmesi”nin, “devletin yasaklamalarının ötesine geçen tanımlama ve yeniden tanımlama çalışmalarında gösterildiği gibi”, “daha önceki dönemlerin çok boyutlu, geçirgen, müzakere ile belirlenmiş, muğlak ve dinamik yerel kimlik süreçlerinin sürekliliğini temsil ettiği”ni ortaya koymuştur (Crossley 2006: 215). Bu “daha önceki dönemlerin dinamik yerel kimlik süreçleri”nde, insanların hareketlilikleri ve göç edişleri her zaman önemli bir rol oynamış ve devleti tetikte olmak, ortaya çıkan anlaşmazlıkları ihtiyatla ele almak konumuna itmiştir. Benzer bir ruh haliyle, May Fourth Hareketi’nin (1919-1925) “milli” imgesine karşı da saldırıya geçilmiştir. May Fourth, modern put kırıcılığın radikal bir biçimde geleneksel Çin düşüncesini parçaladığı bir dönüm noktası işlevi görmüştür. Ama Hon ve diğerlerine göre (2003), modernleşme popüler ve geleneksel hatlarda da ilerlemiş ve Çin gelenekleri korunarak gerçekleştirilmiştir. Qing’in son dönemindeki yazın, çok farklı bir moderniteyi göstermekte ve apaçık May Fourth yapıtlarına doğru akmaktadır. Yeni tarihçilik bu yolla geleneği, modernistlerin modernite 
				yarığını alt etmiştir.</p>
				<p class="normal">Buradaki merkezi yenilik –benzer bir biçimde homojen ve otantik bir Çin kültürü olduğunu varsayan Fairbankçı bakışta ve milli Çin görüşlerinde tanık olduğumuz– önceki sinifikasyon yaklaşımından uzaklaşılmasıdır. Bu uzun bir süre varlığını sürdürmüş, çevredeki kültür, din ve düşünce sistemlerini asimile etmişti. Bu görüşe göre, Mançu Hanedanı Çin kültürünün merkezinde uzun bir dönem var olduğu ve 1644’te başa geçene kadar o kültürü öğrenme ve benimseme konusunda çok yol kat ettiği için ayakta kalabilmişti. Ancak 1990’larda, tarihçiler etnik çizgilerdeki kimlik oluşumunun esasında çok merkezli ve açık uçlu olduğunu, bu nedenle gereksinilen tek bir “Çinli öz”ün artık ortaya çıkamayacağını ileri sürmeye başladılar. Pamela Crossley ve diğerlerinin Qing’in etnik politikalarıyla ilgili çalışmalarına ve Çin dışında yapılan akademik çalışmalara baktığımızda, bu husus açıklık kazanacaktır.</p>
				<p class="normal">Bugüne değin sinifikasyon paradigmasından en radikal kopuşu yapanlar, Mark Elliot ve Pamela Crossley’dir. Pamela Crossley’e göre, Qing devleti, iddialı ve kalıcı bir Moğol kimliğini canlandırmasaydı ayakta kalamazdı (2006: 79). Bu yaklaşım, Elliot’un benzer ifadeleriyle birlikte değerlendirildiğinde, Qing İmparatorluğu’nun, Mançuları, Moğolları, Tibetlileri ve Çinlileri birbirinden ayrı tuttuğu; onları kendi kültür ve kurumlarını geliştirmeleri için desteklediği, teşvik ettiği ortaya çıkıyor. İmparator gerçekten “Çinli”ye dönüşmüş; ama aynı zamanda Qing İmparatorluğu’ndaki diğer kültürlerle ilgili iyi bir deneyim kazanmaya, onların dilini öğrenmeye özen göstermiştir. Özellikle Moğollar burada önemli bir rol üstlenmiştir: Onların Çin’in batı bölgelerindeki unsurları, Çin’in Orta Asya ile ticaret ve diplomasi ilişkileri açısından son derece stratejik bir konuma sahiptiler; Çin’in Tibet, Ortadoğu ve gitgide genişlemekte olan Rus İmparatorluğu ile ilişkilerinde aktarma organı işlevi gördüler. Aynı zamanda, batılı Moğol kurumlarını Çin’in sınırlarındaki doğulu taydaşlara karşı kullanarak Çin İmparatorluğu’nu bir kez daha yutabilecek bir Moğol dirilişinin de önü alınması gerekiyordu. Crossley’e göre, Qing imparatorları, güneydeki azınlıkların kendi kültürel alanlarını tanımaya daha az eğilimliydiler. Tayvanlı tarihçi Ka Chi-ming ise, Qing’in Çin’in güney sınırlarında inisiyatifi –sinifikasyon modelinde düşünüldüğünden daha fazla– elinde tutabileceği politikalar izlediğini ileri sürüyor. Bu azınlıkları Han Hanedanı’ndan gelen komşulara karşı kullanmayı tercih etmişler, dizginleri ellerinde tutmuşlardı (Ka 2001).</p>
				<p class="normal">Çin’in uluslararası ticaret ve yatırımında gitgide artan bir rol oynayan kimlik oluşumundaki değişimler, Çin’in dışında da geçerlidir. Milli, modernist tarihçilikte, Qing’in yurtdışına göç edilmesine ve oradaki iş faaliyetlerine kuşkuyla yaklaştığı, dışarıda olanları potansiyel hainler olarak gördüğü yolundaki yaklaşım standartlaştırıldı. Yurtdışında kalıcı olarak ikamet etmeyi seçenleri ölüm cezası bekliyordu. 1893’te yurtdışında ikamet yasağının kaldırılmasından sonra, Qing kademeli olarak tutumunu değiştirdi. Reformculara göre çok geç kalınmıştı. Örneğin Liang Qichao, 1900’lerde Qing sarayına karşı ateşli yazılar kaleme aldı. Ona göre, sömürgelere yerleşenlerin cezalandırılması yerine desteklenmesi yoluna gidilmeliydi. Batılı güçler kendi çıkarlarına olduğu, kendi devletlerinin zenginliğini pekiştirdiği için, sömürgelere yerleşenleri her zaman desteklemişlerdi.</p>
				<p class="normal">Tarihçiler, Qing sarayına dar görüşlü, yabancı düşmanlığı yapan bir bakış açısı atfetmek yerine; Çin yönetiminin, 1870’lerde emperyalist saldırganlığın yeni bir aşaması ortaya çıktığı andan itibaren, Çin dışında sahip olduğu nüfuzu kullanmış olduğunu anladılar. Bu, yukarıda değinilen yeni küresel tarihin diğer merkezi bir temasının, yani küresel bağlanırlığa yapılan vurgunun yanı başında durmaktadır. Günümüzde, Çin yönetiminin, ABD’de 1870’lerden beri gözlenen vasıfsız işgücünün istismarı ve ayrımcı yasal düzenlemelere gösterdiği ilgi, savaş sonrası dönemlere göre daha fazla dikkat çekmektedir. Bu tarihten sonra, yurtdışında iş yapan Çinlilerle ilgili yaklaşımın da modası geçmişti. Onların arasında Çin’in modernleşmesine katkıda bulunmak isteyenlere fahri unvanlar ve ayrıcalıklar verildi. Prasenjit Duara, anayasal monarşi yanlıları ile milliyetçilerin zafere ulaştıkları 1911’den sonra, Qing sarayının ise 19. yüzyılın son dönemlerinde yurtdışındaki Çinlileri cezalandırmak için harcadıkları çabaya işaret ediyor (1997; ayrıca bkz. Yen 1985, Godley 1981: 60-78).</p>
				<p class="normal">Böylece, Qing devletinin 1870’lerden sonra açıkça artan dış baskılar karşısındaki hassasiyetinin yanı sıra, Çin devletinin bunun sonucunda dışarıda iş yapan Çinlilere atfetmiş olduğu aracılık da daha fazla vurgulanır. Bu ikincisinin Güneydoğu Asya ekonomilerindeki güçlü konumu ve 20. yüzyılın büyük bir bölümünde Çin yönetimleri için kullanılmış olması, onların ilişki biçimlerinin kabul edilmesini ve onaylanmasını ve geçen yüzyılın akışı içerisinde birbirinin yerine geçen devlet bürokratlarına benimsetilmesini sağladı. Bu, onların Çinli oluşlarına ve anavatanlarının yazgısıyla ilgili olarak kaygılanma yönündeki doğal eğilimlerine başvuruyu ima ediyordu. Onların ülkelerine karşı hissettikleri varsayılan bağlılıkları bunun bir parçasıydı; böylece, Çin’in içerisindeki ve dışarısındaki Çinli ticaret toplulukları arasında her zaman önemli bir birlik biçimi olagelen yerel kimlikler, “ülke dışında olma söylemi”nin repertuvarında değişmez bir unsura haline geldi (Douw 1999).</p>
				<p class="normal">Diğer bir deyişle, memleketli birlikleri, aynen yukarıda değinilen soylar gibi, Çin devleti ile piyasa arasında bir aktarma organı haline geldi. Yani, Çin devletinin piyasaları geliştirme gereksinimi, yerel kimlik oluşumuna olanak tanınmasına ve bu yolla daha da fazla merkezli Çin kültürünün gelişmesine yol açtı. Bu, Çin devletinin zayıf olduğu dönemlerde, devletin işlevlerinin iş grupları tarafından uygunsuzca ele geçirilmesine yol açabilirdi. Çin merkezi devletinin açıkça gerilemekte olduğu 1890-1920 döneminde Hong Kong’daki Siyililer, bunun güzel bir örneğini oluşturmaktadır. Bunlar, Guangzhou yakınlarındaki Siyi bölgesinin tüccarlarıydılar; varlıklarını ABD’de edinmişler, göçmenlere karşı yapılan yasal düzenleme sonucunda Çin’e dönmeye zorlanmışlar, Hong Kong toplumunun kenar bölgesinde ayrı bir azınlık oluşturmuşlardı. Güçlü bir konum edinmeyi başardılar ve yurtsever bir destek grubu olarak Qing Hanedanı’nın yakınlığını kazandılar. Sonunda, 1910’lar ve 1920’lerde Milliyetçi Parti örgütüne nüfuz ederek, onun denetimini ve varlığını ele geçirdiler (Chung 1999).</p>
				<p class="normal">Günümüzdeki komünist rejimin etnik politikalarının yeni tarihçiliğin paradigmalarına ne denli uygun düştüğünü görmek için, biraz hayal gücü yeterlidir. Crossley’e göre, Çin Komünist Partisi, etnik farklılığa izin vermeseydi siyasal olarak ayakta kalamazdı. Aynen Qing Hanedanı gibi. Evelyn Rawski, 1996’da bu yeni paradigmanın yükselişine işaret ediyordu (1996). Onu, Çin’in 1980’lerden itibaren kültürel ve etnik olarak farklı bir devlete dönüşmesine uygun bir hale getirmişti (Rawski 1996: 848-49). Çin yönetimi, 1970’lerin sonlarında reformların başlamasından itibaren, etkin bir biçimde, bölgesel farklılaşma ve merkezsizleştirme politikası izlemiştir (Douw 1982). Rawski, yaptığı değerlendirmede bunu dikkate almamış gibi gözüküyor. Sözgelimi Çin yönetimince ihraç edilen, pişirilmiş topraktan imal edilmiş çanak çömlek sergileri ziyaret edildiğinde, Qing İmparatorluğu’nun etnik çeşitliliği ya da Yangzi Nehri kıyılarındaki imparatorluk öncesi Chu Prensliği’nin kuzey ovalarındaki Çinli Han uygarlığı üzerindeki derin etkileri gözlemlenebilir. Kültürel merkezsizleştirmenin diğer bir örneği, Güneybatı Çin’deki Yi azınlığı tarihçilerinin, Yi kültürünün Han uygarlığının atası olduğu yolundaki iddiasıdır (Harrell ve Li 2003). Bu, elbette, Yi tarihçiliğinin kendi alanı içerisinde bile aşırılığa kaçan bir iddiadır. Çok az tarihçi tarafından ciddiye alınmıştır. Yine de, bu iddianın korunması ve yayımlanması, Çin devletinin merkezsizleştirici kimlik oluşumunda ulaşmayı arzuladığı hedefleri göstermektedir. Bu, büyük ölçüde, daha önceki kumanda ekonomisinin merkezsizleştirilmesinin ve yerel düzeyde piyasaların gelişimini hızlandırma gereksiniminin doğal sonucudur. O nedenle, 1980’lerin Marksist tarihçiliği ile 1990’ların küresel tarihinin, etnik gruplara modernist tarihçiliğin tanıdığından daha fazla aracılık tanıma ve onları merkezi devletin dolaysızca erişebileceği alanın dışına yerleştirme konusunda çakışmalarına şaşırmamak gerekir. Yurtdışındaki Çinliler arasında hemşerilik bağlarına dayalı, aşağıdan yukarıya kimlik oluşumunun desteklenmesi de buna koşut bir çizgidedir: İki durumda da, milli devletle kimlik oluşumunun ayrı tutulması, milli devletle piyasanın gelişiminin ayrı tutulmasının yanı başında yer almaktadır.</p>
				<p class="normal1">Sonuç</p>
				<p class="normal">Çin Halk Cumhuriyeti ile Türkiye Cumhuriyeti, dış saldırganlık ve içerideki parçalanma karşısında askeri şiddetin uygulandığı uzun bir dönemin ardından, 20. yüzyılın ilk yarısında kuruldular. 20. yüzyıl Çini ve Türkiye’si bir militerizasyon tarihini paylaşıyorlar. Güçlü bir milli devleti oluşturmak için ısrarlı bir biçimde çaba harcadılar. Bu ise, milletin birliğini ve devleti vurgulayan, devletin ekonomiye ve homojen bir milli kimliğin yaratılması yönünde sert bir biçimde müdahale etmesine haklılık kazandıran milli tarihlerin oluşturulmasına neden oldu. 1970’lerin siyasal hareketlenmelerinin sonucu olarak ortaya çıkan 1990’ların küreselleşme olgusu, bu süreci tersine çevirdi ve –en azından Çin’de– ülkenin uzun dönemli sivil geleneklerinin yeniden keşfedilmesine ve toplumsal ve etnik kimliklerin çok merkezli oluşumu geleneğinin tanınmasına zemin hazırladı. Küresel tarihin merkezi hedeflerinden biri, bu tersine çevrilişin sağladığı zeminde, tarih yazımının geçerliliğini sınamak, onu biraz olsun oluşturmaktır. Geyer ve Bright’ın 1992’de yayımlanmış, belli bir programa dayanan ifadesi, yukarıda bu bağlamda alıntılanmıştır. Aşağıda, Jos Gommans’ın bundan on beş yıl sonra (2007) yayımlanmış olan makalesinden alıntılanan benzer ifadeler yer alıyor. Bu makalede, Orta Asyalı göçebe halkların eski askerlerin kullanılmasına dayanan devlet oluşumunun, erken modern Moğol, Qing ve Osmanlı İmparatorluklarında iktidarın uygulanmasında hayati bir öneme sahip olduğu ileri sürülmektedir. Bu değerlendirme, bu halkların tarihsel rolünün yeniden gözden geçirilmesini sağlamış; bu etkenin önemini, aynı dönemde Avrupa’daki devlet oluşumunun öneminin üzerinde bir yere yerleştirmiştir:</p>
				<p class="indentmetin">[…] dikkatimizi büyük ölçüde Hindistan ve Çin’e yönelteceğiz. Bu iki bölge birbiriyle pek karşılaştırılmaz; karşılaştırıldığında ise, esas olarak “modern” sanayinin yükselişine ve devlet oluşumuna odaklanmış olan, hâlâ hükmünü sürdüren Avrupa’nın paradigmasıyla yapılır bu. Ama bizim araştırmamızda Avrupa’nın rolünü –devletlerin kurulmasında ve parçalanmasında makinenin yerini eski askerin aldığı– Orta Avrasya üstlenecek (2007: 2). […] daha genel –genellikle Weberci– kategorilerin, Batılı deneyimi temel alan egemen devletlerin modern, ideal türlerinden farklı bir tarihsel art alana sahip olduklarını unutma eğilimindeyiz. Bizim dönemimizde başarılı bir devlet oluşumunun en güçlü örneklerini veren yer, Avrupa, Çin ya da Hindistan değil, Orta Avrasya’dır (2007: 13).</p>
				<p class="normal">Qing Hanedanı’ndan cumhuriyete geçişle ilgili küresel tarih perspektifi, Gommans’ın yaklaşımıyla uyumludur. Qing Hanedanı’nın 1911’deki çöküşüyle ilgili –yukarıda özetlenen– yeni tablo, başka yerlerde oluşturulan yörüngenin aynısını –bürokrasisini ve piyasalarını– güçlendirerek; böylece, canlı yerel toplumsal ve kültürel dinamiklerini tamamlamak ve sağlamlaştırmak için, dış etkileri yaratıcı bir biçimde bünyesine katarak- kendi gücüyle ve kendi tanımladığı gelenekleriyle uyumlu bir biçimde izlemiş olan bir devleti ifade etmektedir. Bu –gönülsüzce modernleşen bir devlete dayatılan, toplumdaki konumlarını yeni ortaya çıkmakta olan milli devlete erişme olanakları kadar yerel ve küresel piyasalarda yapmış oldukları kazançlarla edinen grup ve bireylere aracılık veren– önemsiz bir siyasal hamle olarak biçimlenmiş olan modernist 1911 tahayyülünü yerinden etmektedir. Yeni tarihçilik, bu yolla –içerisinde Batılı modernitenin teleolojisinden yoksun, Batılı olmayan ülkelerin katkıları için yeterince alan bırakılan– küresel ekonomi ve siyasetin çok merkezli gelişimi tahayyülünü de bir ölçüde oluşturmaktadır. </p>
				<p class="normal">Bunun Batılı olmayan dünyadaki halkları ve tarihçileri kazanmak ve ana akım milli ve modernist tarihçiliğin Avrupa merkezli önyargılarını alt etmek için yeterli olup olmadığını daha sonra göreceğiz. Küresel tarihten, yukarıda tanımlandığı gibi, Batılı ve Batılı olmayan kültürlerle ilgili radikal bir eşitlikçiliğin savunulması için de yararlanılabilir. Böylece, uzun dönemde pek az temel siyasal değişim gösteren Batılı olmayan milletlerle ilgili yaklaşımın değişmesine yol açabilir. Ama çok fazla kuşkuyla karşılanacaktır, özellikle Batılı olmayan dünyanın tarihçileri ve siyasal ekonominin solcu önderleri tarafından. Durara’nın, küresel tarihin erdemleriyle ilgili olarak, daha fazla açıklama yeteneğine sahip olduğu için daha önceki milli tarihten daha iyi olduğundan öte bir iddiası yoktur. Ona göre, “küresel” tarihçilik sadece milli tarihin diğer bir türüdür (2008: 155). Solcu tarihçiler, geri ekonomilerin modernleştirilmesinin küresel güç ilişkilerinde değişimi gerektirdiğini ve küresel tarihin yeni sömürgeci projelerden biri olmaya doğru gidebileceğini ya da en azından ataları gibi Avrupa merkezli olarak kalacağını ileri sürmektedirler (Dirlik 2003, Eley 2007). Chakabharty, 1992’de, gerçek bir küresel tarihin asla Batılı akademik kurumlar içerisinde yaratılamayacağı uyarısında bulunmuştur:</p>
				<p class="indentmetin">Avrupa, akademik tarih söz konusu olduğu sürece –“Hintli”, “Çinli”, “Kenyalı” vb. diye adlandırdıklarımız da dahil olmak üzere– bütün tarihlerin egemen kuramsal öznesi olarak kalacaktır (1992: 1). […] Avrupa, üniversitenin kurumsal mahalli içerisinde taşralılaştırılamayacağına göre […] Avrupa’nın taşralılaştırılması projesi, kendi olanaksızlığını kendi içerisinde fark etmelidir (1992: 22).</p>
				<p class="normal">Küresel tarih, bu ihtilaflara rağmen gelişmeye devam etmiş, eşitlikçi misyonunun ve Avrupa ve Batı’nın dünyada artık rakipsiz olmadıkları gerçeğini teslim etmesinin arkasında durmuştur. Bu sağlam kanı, çağdaş küresel topluluğun sorumluluklarını eskisinden farklı bir tarzda biçimlendirmektedir. Bu sağlam kanı, eğer uygun bir biçimde siyasal eyleme aktarılırsa, sonunda bir farklılık yaratacaktır. </p>
				<p class="normal1">Kaynakça</p>
				<p class="normal">Bastid, Marianne, 1986, “The Chinese Bourgeoisie”, The Cambridge History of China, vol. 13, Republican China 1912-1949, 1 içinde, John K. Fairbank, Albert Feuerwerker (ed.), Cambridge University Press: Cambridge.</p>
				<p class="normal">Bayly, C. A., 2004, The Birth of the Modern World 1780-1914, Blackwell.</p>
				<p class="normal">Bentley, Jerry H., “Myths, wagers and some moral implications of world history”, Journal of World History 16 (2005) 51-83.</p>
				<p class="normal">Chakrabarty, Dipesh, 1992, “Postcoloniality and the artifice of history. Who speaks for ‘Indian’ pasts”, Representations 37, s. 1-26.</p>
				<p class="normal">Christiansen, Fleming ve Shirin Rai, 1996, Chinese Politics and Society, an Introduction, Prentice Hall Europe: Hemel Hempstead.</p>
				<p class="normal">Chung, Stephany Po-ying, 1999, “Mobilization Politics: The Case of the Siyi Businessmen in Hong Kong, 1890-1928”, Qiaoxiang Ties, interdisciplinary approaches to “cultural capitalism” in South China içinde, Leo Douw, Cen Huang ve Michael Godley (ed.), Londra, New York: Kegan Paul.</p>
				<p class="normal">Crossley, Pamela Kyle, 1997, “The historiography of Modern China”, Companion to Historiography içinde, Michael Bentley (ed.), Routledge: New York, Londra, s. 641-58.</p>
				<p class="normal">______, 1999, A Translucent Mirror, history and identitiy in Qing Imperial Ideology, University of California Press: Berkeley, Los Angeles, Londra.</p>
				<p class="normal">______, 2008, What is Global History? Polity Press: Cambridge.</p>
				<p class="normal">Crossley, Pamela Kyle, Helen F. Siu ve Donald S. Sutton (ed.), 2006, Empire at the Margins, Culture, Ethnicity and Frontier in early modern China, University of California Press: Berkeley, Los Angeles, Londra.</p>
				<p class="normal">Dirlik, Arif, 2003, “Confounding Metaphors, Inventions of the World: What is World History for?” Writing World History 1800-2000 içinde, Stuchtey, Benedikt ve Eckhardt Fuchs (ed.), Oxford: Oxford University Press, s. 91-135.</p>
				<p class="normal">Douw, Leo, 1991, The representation of China’s rural backwardness; a tentative analysis of intellectual choice in China, based upon the lives, and the writings on rural society, of selected liberal, marxist and nationalist intellectuals, yayımlanmamış doktora tezi, Leiden.</p>
				<p class="normal">Duara, Prasenjit, 1995, Rescuing History from the Nation, questioning narratives of modern China, University of Chicago Press.</p>
				<p class="normal">______, 1997, “Nationalists Among Transnationals: Overseas Chinese and the Idea of <br class="chapter"/>China, 1900-1911”, Ungrounded Empires, the cultural politics of modern Chinese transnationalism içinde, Aihwa Ong ve Donald Nonini (ed.), Routledge: New York, Londra, s. 39-61.</p>
				<p class="normal">______, 2008, “History and Globalization in China’s Long twentieth Century”, Modern China 34 (1) içinde, s. 152-64.</p>
				<p class="normal">Elliott, Mark, 2006, “The Manchus”, Empire at the Margins, Culture, Ethnicity and Frontier in early modern China içinde, Crossley, Pamela Kyle, Helen F. Siu ve Donald S. Sutton (ed.), 2006, University of California Press: Berkeley, Los Angeles, Londra, 1. Bölüm.</p>
				<p class="normal">Elvin, Mark, 1973, The Pattern of the Chinese Past, a Social and Economic Explanation, Stanford: Stanford University Press.</p>
				<p class="normal">Eley, Geoff, 2007, “Historicizing the global, politicizing capital: Giving the present a name”, History Workshop Journal 63 içinde, s. 153-188.</p>
				<p class="normal">Fairbank, John King, Edwin O. Reisschauer ve Albert M. Craig, 1965, East Asia, the modern transformation, George Allen &amp; Unwin Ltd., Londra.</p>
				<p class="normal">Frank, Andre Gunder, 1998, ReORIENT: Global Economy in the Asian Age, Los Angeles, Londra.</p>
				<p class="normal">Geyer, Michael ve Charles Bright, 1995, “World History in a Global Age”, The American Historical Review 100 (4) içinde, s. 1034-60. </p>
				<p class="normal">Godley, Michael, 1981, The Mandarin-capitalists from Nanyang. Overseas Chinese enterprise in the modernization of China, 1893-1911, Cambridge: Cambridge University Press.</p>
				<p class="normal">Goldstone, Jack, 2002, “Efflorescences and Economic Growth in World History: Rethinking the ‘Rise of the West’ and the Industrial Revolution”, Journal of World History 13 (2) içinde, s. 323-389.</p>
				<p class="normal">Gommans, Jos, 2007, “Warhorse and post-nomadic empire in Asia, c. 1000-1800”, Journal of Global History 2 içinde, s. 1-21.</p>
				<p class="normal">Harrell, Stevan, Li Yongxiang, 2003, “The History of the Yi, Part II”, Modern China 29 (3) içinde, s. 362-96.</p>
				<p class="normal">Ho, Ping-Ti, 1998, “In Defense of Sinicization: A Rebuttal of Evelyn Rawski’s ‘Reenvisioning the Qing’”, The Journal of Asian Studies 57 (1) içinde, s. 123-55.</p>
				<p class="normal">Hon, Tze-ki, 2004, “Cultural Identity and Local Self-Government: A Study of Liu Yizheng’s History of Chinese Culture”, Modern China 30 (4) içinde, s. 506-42.</p>
				<p class="normal">Hsüeh, Chün-tu (ed.), 1986, The Chinese Revolution of 1911, New Perspectives, Joint Publishing Co. (HK): Hong Kong.</p>
				<p class="normal">Ip, Hung-Yok, Tze-ki Hon ve Chiu-Chun Lee, 2003, “The Plurality of Chinese Modernity: A review of recent Scholarship on the May Fourth Movement”, Modern China 29 (4) içinde, s. 490-509.</p>
				<p class="normal">Ka, Chi-ming, 2001, Fantoujia, Qingdai Taiwan Zujun Zhengzhi yu Shufan Diquan (Ethnic Policy and Minorities’ Land Rights in Taiwan during the Qing), Taipei: Academia Sinica.</p>
				<p class="normal">Kuhn, Philip A., 1970, Rebellion and its enemies in late Imperial China: militarization and social structure, 1796-1864, Cambridge, Mass.: Harvard University Press.</p>
				<p class="normal">______, “The development of local government”, The Cambridge History of China, vol. 13, Rebublican China 1912-1949, 2 içinde, John K. Fairbank, Albert Feuerwerker (ed.), 1986, Cambridge University Press: Cambridge, s. 329-60.</p>
				<p class="normal">Landes, David, 1998, The Poverty and Wealth of Nations: Why Some Are So Rich and Some So Poor, New York: Little, Brown and Co.</p>
				<p class="normal">Lin, Man-houng, 2006, China Upside Down, Currency, Society, and Ideologies, 1808-1856, Cambridge (Mass.), Londra: Harvard University Press.</p>
				<p class="normal">Moore, J. D. Barrington, 1966, Social origins of dictatorship and democracy: lord and peasant in the making of the modern world, Boston: Beacon Press.</p>
				<p class="normal">Murphey, Rhoads, 1974, “The Treaty Ports and China’s Modernization”, The Chinese City between Two Worlds içinde, Mark Elvin ve G. William Skinner (ed.), Stanford: Stanford University Press, s. 17-71.</p>
				<p class="normal">O’Brien, Patrick, 2006, “Historiographical traditions and modern imperatives for the restoration of global history”, Journal of Global History 1 (1) içinde, s. 3-39.</p>
				<p class="normal">Pieke, Frank N., 2003, “The Genealogical Mentality in Modern China”, Journal of Asian Studies 62/1 içinde, s. 101-29. </p>
				<p class="normal">Pomeranz, Kenneth, 2000, The Great Divergence: Europe, China, and the Making of the Modern World Economy, Princeton: Princeton University Press.</p>
				<p class="normal">Rankin, Mary B., 1971, Early Chinese Revolutionaries: Radical Intellectuals in Shanghai and Chekiang, 1902-1911, Cambridge (Mass.): Harvard University Press.</p>
				<p class="normal">Rawski, Evelyn S., 1996, “Presidential Address: Reenvisioning the Qing: The Significance of the Qing Period in Chinese History”, Journal of Asian History 55 (4) içinde, s. 829-50.</p>
				<p class="normal">Sutherland, Heather, 2007, “The Problematic Authority of (World) History”, Journal of World History 18 (4) içinde, s. 491-522.</p>
				<p class="normal">Thompson, Roger R., 1995, China’s Local Councils in the Age of Constitutional Reform, 1898-1911, Cambridge (Mass.): Harvard University Press.</p>
				<p class="normal">Vries, P. H. H., 2001, Are Coal and Colonies Really Crucial? Kenneth Pomeranz and the <br class="chapter"/>Great Divergence, Journal of World History 12 (2) içinde, s. 407-446.</p>
				<p class="normal">Vries, P. H. H., 2002, “Governing Growth: A Comparative Analysis of the Role of the <br class="chapter"/>State in the Rise of the West”, Journal of World History 13 (1) içinde, s. 67-138.</p>
				<p class="normal">Walder, Andrew G., 1986, Communist Neo-traditionalism; Work and Authority in Chinese Industry, Berkeley, Los Angeles, Londra: University of California Press.</p>
				<p class="normal">Washbrook, David, 1997, “From comparative sociology to Global History: Britain and India in the pre-history of modernity”, Journal of the Economic and Social History of the Orient 40 içinde, s. 410-443.</p>
				<p class="normal">Wong, R. Bin, 1997, China transformed: historical change and the limits of the European experience, Ithaca: Cornell University Press.</p>
				<p class="normal">______, 2002, “The Search for European Differences and Domination in the Early Modern World: A View from Asia”, American Historical Review 107 (2) içinde, s. 447-69.</p>
				<p class="normal">Yang, Mayfair Mei-hui, 1994, Gifts, Favors, and Banquets, the art of social relationships in China, Ithaca, Londra: Cornell University Press.</p>
				<p class="normal">Yen, Ching-Huang, 1985, Coolies and Mandarins. China’s protection of Overseas Chinese during the late Ch’ing period (1851-1911), Singapur: Singapore University Press. </p>
				</body>
</html>