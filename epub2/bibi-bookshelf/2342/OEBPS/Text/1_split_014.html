<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="h1baslik1" id="calibre_toc_11"><br class="calibre2" />
  XI</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal">Vadim Petroviç’in bütün tereddütlerine bir son vermek için ufacık bir şey yetmişti: Bu ufacık şey, Katya’nın bulunan iziydi. Böylece bir kumsalın üzerinde bir kadının ayak izini fark eden bir adam, dalgaların şırıltısında geçmiş olan güzelliğin üzerine bir roman yazabilir.</p>

  <p class="normal">Kıskandıran ve kıvrandırıcı bir tutku Vadim Petroviç’i pençesine almıştı; bu tutkunun haksızlığı umutsuz düşüncelerinin cansız bitkinliğinden geliyordu. O andan itibaren her şey ona basit, kaçınılmaz görünüyordu.</p>

  <p class="normal">Aynı gece Alman’la yaptığı konuşmadan sonra Ekaterinoslav’dan ayrıldı. Valizini otelde bırakmış, içinde birkaç çamaşırı bulunan asker çantasını almıştı sadece. Trene binince subay apoletlerini söktü, hepsini pencereden attı. Bütün bu tortuyla birlikte, “Bi-Ba-Bo”da geçirdiği geceye kadar, kendine saygısı olan bir insan için kaçınılmaz görünen ne varsa hepsini atmıştı.</p>

  <p class="normal">Kanepenin üzerine oturmuş ayaklarını açarak ellerini kemerinin içine sokmuş, karanlık, hemen hemen bomboş bir vagonda yolculuk ediyordu. Vahşi bir sevinç doldurmuştu içini: Özgürdü artık! Tren onu Katya’ya doğru götürüyordu. Katya nerede olursa olsun, parçalanmak pahasına da olsa, ona ulaşacak yolu açacaktı.</p>

  <p class="normal">Ekaterinoslav’da gar şefi, Rostof yolunun yarısında haydutların yeniden gönüllerince eğlenmeye başladıklarını söyleyerek yolcuları uyarmıştı. Bu tren doğuya gönderilen son tren olacaktı. Trenin güneyden Gulay-Poleden mi, yoksa kuzeyden İuzovka yoluyla mı gideceği henüz belli değildi. Katar şefi yolculara, haydutlar hakkında bildiklerini anlattı. Haydutlar, ganimet bulmak için arabalarla stepte dolaşıyorlardı. Topraklarını terk etmek budalalığını gösteren beylerin malını mülkünü ateşe veriyorlardı. Askeri depolara, içki damıtma atölyelerine küstahca hücum ediyor, şehirlerin yakınında dolaşıyorlardı.</p>

  <p class="normal">Katar şefi kalın sesiyle:</p>

  <p class="normal">— Hiçbir etkisi olmazdı bunların, şayet bu atamanların şefleri olmasaydı, diye anlatıyordu. Oysa şef diye seçtikleri de hepsinin içinde bir atamandı. Adı Makno’dur bu şefin. Herkesin sevdiyi bir adam. Devleti, başkenti olan bir adam: Gulay-Pole, Makno ıvır zıvır şeylerle vaktini geçirmez. Trenlerin geçişini önlemez, tabii içinde ne var ne yok diye kontrol ettikten sonra. Bazen Makno’nun adamları, trenden bazı yolcuları indirip semaforun dibinde tabancayla öldürürler. Son yolculuğumuzda trenimiz bir istasyonda durdu. Makno çanın üzerine çıkmış, yaprak sigarası içiyordu. Trenden atlayıp Makno’ya sokuldum, askerce selam verdim. Selam verdiğimi görünce, sert bir sesle: “İndir elini, dedi, ben ne Çarım, ne de Tanrı... Komünistleri mi götürüyorsun?”, “Hayır” diye karşılık verdim: “Öyleyse beyaz muhafızları mı?”, “Onlar da değil. Sadece memleket yolcularını.”, “Değerli mektuplarınız var mı?” Sanki kalbime bir şey saplandı. “Gelin, dedim, kendi gözünüzle görün: Furgonla posta vagonu bomboş.” - “Peki öyleyse, dedi, hareket işaretini ver.”</p>

  <p class="normal">Küçük istasyonlarda duraklamalar çok sıkıcı oluyordu: Tekerleklerin gürültüsü kesiliyor, hareketsizlik, bekleme sıkıntısı başlıyordu. Vadim Petroviç sahanlığa çıkıyordu. Karanlık peronda, demiryolunda kimseler görünmüyordu. Sadece bir yağ kandilinde titreşen küçük sarı bir ışık garın camlarını hayal meyal aydınlatıyordu. İki adam –kondüktörle telgraf memuru– oturmuş, başlarını yakalarının içine gömmüş, bütün gece sabretmek için hazırlanmışlardı. Onların yanına gitse? Sorsa? Faydasız. Komşu istasyon, demiryolunun serbest olduğunu bildirince tren hareket edecek; belki de haber beklenen istasyonda bir tek canlı yoktur.</p>

  <p class="normal">Vadim Petroviç soğuk havayı derin derin içine çekiyordu. Bütün vücudu geriniyor, geriliyordu... Kasım ayının karanlık gecesinde, rüzgârın at koşturduğu uçsuz bucaksız Rus stebinde canlı bir nokta, doymak bilmez bir sevginin içinde ateşli küçük bir et parçası vardı... Nasıl oluvermişti bu yitiklik? İntikam almanın, cezalandırmanın kin dolu arzusuyla, son bir umutsuzluk irkilmesiyle onu kucaklayan Katya’nın kollarını sert bir hareketle çözüvermiş; Katya’yı yabancı bir şehirde zalimcesine yapayalnız bırakıvermişti. Şimdi, Katya’yı bulurbulmaz, bir kelime söylemeden dizlerine kapanıp, af dilemek için küçücük ayaklarını öpüvermenin yeteceği inancı nereden geliyordu? Oysa böylesi ihanetler kolay kolay affedilemezdi!</p>

  <p class="normal">Vadim Petroviç, vagonun sahanlığında tek başına, homurdanıp kaşlarını oynata oynata hayal kurarken, kondüktör gardan çıktı, vagonun yanında durdu.</p>

  <p class="normal">Vadim Petroviç daha uzun süre bekleyip beklemeyeceklerini sordu. Adam omuzlarını bile silkmeye tenezzül etmedi. Elinde tuttuğu fitili tüten fener, siyah paltosunun eteklerini aydınlatarak rüzgârda sallanıyordu. Birden garın solgun pencere camı aydınlandı, bir kapı gıcırdadı. Telgrafçı kondüktöre sokuldu. İki adam uzun süre semafor tarafına baktılar.</p>

  <p class="normal">Telgrafçı:</p>

  <p class="normal">— Söndür, dedi.</p>

  <p class="normal">Öteki, feneri, sakallı şişkin yüzünün hizasına kaldırdı ve tüten fitile üfledi. Sonra ikisi de vagonun sahanlığına çıkıp yolun öteki tarafına açılan kapıyı açtılar.</p>

  <p class="normal">Kondüktör Roçin’e:</p>

  <p class="normal">— Sıvışın, dedi.</p>

  <p class="normal">Çabucak vagondan indi ve koşmaya başladı.</p>

  <p class="normal">Roçin de onlar gibi yola atladı. Ayakları raylara takılıyor, travers yığınlarına çarpıyordu. Sonunda, daha az karanlık olan tarlaya ulaştı, yürüyen iki insanın siluetini fark etti. Adımlarını açıp adamlara yetişti.</p>

  <p class="normal">Telgrafçı:</p>

  <p class="normal">— Buralarda çukurlar olacak, dedi. İnsan burnunun ucunu görmüyor. Ne talih! Buralarda bir kum sandığı olacak... Hep oraya saklanırım ben...</p>

  <p class="normal">Biraz sol tarafta kum ocağını buldular. Roçin iki yol arkadaşının ardında dere gibi bir yere kaydı. Hemen arkalarından iki adam daha geldi. Gelenler makinistle ateşçiydi. Onlar da küfredip lanetler savurarak çukura oturdular.</p>

  <p class="normal">Kondüktör derin bir nefes aldı.</p>

  <p class="normal">— Bırakacağım bu işi, dedi. Bıktım artık. Meslek mi bu da be?</p>

  <p class="normal">Telgrafçı:</p>

  <p class="normal">— Şişt! dedi. Boynuzlu şeytanlar geliyor, baksana.</p>

  <p class="normal">Step yönünden dört nala gelen atların, arabaların gürültüsü duyuluyordu.</p>

  <p class="normal">Kondöktür telgrafçıya:</p>

  <p class="normal">— Sizin burda bu yakışıksız işleri yapanlar kimler? diye sordu. Ölüm Cokeyi olmasın?</p>

  <p class="normal">— Değil. Ölüm Cokeyi Dibrivski ormanında soygun yapıyor. Gelen Marussiya olacak. Yok yok, o değil. Görünüşe göre o değil. Marissiya meşalelerle dört nalı sever... Bu civarın küçük bir atamanı olacak gelen.</p>

  <p class="normal">Makinist boğuk bir sesle:</p>

  <p class="normal">—Yok, o da değil, dedi. Bu gelen Kanocu Maksiuta, Allah belasını veresice!..</p>

  <p class="normal">İçini çekti yeniden:</p>

  <p class="normal">— Üçüncü vagonda valizleriyle bir Yahudi vardı. Haber veremedim adama. Yandı vallahi!</p>

  <p class="normal">Nal tıkırtıları, boradan önceki rüzgâr gibi yaklaşıyordu. Araba tekerlekleri garın yakınındaki kaldırımlarda tıkırdamaya başlamıştı.</p>

  <p class="normal">Gelenlerin:</p>

  <p class="normal">— Goyda! Goyda! diye bağırdıkları duyuluyordu. Arkasından kırılan camların şıngırtısı, silâh sesleri, kısa bir uğultu, demire indirilen darbeler...</p>

  <p class="normal">Kondöktür çanak gibi açtığı eline hohlayıp duruyordu:</p>

  <p class="normal">— Vagonların bütün camlarını kıracaklar. Sarhoş eğlencesi.</p>

  <p class="normal">Bütün bu gürültü patırtı uzun sürmedi.</p>

  <p class="normal">Bir ses:</p>

  <p class="normal">— Arabalarınıza! diye bağırdı.</p>

  <p class="normal">Gıcırdayan arabalar, kişneyen atlar, gıcırdayan tekerlekler. Arkasından stepte dört nala uzaklaşan atamanın çapulcu alayı.</p>

  <p class="normal">Hepsi adamakıllı uzaklaştıktan sonra, çukurda saklananlar yerlerinden kalkıp yavaş yavaş karanlık trene dönüp yerlerini aldılar. Telgrafçı kandilin fitilini yaktı ve komşu istasyonu aramaya başladı.</p>

  <p class="normal">Makinistle ateşçi lokomotifi muayene ettiler: Haydutlar lokomototifin en gerekli bir parçasını alıp götürebilirlerdi. Roçin vagona bindi. Peronda kırık camları çiğneyen kondüktör homurdanıp duruyordu.</p>

  <p class="normal">Aklıma gelen başıma geldi. Öldürmüşler zavallıyı. Sadece bavulları alsalardı yetmez miydi sanki?.. Ama yetinmezler. Onların aklı fikri adam öldürmekte...</p>

  <p class="normal">Tren bir süre daha kaldı istasyonda. Ne kadardı bu süre? Kesinlikle bilmek imkânsızdı, sonunda kondüktör kısa bir düdük çaldı. Lokomotif öfkeli öfkeli homurdandı ve tren Gulay-Pole yönüne doğru sallana sallana hareket etti.</p>

  <p class="normal">Vadim Petroviç dirseklerini pencere önündeki açılır kapanır masaya dayadı, başını avuçlarının içine aldı. Bir bilmeceyi çözmeye çalışıyordu: Katya, kopuk Onoli’nin, kocasının ölümünü bildirdiği günün ertesi Rostof’dan ayrılmıştı. Demek ki, kırk sekiz saat sonra trende Almanla karşılaşmıştı. Diyelim ki Alman onu daha sonraki bir maksadı düşünmeden teselli etmiş olsun. Diyelim ki Katya’nın teselliye çok ihtiyacı vardı. İyi ama, sevgili kocasını kaybettiğini öğrendikten iki gün sonra yabancı bir adamın cep defterine adresini, adını soyadını noktalamayı da unutmadan, eksiksiz yazmış olması çözülmesi gerekli bir bilmece değil miydi? Çünkü gök başına yıkılmış, sevgili kocası çürümüş bir hayvan leşi gibi bir kenara atılmıştı. İlk günler Katya’nın derin bir umutsuzluğa kapılması olağandı, akla yatkındı hiç değilse. Oysa, o adresini vermişti... Demek ki elverişli bir değişiklik sezinleyebiliyordu? Evet tam bir bilmeceydi bu.</p>

  <p class="normal">— Vatandaş, evrakınız.</p>

  <p class="normal">Kondüktör Roçin’in karşısına oturmuştu. Fitili tüten fenerini yanına koydu.</p>

  <p class="normal">— Gulay-Pole’yi geçtikten sonra rahatça uyuyabilirsiniz:</p>

  <p class="normal">— Ben Gulay-Pole’de ineceğim.</p>

  <p class="normal">— Sahi mi! O halde, haydi, kimdi bu adam diye soracaklar bana.</p>

  <p class="normal">— Evrakım yok.</p>

  <p class="normal">— Nasıl olur?</p>

  <p class="normal">— Hepsini yırttım attım.</p>

  <p class="normal">— Öyleyse, sizi bildirmek zorundayım...</p>

  <p class="normal">— Siz bilirsiniz, umurumda değil!</p>

  <p class="normal">— Böyle bir devirde umursamamak da ne oluyor?</p>

  <p class="normal">Subay mısınız yoksa?</p>

  <p class="normal">Düşünceleri gerginleşen, kesinleşen Roçin dişlerinin arasından:</p>

  <p class="normal">— Anarşistim ben, diye karşılık verdi.</p>

  <p class="normal">— Hım, anladım... Sizin gibileri çok getirdim Ekaterinoslav’dan.</p>

  <p class="normal">Kondüktör fenerini aldı, dizlerinin arasında tutarak, simsiyah pencerenin ardında uçuşan lokomotifin kıvılcımlarına baktı. Tatlı bir sesle:</p>

  <p class="normal">— Anladığımıza göre aydın bir insansınız, dedi. Akıl verin bana... Ne yapayım?.. Son yolculuğumda bir anarşistle konuştum; ak saçlı, ağırbaşlı bir adamdı. “Sizin trenlerinize ihtiyacımız yok bizim” dedi. “Hatırası bile kalmayacak şekilde hepsini kırıp dökeceğiz. Kapitalizmi ve esareti getiren demiryollarıdır. Her şeyi parçalayacağız. İnsan, tıpkı bir hayvan gibi, hiçbir iktidara bağlı olmadan özgür yaşamalıdır...” Peki, anladık! Otuz yıldır bu rayların üzerinde gider gelirim. Yaşlı karımın oturduğu bir ev yapmama yaradı bu iş Tagonrog’da. Bir keçi aldım, bahçeme de iki erik ağacı diktim. İşte bütün sermayem bu kadar. Ne ihtiyacım var benim bu özgürlüğe? Keçimi tepenin yamacında otlatmak için mi? Eski rejim sırasında düzen yok muydu, ha, söyleyin? Elbette maden işletmeleri, orman işletmeleri gibi işletmeler vardı, inkâr etmiyorum. Örneğin birinci mevki vagonu ele alın. Birinci mevki vagonlarında bir sessizlik, bir rahatlık vardır. Yolcunun biri yaprak sigarası içer, ötekisiyse rahatça uyur. Bu adamların emek sömürücü olduklarını bilirim; ama bir kere olsun ağızlarından ne küfür duydum, ne bağırma, düşünün bir kere!.. Selam verir, yavaşça geçerim koridordan... Ama üçüncü mevki vagona geldim mi, mujikler balık istifi gibi yığılmışlardır. Sıkılmam aralarına girince... Doğru hepsi bunların, kabul etmek gerek... Buna karşılık o devirde kızarmış piliç, jambon, yumurta yiyorduk. Ya ekmek, anacığım, ya çörekler, hatırlıyor musunuz?</p>

  <p class="normal">Sustu, pencereden dikkatle kıvılcımlara baktı.</p>

  <p class="normal">— Yük vagonunun altındaki dingiller yanıyor, bir gram gres yağı yok. Zaten anarşistler işe karışmadan önce ulaşım kendiliğinden duracak... N’olacak şimdi, söyler misiniz? Çarı attık, yerine Rada’yı getirdik, Rada’yı attık yerine atamanı getirdik. Ya onu kiminle değiştireceğiz? Makno’yla mı? Budalanın biri saban demirini yapmaya kalkıştı, demiri yaktı; demirin yarısı yanınca balta yapmaya kalkıştı; onun da yarısı yanınca, elinde kala kala çuvaldız kaldı. Onun da vurdu üstüne, fırt! Bir de ne görsün, o da gitmiş... İşte böyle... Artık ne düzen kaldı, ne saygı, ne sahip. Gulay-Pole’de “Özgür anarşist rejim” altında nasıl yaşandığını göreceksiniz. Size bir şey söylemek isterim: Rahatları yerinde. Böylesi bir eğlence ne görülmüş, ne duyulmuştur. Bütün bölge “verimli” ilan edildi. Senin anlayacağın, orospular götürebilirim oraya, Allah inandırsın! Affedersiniz anarşist arkadaş, ama ben yaşlı bir adamım, düşündüğümü size rahatça söyleyebilirim: Rusya hapı yuttu...</p>

  <p class="ortayaz">***</p>

  <p class="normal">Yazın atamanın müfrezelerine katılan birçok mujik artık evlerine dönmeyi düşünüyorlardı. Ellerindeki mahalli paraları II. Nikola devrinin parasıyla değiştiriyorlardı. Başarılı saldırılardan sonra ele geçirilip kardeş payı edilen ganimetlerini arabalara yüklüyor, arabanın üzerine branda bezini örtüyor, arabanın arka dingiline gizlice bir karavana bağlıyorlardı. Bazıları ise bu işi açıkça yapıyorlardı. Gidip atamanı bulan mujik:</p>

  <p class="normal">— Allaha ısmarladık Fedor, diyordu. Bana güvenme artık. Ben dövüşmeyeceğim bundan sonra:</p>

  <p class="normal">— Neden o?</p>

  <p class="normal">— Evimi özledim. Artık ne içebilir, ne yiyebilir, ne de uyuyabilirim. Bana ihtiyacın olduğu zaman haber sal, hemen gelirim.</p>

  <p class="normal">Fıstık gibi besili hayvanlarını arabalarına koşup, Almanların kovalamış olduğu köylerine, kasabalarına dönüyorlardı.</p>

  <p class="normal">Aleksey Krasinikof da köyüne hareket etmeyi düşünüyordu. Baldızı Matriyona, hatta Katya Roçina ile meclis kurmuş; ne yapacaklarını konuşmuşlardı: Köye dönmek için daha erken miydi acaba? Başlarına ne gelecek, bilebilirler miydi? Kimseye fark ettirmeden Vladimirskoye’ye dönmek imkânsızdı. Ya öldürdükleri Almanın hesabını sorarlarsa Aleksey’den? Bu konuda Almanlar hiç şakaya gelmez. Ama öte yandan çiftlik yakılmış olduğu için yeni bir ev, ahır ve benzerini yapmak, hem de hiç gecikmeden, bu sonbahar yapmak gerekiyordu.</p>

  <p class="normal">Güçlü kuvvetli beş genç at, giyim eşyaları, kumaş ve ev eşyalarıyla yüklü üç araba, Makno ordusunun ağırlık kollarında Aleksey Krasilnikof adına kayıtlıydı. Bütün bu malları Aleksey’den çok Matriyona toplamıştı. Atamanın, ya da bizzat Makno’nun ganimeti dağıtmak için yaptığı toplantılarda, hiç korkmadan hazır bulunuyordu. Bazen mujiğin biri Matriyona ile tartışacak oluyordu. Matriyona, adamın elinden şal, ceket, ya da değerli kumaş parçasını çekip aldığı ve: “Ben bir kadınım, senden çok bana yarar bu mal. Zaten haydutun birisin bunu verip içki alacaksın, kendin getireceksin bu gece bana” dediği zaman çevrelerinde toplananlar basıyordu kahkahayı. Matriyona mal satın alıyor, içkiyle trampa ediyordu. Bu maksatla arabasında daima küçük bir içki varili bulunduruyordu.</p>

  <p class="normal">Aleksey düşünüyordu derinden, ama bir karara varamıyordu. Sonunda iyi bir haber geldi. Alman birlikleri tarafından terk edilen Skoropadski, atamanın iktidarından kurtulmuştu. Petliura’nın birlikleri Kief’e girmiş. “Demokrat Ukrayna Cumhuriyeti ilan edilmişti. Aynı zamanda Sovyet hududuna dayanan Ukrayna Kızıl Ordusu taarruza geçmişti. Bundan böyle artık korkacak bir şey yoktu.</p>

  <p class="normal">Aleksey kimseye haber vermeden gece stepte otlayan atlarını getirdi. Matriyona ile Katya’yı uyandırarak, atları arabaya koşarken kahvaltıyı hazırlamalarını söyledi.</p>

  <p class="normal">Yol uzun olduğu için çokça doyurdular karınlarını. Şafak sökmeden basan sicim içinde, Vladimirskoye yönüne doğru köy yolundan hareket ettiler.</p>

  <p class="normal">Güneşte yanmış yanakları; kısa koyun postu ceketi, kaba çizmeleri ile Katya Roçina’da eskinin ufak tefek yapılı, narin, en küçük zorluğa dayanamayan, kâbe böceği gibi ayaklarını altına alıp oturan kadını tanımak imkânsızdı. Arabanın otları üzerine yarı uzanmış, önde giden ve Aleksey’in idare ettiği troyka ile arasını açmamak için atını kamçılıyordu. Aleksey zaman zaman hayvanlarını tırısa kaldırıyordu. Matriyona en arkadaki arabayı sürüyordu. Yürüyüş kolunun arkasından gelmeyi istemişti, çünkü herkes, yayalar olsun, atlılar olsun, onu kuşkulandırıyordu.</p>

  <p class="normal">Step ıssızdı. Ötede beride, çukurların içinde bembeyaz karlar görünüyordu. Aralık ayının rüzgârı yaylalardan sürüklediği bu karları çukurlara yığmıştı. Ufkun ötesinde maden artıkları yığınının kırmızımtırak piramitleri görünüyordu. İşgalciler tarafından terk edilen bu bölgede hayat henüz başlamıştı. Birçok işçi ve madenci kızıl müfrezelere katılmaya gitmiş, Çaritsin önlerinde savaşıyorlardı. Birçokları ise, Ukrayna Kızıl Ordu birliklerinin kurulduğu Sovyet hududuna, kuzeye doğru kaçmışlardı.</p>

  <p class="normal">Yolları otlar bürümüştü; vahşi otların bittiği işlenmiş tarlalarda, at iskeletlerinin kireç gibi beyazlaştığı görülüyordu. Bu dolaylarda tek tük ev bulunuyordu.</p>

  <p class="normal">Matriyona kayınbiraderine sık sık;</p>

  <p class="normal">— İnsanlara pek sokulma, diye tembihliyordu. Onlardan hiçbir iyilik beklenmez.</p>

  <p class="normal">Aleksey gülüyordu:</p>

  <p class="normal">— Tam bir yırtıcı kuş oldu ha!.. Bizim Matriyona’cık eskiden o kadar tatlı, o kadar yumuşaktı ki... Ama şimdi bir akbabadan farkı yok...</p>

  <p class="normal">Katya derin derin düşünmek için yeterince zaman buluyordu. Arabanın üzerinde sarsılarak bir saman çöpünü geveliyordu. Vladimirskoye köyüne Aleksey Krasilnikof için bir ganimet, üç arabaya yüklenmiş olan eşyaların hepsinden daha değerli bir ganimet olarak götürüldüğünü çok iyi anlıyordu. Zaten taş taş üstünde bırakılmamış bir dünyadan kaçırılmış, tutsak edilmiş değil de neydi? Aleksey Krasilnikof, yanmış çiftliğinin yerine, sağlam bir çitle insanlardan ayıracağı güzel bir ev yapacak; hazinelerini mahzene sakladıktan sonra sert ve kesin bir sesle: “Ekaterina Dimitrievna, diyecekti, artık bir şey kaldı geriye: Sözümü söylemek.”</p>

  <p class="normal">Savaşın yaktığı bir şehir, dumanlar tüten harabeler, kararmış bacalar... İşte hayat böyle görünüyordu Katya’ya. Sevdikleri ölmüş, candan bağlı olduğu insanlar kaybolmuştu. Birkaç gün önce Matriyona, kocası Semiyon’un, Samara’dan gönderdiği bir mektup almıştı. Semiyon, öteki haberler arasında, eski Yücelik sokağındaki bildirilen adrese gittiğini, Doktor Bulavin’i bulamadığını, hiç kimse doktorun ve kızının nerede olduğunu bilmediğini yazmıştı. Katya’nın artık yeryüzünde kendisini seven ve küçük bir kedi gibi acıdıkları iki kişiden başka kimsesi kalmamıştı. Bunlar da Aleksey ile Matriyona’ydı. Her ne olursa olsun onların istediklerini reddedebilir miydi?</p>

  <p class="normal">Yüzyıl kadar uzun gelen, felâket dolu yılları yaşayan Katya çoktan beri, gözyaşlarından gözlerinin feri kaçan ihtiyar bir kadın olabilirdi. Ama rüzgâr yanaklarına daha bir canlılık veriyor, koyun postu ceketinin altında, tıpkı genç kızlığında olduğu gibi bir ılıklık duyuyordu. Sararıp solmak istemeyen bu gençlik duygusu kederini artırıyordu hatta: Ruhen ihtiyarlamamıştı ki? Yoksa bu gençlik duygusu da doğru değil miydi?</p>

  <p class="normal">Matriyona kaç kereler Katya’ya; “Seni bize Allah gönderdi, demişti, ancak Allah ayırır.” Aleksey bir gün olsun böyle bir söz söylemiş değildi. Birçok defalar Katya’yı belirli tehlikelerden kurturmak için hayatını tehlikeye atmıştı. Kendisi için saklamak istediği bir kadına karşı nasıl davranmak gerekirse o şekilde davranmıştı. Katya reddedemezdi Aleksey’i: Nankörlüğünü haklı çıkarabilecek sözleri bulamayacaktı. Ama mümkün olduğu kadar geciktirmeyi arzuluyordu. Aleksey İvanoviç çekicilikten yoksun bir adam değildi. Biraz silik, temiz yüzü her zaman neşeli görünüyordu. Geniş göğsü, sık saçlarıyla güçlü ve sarsılmaz bir adamdı. Tehlike anında cüretli ve akıllı oluyor, Katya’ya gayet iyi davranıyor, alayla karışık bir şefkat gösteriyordu. Ama Katya bir gün Aleksey’in olacağı düşüncesine gözlerini kapıyor, sanki arabanın içindeki samanların arasına saklanmak istercesine büzülüyordu.</p>

  <p class="normal">Bir gün, yemek saati gelince, ırmağın o noktada bir göl gibi yayıldığı yöne saptılar. Uzaktan bir değirmenin kalıntılarıyla yere yatmış sazlar görünüyordu. Matriyona ateş yakmak için çalı çırpı aramaya gitmişti. Katya tencereyi ırmağın suyunda yıkıyordu. Bir süre sonra Aleksey, Katya’nın yanına geldi, otların üzerine bonesini ve gocuğunu attı, Katya’nın yanına, suyun kenarına diz çöktü, ırmağın suyu ile yüzünü yıkayıp ceketinin eteğiyle kurulandı...</p>

  <p class="normal">— Elleriniz üşüyecek Ekaterina Dimitrievna.</p>

  <p class="normal">Katya tencereyi otların üzerine koydu, doğruldu. (Diz çökmüştü daha önce); elleri buz kesmişti, hatta uyuşukluk hissediyordu. Ellerinin sularını silkti ve o da ceketinin yeniyle kurulandı.</p>

  <p class="normal">Aleksey, düşünceli, kötü niyetli, umarak bekleyen bir ifadeyle:</p>

  <p class="normal">— Bahse girerim ki eskiden ellerinizi öperlerdi, dedi.</p>

  <p class="normal">— Katya, Aleksey’e ne oluyor gibilerden berrak gözleriyle baktı. Katya, kendi kadın güzelliğini hiçbir zaman anlayamamıştı; saf haliyle güzel, hatta çok güzel olduğuna inanıyordu; tıpkı ağaç gövdelerinin arasından doğan güneşin şebnemleri parlattığı saatteki, kanatlarını çırpan bir kuş gibi hoşa gitmeyi seviyordu.</p>

  <p class="normal">Ama şu anda Aleksey’in mat bir parıltıyla gözlerini döndüren güzelliğinin farkında değildi.</p>

  <p class="normal">— Yağlayın ellerinizi, diyecektim. Arabamda bir şişe ayçiçeği yağı var. Aksi takdirde elleriniz çatlar.</p>

  <p class="normal">Kıvırcık sert bıyıklarının altındaki körpe dudaklarında alaylı bir gülümseme vardı. Katya rahat bir nefes aldı ve gene gerçekleşmesinden o derece korktuğu şeye, bu defa ne denli yaklaştığını anlayamadı. Sarsılan arabanın içinde uyuklamış olmasının etkisi miydi, step sessizliğinin etkisi miydi, pek bilemiyordu, ama Matriyona çalı çırpı aramaya gider gitmez Aleksey suyun kenarına çökmüş, dikkatle Katya’ya bakmaya başlamıştı da bunun farkına varamamıştı. Aleksey onu tıpkı sevgilisinin derede çamaşır yıkadığını duyar duymaz koşan bir delikanlı gibi takip etmişti. Komşu kızı Froska eteklerini beline dolamış, bembeyaz bacakları meydanda çamaşır yıkamaktadır; delikanlıysa dulavrat otları ısırganların arasından süzülüp kıza kadar sinsice sokulur, birden kızın iç gıcıklayıcı kokusunu derin derin içine çeker.</p>

  <p class="normal">Bu defa Aleksey hiç korkmamıştı, onu yıldırmak imkânsızdı, ama Katya’nın şahane gözlerinin sakin bakışları, Aleksey’e: Doğru değil ki bu yaptığın yakışmaz sana, demek istemişti.</p>

  <p class="normal">Aleksey bu derece karışık durumlarda duygularına hâkim olmasını biliyordu, ama elleri sanki bir saman yığınını kaldırmaya çalışmışçasına titriyordu. Otların arasından kulplu tencereyi aldı.</p>

  <p class="normal">— Peki, dedi, yemeği hazırlayalım.</p>

  <p class="normal">Arabalara doğru yürüdüler.</p>

  <p class="normal">— Ekarterina Dimitrievna, iki kere evlendiniz: Neden çocuklarınız olmadı?</p>

  <p class="normal">— O devirde çocuk istemiyordu, Aleksey İvanoviç ilk kocam çocuktan hoşlanmıyordu, ben de saftım...</p>

  <p class="normal">— Rahmetli Vadim Petroviç de istemiyor muydu?</p>

  <p class="normal">Katya kaşlarını çattı, başını çevirdi ve sustu.</p>

  <p class="normal">— Uzun zamandır bunu sormak istiyordum size. Bu konuda tecrübeli olmalısınız... Sizin kibarların arasında nasıl başlar bu aşk hikâyeleri? Kocalarınız, nişanlılarınız ellerinizi mi öperler? Yoksa çevrenizde pervane gibi dönerler? Nasıl oluyor kibarlar dünyasında bu iş?</p>

  <p class="normal">Arabalara yaklaşmışlardı. Aleksey arabanın üzerine koyduğu koşum takımlarını bütün gücüyle yere attı; bir hamutun yayını aldı ve üzerine araba kolunu takozlayarak ucuna kulplu tencereyi bağladı...</p>

  <p class="normal">— Siz sosyeteden, efendiler katından geliyorsunuz; bense, mujik ocağından geliyorum... Daracık bir patikada karşılaştık. Sizin için geri dönmek imkânsız: Hele şükür! Henüz bir şey yıkmadık, ama yakında yıkacağız. Yeni bir efendinin peşine takılmadıkça, gidebileceğiniz bir yer yok...</p>

  <p class="normal">— Aleksey İvanoviç, ne yaptım ki ben size böylesine hücum ediyorsunuz bana?</p>

  <p class="normal">— Hiçbir şey... Asıl ben sizi gücendirmek isterdim, ama düşüncelerimi anlatacak kelime bulamıyorum. Bir mujikim ben sadece... Bir budala... Ah; kibirli budalanın biriyim ben, Allah cezamı versin!.. Anlıyorum, sıvışmak için fırsat kolladığınızı gayet iyi anlıyorum... Yabancı bir diyara sıvışacaksınız... Her şey belli sizin için...</p>

  <p class="normal">— Utanmıyor musunuz siz Aleksey İvanoviç? Bana böyle hücum etmeniz için ne yaptım ki?.. Hayatımı borçluyum size, unutacak değilim bunu...</p>

  <p class="normal">— Unutacaksınız... Matriyona’nın insanlardan ne denli korktuğunu görüyor musunuz? Benim de insanlara güvenim yok. 1914 yılından beri kan içinde yüzüyorum. Bugün insan, yırtıcı bir hayvan oldu. Belki eskiden de öyleydi, ama biz bilmiyorduk. Herkes, komşusunu çelmeleyecek en uygun anı bekliyor... Sadece bunu düşünüyor... Ben de yırtıcı bir hayvanım. Mavi kanatlı küçük bir kuştan farkı olmayan siz bunu görmüyorsunuz ki... Neyse ben de, çocuklarımın tuğla evde oturmalarını, Fransızca konuşmalarını, sizden daha iyi: “Pardon”, “merci” demelerini istiyorum...</p>

  <p class="normal">Matriyona kuru dalları ve yongaları kucaklamış geliyordu. Çalıları araba koluna asılmış tencerenin altına attı; dikkatli gözlerle Aleksey ile Katya’ya baktı.</p>

  <p class="normal">Sonra tatlı bir sesle:</p>

  <p class="normal">— Onu üzmen doğru değil Aleksey, dedi. Hayvanları suladın mı?</p>

  <p class="normal">Aleksey geri döndü, hayvanlara doğru yürüdü. Matriyona yongaları tencerenin altına yerleştirdi.</p>

  <p class="normal">— Aleksey seviyor seni Katya, dedi. Evlenmesi için birçok kız gösterdim. Hiç birini istemiyor... Ne yapacaksınız bilmiyorum: Ne sizin için kolay, ne de onun için...</p>

  <p class="normal">Matriyona Katya’nın bir karşılık vermesini bekliyordu, ama Katya, karşılık vereceği yerde, gözlerini indirmiş, susuyordu. Torbadan yağ çıkardı, yere geniş bir örtü serip ekmeği kesti.</p>

  <p class="normal">— Neden bir şey söylemiyorsun?</p>

  <p class="normal">Ekmek dilimlerini kesen Katya başını daha da eğdi: Yanaklarından yaşlar süzülüyordu.</p>

  <p class="ortayaz">***</p>

  <p class="normal">Ekaterinoslav bölgesinin, Karadeniz ile Azak denizine tatlı bir meyille inen stepleri yeni bir ülkeydi. Eskiden buralara Vahşi Step denir ve uzun saçlı, bodur, semiz Selt’ler omuzlarına kadar otlara gömülerek, tüylü küçük atlarının üzerine dört nala giderlerdi. Yunan tüccarları, kuvvetli bir muhafız örgütü altında Olvia’dan yola çıkıp Tunaya havzasına gitmek için buradan geçerlerdi.</p>

  <p class="normal">Gotlar, kocaman arabalara binip, boynuzlu hayvanları güderek iki deniz arasından geçerlerdi. Çeşitli diller konuşan Hun çeteleri, çekirge sürüleri gibi Çin’in kuzey sınırlarından gelip ülkeyi ellerine geçirmişlerdi. Hunlar öylesine bir korku salmışlardı ki, bu korku yüzyıllarca devam etmiş, bu steplerde kimseler oturamamıştı. Dinyeper Rusyasını yenmek için Derbest’den gelen Hazarlar çizgili çadırlarını kuruyorlardı. Harzem ipeklileri giymiş Kumanlar muazzam deve ve at sürüleriyle oradan oraya gidiyorlar, Sviyatoslav duvarı denen steplerin sonuna kadar ulaşıyorlardı. Daha sonra, hafif atlara binmiş Tatar çeteleri, Moskova’ya baskınlar yapmak için yığınak yaptıkları bu stebe akın akın geliyorlardı.</p>

  <p class="normal">İnsan dalgaları buradan sadece mezarlar, düz yüzlü, küçücük elleri karınlarında kavuşmuş taş putlar bırakarak geçip gitmişlerdi. Ekaterinoslav steplerinde, Alman, Don ve Kuban kollarından gelen Kazak, Rus ve Ukraynalı çiftçiler yerleşmişlerdi. Bu köylerin ne geçmiş çağlara değgin âdetleri, ne eski türküleri, ne bol, zengin bahçeleri, ne de su havuzları vardı. Bu step çeşitli buğdaylarla, buğdayın yabancı memleketlerde para ettiğini gayet iyi bilen büyük toprak sahiplerinin memleketiydi. Bataklıklarla çevrili, çok kere de kuruyan, Çaycur ırmağının kenarında kurulan küçük, gösterişsiz Gulay-Pole şehri de yeni kurulan şehirlerdendi.</p>

  <p class="normal">Tren istasyonundan Gulay-Pole’ye gitmek için stepte yedi verst yol almak gerekiyordu. Roçin bir fayton kiraladı. Faytonla önce panayıra gitti. Vadim Petroviç, arabasındaki mallarının arasına, bacaklarını ayırarak oturmuş küstah bir köylü kadınından bir kızarmış piliç almak istiyordu. Alışverişte acemi olan kadın kızıp duruyordu. Bazen malını müşterinin yüzüne kadar uzatıyor, bazen elinden çekip alıyor, malının çalınmasından korkarak sağa sola bakınıyordu, bağıra bağıra küfrediyordu. Önce fahiş bir fiyat olan beş ruble isterken, hemen arkasından caymış, parayla satmayacağını söyleyerek, bir makara ipliğe vereceğini söylemişti.</p>

  <p class="normal">Roçin:</p>

  <p class="normal">— Al paramı, dedi, budala mısın nesin. İpliği satın alırsın. Baksana iki adım ötene iplik satan biri var...</p>

  <p class="normal">— Arabanın yanından ayrılmaya vaktim yok. Al paranı, uzaklaş mallarımın yanından...</p>

  <p class="normal">Bunun üzerine Roçin kalabalığı yararak, alnının üzerinde saçları perçem perçem yayılmış, tepeden tırnağa silâhlı bir askerin yanına sokuldu. Panayırın içinde dolaşan adam avucunun içinde iki makarayı hoplatıp duruyordu. Roçin’e bulanık gözlerle baktı ve kabarık dudaklarının arasından mırıldandı:</p>

  <p class="normal">— Olmaz, dedi. Rakı karşılığı veririm makaraları.</p>

  <p class="normal">Roçin piliç alamadı. Burada, ticaret ilkel devirlerin trampa usulüyle yapılıyor, mal ihtiyaç duyulan başka bir mal karşılığı veriliyordu. İki dikiş iğnesi için bir domuz yavrusu ile üzerine bir iki şey verilerek alınıyordu. Yamalı olmayan bir keten pantolon için satıcı, alıcının kanını emiyordu. Yüzlerce adam pazarlık ediyor, bağrışıyor, küfrediyor, araba kalabalığının arasında dört dönüyorlardı.</p>

  <p class="normal">Seyyar berberler takımlarını ya bir taburenin, ya da bir tekerleğin üzerine koymuşlardı. “Şipşak” fotoğrafçılar, bir sehpanın üzerine koydukları kutularının içinde fotoğrafı banyo edip beş dakika sonra müşterilerine uzatıyorlardı.</p>

  <p class="normal">Kör kemancılar çevrelerine dinleyici topluluğunu çekiyor, fırsatını bulunca da da ayran budalası gibi ağzını açıp bakınan budalaların cebinde ellerini sokmayı ihmal etmiyorlardı.</p>

  <p class="normal">Bütün bu kalabalık bir anda malını mülkünü toplayıp sağa sola kaçışmaya, saklanmaya hazırdılar bir silâh sesi duyar duymaz. Gulay-Pole’nin hiçbir panayırında böyle olaylar eksik olmuyordu.</p>

  <p class="normal">Vadim Petroviç, arabaların arasından geçerek, önünde aylak takımının toplandığı bir atlıkarıncanın yanına geldi. Boyunları mübalâğalı bir şekilde kıvrık, ön ayakları şaha kalkmış tahta atların üzerinde, süvari elbiseli, bahriyeli kaputlu, kısa ceketli, bıçaklar, tabancalar, el bombalarıyla tepeden tırnağa silâhlanmış, bıyıklı, ciddi tavırlı adamlar dönüp duruyordu. İçlerinden biri gür sesiyle:</p>

  <p class="normal">— Daha çabuk, daha çabuk! diye bağırıyordu.</p>

  <p class="normal">Serseri kılıklı iki kişi atlıkarıncayı döndürmek için zorlanıp duruyordu. İki akordeoncu, o zamanlar çok meşhur olan elma şarkısını çalıyordu. Sanki ikisi de Makno ordusunun bütün ruhunu, bütün atılımını, bütün yaygınlığını duyurmak istercesine, olanca güçleriyle akordeonlarının körüklerini açıp kapıyorlardı.</p>

  <p class="normal">Binmek için sıra bekleyenler:</p>

  <p class="normal">— Yeter artık, inin! diye bağırıyorlardı.</p>

  <p class="normal">Tahta atların üzerinde dönenlerse:</p>

  <p class="normal">— Daha çabuk! diye bağırıyorlardı.</p>

  <p class="normal">Daha şimdiden süvarinin biri beresini düşürmüş, bir başkası aşka gelmiş, kılıcını çekip hayali bir düşmanı öldürmek istercesine savurup duruyordu. Bunun üzerine bekleyenlerin sabırları tükenip atların üzerindeki süvarileri çekip indiriyorlardı. Bir kavgadır başlıyor, kulakları yırtan düdük sesleri duyuluyor, yumruklar güm güm iniyordu. Arkasından atlıkarınca tekrar dönmeye başlıyor ve yeni süvariler, ellerini kalçalarına dayayıp, ağızları kırmızıya boyanmış tahta atların üzerinde keyiflenince kuruluyorlardı.</p>

  <p class="normal">Adres soracak aklı başında bir adam göremeyen Vadim Petroviç uzaklaştı oradan. Bir tablacıdan beyaz peynirli bir börek aldı, böreği çiğneye çiğneye, geceyi geçirecek bir yer bulmak için bozuk kaldırımlı sokağa daldı.</p>

  <p class="normal">Cebinde çok az para kalmıştı. Böreğe ödediği paraya göre, cebinde kalanla bir haftayı bile zor çıkarırdı. Tüccar evleri oldukları belli iki katlı tuğla evlere, un depolarına, dükkânlara, boyaları dökülmüş tabelâlara dalgın dalgın bakıyordu. Bir yandan böreği çiğniyor, bir yandan da dalgın dalgın düşünüyordu: Vahşi özgürlüğe daldıktan sonra karşılaştığı ayrıntılar onu endişelendirmiyordu artık.</p>

  <p class="normal">Karşıdan ön tekeri yalpa yapan bir bisiklete binmiş bir adam geliyordu. Onun arkasından da kulaklarına kadar indirilmiş koyun postu boneleri, Çerkez üniformalarıyla iki atlı geliyordu. Ufak tefek ve zayıf olan bisikletlinin üzerinde bir kolejli ceketiyle gri bir pantolon vardı. Beyaz kenarlı mavi kasketinin altından çıkan saçları omuzlarına kadar dökülüyordu.</p>

  <p class="normal">Vadim Petroviç, bisikletlinin hizasına gelince, kaşları dökülmüş, alkolik yüzüne baktı. Adam da Roçin’e sert bir bakışla baktı; tekerlek yalpa yaptı birden, bisikletli selenin üzerinde zorlukla tutundu, pişmiş elmayı andıran sarı yüzü buruştu ve geçip gitti.</p>

  <p class="normal">Bir dakika sonra atlılardan biri dönüp dört nala Roçin’e doğru geldi, eğerinin üzerinden eğilip, fıldır fıldır dönen gözlerle baktı.</p>

  <p class="normal">Roçin.</p>

  <p class="normal">— Hayrola, ne var? diye sordu.</p>

  <p class="normal">— Kimsin? Nereden geliyorsun?</p>

  <p class="normal">Roçin döndü, adam soğan ve rakı kokuyordu.</p>

  <p class="normal">— Kim olacağım? Özgür adamın biriyim. Ekaterinoslav’dan geliyorum.</p>

  <p class="normal">Atlı tehdit eden bir ifadeyle:</p>

  <p class="normal">— Ekaterinoslav’dan mı? diye sordu. Peki ne yapmaya geldin buraya?</p>

  <p class="normal">— Karımı arıyorum.</p>

  <p class="normal">— Karını mı arıyorsun? Peki neden apoletlerini söktün öyleyse?</p>

  <p class="normal">Hiddetten tir tir titreyen Roçin elinden geldiğince sakin görünmeye çalışarak:</p>

  <p class="normal">— Apoletleri çıkarmak istedi canım, çıkardım. Sana mı soracaktım?</p>

  <p class="normal">— Pek cüretli konuşuyorsun.</p>

  <p class="normal">— Korkak değilim ben. Korkutamazsın, uğraşma boşuna.</p>

  <p class="normal">Atlı bir karşılık ararmışçasına Roçinin yüzüne dikkatle bakıyordu. Meydan okurcasına bir gülümseme dar, çarpık yüküne yayıldı, atını mahmuzlayıp bisikletiyle doğru dört nala uzaklaştı. Roçin heyecandan ayakları dolana dolana yoluna devam etti.</p>

  <p class="normal">Ama az sonra üç adam gelip yetiştiler. Kolejli kılığına girmiş bisikletli kulakları yırtan bir sesle:</p>

  <p class="normal">— Konuşmak istemiyor mu? diye bağırdı. Liovka konuşturur onu...</p>

  <p class="normal">Atlılar kahkahayı basıp, Roçin’in etrafını çevirdiler araya sıkıştırdılar. Bisikletli öne düşüp sarhoş bir adam gibi olanca gücüyle pedalları çevirmeye başladı. Atlılar, iki atın arasında yüreyen Roçin’i koşmaya zorlayarak:</p>

  <p class="normal">— Koş, koş! deyip duruyorlardı.</p>

  <p class="normal">İtiraz etmek, ya da kaçmayı denemek delilikti. Aynı sokakta tuğla bir evin önünde durdular. Pencereler badanalanmış, kapının üzerinde siyah bir bayrak dalgalanıyor, bayrağın altında bir levha görünüyordu:</p>

  <p class="normal">“Batko Makno’nun devrimci halk ordusu eğitim merkezi.”</p>

  <p class="normal">Roçin öylesine hırslanmıştı ki evin içine nasıl itildiğini bile fark edemedi. Dar ve karanlık bir koridordan geçilip, döşemesi tükürüklerle dolu, insanın nefesini kesecek şekilde leş gibi kokan pis bir odaya soktular. Hemen arkasından iri yapılı bir adam sallanarak odaya girdi. Yağdan parlayan yüzü gülümsüyordu. Yeni gelenin üzerinde, o devrin meşhur operet sanatkârları ile şarkıcıların giydikleri kısa bir palto vardı.</p>

  <p class="normal">Bacakları sallanan bir masanın üzerinde izmaritleri elinin tersiyle süpürerek:</p>

  <p class="normal">— Ne haber? diyerek oturdu.</p>

  <p class="normal">Roçin’i getiren adam:</p>

  <p class="normal">— Batko’nun sana emri: Bak bakalım bu adam casus mu değil mi?</p>

  <p class="normal">— Peki, sen çık bakalım, Keretnik yoldaş.</p>

  <p class="normal">Adam dışarı çıkınca Roçin’e:</p>

  <p class="normal">— Oturun dedi.</p>

  <p class="normal">Çok heyecanlı olan Roçin, gülümseyen adama:</p>

  <p class="normal">— Bana bakın, dedi. Karşı casusluk örgütünde bulunduğumu anlıyorum. Merak etmeyin, kim olduğumu, neden buraya geldiğimi anlatacağım size. Hiçbir şeyi saklamayacağım. Buraya gelişimin nedeni...</p>

  <p class="normal">Paltolu adam Roçin’in sözlerini dinlemeden:</p>

  <p class="normal">— Bana iyi bak, dedi, bana Liova Zadov derler. Bana yalan sökmez. Ben soracağım, sen cevap vereceksin...</p>

  <p class="normal">Güneyde Liovka, Zadov adı, en az Batko Makno kadar meşhurdu. Liovka öylesine berbat bir cellattı ki, söylendiğine göre Makno onu kaç kereler öldürtmek istemiş; ama her defasında da sadakati yüzünden hayatını bağışlamıştı. Roçin de Liovka’dan bahsedildiğini duymuştu. Masanın önünde ilk defa bütün vücudunun titrediğini hissetti.</p>

  <p class="normal">Liovka Zadov, kıvıcık ve gür saçlı bir adamdı. Roçin üzerinde yarattığı korku ve baskının tadını çıkarıyordu.</p>

  <p class="normal">— Haydi, konuşalım bakalım. Denikin ordusunun subayısın değil mi?</p>

  <p class="normal">— Evet. Sabık subaylarından...</p>

  <p class="normal">— Sabık mı, dedin? Vay, vay, vay... Nerden geliyorsun?</p>

  <p class="normal">— Ekaterinoslav’dan Gulay-Pole’ye. Size demiştim ya...</p>

  <p class="normal">— Ay, ay, ay... Peki Rostof’dan geldiğin halde, neden Liova’ya Ekaterinoslav’dan geldiğini söylüyorsun?..</p>

  <p class="normal">— Hayır, Ekaterinoslav’dan geliyorum.</p>

  <p class="normal">Roçin hemen tren biletini aradı. Bir an, vücudunun yeniden buz gibi olduğunu hissetti... Ya bileti attıysa? Bereket bilet, Katya’nın solgun, buruşuk resmiyle ceketinin cebindeydi. Bileti Liovka’ya uzattı. Liovka bileti uzun uzun çevirdi, ışığa tuttu. Söylenecek söz yoktu: Bilet sahte değildi. Liovka’nın hoşuna gitmediği belliydi biletin sahte olmayışı. Oysa o hükmünü vermişti çoktan. Bu bilet her şeyi altüst ediyordu.Yüzündeki gülümseme kaybolmuş, dudakları nefretle titriyordu.</p>

  <p class="normal">— Peki, Denikin karargâhının casuslukla ilgili bilgilerini taşıdığına göre neden Gulay-Pole’de indin?</p>

  <p class="normal">— Casus değilim ben. Orduyu terk edeli iki ay oldu. Hiçbir sorumluluğum yok. Subaylık belgemi yırttım. Buraya da özgür bir vatandaş olarak geldim.</p>

  <p class="normal">Liovka siyah gözlerini Roçin’den ayırmıyordu. Roçin, akıl ve insanlıktan nasibi olmayan bu bakışların altında, heyecanına hakim olup, düşüne düşüne cevap vermek için büyük gayret sarfediyordu. Basit ve anlaşılır bir dille ordudan kaçış nedenlerini anlatmaya çalıştı.</p>

  <p class="normal">Liovka kalın sesiyle Roçin’in sözünü keserek:</p>

  <p class="normal">— Rezil herif, dedi, yalan söylemeye devam dersen Sadom’un Gomore’ye yapmadığını yaparım sana...</p>

  <p class="normal">Ani ve hırsızlama bir hareketle Roçin’in elinden Katya’nın fotoğrafını kaptı. Güzel kadından anlayan bir adam gülümsemesiyle Katya’nın resmine baktı, sonra tırnağıyla fotoğrafa vurarak:</p>

  <p class="normal">— Kim bu kancık köpek, dedi.</p>

  <p class="normal">— Karım... Buraya onun için geldim... Verin resmi...</p>

  <p class="normal">Liovka iri, yağlı eliyle fotoğrafı örterek:</p>

  <p class="normal">— Bu resmi kanlı cesedinin üzerine koyacağız, dedi. Haydi bakalım, başla anlatmaya elde ettiğin bilgileri...</p>

  <p class="normal">Roçin:</p>

  <p class="normal">— Sana bir kelime daha söylemeyeceğim! diye bağırdı.</p>

  <p class="normal">— Söyleyeceksin! Benim önümde kimse susamaz.</p>

  <p class="normal">Liovka hafifce doğruldu ve tıpkı kedinin tırnık atması gibi Vadim Petroviç’in yüzüne vurdu. İyi hesaplanmadan atılan tokat Vadim Petroviç’in kulak tozuna isabet etmişti. Bayılıp yere yıkıldı.</p>

  <p class="ortayaz">***</p>

  <p class="normal">Sovyet Cumhuriyeti düşmanlarına öyle geliyordu ki Rusya, darbelerinin altında en kısa zamanda yok olmaya mahkûmdu. Bu yüzden Sovyet Cumhuriyeti kendiliğinden taarruza geçmek için halkın maddi, manevi bütün güçlerini, ilim ve zekasını, bütün kaynaklarını seferber ediyordu.</p>

  <p class="normal">Bolşeviklerin askeri planına göre, her şeyi savunma ihtiyaçlarına vererek, köklü sosyal reformları, bir saat bile olsa geciktirmemek istiyordu. Tam olarak gerçekleşmesi şimdilik imkânsız olan, ancak gelecekte uygulanması gereken prensipleri hayata mertçe uyguluyordu. Bundan ayrı olarak üç milyonluk güçlü bir Kızıl Ordu kurmayı öngörüyor, kuzeyde emin bir savunma sağladıktan sonra Güney Urallarla Sibirya’ya taarruz etmeyi sonunda da bütün gücünü toplayıp Don bölgesindeki Krasnof Kazaklarına ve Kuzey Kafkasya’daki Denikin’e taarruzu kuruyordu.</p>

  <p class="normal">Her yönden beyaz ordular tarafından çevrilen Rus Sovyetler Cumhuriyeti, on beş bin kilometreden uzun bir cephe üzerinde savaşmak zorunda kalmıştı; bir süreden beri de başkaldırmış, karışık Ukrayna cephesi de ötekilerine eklenmişti.</p>

  <p class="normal">İç savaş, verimli Ukrayna’da adamakıllı kızışmıştı. O devirde Ukrayna halkı, Alman işgali, Atamanın iktidarı, büyük toprak sahiplerinin öç güdücü davranışları sonucu son derece değişmişti. Dönetz havzasının madencileriyle işçileri, toprak ve kazançtan yana fakir olan köylüler Sovyet iktidarına yöneliyorlardı. Zengin köylü ile burjuvazi, devrim komitelerinden, fakirler komitelerinden, uygulama komitelerinden, komiserlerden, buğday savaş salmasından korktukları için Özerk Direktuvar idaresi ile bu idarenin başkanı olan Batko Petliyura’ya yöneliyorlardı. Petliyura ayrıca, “Lanet Moskovalıları kovalım!” sloganını Sovyet devrim anlayışına uygulamak isteyen aydınlar tarafından da destekleniyordu. Arkaları sarkık bol poturların eski romantizm, uzun saçlar, Kazak giysileri ile eğri kılıçlar, üç yüz yıldan beri bağımsızlığı için mücadele eden Ukrayna halkı tarafından yapılan kanlı fedakârlıklar üzerine kurulan acıklı tarihi gerçeği gizliyordu.</p>

  <p class="normal">Ataman alaşağı edildiği zaman, Petliyura, Direktuvari ile Kiyef’e yerleşip bağımsız cumhuriyeti ilan etti ve proletarya devrimine karşı umutsuz bir mücadeleye girişti. Atamana katılmış birliklerden kurulu birkaç tümeni ile Özgür Ukrayna ile birleşmeleri hayallerinin gerçekleşmek üzere olduğunu zanneden disiplinli, sağlam Galiçyalılar vardı. Aralarında çapulculukla geçinen haydut bozuntuları da vardı, ama Petliyura yeterince zeki bir adam değildi, ya da değişmiş olan ve için için kaynayan zengin Ukrayna köylülerine muhteşem “evrensellikler”den daha dayanıklı bir şeyler sunacak kadar kurnaz değildi. Üstelik Petliyura’nın elinin altında yedek birlikleri de yoktu.</p>

  <p class="normal">Aralık ayında, Poltava bölgesinde Suca kasabasında, Ukrayna gizli Sovyet hükümeti kuruldu. Çaritsin Askeri Konsey Başkanı, Suca’ya, yeni kurulan hükümete katılsın diye Onuncu Ordu Komutanı Voroşilof’u göndermişti. Suca’da devrim askeri komitesi kuruldu:</p>

  <p class="normal">İşte bu sırada, daha olaylardan önce Kursuk önlerinde, genellikle mahkemeden ve ölüm cesazından kaçabilmiş Ukraynalı köylülerden kurulu iki tümeni ile muntazam Ukrayna Kızıl Ordusu batıda Kiyef yönüne, güneyde Harkof ile Ekaterinoslav yönüne taarruza geçti. Belirli bir şekilde yetersiz güçlerden kurulu bu iki tümenin birlikleri çete müfrezelerinin desteğine güveniyordu. Bu müfrezelerin içinde en güçlüsü Makno’nun ordusu görünüyordu.</p>

  <p class="normal">Makno kendisini eğlenceye vermişti. Berdianski baskını sırasında ele geçirdiği bir kolejli ünifoması giymiş olarak bisikletine binip şehrin içinde dolaşıyor, ya emir subayı Karetnik’i yanına alarak bir akordeon eşliğinde ana caddede şarkılar söylüyor, ya da çatacak birini bulmak için hiddetten sararmış bir yüzle panayıra gidiyordu; ama herkes ondan saklanıp sakınıyordu, çünkü ne denli kolaylıkla tabancasını pantolonun cebinden çıkardığını biliyorlardı. Atlıkarıncanın yanında görününce, ne Allahtan ne de şeytandan korkan Makno’nun izbandut gibi adamları tahta atlarından yuvarlanırcasına inip tabanları yağladıkları gibi tüyüyorlardı. Sadece emir subayı Karetnik’i yanına alıp başı dönünceye kadar atlıkarıncaya binme gücü Batko’nundu.</p>

  <p class="normal">Gulay-Pole’de son zamanlarda dolaşan söylentilerde, Batko’nun çok içtiği ve orduyu mahvedeceği ısrarla belirtiliyordu. Sadece birkaç kişi Makno’nun oynayacağı oyunun zamanını beklediğini biliyordu. Kurnaz, içten pazarlıklı bir adam olan Makno yırtıcı bir hayvan kadar dayanıklıydı.</p>

  <p class="normal">Makno zaman kazanmak istiyordu. O günlerde büyük bir karar vermesi gerekiyordu. Ekaterinoslav bölgesinde artık ne Almanlar, ne de o güne kadar savaştığı atamanın adamları vardı. Büyük toprak sahipleri sağa sola kaçışmıştı. Küçük şehirler talan edilmişti. Yeni düşmanlar, şehri üç yönden bastırarak ilerliyordu: Kuban ve Kırım bölgesinden gelen gönüllüler; kuzeyden Bolşevikler, Dinyeper bölgesinden Ekaterinoslav’ı işgal eden Petliyura’nın birlikleri.</p>

  <p class="normal">Bu üçünden en tehlikelisi hangisiydi? Taşankalara bindirilmiş makineli tüfekleri hangi yöne çevirmeliydi? Gecikmeden bu sorulara cevap verilmesi gerekiyordu. Ordunun safları seyrekleşiyor, bir kararsızlık, bir dalgalanma beliriyordu. Eski çiftçi mujikleri olan muharipler:</p>

  <p class="normal">— İşte Bolşevikler Ukrayna’ya geldiler bile, diyorlardı. Vakit geçiyor. Artık evlerimize dönebiliriz. Bugüne kadar bıkkınlık getirmeyenler, alınlarının ortasına bir kızıl yıldız yapıştırabilirler.</p>

  <p class="normal">Ordunun çekirdeği, “Kropotnikin kara sotniası”, çalışma alışkanlığını tüm yitirmiş, at üzerinde özgür yaşamaya alışmış cakacı askerler:</p>

  <p class="normal">— Şayet Batko bizi Bolşeviklere teslim etmeyi aklına koyduysa, diye bağırıyorlardı, saf durmuş ordunun önünde kılıçtan geçiririz onu, lamı cimi yok... Petliyura Ekaterinoslav’ı aldı bile. Ya biz, hâlâ bekliyoruz... Ağzımıza koyacak bir lokmamız kalmadığı gibi, ne üstümüzde var, ne başımızda. Yakındır, stebe çıkıp kurtlarla birlikte ulumamız... Hey arkadaşlar, Ekaterinoslav’a yürüyelim!</p>

  <p class="normal">Ukrayna Kızıl Ordu Komutanının delegesi Bahriyeli Çugay, üç gündür Gulay-Pole’de bulunuyor ve konuşabilmek için Makno’nun sarhoşluktan ayılmasını bekliyordu. Aynı zamanda, “Nabat”<sup class="calibre3"><a href="../Text/1_split_029.html#footnote-100-6" id="footnote-100-6-backlink">[*]</a></sup> adındaki anarşist konfederasyonu sekreterlik üyesi olan meşhur bir filozof da Harkof’dan gelmişti. O da Batko ile konuşmak istiyordu. Makno’nun siyasi ve askeri konsey üyeleri olan azılı anarşistler, en yakın öğüt vericileri oldukları için, Batko’nun bir an bile yanından ayrılmıyor ve kimseyi dinlememesini, kişisel özgürlüğün yüceliği ile yetinmesini öğütlüyorlardı.</p>

  <p class="normal">Makno şu andan itibaren kesin bir karar alıp bu kararı orduya beğendirmedikçe yerinden de, zaferinden de uzak kalacağını anlıyordu. Önünde iki yol vardı: Ya Bolşeviklere boyun eğmek, başkomutanın vereceği emirleri yerine getirmek ve günün birinde keyfi davranışları nedeniyle kurşuna dizilmesini beklemek; ya da delege Çugay’ı kılıçtan geçirip bütün iktidara karşı Ukrayna’da köylü ayaklanmasını sağlamak. Ama zaman iyi seçilmiş miydi? Ya aldanıyorsa?..</p>

  <p class="normal">Bir dakika bile bu düşünceler Makno’nun kafasından çıkmıyor, canını bezdiriyordu. Bu düşünceleri öylesine gizliydi ki sadık birer köpekten farksız olan Liovka ile Karetnik’e bile bu düşüncelerini açmaya korkuyordu.</p>

  <p class="normal">Ordu bekliyordu. Delege Çugay ile dünya çapında şöhrete ermiş olan Harkof’lu yaşlı anarşist bekliyordu. Makno ise şuurunu kaybetmeden içiyordu. Bile isteye gürültü çıkarıyordu. Gözü tetikte, kulağı kirişteydi. Her şeyi biliyor, her şeyi görüyordu. Öfke kabarıyordu içinde.</p>

  <p class="normal">Makno, Ekaterinoslav’dan geldiğini söyleyen subay paltolu yabancıyı yakalayıp Liovka’nın yanına götürmelerini emrettikten sonra eğitim bölümüne o da gitmişti. Bisikletini elinden bırakmadan sorguların yapıldığı odaya girdi.</p>

  <p class="normal">Roçin’e kötü bir şekilde vurmuş olan Liovka Zadof masasına oturmuş, yumruk yumruk üstüne koyup çenesini de üzerine dayamıştı. Makno yerde yatan adama baktı, bisikletini duvara dayadı.</p>

  <p class="normal">— Ne yaptın ona?</p>

  <p class="normal">Liovka:</p>

  <p class="normal">— Ne yapacağım, dedi, okşadım.</p>

  <p class="normal">— Budala... Öldürdün mü yoksa?</p>

  <p class="normal">— Nerden bileyim? Cerrah değilim ki.</p>

  <p class="normal">— Sorguya çektin mi?</p>

  <p class="normal">Liovka omuzlarını kaldırdı.</p>

  <p class="normal">— Ekaterinoslav’dan mı geliyormuş? Ne dedi? Denikin’in casusu muymuş?</p>

  <p class="normal">Makno’nun bakışları sabit, dayanılır gibi değildi. Liovka’nın gözleri yuvalarında fıldır fıldır döndü.</p>

  <p class="normal">— Üzerinde belgeler olmalıydı. Nerede? Liovka, ölümle oynuyorsun sen..</p>

  <p class="normal">— Sorguya çekmeye vakit bile bulamadım, daha yeni başlamıştım. Nestor İvanoviç. Bu rezilin bu denli dayanıksız olduğunu aklımın ucundan geçirmezdim şerefsizim...</p>

  <p class="normal">O sırada Roçin inledi, dizlerini büktü. Bunu gören Liovka neşeli bir sesle:</p>

  <p class="normal">— Neyse, kımıldıyor, dedi.</p>

  <p class="normal">Makno yeniden bisikletini aldı, masanın, üzerindeki Katya’nın resmini gördü. Aldı dikkatle baktı.</p>

  <p class="normal">— Onun üzerinde mi buldun bu fotoğrafı? Kimmiş? Karısı mı?</p>

  <p class="normal">Büyük hayat tecrübesi olan, kuşkulu, inatçı, ketum bütün insanlar gibi Makno’nun da üstün bir hafızası vardı. Derhal Katya ile ilk karşılaşmasını, tırnaklarını yapmaya zorladığı günü, savunmasını üzerine alan Aleksey Krasilnikof’un müdahalesini ve bu güzel kadın hakkında topladığı bütün bilgileri hatırladı. Fotoğrafı cebine soktu, bisikletini aldı, fakat durakladı: Roçin’in yüzü gittikçe canlanıyordu; ağzı açılıp kapanıyordu.</p>

  <p class="normal">— Sonra bana getir onu, sorgusunu ben yapacağım. Bu düğün bayram günlerinde Makno’nun kafasına bir düşünce saplanmıştı. Orduyu Ekaterinoslav üzerine sevketmek şehri taarruzla ele geçirmek, şehir Dumasına anarşist bayrağını çekmek. Bu harekât zaferle sonuçlandığı takdirde orduya cesaret ve dayanışma verecekti. Ekaterinoslav zengin bir şehirdi. Bu şehirde yeteri kadar kumaşla, bir ili tüm gereçlendirecek her şey vardı. Kasabalarda ve köylerde vagonlarla arabaların üzerinden halka kumaşlarla, kürekler dolusu şekerleri atabilirlerdi. Genç kızlara da pabuç, çorap, süslü şerit ve kurdeleler atabilirlerdi.</p>

  <p class="normal">— Alın size, diye bağırırlardı, küçük çiftçi mujikler, Batko Makno’nun hediyeleri bunlar! İşte, ne toprak ağaları, ne burjuvalar, ne Sovyetleri, ne de Çekaları olan özgür anarşist rejim.</p>

  <p class="normal">Ondan sonra yapacakları hakkında henüz bir karar vermemişti. Şimdi, Katya’nın fotoğrafına bir göz attıktan sonra, birden sorunun çözümünü bulmuştu: Bu kadın, yaylı kutudan fırlayıveren şeytan oyuncak gibi birden çıkıvermişti önüne. Sevincini hiç belli etmemişti: İçinde bir şeyler altüst oluyor, etekleri zil çalıyordu... Makno bisikletine atlayıp sokağa çıktı, önünde yaprakları dökülmüş kavak ağaçlarının bulunduğu büyük pencereli uzun binaya doğru hareket etti. Eski bir okul olan bu binada Makno, emir subayları ve karargâhı kalıyordu.</p>

  <p class="normal">Bir saat sonra Roçin’i getirdiler. Liovka önden yürüyor, kürk bonesi, uzun papaz yakasına girmiş, göğsünde çaprazlama siyah kurdele bulunan Makno’nun adamlarından biri, tabancasının namlusuyla Roçin’i sırtından itiyordu.</p>

  <p class="normal">Makno, yayları meydana çıkmış, ortası patlamış basmadan küçük bir divanın üzerine oturmuştu.</p>

  <p class="normal">İnsanın kulaklarını yırtan bir sesle:</p>

  <p class="normal">— Ne bu hal? diye bağırdı. Çarın jandarmalarına mı özendiniz?</p>

  <p class="normal">Alkolden sararmış yüzünü eli tabancalı adama doğru kaldırarak:</p>

  <p class="normal">— İndir silâhını! diye gürledi. Çık dışarı!</p>

  <p class="normal">Adam, iri çizmeleriyle döşemeyi gümbürdeterek kapıya doğruldu ve gözden kayboldu. Ayağa kalkan Makno ufak yumruğunu sıkıp Liovka’nın yüzüne, dudaklarına burnuna vurdu.</p>

  <p class="normal">— Cellat! diye yırtınıyordu. Cellat herif! Sarhoş herif! Tifüslü herif! Lekeledin davamızı! Beni bile lekeledin!</p>

  <p class="normal">Batko’yu gayet iyi tanıyan Liovka Zadof, Makno’nun hiddetinin artmasını beklemedi, başını şişman omuzlarının içine çekip, yumruklardan sakınmak için elleriyle yüzünü örttü, geri geri çekilerek odadan çıktı ve kapıyı kapadı.</p>

  <p class="normal">Makno başındaki kolejli kasketini çıkardı. Alnı nemliydi. Tekrar divana oturdu. Genç, yobaz bir papaza benzemek için bir tesbihi eksikti.</p>

  <p class="normal">Uzun görünen eliyle Roçin’e bir yer göstererek:</p>

  <p class="normal">— Oturun, rica ederim, dedi. Sizi kurşuna dizdirmek gerekse de, insana olan saygıyı sarsmak doğru değildir. Bir sigara alın, için. Casus musunuz?</p>

  <p class="normal">Roçin boğuk bir sesle:</p>

  <p class="normal">— Hayır, diye karşılık verdi.</p>

  <p class="normal">Gülümseyerek sigarayı aldı.</p>

  <p class="normal">— Gönüllü subay mısınız?</p>

  <p class="normal">— Firar ettim. İlişiğim kalmadı artık. Ama bana inanmadığınıza göre konuşmak neye yarar?</p>

  <p class="normal">Makno taklit edilmesi imkânsız bir şekilde bağırdı:</p>

  <p class="normal">— Bana yalan söylenmez.</p>

  <p class="normal">Bu ses Roçin’e kartal çığlığını hatırlatıyordu. Makno:</p>

  <p class="normal">— Bana yalan söylenmez, diye tekrarladı.</p>

  <p class="normal">Kirpikleri kırpışmayan, kupkuru gözleri, öylesine üstün bir iradeyi ifade ediyordu ki bu gözlere dik dik bakmak imkânsızdı. Bu bakışlara tahammül etmeyi deneyenlerin gözlerinden yaşlar akardı. Ama Roçin tahammül etti bu bakışlara. Az önce başından geçenlerden sonra, başı çatlayacak derecede ağrıyordu. Acısına hâkim olmaya çalışarak, son mücalede için bütün gücünü topladı.</p>

  <p class="normal">— Gönüllüler ordusu hakkında bilgi edinmeye ihtiyacınız varsa istediğinizi sorun. Ama bu bilgiler bayatlamıştır. İki ay önce izinli ayrıldım. Bu ilkbahar yanlış bir adım attım: Bu da benim hayatıma malolacak... Beni kurşuna dizdirmeye niyetlenmişsiniz... Zaten şu anda böyle bir niyetiniz olmasa da, daha sonra olacak: İşlediğim hatanın cezasını çektirecek olan mermiden sakınmak elimde değil...</p>

  <p class="normal">Makno’nun gözlerinden bir alay kıvılcımı parıldayıp söndü... Vadim Petroviç: “Bana inanmıyor...” diye düşündü. Sigarasının dumanını derin derin ciğerlerine çekti, sigarayı masanın kenarına koydu, ellerini kemerinin içine soktu: “Bekle biraz...”</p>

  <p class="normal">— Önce subayların arasına nasıl karıştım? Bir bayırdan aşağı yuvarlanan elma gibi aralarına yuvarlandım... İşte böyle... Rusya’nın aydınlarıydık biz, yani toprağın tuzu; Mihailovski’yi, Kant’ı, Kropotkin’i, hatta Bebel’i ve bunlardan ayrı olarak da bizi teselli eden diğer kitapları okuyorduk. Şu anda yaptığım gibi konuşmak için Aleksey Borovoy<sup class="calibre3"><a href="../Text/1_split_030.html#footnote-100-7" id="footnote-100-7-backlink">[*]</a></sup> ile uzun geceler geçirdiğimi hatılıyorum...</p>

  <p class="normal">Roçin Borovoy’un adını söyleyince Makno’nun gözleri daha bir saflaşmış gibi birden buğulandı –Roçin bekliyordu bunu zaten– ama bu hal çok az sürdü.</p>

  <p class="normal">— Hayranlık derecesine varan umutlar içindeydik. Şubat devrimi gelip çattı. Bütün umutlarımız şu acı duruma ulaştı: Şahane bir bayram yerine, bulvarlar ay çiçeği çekirdekleri, hırpani kılıklı bahriyeliler, başı boş, sarhoş askerlerle doldu. Yurdumuz artık bir çeşit hamura, çavdar bulamacına dönmüştü...</p>

  <p class="normal">Makno divanın üzerinde kımıldadı; sonra birden kendisi de farkında olmadan tıpkı bir mayıs günü ormanda, zayıf dizlerini kollariyle kavrayarak oturduğu gibi oturdu. Bakışları, bir köpeğinki gibi daha dikkatliydi.</p>

  <p class="normal">— Aydınlar ıskartaya çıkarıldılar. Ve ekim ayından itibaren de, küçük kedilere yapıldığı gibi ensemizden tuttukları gibi çöp tenekesine attılar... İşte aşağı yukarı durum budur. Gönüllüler ordusu Rusya’nın çöp kutusudur. Bu ordunun yaratıcılık yönü yoktur, hiçbir yeniden kurucu elemanı olmadığı gibi olmayacak da.. Ama birçok şeyi, hatta en ciddi şeyleri de kırıp parçalayabilir... Çok geç anladım bunu. Yazık... Ama bugün de olsa anladığım için mutluyum... işte böyle, Nestor İvanoviç...</p>

  <p class="normal">Roçin çok tabii bir şekilde adı ve soyadıyla hitabetmişti.</p>

  <p class="normal">— Böylesine yaşamaya devam edemezdim, zaten böyle bir arzum da yoktu... Ama vicdanımdan da, bütün felsefe sistemlerinden de aziz bir kişi var benim için... İşte beni hayata bağlayan da o...</p>

  <p class="normal">Makno birden Katya’nın fotoğrafını göstererek:</p>

  <p class="normal">— Bu mu? diye sordu.</p>

  <p class="normal">— Evet, o.</p>

  <p class="normal">— Alın, benim işime yaramaz...</p>

  <p class="normal">Roçin, Katya’nın fotoğrafını ceketinin cebine soktu. Sigarasını tekrar aldı, bir nefes çekti. Elleri titremiyordu. Hikâyesini hiç eksiksiz anlatmıştı baştan sona.</p>

  <p class="normal">— Subay hüviyetimi yırtıp attım ve karımın izinden buraya geldim. Ama hayatımı yeniden ele geçirdikten sonra yeniden felsefe yapmaya, ideolojiler üzerinde düşünmeye başladım: Aydın kişileriz bizler... Benim için tamamen soyut anlamda, evet evet soyut anlamda kabul edilebilecek biricik şey mutlak özgürlük, yabanıl özgürlüktür: Hayalin de hudutlarını aşan bir hedef uğruna pekâlâ ölünebilir...</p>

  <p class="normal">Makno tatlı tatlı:</p>

  <p class="normal">— Neyse, ama siz de bana casusluk bilgilerinizi veriniz, dedi. Nereye sakladınız onları?</p>

  <p class="normal">Roçin’in sözü kesilmişti, eliyle bezginlik ifade eden bir hareket yaptı. Makno divan üzerinde uzun süre hareketsiz durdu. Sonra birden ayağa sıçradı ve odanın köşesine yığılmış tüfek, eyer, koşum takımları, kâğıtlara sarılı paketler yığınını karıştırmaya başladı... Birkaç kutu konserve, iki şişe içki buldu, hepsini masanın üzerine koydu ve konserve açacağı ile bir sardalya kutusunu açmaya başladı:</p>

  <p class="normal">— Sizi karargâhıma alıyorum, dedi. Karınız altıncı bölükte, Prokladnoye köyünde Krasilnikof’un yanında... Biraz sonra bir Bolşevik delegesi gelecek. Gönüllülerle ilişki kurduğumu düşünsün isterse, kızmayacağım. Bu havayı yaratmak için bana yardım edeceksiniz. Anlaşıldı mı? İskambil oynamasını bilir misiniz?</p>

  <p class="normal">Bu defa Vadim Petroviç dona kalmıştı: Nasıl oldu da durumun böylesine değiştiğini ve bu değişikliğin ne anlama geldiğini çözmeye çalışmadan gözlerini kırpıştırıyordu sadece.</p>

  <p class="normal">Makno konserve açacağını kırmıştı. Cebinden çok yüzlü sedef çakısını çıkardı ve ananas, Fransız ciğer ezmesi, kesmin kokusu odaya yayılan istakoz konservelerini açmaya çalıştı.</p>

  <p class="normal">Makno, Roçin’in şaşkınlığını cevaplandırmak istercesine:</p>

  <p class="normal">— Sizi kurşuna dizdirmek için her an fırsat bulabilirim, dedi. Ama sizden yararlanmak istiyorum. Kurmay subay mısınız, yoksa sınıf subayı mı?</p>

  <p class="normal">— Dünya savaşında general Evert’in karargâhında görevliydim...</p>

  <p class="normal">— Şimdi de Batko Makno’nun karargâhında görevlisiniz... Beni Çarın zindanlarında saçlarımdan astılar, ayaklarımdan astılar, başım aşağıda, karo taşların üzerine bırakıverdiler... İşte halk liderleri böylesine yetişir. Anlaşıldı mı?</p>

  <p class="normal">O sırada telefon çaldı. Yerde, eşya yığınının arasında sarı bir kutu vardı. Makno diz çöktü, cıyak cıyak sesiyle telefonda bağırıyordu.</p>

  <p class="normal">— Gelsin, bekliyorum!.. Bekliyorum, gelsin!</p>

  <p class="ortayaz">***</p>

  <p class="normal">Ağır hareketli, güçlü kuvvetli, eski fakat temiz bahriyeli ceketli, beresini arkaya atmış olan delege Çugay, arkadaşları görmesinler diye iskambil kâğıtlarını yelpaze gibi tutuyordu. Pırıl pırıl gözlerle Makno’nun bütün hareketlerini gözlüyordu. Çıkık elmacık kemikli, küçük siyah bıyıklı geniş yüzünün hatları hiçbir şey ifade etmiyor, kımıldamıyordu. Sadece üzerine oturduğu iskemle ağırlığının altında gıcırdıyordu. Bu yapıda bir insanla ancak bir şey yapılabilirdi: Kısa geniş çizmeli ayaklarını katlamak, iri ağızlı yedi bronz ejderhanın altına yerleştirmek, bir put gibi tapmak.</p>

  <p class="normal">Savaş sırasında, gülüp eğlenerek, can sıkıntısı ve yaraları unutmak için cephede icat edilmiş bir oyun olan “Teke” oynuyorlardı. Davetliler odaya girince oturduğu masadan kalkmadan, hatta elini uzatmadan, parasına “Demiryolu” oynamalarını teklif etmişti Makno. Zaten misafirlerini çağırtmasının ilk nedeni buydu. Çabuk çabuk (hareketlerini izlemenin imkânı yoktu) kâğıtları kardı, dağıttı, masanın üzerine, istakoz kutusunu örten bin karbovantzi attı. Ama Çugay iki iskambil kâğıdını alıp konserve kutusunun altına soktu.</p>

  <p class="normal">Makno:</p>

  <p class="normal">— Korktun mu? diye sordu.</p>

  <p class="normal">Çugay:</p>

  <p class="normal">— Benimle parasına oynamamalısın, dedi. “Teke” oynayalım daha iyi.</p>

  <p class="normal">Kâğıtları masanın altında tutan Makno arkasını sandalyeye dayamıştı. Sırtı kapıya dönüktü. Kapı ile arasında bir boşluk vardı (Çugay fark etmişti bunu hemen). Makno’nun sağına Roçin oturmuştu; salonda, “Alârm Çanı” konfederasyonu üyesi Leon Çorni oturmuştu. Kirpi gibi saçları, yaşını belli etmeyen bir hali vardı. Tahta göğüslü bir adamdı. Bu haliyle onu sadece “fikrin” yaşattığı söylenebilirdi. Yıpranmış ceketinin üzerine ak saçlarıyla kepekler serpilmişti. Dalgındı. Kâğıtlarını herkesin görebileceği şekilde açık tutuyordu.</p>

  <p class="normal">Buraya gelirken, Makno ile ordusunu zorbalıkla ele geçirmeyi düşünen Çugay ile amansız bir mücadeleye girecek şekilde hazırlanmıştı. Bu durumun büyük sonuçlar doğuracağı belliydi.</p>

  <p class="normal">Leon Çorni bir teneke kutuya konmuş dinamit gibi kuruluydu. Biraz afallamıştı, çünkü Bolşeviklere karşı amansız bir savaş açacağı yerde, “Teke” oynamak zorunda kalıyor, kendisine gerekli olan kâğıtları oynayacağı yerde masanın altına düşürüyordu. Üst üste dört defa Teke oldu.</p>

  <p class="normal">Sadece dudakları gülen Makno:</p>

  <p class="normal">— “Me, me, pis kokulu teke!” diye bağırıyordu.</p>

  <p class="normal">Makno her partiden sonra, maymununkini hatırlatan bir hareketle kolunu alkol şişesine uzatıyor, kadehlerle fincanları dolduruyordu. Herkese eşit miktarda alkol dağıtmaya dikkat ediyordu.</p>

  <p class="normal">Masa çevresinde yapılan konuşma boş mu boş, kof mu koftu. Görenler de, kötü havalarda yağmurun pencere camlarını dövdüğünü, evin önündeki çıplak kavakların arasında ıslık çalan rüzgârın uluduğu gecelerde arkadaşlar arasında yapılan bir toplantı zannederlerdi.</p>

  <p class="normal">Makno bekleme dönemindeydi. Çugay da, bilhassa ev sahibinin ak saçlı, sessiz, kültürlü bir kişi olduğu anlaşılan dördüncü kişinin Denikin’in bir subayı olduğunu ima eden tavırlarından sonra her türlü ihtimale göre hazır bekliyordu. Görünüşe göre ilk patlayacak olan kişinin Leon Çorni olduğu belliydi; daha şimdiden cebinden kirli bir mendil çıkarmış, çırpınmayı andıran hareketlerle mendili tortop etmiş, her kadehten sonra burnunu ve gözlerini siliyordu. Ne olursa olsundu.</p>

  <p class="normal">Açık kartlarını Çugay’a doğru sallayarak:</p>

  <p class="normal">— Daha Paris’teyken Bolşeviklerle tartışmaya tutuşmuştuk, dedi. Tartışma henüz sona ermedi, bugüne kadar kimse çıkıp da Lenin’in haklı olduğunu doğrulayamadı. Burjuva feodal devleti yerine köylü ve işçi Devleti kurmak!.. İyi güzel ama, devlet gene devlettir! Bir iktidarın yerine başka bir iktidarı geçirmek, bey kaftanını çıkarıp aba kaftan giymek demektir. Yani bunu yaptıktan sonra sınıfsız bir toplum mu kuracağınızı sanıyorsunuz? Haydi canım sen de!</p>

  <p class="normal">Mendilini kupkuru dudaklarına bastırarak hafiften güldü. Çugay aldırış bile etmedi, gözünü konserve kutusuna dikti, kendine doğru çekti, çatalını batırdı, iri bir istakoz parçası çıkardı.</p>

  <p class="normal">— Peki teklifiniz nedir? diye sordu. Öğrenmek isterdim doğrusu. Anarşi mi, düzenin anası mı?</p>

  <p class="normal">Alkolden boğuklaşan sesiyle Leon Çorni:</p>

  <p class="normal">— Her şeyi kırıp geçireceksin! diye karşılık verdi</p>

  <p class="normal">Beyaz sakalının telleri fino köpeğinin tüyleri gibi dikilmişti.</p>

  <p class="normal">— Cinayetler kumkuması toplumun kökünü kazıyacaksın! Dizgin tanımaz bir yıkımla, dümdüz edeceksin, taş taş üzerinde bırakmayacaksın... Öyle ki bu lanet tohum bir daha devleti, iktidarı, sermayeyi, şehirleri, fabrikaları yeniden canlandırmayacak...</p>

  <p class="normal">— Peki sizin bu bomboş alanınızda kimler yaşayacak?</p>

  <p class="normal">— Halk!</p>

  <p class="normal">Gövdesini Çugay’a doğru uzatan Makno:</p>

  <p class="normal">— Halk tabii diye bağırdı. Özgür halk!</p>

  <p class="normal">Çugay:</p>

  <p class="normal">— Neden bağırmakla başlıyorsunuz tartışmaya? dedi. İşe bağırmakla başlarsak, silâh sesiyle sonuçlandırmamız gerekir.</p>

  <p class="normal">Şişeyi aldı, herkesin kadehine içki koydu. Leon Çorni, birden kadehini itti, içki döküldü.</p>

  <p class="normal">— Her şeyi yıkmak kötü bir şey değil. Ama sonra nasıl yaşayacaksınız?</p>

  <p class="normal">Makno’nun yerine Leon Çorni karşılık verdi:</p>

  <p class="normal">— Bizim görevimiz yıkmak, korkunç derecede, noksansız, amansız bir yıkım. Bir yıkım bizim kuşağın bütün ihtirasını, bütün enerjisini silip süpürecek. Sizi bir tutsaksınız bahriyeli, hamlesi olmayan, korkak bir düşüncenin tutsağısınız. Devlet yıkıldığı zaman halk nasıl yaşayabilir? Ha, ha, ha... evet, nasıl yaşayabilir?</p>

  <p class="normal">Ama hemen ardından Makno karşılık verdi:</p>

  <p class="normal">— Burada anlaşamıyoruz, Çorni Yoldaş. Ben küçük özel teşebbüsleri, kooperatifleri, köylü düzenini yıkmıyorum...</p>

  <p class="normal">— O halde siz de en az Bolşevikler kadar alçaksınız.</p>

  <p class="normal">Çugay, Makno’ya doğru onaylayıcı bir göz kırpmasıyla:</p>

  <p class="normal">— Bak burada haksızsınız! dedi. Kimse onu alçaklıkla itham edemez.</p>

  <p class="normal">Makno’nun zayıf yüzü, mangal ateşinde aydınlanmışçasına kızardı.</p>

  <p class="normal">— Nestor İvanoviç gözünü budaktan sakınmadı. Herkes bilir bunu. Onun için biz size onu veremeyiz. Asla!.. Bizimle birlikte kalsın diye çırpınıyoruz...</p>

  <p class="normal">Leon Çorni bu defa sakin bir sesle:</p>

  <p class="normal">— Çarpışmak mı istiyorsunuz bizimle? dedi. Hiç durmayın, deneyin.</p>

  <p class="normal">Yanaklarının üzerindeki sakalın tutamları yatışmıştı. Dalgın fakat oburca ciğer ezmesine daldı. Çugay Roçin gizlice baktı. Roçin gözleri tavanda, konuşulanlara ilgi duymadan sigarasını içiyordu. Makno’nun sessiz gülüşü sarı dişlerini meydana çıkardı. Çugay: “Bunlar anlaşmışlar, belli.” diye geçirdi içinden. Altındaki sandalye gıcırdadı.</p>

  <p class="normal">Çugay başkomutanın emrini uygulamakla yükümlüydü: Makno’yu, birlikte hareket ederek, her şeyden önce Ekaterinoslav üzerine sevketmek. Ayrıca Çugay, yüzlerce kitabı hatmettiği şüphesiz olan bu anarşistin yapacağı tartışmada başarısızlığa uğradığı takdirde çok ağır sonuçlar çıkacağından kuşku duymamakta haklıydı. Sesini çıkarmadan oturan Denikin’ci subaydan da hoşlanmıyordu. Bu bakışta aydın kişi olduğu anlaşılıyordu. Ama, Batko’nun karargâhına dahil olsa da, Çugay hiçbir şeye inanmıyordu.</p>

  <p class="normal">Beresini ensesine biraz daha yıktı.</p>

  <p class="normal">— Size bir sorum var, dedi.</p>

  <p class="normal">Ağzı dolu Leon Çorni:</p>

  <p class="normal">— Sor, dedi.</p>

  <p class="normal">— Lenin yoldaş, Kızıl Ordu altı ay sonra üç milyon olacak, dedi. Siz Leon Çorni, aynı müddet içinde üç milyon anarşisti silâh altına alabilir misiniz?</p>

  <p class="normal">— Elbette.</p>

  <p class="normal">— Zorunlu aracınız var mı, inanalım mı buna?</p>

  <p class="normal">Leon Çorni çatalıyla Makno’yu göstererek:</p>

  <p class="normal">— İşte benim aracım, dedi.</p>

  <p class="normal">— Mükemmel. Bu kişi üzerinde duralım. Demek Nestor İvanoviç’i, üç milyon muharip için silâh ve cephane ile besleyeceksiniz. Onu teçhizat, yiyecek, ot ve samanla gereçlendireceksiniz diyelim. Böyle bir ordunun yarım milyon ata ihtiyacı olacak. Yanlış anlamadıysam, bütün bunlar var sizde demek?</p>

  <p class="normal">Leon Çorni boş kutuyu itti. Alnı kırış kırış olmuştu.</p>

  <p class="normal">— Bana bakın bahriyeli, dedi, beni rakkamlarınızla korkutamazsınız. Rakkamlarınızın arkasında, boşlukları, paramparça olacak Rusya’yı çürük iplerle tamir etmeye çalışan zavallı teşebbüslerden başka bir şey yok. Buna maskelenmiş milliyetçilik denir! Kızıl Ordu üç milyon askerden kurulacak! Aklınca beni korkutacağını sanıyor! İsterseniz otuz milyon seferber edin! Gene de kutsal devrim, sağlam devrim, kızıl yıldız nişanı almış mülk sahibi milyonlarca köylülerden yana geçecek...</p>

  <p class="normal">Yumruğunu masaya vurdu:</p>

  <p class="normal">— Bizim ordumuz insanlıktır; cephanemiz, Devlet’i, kapitalizmi, proletarya diktatörlüğünü hoş görmeyen milletlerin kutsal öfkesidir... Güneş, toprak ve insan! Ve muazzam bir ateşe atılmış bütün yazılar, Aristo’dan Marx’a kadar! Bir ordu! Beş yüz bin at! Sizin hayal gücünüz bir astsubayın bıyığından öteye geçemez. Varsın sizin olsun bunlar. Bizlerse bir buçuk milyar adam silâhlandıracağız. Dişimizle tırnağımızdan, ayağımızın altında çakıldan başka bir şey olmasa da ordularınızı yenecek, uygarlıkları harebe haline getirecek, her şeyi, çırpına çırpına elde etmek istediğiniz her şeyi yok edeceğiz, bahriyeli...</p>

  <p class="normal">Çugay: “İhtiyarcık göründüğü kadar korkunç değilmiş” diye geçirdi içinden. Makno’ya baktı. Makno ayağa kalkmış, tüm dikkat kesilmişti. Artık omuzlarını indiriyordu. Yanaklarının kızarıklığı azalmıştı. Konuşulanları anlamaz olmuştu: Usta doğru yoldan ayrılıyordu.</p>

  <p class="normal">Çugay:</p>

  <p class="normal">— Size ikinci bir sorum var, Leon Çorni, dedi.</p>

  <p class="normal">— Söyleyin bakalım...</p>

  <p class="normal">— Yanlış anlamadıysam, genel seferberliğiniz henüz hazır değil. Ama her şeyin başlanmaya ihtiyacı vardır. Bir bombaya bir kapsül, bir odun yığınına bir kibrit gereklidir. Hangi kapsül fitiline güveniyorsunuz? Kadrolarınız nerede? Yoksa Batko Makno’nunkiler mi?</p>

  <p class="normal">Leon Çorni’nin gözleri fıldır fıldır dönüyor, ihaneti meydana çıkarmaya çalışıyordu.</p>

  <p class="normal">— Makno’nun ordusu muharip bir ordudur. Doğru... Ama anarşistlerin yüzdesi çok değildir. O halde bu ordu sizin ordunuz değildir.</p>

  <p class="normal">Göz ucuyla Makno’ya baktı. Batkonun eli, tabancasını çekmek için cebine doğru kaymıyor muydu? Yok, hayır. Makno sakin sakin oturuyordu.</p>

  <p class="normal">Leon Çorni hor gören bir ifadeyle güldü:</p>

  <p class="normal">— Görüşmemiz öyle bir noktaya geldi ki bahriyeli, size alfabeyi öğretmem gerekecek her şeyden önce.</p>

  <p class="normal">— Ben de çok isterim bunu.</p>

  <p class="normal">— Haydutlar dünyası, işte bizim yemimiz, işte bizim kadrolarımız!.. Halk hayatının en şerefli ifadesi haydutluktur... Öğrenmelisiniz bunu! Bir haydut, sizin sosyalizminiz de dahil, her türlü devletçiliğin uzlaşmaz düşmanıdır dostum... Haydutluk halk diriliğinin kanatıdır... Yıkmak için yıkan, baskıya gelmeyen, hakkından gelinemez olan bir haydut, işte sapına kadar halkçı, kışkırtıcı toplum öğesi... Gözünüzü açın!</p>

  <p class="normal">Ateşli düşüncelerinin böylesine patladığı sırada Makno ayaklarının ucunda kapıya kadar gitmiş, kapıyı yarı aralamış, koridora bir göz atıp, tekrar masaya dönmüştü. Roçin ise, şimdi daha bir gerçek dışı görünen bu ufak tefek ihtiyarı merakla inceliyordu: Saçmalamıyor muydu?</p>

  <p class="normal">Leon Çorni:</p>

  <p class="normal">— Şimdiden gözünü kırpmaya başladın bahriyeli, diye bağırıyordu. Gözümden kaçmıyor. Şaşırdınız, faziletiniz baştan çıktı. Öyleyse şunu iyice aklınıza koyun! Biz kalemlerimizi kırdık, mürekkep hokkalarımızı boşalttık. Kan aksın artık! Vakit saat geldi çattı! Laf, işe dönüşüyor. Her kim ki, şu anda haydutluğun, kendiliğinden meydana çıkan bir olay gibi zorunlu bir şey olduğunu anlamazsa, her kim ki bu harekete kanı kaynamazsa, devrim düşmanlarının cephesine geçmiş demektir...</p>

  <p class="normal">Gözlerini kırpan Makno tırnaklarını kemiriyordu.</p>

  <p class="normal">Roçin: “Hayır, ihtiyarcık ne dediğini gayet iyi biliyor,” diye düşünüyordu. Masanın üzerine eğilmiş olan Çugay, dirseklerini masaya dayadı ve Leon Çorni’nin bakışlarını çevirmek için parmağını kaldırdı.</p>

  <p class="normal">— Üçüncü soru. Dedikleriniz oldu diyelim. Bu kadroları seferber ettiniz. Görevlerini yaptılar. Her şeyi altüst ettiler... Ama bu yıkıp yok etme bir gün sona ermeyecek mi? Erecek tabii. Haydutlarınız –bize göre eşkıya– şımarmış insanlar olacak. Onlardan çalışma bekleyemezsiniz artık. Çalışmayacaklar. Peki neye yaradı bu? Ellerine ne geçirirlerse sahip çıkacaklar. Ne olacak o zaman? Onların adına çalışacak kimselerin olması gerekecek. Yanlış mı dediğim? Bir gün gelecek, talan edilecek, kırıp geçirilecek bir şey kalmayacak. O zaman sizin için bir çözüm yolu kalacak: Eşkıyaları sel çukurlarına takıştırıp, orada toptan öldürmek, değil mi? Bunu yapacaksınız değil mi? Cevap versenize...</p>

  <p class="normal">Sessizlik etkileyiciydi. Sanki hepsi bütün dikkatlerini kalkık parmağa, Çugay’ın eğri tırnağı üzerine toplamıştı. Çorni kalktı, küçücüktü (oturduğu zaman daha büyük görünüyordu). Felsefi bir düşünce gibi katı yürekliydi.</p>

  <p class="normal">Makno’ya dönüp:</p>

  <p class="normal">— Öldür onu! dedi ve elini Çugay’a doğru uzattı. Öldür onu... Kışkırtıcının biri bu...</p>

  <p class="normal">Makno, geriye doğru, odanın boş tarafına geri sıçradı hemen. Çugay ceketinin altında asılı mavzer tabancasını parmaklarıyla yokladı. Roçin geri geri çekilerek masadan uzaklaştı, ayakları bir yere çarptı ve küçük divanın üzerine oturdu. Ama silâhlar çekilmedi: Her biri, çekilen silâhın ateş etmesi gerektiğini biliyordu. Sinirli gerginlik Makno’nun gözlerini parlatıyordu.</p>

  <p class="normal">Çugay ders veren bir kişi edasıyla:</p>

  <p class="normal">— Ayıp yaptığın, babalık, dedi. Çok kolay usullere başvuruyorsunuz. Tartışma denmez buna... Beni “kışkırtıcılık”la suçlamanıza bununla karşılık vermeliydim...</p>

  <p class="normal">İri yumruğunu gösterdi. Leon Çorni’nin yüzü acıyla kasıldı.</p>

  <p class="normal">— Ciğerlerinizin zayıf olduğunu hesaba katarak karşılık vermiyorum. Sözlerinizi kullanırken daha ihtiyatlı olmalısınız, babalık...</p>

  <p class="normal">Bu defa Makno da ustanın savunmasını üzerine almadı. Leon Çorni, sakalının tutamları arasında saklanmak istercesine suratını astı. Eskiden kastor yakalı olan, şimdi ise eskimiş olan pardesüsünü ve kürk kasketini aldı, giyindi ve bozgununu mertçe kabullenerek çıktı.</p>

  <p class="normal">Masaya dönen ve şişeyi alan Makno:</p>

  <p class="normal">— Devam ediyor muyuz? dedi. Roçin yoldaş, git nöbetçi subayını bul, sana boş bir yatak göstersin.</p>

  <p class="normal">Roçin askerce selam verdi ve çıktı. Kapıdan çıktığı anda Makno’nun Çugay’a:</p>

  <p class="normal">— Kimileri bana “Bakto Makno” der, kimileri de gene “Batko Makno...” Peki sen ne diyeceksin Batko Makno’ya? dediğini duydu.</p>
</body>
</html>
