<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="h1baslik1" id="calibre_toc_18"><br class="calibre2" />
  XVIII</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal">Hava sanki durmuştu. Bir tek yaprak kımıldamıyordu. Kapıların önünde çöp yığınlarının durduğu Çaritsin’in tenha sokaklarını güneş kavuruyordu. Herkesler saklanmıştı. Sadece arabalar, Devlet malı ile arşivlerini yüklenmiş, yollardan Volga’ya doğru dört nala iniyorlardı.</p>

  <p class="normal">Şehir son saatlerini yaşıyordu.</p>

  <p class="normal">Çaritsin çevrelerinde, Maniç muharebelerinden sonra büyük kayıplar veren Onuncu Ordu, general Wrangel komutasındaki Kuzey Kafkasya Ordusunun taze kuvvetlerinin taarruzunu durdurmakta güçlük çekiyordu.</p>

  <p class="normal">Telefon santralı henüz çalışıyordu, ama şehirde ne elektrik vardı, ne de su. Fabrikalar durmuştu. Şehirden alınabilecek her şey sökülmüş, kaldırılmış, iskele üzerine taşınmıştı. İşçi mahallelerinde sadece çocuklarla ihtiyarlar kalmıştı.</p>

  <p class="normal">Son on ay zarfında şehri savunurken sayısız kayıplar veren Çaritsin proletaryası beyazlardan, canlarını bağışlayacaklarını beklemiyorlardı. Elinden gelenler hâlâ Kızıl Ordu saflarında çarpışıyorlardı. Ötekilerse vagonların tepesinde, gemilerin ambarları ile güvertelerinde şehri terk ediyorlardı.</p>

  <p class="normal">İnsanlar kuzeye doğru burunlarının doğrusuna gidiyorlardı.</p>

  <p class="normal">Volga kenarındaki odun bıçkı depolarında odun namına bir şey kalmamıştı. Top sesleri gittikçe yakınlaşıyordu.</p>

  <p class="normal">Şehrin bütün hayatı garlarda ve rıhtımlarda toplanmıştı. Irmağın sahili çuvallar, sandıklar, lüzumlu eşyalar ve sökülmüş parçalarla doluydu. Ter içinde kalmış yüzlerce insan, bağırıp lanetler savurarak bütün bu malzemeyi yerinden alıp gemilerin güvertelerine çıkarıyorlardı.</p>

  <p class="normal">Gemilere binmeyi bekleyen binlerce insan, uzun ve kalabalık kuyruklar halinde sessiz, aç bekleşiyor, yerlere yatıp hareketsiz bir toz bulutunun arasından güneşte parlayan yağlı sulara bakıyorlardı.</p>

  <p class="normal">Haziran sonunda Volga’nın suları o kadar azalmıştı ki karşı sahildeki kum tepecikleri şaşılacak derecede yakınlaşmıştı. Gidip gelenler, çıplak yıkanan insanlar görünüyordu. Bu tarafta da, iskelelerin arasında, ılık suların üzerinde çöplerin arasında yüzenler vardı. Ama ırmak bile insanı serinletmiyordu.</p>

  <p class="normal">Yan tarafları soyulmuş, baş döndürücü uğultuların yükseldiği pis gemiler teker teker rıhtımlara yanaşıyorlardı. Gemilerin güverteleri sivil halk ve kızıl askerlerle doluydu; canlılar, ölüler ve sayıklayan inleyen tifüslü hastalarla yan yana bulunuyordu.</p>

  <p class="normal">Önce boşalmak, sonra da yüklenmek için bekleyen on gemi ile römorkör borda bordaya sürtünüyorlardı. Hepsi boğuk boğuk düdük çalıyorlar, bütün gemiler Aşağı-Volga, Astragan ve Çorni-Yar’dan geliyorlardı.</p>

  <p class="normal">Kireçlere bulanmış tezkereciler koşarak gemilere çıkıyor, yere yatmış hastaların üzerinden atlayıp cesetleri topluyor, canlılara yer açmak için sahile atıyorlardı. Etrafa kireç saçıp iyodform boşaltıyorlardı. Cesetlerin rıhtımlarda limonata ve kvas satılan kulübelere doldurulmaları emri verilmişti.</p>

  <p class="normal">Sıcağın etkisiyle cesetler kokuyor, kulübelerin ince tahtalarını patlatıyorlardı. Vebalıların kokusu insanları hemen oradan kaçmaya, Çaritsin sahilinden uzaklaşmaya zorluyordu.</p>

  <p class="normal">Tozlu sislerin üzerinden gölgeler geçiyordu. Bunlar şehrin üzerinde uçan Wrangel’in uçaklarıydı. Irmağın üzerine bombalarını boşaltıyorlardı.</p>

  <p class="normal">İnsanlar iskelelerin önüne konmuş barajların üzerine hücum ediyorlardı. Çuvallarını kızıl askerlerin süngülerine takarak gemilere hücum ediyorlardı. Güvertede sandıklar, çuvallar uçuşuyor; gemi öylesine yüklenmiş oluyordu ki su küpeştelerin hizasına kadar çıkıyordu.</p>

  <p class="normal">Anisya ile Daşa’nın yattıkları bir araba, bu kalabalığın ortasında, bir kaptan köprüsünün hizasında duruyordu. Kuzma Kuzmiç, alay komutanının kesin emrine uyarak onları cepheden getirmişti. Gerekirse kendisi geberecek, ama iki kadını her ne pahasına olursa olsun, sadece gemiyle götürecekti.</p>

  <p class="normal">Telegin ona:</p>

  <p class="normal">— Nefedof yoldaş, demişti, bundan güç bir görev yapmadınız hiç. Kadınları götürecek ve mümkün olan bir yere yerleştireceksiniz. Çalın, adam öldürün, ne yaparsanız yapın, ama onların karnını doyurun... Hayatlarından siz sorumlusunuz...</p>

  <p class="normal">Çullarla iyi kötü örtünmüş olan iki kadın; arabanın otları üzerinde, deriyle kaplanmış iki iskelet gibi yatıyorlardı. Anisya kendine gelmişti, ama hâlâ öylesine zayıftı ki ağzını açacak gücü yoktu. Kuzma Kuzmiç bir şişenin ağzından ılık su içirebilmek için parmaklarıyla dişlerini aralamak zorunda kalıyordu.</p>

  <p class="normal">Anisya’dan sonra tifüse yakalanan Daşa sayıklıyordu: Bir an bile durmadan alçak ve öfkeli bir sesle mırıldanıyordu.</p>

  <p class="normal">Kuzma Kuzmiç birçok gemiyi kaçırmıştı. Her türlü hileye başvuruyordu. Gözlerinden yaşlar akarak, gelen geçene iki kadını gemiye çıkarmasına yardım etmeleri için yalvarıyordu, ama bu korkunç durumda hiç kimse söylediklerini bile dinlemiyordu.</p>

  <p class="normal">Arabaya dayanmış, kan çanağı gözlerle aldatıcı görünüşe bakıyordu. Toz bulutlarını delen kırmızımtırak güneş ışınları, ılık sularla; cesetlerle dolu, sabırsızlık çığlıkları atan gemilerin üzerine dökülüyordu.</p>

  <p class="normal">Yeniden motorların uğursuz homurtusu duyuldu. Bu defa bombalar, rıhtımı toz bulutuna boğarak hemen yakına düştü. Kalabalık Volga’ya doğru atıldı ve yaklaşan bir gemiye doğru yüzmeye başladı.</p>

  <p class="normal">— Çımaları atın!..</p>

  <p class="normal">Ama ne çımalar atıldı, ne bir şey... Uzun süre, karpuzlara benzeyen kafalar geminin çevresinde dolandı durdu.</p>

  <p class="normal">Rıhtımda kala kala sadece bir gemi, belki de sonuncusu, tıknaz, sarı, çarklarını örten çok iri kasnaklarıyla bir römorkör kalmıştı. Römorkör iskele yerine, yan tarafta, kimseciklerin bulunmadığı bir yere, bir dubanın önüne yanaşmıştı.</p>

  <p class="normal">Kuzma Kuzmiç derin kumların üzerinde arabayı döndürdü ve tırısa kaldırarak geminin önüne ilk önce vardı...</p>

  <p class="normal">Umutsuzluk ifade eden el ve kol hareketleriyle gemiye çıktı koşarak.</p>

  <p class="normal">Kaptan köşkünün yanında ayakta duran yaşlı kaptana:</p>

  <p class="normal">— Hey, kaptan yoldaş, diye seslendi. Cephe komutanının karısı ile kız kardeşini getirdim. Römorkörünüzün güvertesine çıkarmak için iki adam verin bana...</p>

  <p class="normal">Heyecanlı yüzü ile enerjik konuşması etkisini göstermişti. Belinden yukarısı çıplak, sakallı, pantolonu yırtık ateşçi küpeşteyi aştı ve ilerledi.</p>

  <p class="normal">— Nerede kadınlar?</p>

  <p class="normal">— Yoldaş, tek başınıza taşıyamazsınız...</p>

  <p class="normal">— Yok yahu!..</p>

  <p class="normal">Ateşçi arabaya sokuldu, yatan kadınlara gözatıp, Anisya’yı göstererek:</p>

  <p class="normal">— Cephe komutanının karısı bu mu? diye sordu.</p>

  <p class="normal">— Evet, o... Başına en ufak bir şey gelirse, kurşuna dizildiğinizin resmidir...</p>

  <p class="normal">Ateşçi sakin bir ifadeyle:</p>

  <p class="normal">— Ne saçmalıyorsun sen be? dedi. Bu bizim aşçı Anisya.</p>

  <p class="normal">— Haklısın, arkadaş, aşçı sahiden...</p>

  <p class="normal">— Tamam! Yeter bağırdın, babalık...</p>

  <p class="normal">Ateşçi Anisya’yı arabadan kolayca çekti, omzuna yükledi, yüzünü dengeledi.</p>

  <p class="normal">—Yardım et bana, ötekini de alacağım...</p>

  <p class="normal">İki kadını da yüklenerek römorköre doğru yürüdü: Üzerinde yürüdüğü kalas suya değecek kadar eğiliyordu.</p>

  <p class="normal">Keyfine diyecek olmayan Kuzma Kuzmiç, bir çuval ekmek ve yağ ile ilaç kutusunu peşinden sürükleyerek ateşçinin arkasından yürüdü.</p>

  <p class="ortayaz">***</p>

  <p class="normal">3 Temmuz sabahı, eski lise öğretmeni Stepan Alekseyeviç, evin mutfağından avluya yatakları, yastıkları, yeşil tüylerle örtülü koltukları, kitap ve elyazıları paketlerini taşıyordu. Onların arkasından da bir kucak dolusu pantolon, redingot, etek ve yün kadın elbiselerini sallana sallana çıkardı.</p>

  <p class="normal">Elindekileri yere atarak derin bir nefes aldı, ceketinin yeniyle yüzünün terini sildi. Saçları ile sarı bıyığı, keten pantolonu, vücuduna ve pantolon askılarının altındaki kambursu sırtına yapışmış gömleği sırılsıklam olmuştu terden.</p>

  <p class="normal">Siyah elbiseler giymiş, güçsüz bir kadın olan annesi bir sandalyeye oturmuş, bir sopayla halıyı dövüyordu, yavaştan yavaştan. Felçli kız kardeşi, akasyanın gölgesindeki tekerlekli koltuğuna uzanmıştı.</p>

  <p class="normal">Serçeler bile sıcağın etkisiyle hep ağızlarını açıyorlardı.</p>

  <p class="normal">Stepan Alekseyeviç:</p>

  <p class="normal">— Zannedersem hepsi bu kadar, anne, dedi. Artık dermanım kalmadı. Şimdi bir bardak buzlu bira olsaydı, karşılığında neler vermezdim ki!</p>

  <p class="normal">— Stepancığım, içecek suyumuz kalmadı. Bir kova su getirmen gerek yavrum.</p>

  <p class="normal">— Sırası mı şimdi anne? Vazgeçsek olmaz mı? Ah! Ne talihsiz başım varmış!</p>

  <p class="normal">Stepan Alekseyeviç’in keyfi kaçmıştı iyice. Su getirmek demek, kenarında hâlâ küllerle limonatacı kulübelerindeki kireçleşmiş cesetlerin kalıntıları bulunan Volga’ya kadar inmek, suyun daha az kirli olduğu yeri bulmak için gırtlağına kadar ırmağa girmek, bir kova suyu taşımak sonra bu cehennem sıcağında ayak bileklerine kadar kuma gömülerek bayırı tırmanmak demekti...</p>

  <p class="normal">— Bir işçi tutsak olmaz mı? Bir kova su için on ruble verebilirim. Zannedersem kalbim daha fazla eder...</p>

  <p class="normal">— Nasıl istersen öyle yap...</p>

  <p class="normal">— Evet, ama anne, sen bu suyu benim taşımamı istersin...</p>

  <p class="normal">Kadın karşılık vermedi, yavaştan halıyı dövmeye devam etti. Stepan Alekseyeviç, canından bezmiş bir ifadeyle annesine bakıyordu. Yanaklarından terler süzülüyordu.</p>

  <p class="normal">Hafiften:</p>

  <p class="normal">— Kova nerede? diye sordu. Kovan nerede dedim?</p>

  <p class="normal">Öylesine cıyak cıyak bir sesle ve tatsız bir ifadeyle bağırmıştı ki hasta kız kardeşi akasyanın altından:</p>

  <p class="normal">— Zahmet etme Stepan, diye yalvardı.</p>

  <p class="normal">— Hayır, değer zahmete, değer! Suyu getireceğim, oturaklarınızı boşaltacağım! Hayatımın sonuna kadar saka beygiri gibi çalışacağım! İstikbalim, mesleğim, tezim, hepsinin cehennemin dibine kadar yolu var! Her şey bitti, yıkıldı!.. Şehir değil ki, sefil bitli bir çöl, kireçleşmiş cesetleri, ölü çukuru!.. Dünyanın bütün Denikin’leri gelse bir şey yapamazlar!..</p>

  <p class="normal">Daha önce Daşa’nın önünde yaptığı gibi parmaklarını büktü. Her ne pahasına olursa olsun su angaryasından kurtulmak istiyordu. Birden, tam bir yıldır susmuş olan katedralin büyük çanları çalmaya başladı. Ve tören günlerine has bu ses, bütün heyecanları yatıştırarak ıssız şehrin üzerinde dolaştı.</p>

  <p class="normal">Stepan Alekseyeviç sustu; zayıf, kasılmış yüzü birden rahatladı ve bön bön güldü.</p>

  <p class="normal">Annesi:</p>

  <p class="normal">— Stepan, dedi, temizlenip ayine gitmen gerek.</p>

  <p class="normal">Akasyanın altından kız kardeşi, zaptetmeye çalıştığı bir öfkeyle:</p>

  <p class="normal">— İmanı yok onun anne, dedi. Tanrı tanımazın biri o.</p>

  <p class="normal">— Ne yapalım öyleyse? Hiç olmazsa boyunu gösterir. Yeteri kadar kızıl zannettiler zaten...</p>

  <p class="normal">Stepan Alekseyeviç acıyla:</p>

  <p class="normal">— Ne diyorsun sen anne? dedi. Daha bolşevik rejiminin güzelliklerinden yeni kurtulduk derken, sen beni hemen küçük burjuva bataklığına sürüklemek istiyorsun...</p>

  <p class="normal">Kardeşini dinlememek için gözlerini kapatan kız kardeşinin oturduğu akasyanın altına doğru dişlerini göstererek:</p>

  <p class="normal">— Mükemmel, çok mükemmel, diye ekledi. Kim beni kızıl zannediyormuş? Senin Şaverdof’ların mı? Yoksa Prays’lerin mi? Hepsi bu dar kafalı, rahatına düşkün burjuvalar, yani birer hiç... Onların seviyesine mi ineceğim yoksa? Of, Allahım!.. O halde neden okudum, düşündüm, hayal ettim? Bolşeviklerden nefret edişimin nedeni bodrum katına atmış olmaları değil. Su deposundaki bütün kömürü götürmeleri de değil... Hayır! Onlardan nefret edişimin nedeni kişisel özgürlüğüme burunlarını sokmalarıdır... Aklım, vicdanım böyle emrettiği için böyle düşünüyorum. Beni çeken kitapları okumak istiyorum... Ama bin kere de haklı olsa Karl Marx’ı okumak istemiyorum, anladınız mı, okumak istemiyorum... Ben benim, ben!.. İşte aynı nedenle, anam ve kız kardeşim, şunu iyi bilin ki Denikin’in de elini öpmeye gitmeyeceğim... Tam tamına aynı nedenlerle, aynı düşüncelerle...</p>

  <p class="normal">Kırk derecelik güneş altında, elini kolunu sallayarak bu konuşmasını tamamlayan Stepan Alekseyeviç, hiç gevşemeden, elbise yığınının içinden bir redingotla bir pantolon çekti ve bodruma indi. Yarım saat sonra, sırtında kolalı gömleği, elinde öğretmen kasketi ve bastonuyla göründü.</p>

  <p class="normal">Küçücük avluda kimsede çıt çıkmıyordu. Sokağa çıkıp gölgeden yürüyerek kilise meydanına doğruldu.</p>

  <p class="normal">Katedrali çevreleyen ve tozdan gri bir renk almış olan akasyaların altında birçok hırpani kılıklı adam oturmuştu. İçlerinden biri alaylı bir ifadeyle, gözlerinin içine bakarak, yanlarından geçen lise öğretmenini tepeden tırnağa süzdü. Kalın sesiyle, açıkça anlaşılacak şekilde:</p>

  <p class="normal">— Şahane yüzü mucize kabilinden değişivermiş, dedi.</p>

  <p class="normal">Duvarların iç kısmında, atlarından inmiş, haki ceketli bir Kazak bölüğü bekliyordu. Merasim üniformalı bir jünkers takımı, kaputları omuzlarından çapraz geçmiş, aş kapları ve kürekleriyle sararmış otların üzerine uzanmıştı... Kilise avlusunun önünde bir grup vatandaş duruyordu. Stepan Alekseyeviç, kalabalığın arasında işlemeli Rus gömleğini giymiş olan ve iyilik taslamasını seven tuhafiyeci Şaverdof ile karısını ve iki çocuğunu fark etti. Din değiştirmiş bir Yahudi olan, ufak tefek, üstü yırtık pırtık matbaacı Prays ile karısı ve altı çocuğunu da gördü.</p>

  <p class="normal">Stepan Alekseyeviç iki aileyi başıyla selamladı ve katedralin serin salonuna girdi. Üniformalı redingotu nedeniyle girmesine engel olmadılar; hatta bazıları geçmesi için yol verdi.</p>

  <p class="normal">Katedral terk edilmişliğin havası içindeydi. Bolşeviklerin idaresi altında yiyecek deposu olarak kullanılmıştı, muazzam pencerelerin camları kırılmıştı. Sıvaları dökülmüş duvarlarda hâlâ şöyle yazılar görülüyordu: “Patates: 94 çuval. Teslim alan...” İmza okunaklı değildi... Ama bir miktar mumun aydınlattığı parıldayan yaldızlı ikonostaz<sup class="calibre3"><a href="../Text/1_split_034.html#footnote-100-11" id="footnote-100-11-backlink">[*]</a></sup>, kubbeye doğru yükselen günlük dumanı, vahşi bir hayvanın kükremeleri gibi tonozların altında yankılanan diyakosun ilâhileri ve çocukların kaygısız sesleri, Stepan Alekseyeviç’in üzerinde çifte bir izlenim yaratıyordu.</p>

  <p class="normal">Her zaman olduğu gibi tören heyecanı ile gene bir utanç duygusuna kapıldı. Bağımsız olduğunu öne süren bu aydın, kuyruğunu bacaklarının arasına kıstırmış, dayak yemiş bir köpek gibi görünüyordu.</p>

  <p class="normal">Önünde, tam sunağın karşısında nitelikleri üstün, diktatör yetkili orgeneral oturuyordu. Generallerin arasında kısa boyluları, uzun boyluları; şişmanları, zayıfları, kar gibi beyaz elbiselileri, beyaz ya da sarı sırmalarla işlenmiş geniş apoletli olanları vardı. Her biri katlanmış sol kollarında kasketlerini tutuyorlardı.</p>

  <p class="normal">Diyakos:</p>

  <p class="normal">— Tanrımıza yakaralım, dediği zaman her biri istavroz çıkarıyoru.</p>

  <p class="normal">Generallerin önünde bir kenarda, küçük bir halının üzerinde, bol haki ceketli, kenarları kırmızı şeritli pantolon giymiş, orta boylu bir general ayakta duruyordu. Arkaya taranmış kırçıl saçları seyrekleşmişti. Öteki generallerden çok ender olarak tombul, bembeyaz küçük elini kaldırıyor ve hafifçe geriye attığı alnının kırışıklıklarına parmaklarının ucunu değdirerek geniş, fakat yavaş bir hareketle istavroz çıkarıyordu.</p>

  <p class="normal">Stepan Alekseyeviç bu generalin Denikin olduğunu anladı. Durmadan Denikin’e bakıyordu ve bu kez hiç farkında olmadan, incecik dudaklarıyla alaycı bir şüpheciliğin etkisiyle gülümsemeye başlıyordu.</p>

  <p class="normal">Stepan Alekseyeviç’i dikkatli gözleyen subaylardan biri fark ettirmeden sokuldu ve yanına oturdu. Stepan Alekseyeviç çelişik duygularla yetişmişti. Asıl onun dikkatini çeken Denikin’in beyaz eliydi. Generallerin bu derece karakteristik yumuşaklığını kim bilmez? İstediğin kadar uğraş, bir generalin eline görkemli bir hava veremezsin. İşte bu yüzden, bu boşuna gayreti sarfeden eli daima gülünç olmaktan kurtaramıyordu; hele şef elini sıkasınız diye alçak gönüllülükle uzattığı, ya da iskambil kâğıtlarını dağıttığı veya yakasına peçetenin ucunu soktuğu anda yumuşak parmaklarına önem vermek istediği zaman...</p>

  <p class="normal">Hepsi doğruydu bu gözlemlerin; ama Denikin’in bu beyaz eli tarihin gırtlağını sıkıyordu, bu elin bir hareketiyle bütün orular kanlı muharebelere giriyordu...</p>

  <p class="normal">Bu düşünceler Stepan Alekseyeviç’i adamakıllı şaşırtmış, allak bullak etmişti. Ayinin sona erdiğini bile fark etmedi. Gözlüklü, ufak tefek bir ihtiyar olan papaz çıktı ve müminlerin karşısında ikonostazın önünde yer aldı, general Denikin’e bakarak vaizine başladı.</p>

  <p class="normal">— Çok sevgili komutanımız, güney Rusya’nın bütün beyaz kuvvetlerinin komutanı tümgeneral Anton İvanoviç Denikin’in ordularımıza kazandırmış olduğu tarihi görev, her ortodoks Rus’un kalbine ateşten harflerle kazılmıştır. İşine şu sözlerle başladı: “Son hedef, Rusya’nın kalbi Moskova’nın ele geçirilişi olmak üzere, 3 Temmuz günü genel taarruzun başlamasını emrediyorum...” Efendiler, başlarınızın üzerinde açılan cennet değil mi? Aziz Mihail’in sesi beyazların, doğruların ordusuna sesleniyor...</p>

  <p class="normal">Stepan Alekseyeviç burnunun kaşındığını hissetti, terden ıslanan kolalı gömleğinin altındaki göğsü kabardı. Kendinden geçmek üzereydi. Elini yavaşça alnına götüren Denikin’i gördü. Stepan Alekseyeviç birden bu eli öpmesi, mutlaka öpmesi gerektiğini anladı... Birkaç dakika sonra, Denikin ilk olarak haçı öpüp çıkış kısmına doğru giden halının üzerine basınca (muntazam bir şekilde kesilmiş kırçıl sakalı yüzüne sadelik ve saflık veriyordu) Stepan Alekseyeviç, kendinden geçercesine Denikin’e doğru kararlı bir şekilde yürüdü. Denikin bir sıçrayışta kenara çekildi ve koluyla korundu, yüzü hastalıklı bir insanınki gibi acınacak şekilde buruştu. Hemen öteki generaller vücutlarıyla önünde bir barikat kurdular.</p>

  <p class="normal">Stepan Alekseyeviç’in arkasında duran subaylardan biri kollarını dirseklerinden öylesine kuvvetle çekti ki dizleri bükülüverdi.</p>

  <p class="normal">— Hey bana bakın, ben sadece...</p>

  <p class="normal">Kolundan yakalayan subay fıldır fıldır dönen gözlerle Stepan’ı süzüyordu.</p>

  <p class="normal">— Nasıl girdiniz buraya?</p>

  <p class="normal">— Elini, sadece elini...</p>

  <p class="normal">— Giriş kartınız!</p>

  <p class="normal">Subay Stepan Alekseyeviç’i bırakmadı, kalabalığın içinde sürükledi. Yan kapıda silahlı, tüysüz iki junkerse başıyla işaret etti.</p>

  <p class="normal">— Bu adamı mevki komutanının yanına götürün...</p>

  <p class="ortayaz">***</p>

  <p class="normal">“Saygı değer ve sevgili İvan İliç, Kostroma’ya kadar uzandık anlayacağınız. Yol boyunca hiçbir yerde inmeye cesaret edemedim. Hatta Nijni-Novgorod bile bana, meydana çıkabilecek askeri durumlar nedeniyle emin bir yer olarak görünmedi. Kostroma’da, şehrin ucunda, Volga’ya bakan, üvez ağacı ve kartopları ile süslenmiş küçük, ahşap bir eve yerleştik. Kısaca, gerekli olan her şeyimiz var... Şehir, Roma gibi tepeler üzerine kurulmuş, bu yüzden mahalleler dağınık. Bir sessizlik var ki sorma!.. Dünyadan uzak bir köşe!.. Bizim de aradığımız bu zaten.</p>

  <p class="normal">“Daria Dimitrievna yavaş yavaş iyileşiyor. Daha henüz zayıf. Yatağından bahçeye bir küçük çocuk gibi götürüyorum. Henüz konuşmadığı halde kurt gibi iştahı açıldı. Bakışlarıyla yemek istediğini anlatıyor... Sizin anlayacağınız Daria’dan kala kala bir gözleri kalmış; yüzü kaşık kadar. Güçsüzlüğüne sık sık ağlıyor, gözyaşları yanaklarından süzülüyor. Üç haftaya yakın bir süre kendine gelemedi, sayıkladı hep. Yol boyunca, geminin çarkları Volga’nın sularını dövdüğü sürece sayıkladı durdu. Sayıkladıkça insanın yüreği daralıyor, acındırıyor. Sanki benliği geçmişin hayaletleriyle pençeleşiyordu. Size ne kadar şaşırtıcı görünürse görünsün, ama sayıklamasında çokçası bilmem hangi cinayet sonucu ele geçirdiği elmaslar önemli bir yer alıyordu. Daria Dimitrievna’nın sayıklaması şu sonuca varıyordu: Daria iki sesle konuşuyor, birinde kendini suçluyor, ötekinde ise haklı çıkarıyordu. Sesi ağlamaklı, incecik... Size bunlardan bahsetmezdim, tesadüfen olağanüstü bir keşifte bulunmasaydım.</p>

  <p class="normal">“Verdiğiniz emre uygun ve benim de asıl görevim olarak kabul ettiğim saygı değer hastalarımızın iyi beslenmesi konusu beni çok kere umutsuzluğa, hatta paniğe sevkediyordu. Çok zor günler yaşıyoruz. İnsanlar ya çok yüksek sorunlara kafa yorup, düşünceleri tüm dünyayı kavrıyor –aşağı kurtarmıyor– ya da açık açık hayasızlıklar yaparak canlarını kurtarmaya bakıyorlar. Her iki durumda da herkesin harcı olan iyilikseverlikten eser yok: Bir adamı kul köle edebilirisiniz, bir başkasını yıldırabilirsiniz, ama onu acındırmak, açların gözyaşlarını dindirmek için biraz ekmek istemek olacak şey değil.</p>

  <p class="normal">“Yanımızda götürdüğümüz bir parça eşyayı ekmek, yumurta ve balıkla trampa ettim. Kaç kez kendime hâkim olamayarak (Daria Dimitrievna’nın Samara’dan kaçarken sonbaharda giydiği mantoyu trampa etmeye kalkıştım, ama kendimi tuttum. Sadece sonbaharın yakın olması nedeniyle kendimi tutuşumun akla yakınlığından çok, bu mantonun Daria Dimitrievna’nın sayıklamalarında esrarlı bir şekilde sık sık kendini göstermesiydi. İşte böylece hileye başvurmak, saf kişileri kandırmak, hatta resmen aşırmak gerekiyordu. El falını bilmiş olmam beni bir kez daha kurtardı. İskelede elinde çuvalı ile bir köylü kadın gözüme kestirdim ve tezgâhtar ağzı yaparak zayıf tarafını aradım. Hep bulmuşumdur bu zayıf tarafı: Hayat tecrübesi her şeye bedeldir. Deccal üzerine konuşmaya başladım. Bu sıralarda Volga üzerinde ve hele Kazan’ın yukarılarında Deccal’dan çok söz ediliyor. Şaşkın bir köylü kadınını korkutmak o kadar zor mu ki? Güvenini kazanırsam, çuvalın yarısı benim demektir...</p>

  <p class="normal">“Dün pazardı. Sabahın erken saatinde Daria Dimitrievna’nın elbesilerini yerleştiriyordum. Zannedersem bütün Kostroma’da iri bir bobin dikiş ipliği olan kişi yalnız benim. Çok önemli bir şey. Bir düğmeyi dikmek, ya da bir pantolonu onarmak için hacca gelir gibi bize geliyorlar... Hiç sıkıntıya uğramadan karşılığında her türlü erzakı alıyorum. Merdiven başına oturmuş Dimitrievna’nın mantosunun katlarını açıyorum: Belki hatırlarsınız mantosunun ekose bir astarı vardır. Kendi kendime: “Şu astarı söküp Daria Dimitrievna’ya bir etek yapayım, diye düşündüm. Eski eteği elek gibi olmuş... Daha az değerde bir kumaşla astarlayabilirdim mantoyu. Bu düşünce kafamda dönüp duruyordu. Anisya Konstantinovna’nın fikrini aldım. Onun da aklı yattı. “Bu kumaştan güzel etek olur, dedi, yapın...” Astarı sökmeye başladım. Biliyor musunuz ne buldum içinde? Çok değerli otuz dört elmas... İşte gerçeğe benzeyen bir sayıklama! Aynı gün elmasları Daria Dimitrievna’ya gösterdim. Elmasları görür görmez hatırladığını anladım. Bakışları yakarış ve korku doluydu: Bir şeyler söylemek istediği belliydi. Ama konuşamıyordu... Rengi uçmuş dudaklarına eğildim. “Atın onları, atın onları...” diye mırıldandı. Hastalandığından beri ağzından çıkan ilk sözler bunlar oldu...</p>

  <p class="normal">“Sizin haberiniz olmadan, hiçbir şey yapmak istemiyorum İvan İliç. Daria Dimitrievna’nın bu hazineyi kimden aldığını ve bu hazineden neden bu derece iğrendiğini bilmiyorum. Ne yapacağımı da bilmiyorum. Yanımda saklayayım mı? Korkuyorum. Elmasları atmaya gelince, bu da akıllıca bir şey değil. Daria Dimitrievna’ya, bir kayığa binip Volga’nın ortasına gittiğimi ve elmasları ırmağa attığımı yemin billah söyledim. Hemen rahatladı. Sonunda yapışkan bir şeyden kurtulmuşçasına bakışlarındaki tasa dağıldı...</p>

  <p class="normal">Bu derece ayrıntılı yazdığım için beni bağışlayın, İvan İliç, ama sözü uzatan gevezenin biri olduğumu unutmayın. Sağlığınız hakkında bizi habersiz bırakmayın ve kışı burada, Kostroma’da mı geçirmemiz gerektiğini, yoksa Moskova’ya mı gitmemiz gerektiğini bildirin... Ölünceye kadar size, Daria Dimitrievna’ya candan bağlı kalacak dostunuz.</p>

  <p class="normal">Kuzma Nefedof”</p>

  <p class="ortayaz">***</p>

  <p class="normal">Sapojkof hazır arabaya çıkıp, otların üzerine, Telegin’in yanına oturarak:</p>

  <p class="normal">— Postayı getirdim, dedi. Tebrik ederim İvan.</p>

  <p class="normal">— Neşemi kaçırıyor her şey, Sergey Sergeyeviç. Kaçalinski alayımızın komutanı olarak kalmak isterdim. Yeni adamlar, yeni dertlerle karşılaşacağım. Benim yaşıma göre değil bunlar.</p>

  <p class="normal">— Hayrola, ihtiyarcılık oynamak da nereden çıktı?</p>

  <p class="normal">— Pöh, biraz yorgunluk işte, o da geçer...</p>

  <p class="normal">Tekerlek izlerinin sarstığı araba köy yolunda hızla ilerliyordu. Sol tarafta simsiyah bir meşe ormanı vardı. Sağ tarafta buğday demetleri çaprazlama istif edilmiş yığınlar halinde, akşam karanlığında hayal meyal seçiliyor. Harman yapılmış tarlalar uzanıyor. Havada bir saman kokusu vardı. Gökte ağustos yıldızları pırıl pırıl.</p>

  <p class="normal">— Ya tugayın kurmay başkanı kim olacak?</p>

  <p class="normal">— Birini verecekler herhalde.</p>

  <p class="normal">Yol kıvrılıyor, çürümüş yaprak kokan ormana yaklaşıyor, atlar başlarını kaldırmaya başlıyorlardı.</p>

  <p class="normal">Telegin:</p>

  <p class="normal">— Benim için bir şey yoktu tabii, değil mi? diye sordu.</p>

  <p class="normal">— Ooo, affedersin İvan. Bir mektup vardı sana.</p>

  <p class="normal">İvan İliç çok yorgun, iki büklüm, uyuklar vaziyette oturmuştu. Birden dikildi.</p>

  <p class="normal">— Mektup var da haber bile vermiyorsun ha! Nerede?</p>

  <p class="normal">Sapojkof uzun süre heybesini araştırdı. Atları durdular, başları çıtırdayıp havaya fırlayan kibritleri yaktılar. Telegin sonunda buldu mektubu –Kuzma Kuzmiç’tendi– parmaklarının arasında çevirdi.</p>

  <p class="normal">Sapojkof alçak sesle:</p>

  <p class="normal">— Çok kalın, dedi, neler yazmış ki?</p>

  <p class="normal">Telegin:</p>

  <p class="normal">— Hayırdır inşallah? diye mırıldandı. Kötüye alâmet olmasın?</p>

  <p class="normal">Yere atladı ve orman boşluğuna doğru yürüdü. Birkaç kuru çırpıyı çabucak kırdı, kibriti çakıp çırpıların üzerine üfledi.</p>

  <p class="normal">— Bir ekin demeti olsa, hemen ateş alırdı.</p>

  <p class="normal">Sapojkof bir koşuda bir buğday demeti getirdi ve uzaklaştı Telegin’in yanından. Buğday sapları hemen ateş aldı. Telegin mektubu okumak için çömeldi. Sapojkof uzaktan Telegin’i seyrediyordu. Telegin mektubu okuyup bitirince kolunun yeniyle gözlerini sildi ve mektubu baştan sonuna kadar bir kez daha okudu. Durum açıktı. Sergey Sergeyeviç burnunu çekti, arabaya çıktı ve bir sigara yaktı.</p>

  <p class="normal">İhtiyar arabacı bir an önce köyüne dönmek için acele ediyordu.</p>

  <p class="normal">— Treni kaçıracağım, dedi. Daha ilerde yol kumların arasından geçer. Hem sonra ırmak geçidini aramak gerekecek... Bütün bunlar vakit alır...</p>

  <p class="normal">Sapojkof, Telegin’in arabanın yanına gelip, binmek için arabayı güçlü bir şekilde yana yatırıp otların üzerine atlayınca gözlerini çevirdi. Atlar tırısa kalktı.</p>

  <p class="normal">Otuz milyon ışık yılı uzaklıkta bulunan çifte ışıklı Samanyolu, Sergey Sergeyeviç’in başı üzerinde uzanıyordu... Laçka olan arka tekerlek gıcırdıyor, ama ihtiyar aldırış etmiyordu. Şayet tekerin biri kırılacak olsa ellerinden bir şey gelmezdi...</p>

  <p class="normal">Telegin boğuk bir sesle:</p>

  <p class="normal">— Ne gayretli kız şu Daşa! dedi. Durmadan iyileşmek, daha bir saf, daha bir mükemmel olmak için çırpınıyor... Çok duygulandım...</p>

  <p class="normal">— Yaşıyor mu?</p>

  <p class="normal">— Sen ne zannediyorsun yoksa? Kostroma’da nekahet devresinde...</p>

  <p class="normal">Sergey Sergeyeviç birden İvan İliç’e doğru döndü: İkisi de gülmeye başladı. Sapojkof Telegin’in böğrüne şaplağı yapıştırdı. Telegin de aynı şeyi yaptı. Sonra mektupta yazılanların ayrıntılarını, elmas bölümünü atlayarak anlattı. Bu elmaslar, geçen yaz, yaşama hakkını savunmak için ve aynı zamanda ortadan kaybolmak istediği zaman babasına yazdığı mektupta sözünü ettiği elmaslardı. İhtimal Daşa bu moral çöküntüsü içinde bulunduğu sırada bu elmasları mantosunun astarına dikmişti.</p>

  <p class="normal">İvan İliç’e hiç sözünü etmemişti elmasların. İvan İliç’e öyle geliyordu ki Daşa bu elmasları unutmuştu açıkçası. Bu elmasları unutmuş, sonra sayıklaması sırasında hatırlamıştı: “Atın onları, atın onları!..”</p>

  <p class="normal">İvan İliç boğazına bir şeylerin düğümlendiğini hissederek heyecanla kendinden geçiyordu... Bu hikâyenin henüz karanlık birçok noktası bulunmasına rağmen Daşa’yı anlamaya çalışmamıştı hiç.</p>

  <p class="normal">— Sergey Sergeyeviç, benim için belli olan bir nokta var: Daşa gibi bir kadının aşkını kazanmak, hayatta büyük ikramiyeyi kazanmak demektir.</p>

  <p class="normal">— Evet, şanslı bir adamsın, hem de ne şanslı! Bunu her zaman söyledim sana.</p>

  <p class="normal">— Ama insan Daşa ile beraber olunca, Sergey Sergeyeviç, durmadan kendini kollamak, onun seviyesine çıkmak için çabalamak zorunda kalıyor! Ama gene de sendeliyor... Eminim ki sen de sendeliyorsundur...</p>

  <p class="normal">— Benimki bambaşka...</p>

  <p class="normal">— Daşa gibi bir kadın bulmayı durmadan arzu etmen mümkün mü?</p>

  <p class="normal">— Bilirsin, benim hayatımda kadın, seninki kadar büyük rol oynamamıştır. Bu gibi şeylere daha az değer veririm ben... Tasa etmeden...</p>

  <p class="normal">— Haydi canım sen de! Tanırım ben seni... Sergey Sergeyeviç, hayatımızı ulu bir hedefe adadık: Ölmek, ya da yaşamak, her şey bizi buna götürüyor. Ve bu hedefe ulaşmak için yaşıyoruz, ama nasıl! Kadınla olan ilişkilerimizde bütün bayağılıkları uzaklaştırmalıyız kafamızdan... Aşka özen göstermek gerekir... Daima, tetikte olmak gerekir! Seven gözlere gözlerini daldırdın mı hiç? Bu hayatın bize sunduğu bir mucizedir...</p>

  <p class="normal">Sergey Sergeyeviç karşılık vermedi. Kasketi yavaş yavaş ensesine indi. Yeniden Samanyolunu seyrediyordu.</p>

  <p class="normal">— Şu taraflarda, dedi, uzayda bir delik, siyah bir yer var, yıldızsız at başına benzeyen bir yer... Bu fotoğrafta bu daha güzel görünebilir. Bir gün gelecek, uçsuz bucaksız uzayın korkunç bir şey olmadığını gayet kolay ve açıklıkla anlayacağız. Vücudumuzun her atomu uçsuz bucaksız yıldızlar sisteminin ta kendisidir. Bir başka anlamda bir sonsuzluktur. Biz de, bizde olan her şey de sonsuzdur. Sen de, ben de sınırlı’ya karşı sınırsızlık, sonsuzluk için çarpışıyoruz...</p>

  <p class="normal">İlerde muazzam ağaçların silueti belirdi, ama yakından bakınca bunların ırmak kenarındaki çalılar olduğu anlaşıldı. Hava rutubetliydi. Araba yamacı iniyordu. Ürkek hayvanlar harıltılı sesler çıkarıyorlardı.</p>

  <p class="normal">Hayvanların nalları derin olmayan suları çalkaladı:</p>

  <p class="normal">İhtiyar:</p>

  <p class="normal">— Allah vere de bir çukura yuvarlanmasak, dedi.</p>

  <p class="normal">Küçük ırmağı hiçbir engele rastlamadan geçtiler. Öteki kıyıda arabacı bir delikanlı gibi arabadan atladı ve arabanın yanına geçip dizginleri tutarak hayvanları gayrete getirdi. Kumlu tepenin üzerine çıkınca hayvanlar nefes nefese durdular. İhtiyar arabadaki yerini aldı.</p>

  <p class="normal">İstasyon uzak değildi.</p>

  <p class="normal">İhtiyar arkaya dönerek:</p>

  <p class="normal">— Boşuna uğraşıyor, dedi, bir sonuca ulaşamayacak. Bu kadar adamı boş yere, haksız yere öldürüyorlar. Köylüler aldığımız toprakları geri vermeyiz diyorlar. Bizi zorla yola getirmeyi başaramayacak. 1906 yılında değiliz ki artık. Mujik daha bir güçlendi. Hiçbir şeyden yılmıyor.</p>

  <p class="normal">Kamçısıyla karanlıklarda bir noktayı göstererek:</p>

  <p class="normal">— Kolokoltsovka’ya bir uçak propaganda broşürü attı, dedi. Mujikler okudular. Bize toprağı yeniden satmayı teklif ediyor. Ne hale geldi bakın; onu bedava geri vereceğimizi hesaplamıyor. Zararı yok, bekleriz; nasıl olsa geldiği gibi gidecek... Ah, Denikin, Denikin!</p>

  <p class="ortayaz">***</p>

  <p class="normal">Telegin’le Sapojkof, elma diyarı Kozlof’da Kuzey cephesi karargâhına vardılar. Ne güzeldi Rusya! Boyaları solmuş çatıları, pencereleri sardunyalarla süslü küçücük evler; tellerine uçurtma artıklarının takıldığı telgraf direklerinin arasındaki inişli yokuşlu kaldırımdan geçen acınacak haldeki kira arabasının kaldırdığı toz bulutu; kapısı kalaslarla çakılarak kapatılmış, saçaklı tuğla dükkân; çıplak ayaklı, ürkek bir kız çocuğu koşarak yolu geçiyor, arkasından da eğik bacaklarının üzerinde sallanan küçük kardeşini sürüklüyordu. Daha sonra, eskiden Pazar yeri iken bugün bomboş, pis meydanın üzerinde, halk yalağının yanında yıkık kilisenin molozları... Yarısı yıkılmış çok eski çitlerin ötesinde elma ağaçları, yeşil kırmızı meyvalarıyla ağırlaşmış dallarını uzatmış; cıvıl cıvıl sığırcık sürüleri çatılarla, bahçelerin üzerinde uçuşuyor, her kanat çırpışta kanatlarının altını gösteriyorlar.</p>

  <p class="normal">Beklenmedik bir şey olan devrim olmasaydı buranın insanı tarihin dışında daha bin yıl yaşamış olurdu. Zaten burada kaybedecek hiçbir şey yoktu: Sonucu uykuyla geçirilen bayağı bir hayat.</p>

  <p class="normal">Arabada Telegin’in yanında sarsılan Sapojkof:</p>

  <p class="normal">— Düşün bir kere, diyordu. Denizler ötesinde saniyeler paraya dönüştürülüyor. İnsanoğlunun ayakta uyurken bile eser verecek kabiliyette olması için dev bir pres altında ezilir. Orada üstün üretim vardır. Bu malları piyasaya sürüp kolayca satabilmek için on milyon insanı öldürmek gerekti ve bu iş de çok kısa bir zamanda yapıldı. İşte buna uygarlık deniyor! Burada ise kâğıt uçurtmalar telgraf tellerine asılıyor... Şu pencereye bak hele, uyku sersemi, saçları diken diken olmuş, kafasını kaşıyan şu adamcağıza bak... Bizde de tüm insanlığın düşünü kurmak için, buradan doğruca bilinmeyene gidiyoruz... İşte bizim Rusyamız bu!.. Yaşamak bir zevk... Elmalar ne kadar güzel kokuyor, değil mi? Körpecik, genç bir kadın gibi. O zamana kadar yaşasam bir! Öyle hissediyorum ki bir kitap yazacağım...</p>

  <p class="normal">Arabacı cephe karargâhının önünde durdu. Binanın açık duran bütün pencerelerinden daktilo makinalarının tıkırtısı duyuluyordu.</p>

  <p class="normal">Kabul edilmek için bekledikleri sırada, Telegin’le Sapojkof, yerinden son askeri haberleri öğrendiler.</p>

  <p class="normal">Genel durum şöyleydi:</p>

  <p class="normal">Kısa bir mütarekeden sonra Denikin’in üç gruba ayrılmış silahlı kuvvetleri, Moskova üzerine taaruzlarını sürdürüyorlardı.</p>

  <p class="normal">General Wrangel’in komuta ettiği Kuzey Kafkasya Ordusu (Temmuz ayında Kızıl Onuncu Ordu, Kamis’in teslimi şartıyla kurtulmayı başarmıştı), merkezi Rusya’yı buğdaydan yana zengin bölgelerden, Sibirya ile Volga çevresinden ayırarak Volga ırmağı boyunca ilerliyordu.</p>

  <p class="normal">Yeni ataman Bogayevski’nin –Denikin’in koruduğu kişi– kurduğu Don ordusunun komutanı ataman Sidorin, Voranej yönüne doğru ilerliyordu; bu ordunun başında, Mamontof ile Şkuro’nun komuta ettikleri iki vurucu süvari kolordusu ilerliyordu.</p>

  <p class="normal">Çok değerli, fakat her zaman sarhoş olan general May-Mayevski emrindeki Gönüllüler Ordusu geniş bir cephe üzerinde taarruzu sürdürüyordu; Ukrayna’yı kızıl birliklerle çeteci müfrezelerden temizleyerek vurucu birliğiyle –general Kurepof’un komuta ettiği muhafız kıtası– Orel, Tula ve Moskova’yı tehdit ediyordu.</p>

  <p class="normal">Denikin’in askeri başarıları herkesin kabul ettiği bir gerçekti; azığı gereci mükemmeldi; çokça köylü erlerden kurulu gönüllü alayları sağlam iman ve beceriklilikle savaşıyorlardı. Ama gerilerde moral durumu gün geçtikçe daha bir korkutucu oluyordu. (Denikin de şaşkınlık verici bir biçimde bu duruma gerektiğinden az önem veriyordu.)</p>

  <p class="normal">Kuban ayrılmak ve tam özerkliğini ilan etmek istiyordu. Denikin Kuban’da düzeni sağlamak için Rada’nın önemli iki üyesini astırmak zorunda kalmıştı. Kanlı geçimsizlikler Terek bölgesini çok tedirgin ediyordu.</p>

  <p class="normal">Denikin Moskova’ya yapacağı seferi ilan edince Don Kazakları: “Sakin Don bizimdir, daima da bizim kalacaktır, diye ilan ettiler. Moskova’yı almaya gelince Denikin gitsin kendisi alsın.”</p>

  <p class="normal">Gönüllülerin işgal ettiği bölgelerde köylü sorunu tamamen askerce çözümlenmişti. Köylüler tüfek harbileriyle öldüresiye dövüyorlardı. Her yere Çarın valileri, polis müdürleri ve jandarması yerleştiriliyordu. Geçen yıl, Alman işgali sırasında olduğu gibi, mujikler tüfeklerinin namlularını eğelemeye ve Kızıl Orduyu beklemeye başlamışlardı.</p>

  <p class="normal">Makno, kendi eliyle başlıca rakibi ataman Grogoriyef’i öldürdükten sonra bütün Ekaterinoslav bölgesinde özgür anarşist rejimini açıktan açığa ilan etmişti. Batko elli bine yakın haydudu topladıktan sonra Denikin’in elinden Rostof, Taganrog, Kırım, Ekaterinoslav ve Odesa’yı almakla tehdit ediyordu.</p>

  <p class="normal">“Yiğitler”, atamanların komuta ettikleri birliklerden derlenmiş asker kaçakları da kendilerini göstermeye başlamışlardı. Ormanlık ve dağlık bölgelerde “yiğitler” Denikin’in harekâtını güçleştiriyorlardı.</p>

  <p class="normal">Kızıl Ordu, On Üçüncü ve Dokuzuncu orduların korkunç bozgunları, Onikinci Ordunun Dinyeper ve Bug üzerindeki kahramanca çekilişinden sonra cephe hattını yeniden kurabilmişti. Moral gittikçe düzeliyor, bilhassa Petrograd, Moskova ve İvanova komünistlerinin kitleler halinde akını sayesinde muharebe gücü artıyordu. Akşama sabaha başkomutanın karşı taarruz emri bekleniyordu.</p>

  <p class="normal">İkisinin de karşılıklı yeni atanma işlemlerini tamamladıktan sonra –Telegin’in Tugay komutanlığına, Sapojkof’un Kalaçinski alay komutanlığına– aynı gün yola çıktılar. Yol boyunca son haberler üzerinde tartıştılar. İkisi de Denikin’in ulu planının boşlukta kaldığı konusunda aynı fikirdeydiler. Geçen yıl Kuban’da başarılı olan durum, onu Büyük Rusya’da başarıya ulaştıramazdı: Orada Sorokin’i yenmişti; burada ise Lenin’e ve çok eski, soylu bir proletaryaya karşı çıkmak zorundaydı. Zaten buraların mujiği yeter derecede güçlüdür; büyük Rus mujiği Nopolyon’u bile diren darbeleriyle karşılamıştır...</p>

  <p class="ortayaz">***</p>

  <p class="normal">— Sancağı ileri çıkarın! Kılıfını açın!</p>

  <p class="normal">Bayraktarla iki muhafız –Latugin’le Gagin– bir adım öne çıktılar. Alay komutanlığı görevini yeni alay komutanı Sergey Sergeyeviç’e teslim edecek olan Telegin ciddi, düşünceliydi; bronz gibi yanmış esmer yüzünün güzel renkleri kaybolmuştu. Konuşmasını yazdığı bir kâğıdı elinde tutuyordu.</p>

  <p class="normal">Esas duruşta bekleyen erlere baktıktan sonra:</p>

  <p class="normal">— Kaçalinski alayının muharipleri! diye söze başladı.</p>

  <p class="normal">Hepsini tanıyordu muhariplerin; hepsinin yarasını, sıkıntısını biliyordu. Herbiri onun için aileden bir kişiymişçesine değerliydi.</p>

  <p class="normal">— Yoldaşlar, diye devam etti, yazın sıcağında, kışın soğuğunda hep birlikte binlerce verst yol aştık... Çaritsin önlerinde iki kez şerefe ulaştınız... Geri çekilmek mukadder olunca, hiçbir zaman sizin hatanızdan olmadı bu, düşmana, ani ve eğreti zaferini pahalıya ödettiniz. Sayısız savaş başarılarınıza güvendiniz, onları ödettiniz. Sayısız savaş başarılarınıza güvendiniz, onları hiçbir zaman göz alıcı ilişkilerin dayanağı yapmadınız. Zaferlerinizi bildiren raporlar genel bildirilerin içinde kayboldu... Ama değişen bir şey yok...</p>

  <p class="normal">Telegin büyük avucunun içindeki kâğıda bir göz attı.</p>

  <p class="normal">— Sizi son derece önemli bir görevin beklediğini haber vermek isterim. Düşman henüz yenilmemiştir. Düşmanı yenmek yetmez, onu ortadan kaldırmak gerekir... Yaptığımız savaşın özelliği her ne pahasına olursa olsun galip gelmek zorunluğunu gerektiriyordu: Galip gelmemek elinizde değil. İnsan hayvanla cenkleşmektedir. İnsan zafere ulaşmalıdır, insanın hakkıdır zafere ulaşmak... Ya da bir örnek vereyim: Çimlenen ilk tohumun filizlenmesi yeşil, dayanıksız gibi görünür; görünür ama gene da kara toprağı, kayayı deler. Filizlenen tohumda yeni hayatın bütün gücü vardır. Bu hayat gelecek, hiçbir şey durduramaz onu... daha ışıklı bir güne kavuşmak için kederli bir sabah savaşa başladık, oysa düşmanlarımız, eşkıyalığa elverişli, karanlık gecede soluyorlar. Ama gün doğacak, küskünlükten ölüme mecbur olsalar da...</p>

  <p class="normal">Tasalı bir ifadeyle kâğıdına yeniden bir göz atıp buruşturdu.</p>

  <p class="normal">— Üzüldüğümü, gözlerimin yaşardığını sizden gizlemeyeceğim arkadaşlar. Sizden ayrıldığıma üzülecek, sizleri çok arayacağım. Sizden ayrılmak zor geliyor bana... Sahrada yaktığımız ateşlerin çevresinde bir yılı birlikte geçirmemiz dile kolay... Sizlerden ayrılırken alayın savaş sancağına allahaısmarladık diyeceğim. Bu sancağın şerefli Kaçalinski alayını zafere ulaştırmasını arzu ediyor ve istiyorum...</p>

  <p class="normal">İvan İliç şapkasını çıkardı, sancağa sokuldu ve rengi solmuş, mermilerden delik deşik olmuş ipek sancağın bir köşesini tutarak öptü. Şapkasını tekrar giydi, askerce selam verdi ve gözkapaklarını öylesine güçle sıkarak gözlerini kapadı ki bütün yüzü buruş buruş oldu.</p>

  <p class="ortayaz">***</p>

  <p class="normal">Sapojkof ve birlik komutanları tarafından düzenlenen veda yemeğinden sonra İvan İliç adamakıllı sersemlemişti. Hasır arabaya oturmuş, koltuğunun altında çantasını sıkıyordu (çantada öteki eşyalar arasında Daşa’nın porselen kedisi ile köpeği vardı). Sofrada yapılan ateşli konuşmaları yüreği sızlayarak hatırlıyordu. Ona öyle geliyordu ki arkadaşları ile kendisinin karşılıklı sevgilerinin bir eşini başkaları arasında görmeye imkân yoktu.</p>

  <p class="normal">Kucaklaşmış, öpüşmüşler, el sıkışmışlardı! Hey gidi mert insanlar! Temiz yürekli, sadık insanlar! Genç komutanlar ayağa fırladıkları gibi sade, hatta kitaptan edinilen sözlerle geleceğin dünya devrimini dile getirmişler, azimkâr olduklarını bir kere daha göstermişlerdi. Yaradılışı gereği mahcup ve alçakgönüllü bir adam olan Tabur komutanlarından biri birden masanın üzerine sıçramak arzusunu duymuş, yerine getirmişti de bu arzusunu. Ve karpuz kabukları ile kemirilmiş kaz kemikleri arasında çok ateşli bir oyun oynamıştı. İvan İliç bu sahneyi hatırlayınca katıla katıla güldü.</p>

  <p class="normal">Araba köyün çıkışında durdu. Üç adam –Latugin, Zaduyviter ile Gagin– arabaya sokulup Telegin’i selamladılar.</p>

  <p class="normal">İlk Latugin konuştu:</p>

  <p class="normal">— Bizi unutmazsın zannediyorduk, İvan İliç. Ama unuttun bizi.</p>

  <p class="normal">Gagin:</p>

  <p class="normal">— Evet, seni bekliyorduk, diye doğruluyordu.</p>

  <p class="normal">— Durun bakalım, arkadaşlar. Ne demek istiyorsunuz?</p>

  <p class="normal">Bir ayağını tekerleğe dayayan Latugin:</p>

  <p class="normal">— Seni bekliyorduk, diye devam etti. Her birimiz arkadaşları için hayatını fedaya hazır bir şekilde bir yıl yaşadık... Mademki sence hepsi bir, elveda öyleyse.</p>

  <p class="normal">Öfkeli sesi titriyordu:</p>

  <p class="normal">— Dur bakalım, dur!</p>

  <p class="normal">Telegin arabadan indi.</p>

  <p class="normal">Zaduyviter sözü aldı bu sefer:</p>

  <p class="normal">— Burada bizler piyadenin arasında neyiz ki? Yabancı! Yeni hayatımız boyunca yollarda toz kaldırıp duracak mıyız?</p>

  <p class="normal">Gagin gözleri şimşekler çakarak:</p>

  <p class="normal">— Bahriye topçularını uzun süre arayacaksın, dedi.</p>

  <p class="normal">Latugin sözü aldı:</p>

  <p class="normal">— Nijni’de römorköre bindiğimiz zaman on iki kişiydik. Kala kala üç kişi kaldık, bir de sen, dört... arabana bindin ve: Haydi eyvallah! Bize gelince, biz adam değiliz, neferin, gri kaputlunun biriyiz... Basıp geçsen de olur... Hem zaten konuşmak neye yarar seninle. Sarhoşsun!</p>

  <p class="normal">Zaduyviter:</p>

  <p class="normal">— İvan İliç, dedi, artık tugaya komuta ediyorsun. Emrinizde ağır topçu vardır...</p>

  <p class="normal">Latugin:</p>

  <p class="normal">— Git topçunla başımızdan, diye bağırdı. Bense gerekirse sıçan yollarını bile temizlerdim! Asıl beni üzen bir arkadaşı kaybetmek! İvan İliç inanıyorum sana. Seni sevmeye başlamıştım... Bunun ne demek olduğunu bilir misin? Şimdi gayet iyi anlıyorum ki ben senin için sağ kanatta beş numaralı topçu erinden başka bir şey değilmişim... Neyse, yeteri kadar konuştuk... Yolda gerisini daha iyi anlarsın...</p>

  <p class="normal">Bu sözler İvan İliç’i adam akıllı ayıltmış, aklını başına getirmişti.</p>

  <p class="normal">— Arkadaşlar, dedi, bana çok çabuk hüküm giydirdiniz. Benim yapmayı düşündüğüm şey şuydu: Tugaya varır varmaz, üçünüzü de topçu birliğine naklettirecektim.</p>

  <p class="normal">Zaduyviter tasası dağılmış bir ifadeyle:</p>

  <p class="normal">— Bak o zaman iş değişti, teşekkür ederiz İvan İliç, dedi. Teşekkür ederiz.</p>

  <p class="normal">Ama Latugin yamru yumru çizmesiyle yere vurarak:</p>

  <p class="normal">— Yalan söylüyor! dedi. Şimdi uydurdu bu masalı.</p>

  <p class="normal">Sonra daha yumuşak bir ifadeyle Telegin’i tehdit ederek devam etti.</p>

  <p class="normal">— Sadece vicdan yeterli değildir, arkadaş: O seni sadece kötü ve beklenmedik sonuçlara götürmeyecektir. Neyse, gene de teşekkür ederiz.</p>

  <p class="normal">Telegin, Latugin’in sırtına vurarak kahkahayı bastı:</p>

  <p class="normal">— Ne öfkeli adamışsın be! dedi. Açıkça haksızlık ediyorsun...</p>

  <p class="normal">— Cehenneme kadar yolu var senin hak ve adalet anlayışının! Ne yapayım istiyorsun? Ben kimseyi aldatmayı aklımdan geçirmiyorum. Seni insan, bir şeyin için affedebilir, o da saf bir insan oluşun. Bunun için kadınlar tutuluyorlar sana. Neyse, peki, kızma. Bin arabana.</p>

  <p class="normal">Telegin’i dirseğinden kuvvetle tuttu:</p>

  <p class="normal">— Bir arkadaş uğruna insanın kendisini öldüreceğini bilir misin? Hiç böylesine rastladın mı?</p>

  <p class="normal">Parlak, ayrık, soğuk ve yakıcı gözlerle İvan İliç’in gözlerinin içine bakıyordu.</p>

  <p class="normal">— Neyse, yalan söyledin, değil mi? Hey? Yalan söyledin, değil mi?</p>

  <p class="normal">İvan İliç suratını astı, başının hareketiyle doğruladı.</p>

  <p class="normal">— Evet, öyle, yalan söyledim. Ama bana bu düşünceyi telkin etmekle iyi ettiniz...</p>

  <p class="normal">— Şimdi erkekçe konuşuyorsun...</p>

  <p class="normal">Gagin:</p>

  <p class="normal">— Rahat bırak, diye homurdandı. Onu sıkmakla eline ne geçiyor sanki...</p>

  <p class="normal">İvan İliç daha fazla bir şey söylemeden hepsinin elini sıktı ve arabaya bindi. Yolda uzun süre kendi kendine gülerek başını salladı.</p>

  <p class="normal">Tugay karargâhına uçarak bir saatte gidebilirdi. Atla yirmi dört saatten fazla çekiyordu. İvan İliç trenle gitti. Yolculuk dört kez yirmi dört saatini aldı. Birçok defelar tren değiştirmek zorunda kaldı. Kir pas içindeki garlarda, aç açına, yorgunluktan bitkin ve sersemlemiş bir halde bekliyordu. Kolaylıkla akla gelebileceği gibi, kesinlikle vadettikleri halde salonlu vagon alamamıştı.</p>

  <p class="normal">Yolun son bölümünde yarısı kireç yüklü bir marşandiz vagonunda gitmek zorunda kaldı. Böyle bir sırada hangi sivri akıllının ve ne yapmak için bu kirece ihtiyacı olduğunu anlamak imkânsızdı. Bu yetmiyormuş gibi bölme komşusu tombul yüzlü bir yolcuydu: Görseniz gözlükle gülünçleştirilmiş obüs mermisi zannederdiniz. Durmadan Ofenbah’ın bir melodisi üzerine mırıldanıyordu. “Amanın jambonu Tuluz’un, jambonu... Şarap olmadan neye yarar ki bu jambon...”</p>

  <p class="normal">Hava kararınca çantaların etrafında dönmeye başladı: Hepsini karıştırıyor, bir şeyler çıkarıyor, burnunu çekiyor, sonra hepsini yerlerine koyuyordu.</p>

  <p class="normal">İvan İliç içi bulanacak kadar aç ve yorgun olduğu için, çeşitli yiyeceklerin kokusunu derhal alıyordu. Rezil herif bir lop yumurtayı kırıp soymaya başlayınca İvan İliç artık dayanamadı:</p>

  <p class="normal">— Bana bak vatandaş, dedi, ilk istasyonda çantalarını topla vagonu palaspandıras terk et!</p>

  <p class="normal">Beriki karanlıkta çiğnemeyi bıraktı hemen ve kımıldamadı. Bir süre sonra İvan İliç’in burnuna keskin bir sucuk kokusu geldi. Adamın görünmeyen uzanmış kolunu hiddetle itti.</p>

  <p class="normal">Adam tatlı kalın sesiyle:</p>

  <p class="normal">— Beni yanlış anladınız asker yoldaş, dedi. Size sadece bir parça yiyip bir yudum içmenizi teklif ediyorum.</p>

  <p class="normal">İçini çekti. Telegin, ötekinin uzattığı sucuğun kokusunu yeniden duydu.</p>

  <p class="normal">— Şimdilerde, kafalarımızda ilkelerden başka bir şey yok. Haydi canım siz de, o kadar ciddi olmayın, sarmısaklı, domuz yağlı küçücük bir Rus sucuğunda ne gibi özel bir ilke olabilir ki? İçkim var, ikimiz için de birer yudum.</p>

  <p class="normal">Sustu, bekledi, Telegin de susuyordu.</p>

  <p class="normal">— Herhalde beni karaborsacının, üç kâğıtçının biri sandınız?.. Affedersiniz! Ben dram sanatçısıyım. Elbette bir Kaşalof, bir Yuriyef, ya da Allah taksiratını affetsin bir Mamon Dalski değilim! Ah! Ne sanatkârdı şu Dalski! Ama dünya anarşistlerinin başkanı olmaya sevdalandı! Budala! Moskova’nın özel konaklarını yağma etmeyi zevkine uygun buldu! Onunla iskambil oynamaya gelince öyle günler olurdu ki sakınmak daha iyiydi... Benim adım Başkin-Razdorski. Taşrada tanınmış bir isim. Afişlerde iri harflerle yazarlar adımı...</p>

  <p class="normal">Herhalde Telegin’in: “Sahi, Başkin-Razdorski siz misiniz? Yok canım! Tanıştığıma memnun oldum...” diye haykırmasını bekliyor olmalıydı. Ama Telegin susuyordu.</p>

  <p class="normal">— İki sezon Moskova’da oynadım. Ermitaj tiyatrosu ile Korş’un tiyatrosunda...Vladimir İvanoviç Nemiroviç Daçenko beni ayartmaya çalıştı. “Yok olmaz, diye karşılık verdim, bırakın da istediğim kadar oynayayım, Vladimir İvanoviç, sonra beni grubuna alabilirsiniz...” 1918 yılında Korş’un tiyatrosunda mevsimi Danton’un Ölümü ile açtık. Ben Danton rolünü oynuyordum... Kükreyen bir arslan, kalın dudaklı bir halk savunucusu hatip, bir boğa, yırtıcı bir hayvan, bir dahi, pisboğaz... Gene de ne başarı! Tasavvur edemezsiniz! Ama duruma bakın: Sobalar yanmaz, elektrikler yok, Moskova karanlıklara bürünmüş, gelir sıfır. Trup dağıldı. Sonra beş kişi bir araya geldik, ver elini taşra, aynı Danton’un Ölümü’nü oynamak için Moskova’dayken, milli eğitim halk komiseri Lunaçarski son perdenin püf noktasını yasaklamıştı, ama taşrada böyle bir sıkıntımız olmayacaktı! Sahneye bir giyotin çıkarılıyor ve kellem uçuruluyordu: Küt!.. Muazzam kazanç! Seyirciler, inanın söylediklerime: “Haydi, bir kere daha kes!..” diye bağırıyorlardı. Harkof’da, Kiyef’de oynadık. Kızılların elindeydi o zaman. Son defa Uman bölgesinde, itfaiye garajında oynadık. Nikolayef’de, Kerson’da, Ekaterinoslav’da oynadık. Şeytan bizi Don üzerindeki Rostof’a kadar sürükledi. Orada da oynadık. Akıllara durgunluk verecek bir başarı sağladık. Hatta subayın biri locasından Robespiyer’e ateş etmek hevesine bile kapıldı... Ertesi sabah, belediye zabıta müdürü beni çağırttı, odasına girer girmez, eski devirde olduğu gibi suratımın ortasına yumruğu yapıştırıp: “General Denikin için Allaha dua edin, dedi. Ben onun yerinde olsaydım, lamı cimi yok astırırdım sizi... İki güne varmadan Rostof’u terk edin...” Ah! bu günler sanat için çok zor... Çingeneler gibi oradan oraya sürükleniyoruz. Dekorların da çuldan farkı yok. Sahneye çıkarmak bile utandırıyor insanı. Kozlof’da giyotinimizi gemiye yüklememizi yasakladılar. Sebebi nedir? diye sorduk. “Ne işe yaradığı bilinmeyen eşya” karşılığını verdiler... Mesele bundan ibaret olsaydı gene kolaydı. Bundan böyle başımı baltayla uçuracaklar. Kibritiniz var mı? Size nasıl yaptığımızı gösterirdim. Çantamda bir başım var. Bu yedek başı bana Moskova Milli Tiyatrosunun aksesuarcısı olan çok zeki bir adam yaptı... Ya sansüre ne dersiniz! Piyesin bir nüshasını veririm. Yoldaş okur, bir daha okur... Tarihi bir olay derim... O ise sayfaları tükürüklemeye devam eder... “Tarihi bir olay olduğuna dair neresini tasdik etmişler?” diye sorar. Lunaçarski’nin hayranlık dolu bir eleştirmesini gösteririm... Onu da okur... “Anladık ama, daha gırgır bir şey oynasanız olmaz mı?” Sanki üzerime saldırılmış gibi olurum... Şimdi bizi ne bekliyor bilmiyorum. N... ye, tugay karargâhına gidiyoruz...</p>

  <p class="normal">Telegin birden sordu.</p>

  <p class="normal">— Ama grubunuz nerede?</p>

  <p class="normal">— Yanda, dekorlarla birlikte başka bir yük vagonunda. Robespiyer lokomotifin üzerinde, Muhakkak duymuşsunuzdur adını: Tinski. Bütün Cumhuriyetin en iyi Robespier’i... Ondan yana içiniz rahat olsun. Toprağın altından bile alkol bulup çıkarır. Dahinin teki! Lokomotifin üzerine çıktı mı rahat yolculuk ederiz biz. Asker arkadaş, herhalde bir parça sucuk yersiniz artık? Rica ederim, kabul edin...</p>

  <p class="normal">— Olur, peki, kabul ediyorum.</p>

  <p class="normal">— Beni memnun edersiniz.</p>

  <p class="normal">Başkin-Razdorski soluk soluğa: “Nerede? Nereye koydum ki?” diye mırıldanarak çantalarının içini arıyordu. Telegin’in eline bir yumurta, bir parça sucukla peksimet koydu.</p>

  <p class="normal">— N... deki temsilleri bitince Moskova’ya döneceğiz. Bizden bu kadar! Çingene hayatından bıktık artık! Neglinaya sokağında, beş numarada, bir Ermeni’nin işlettiği küçük aşağılık bir kahvehane vardır. Ama adam dahi! Sucuk, yağ, ne istersen var! Milisler her gün basarlar kahveyi. Neden basarlar? Bütün müşteriler alkol kokar. Her taraf aranır. Alkolün izine rastlanmaz. Bulunamaz da. Bu Ermeni alkolünü bidon içinde üçüncü kata, çatıya koyar. Bu bidon kullanılmayan bir su borusuyla iletilir. Aşağıda, salonda, musluklu bir bulaşık taşı vardır. Bir kadeh içmek mi istediniz? Musluğu çevirin, evinizdeymiş gibi hizmet edin kendinize.</p>

  <p class="normal">Telegin sucuğu lezzetle yiyordu. Alkol yudumu yumuşamasını tamamladı.</p>

  <p class="normal">— Sizi mümkün olduğu kadar rahat bir şekilde yerleştirmeye çalışacağım, dedi. İstirahat edin, istediğiniz kadar temsil verin, acele etmeyin. Ama iyi temsiller verin bize. N... de benim misafirlerim olacaksınız. Tugay komutanı benim...</p>

  <p class="normal">Başkin-Razdorski yavaş bir sesle:</p>

  <p class="normal">— Ooo! dedi. Daha önce neden söylemezsiniz!.. Ben de size bakıp: “İşte azrail geldi!” diye düşünüyordum. Ödümü patlattınız! Konuşuyor, konuşuyor ve beni hâlâ trenden aşağı yuvarlamayışınıza hayret ediyordum... Hiç merak etmeyin, bütün arzumuzla oynayacağız, sanki kendimiz için oynuyormuş gibi, sanatkâr işi...</p>

  <p class="ortayaz">***</p>

  <p class="normal">Telegin çantasını sırtlayıp yük vagonundan indi. Camı kırık bir gaz lambası peronda bekleşen bir asker grubunu şöyle böyle aydınlatıyordu.</p>

  <p class="normal">İvan İliç sokularak:</p>

  <p class="normal">— Merhaba arkadaşlar, dedi. Tugay komutanını mı bekliyordunuz? Ben tugay komutanı Telegin. Gülünç kılığımı hoş görün...</p>

  <p class="normal">Hepsinin elini sıktı. Aralarından biri Telegin’i şaşırttı. Zayıf yüzlü, sert bakışlı, kır saçlı, kusursuz kılıklı bir subaydı. Karanlık meydana çıkarlarken Telegin geriye dönüp subaya bir kez daha baktı, ama subayın yüz hatlarını seçemedi.</p>

  <p class="normal">İvan İliç’i arabaya bindirdiler. Uzun süre karanlıklarda, gübre kokusunun yayıldığı tarlaların arasından geçtiler. Araba, yüksek çatılı, sundurmaya benzeyen, uzun bir binanın önünde durdu.</p>

  <p class="normal">Yeni badana edilmiş hoş bir oda Telegin’e ayrılmıştı. Pencerenin pervazında, yanan bir mumun yanında, üzeri başka bir tabakla örtülmüş bir tabak yemek vardı. Telegin çantasını yere bıraktı, ceketini çıkardı, gerindi ve takımları yeni değiştirilmiş yatağın üzerine oturdu, kireçlenmiş çizmelerini çıkarmaya başladı.</p>

  <p class="normal">Yavaşça kapıya vuruldu. Canı sıkıldı İvan İliç’in. “Odaya girer girmez mumu söndürseydim keşke. Konuşma başladı mı bitmek bilmez. Hay aksi şeytan! Saat dördü geçti...”</p>

  <p class="normal">— Giriniz!..</p>

  <p class="normal">Kır saçlı subay girdi odaya, hemen kapıyı kapattı, kısa ve sert bir hareketle elini alnına götürdü.</p>

  <p class="normal">Telegin durdu, çizmelerini çıkarmaktan vazgeçti. Yarı çekilmiş çizmesine topuğunu bastı. Donup kalmış, birine benzettiği bu adama şaşkın şaşkın bakıyordu.</p>

  <p class="normal">— Affedersin arkadaş, dedi. Gar peronunda pek nazik davranmadım size karşı. Tanışmayı ve bütün işleri yarına bırakmaya karar vermiştim... Yanılmıyorsam kurmay başkanım siz olacaksınız?</p>

  <p class="normal">Kapının yanında ayakta duran subay, kısa ve kesin bir ifadeyle:</p>

  <p class="normal">— Evet, diye karşılık verdi.</p>

  <p class="normal">— Affedersiniz, adınız?</p>

  <p class="normal">— Roçin, Vadim Petroviç.</p>

  <p class="normal">Telegin şaşkın şaşkın çevresine bakındı. Ağzını açtı, birkaç kez derin derin nefes aldı.</p>

  <p class="normal">— Ha!.. Demek...</p>

  <p class="normal">Yüzü titredi, bir hamlede ekledi.</p>

  <p class="normal">— Vadim mi dediniz?</p>

  <p class="normal">— Evet.</p>

  <p class="normal">— Anlıyorum, anlıyorum... Ne garip... Sen, benim yanımda, kurmay başkanım... Oh! Allahım!..</p>

  <p class="normal">Roçin aynı sert ve kuru ifadesiyle:</p>

  <p class="normal">— İvan, dedi, seninle hemen şimdi konuşmaya karar verdim, aksi takdirde yarın şüpheli bir durumda bulunabilirsin.</p>

  <p class="normal">— Ha!.. Konuşmak istiyorsun demek...</p>

  <p class="normal">İvan İliç yarı yarıya çıkardığı çizmesini tekrar ayağına geçirdi. Ceketini alıp giydi. Vadim Petroviç başı hafif eğik, sanki onu incelemek istiyormuşçasına hiçbir heyecan, hiçbir sabırsızlık belirti göstermeden Telegin’in hareketlerini seyrediyordu.</p>

  <p class="normal">— Korkarım ki Vadim anlaşma imkânı bulamayacağız...</p>

  <p class="normal">— Hayır, anlaşacağız...</p>

  <p class="normal">— Çok zeki bir adamsın. Evet, evet... Seni çok sevmiştim Vadim... Geçen yıl Rostof garında karşılaşmamızı unutmadım... Çok soylu, gönlü yüce davrandın... Her zaman yürekli bir insandın zaten... Oh! Tanrım, Tanrım!..</p>

  <p class="normal">Kemerini sıkıyor, ceketinin düğmelerini ilikliyor, ceplerini karıştırıyordu; belki şaşkınlıktan yapıyordu bütün bu hareketleri, belki de bu sıkıcı, kaçınılmaz görüşmeyi bir bahaneyle ertelemek içindi...</p>

  <p class="normal">— Muhakkak, rolleri değiştirdiğimizi ve asil davranış gösterme sırasının bana geldiğini sanıyorsun... Sana karşı çok derin duygularım var... İkimiz birbirimize, bir benzeri bulunmayacak şekilde bağlanmıştık... Ama biliyorsun... Ne işin var aramızda Vadim? Neden buraya geldin? Açıkla...</p>

  <p class="normal">— İşte ben de bunun için geldim İvan...</p>

  <p class="normal">— Çok iyi... Belki de bazı şeyleri ört bas edebileceğini ümit ediyorsundur? Çok zekisin Vadim... Şunu aklına koy peşin peşin. Senin için hiçbir şey yapamam... Bu konuda, birbirimizden temelden ayrılıyoruz...</p>

  <p class="normal">Telegin kaşlarını çattı, bakışlarını Roçin’den ayırdı. Vadim Petroviç gülümseyerek Telegin’i dinliyordu.</p>

  <p class="normal">Telegin:</p>

  <p class="normal">— Bir düşündüğün var, diye devam etti, nedir bilmiyorum... Ölüm haberini yayman da mutlaka bu plana dahildir... Anlat bakalım. Ama haber vereyim şimdiden, tutuklattıracağım seni... İşler nasıl da döndü...</p>

  <p class="normal">Telegin, umutsuzluğun pençesinde daha önce Vadim’in matem acısını çekmiş, kendinin, bundan böyle altüst olmuş hayatının yokluğuna katlanmıştı.</p>

  <p class="normal">Vadim Petroviç bir hamlede Telegin’in yanına sokuldu, kucakladı, yanağını öptü.</p>

  <p class="normal">— İvan, sen fevkalâde bir insansın... Saf bir kalbin var... Seni hiç değişmemiş görünce çok mutlu oldum... Seviyorum seni. Oturalım.</p>

  <p class="normal">Hâlâ karşı koymaya çalışan Telegin’i yatağa doğru sürükledi.</p>

  <p class="normal">— Gelsene. Ben ne casusum, ne de gizli ajan... İçin rahat etsin. Aralık ayından beri Kızıl Orduda görevliyim...</p>

  <p class="normal">İvan İliç hâlâ az önce aldığı kararın etkisi altında altüst olmuş, inanmaya başlayan fakat şüpheden sıyrılamayan bir davranışla Vadim Petroviç’in güneşten yanmış, sert yüzüne, kupkuru, zeki, siyah gözlerine bakıyordu.</p>

  <p class="normal">Ellerini bırakmadan yatağın üzerine oturdular. Vadim Petroviç kendisini bu yöne sevkeden her şeyi, evine, yurduna döndüren olayları anlattı.</p>

  <p class="normal">Daha hikâyesinin başında Telegin sözünü kesti:</p>

  <p class="normal">— Ya Katya? diye sordu. Sağ mı? Sıhhati yerinde mi? Şimdi nerede?</p>

  <p class="normal">— Zannedersem Moskova’da... Yeniden aynı yerlerden geçtik. Kiyef’e çok geç vardım, tam şehrin boşaltılmasından bir gün önce... Böyle olmakla beraber izini buldum...</p>

  <p class="normal">— Peki, o da senin sağ olduğunu, bizden yana geçtiğini biliyor mu?</p>

  <p class="normal">— Hayır... Bu da beni deli ediyor ya...</p>
</body>
</html>
