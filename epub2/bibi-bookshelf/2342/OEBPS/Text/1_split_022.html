<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="h1baslik1" id="calibre_toc_19"><br class="calibre2" />
  XIX</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal">Aradan iki ay geçti.</p>

  <p class="normal">General Denikin ordularının taarruzunu durdurmak imkânsız olmuştu. Rusya yüksek naibi Kolçak, umutsuz son bir gayretle Urallara taarruz ediyordu. Baltık sahillerinde general İyudeniç önünde geçit vermez bataklık bir arazide gerileyen Yedinci Kızıl Orduyu şanssızlık izliyordu. Yedinci Ordu Pskof, Luga ile Gaçina’yı kaybetmişti. General birliklerine şu emri vermişti bile: “Petrograd’ı işgal ediniz...”</p>

  <p class="normal">Sovyetler Cumhuriyeti buğday ve yakacaktan yana tam bir abluka içindeydi. Ulaştırma araçları ancak birliklerin yer değiştirmesine ve cephane ikmaline yetiyordu. Ekim yağmurları Rus topraklarına, aç, uykusuz daha umutsuz bir kışı bekleyerek sıkıntılı yaşantılarını sürdüren şehirlerin üzerine; artık tütmeyen fabrika bacaları ile işçileri bütün cephelere dağılmış olan atölyelerin üzerine dökülüyordu.</p>

  <p class="normal">Kırık vagonlarla lokomotiflerin mezarlıkları, çok az mujiğin kaldığı, eski devirlerde olduğu gibi çıralarla aydınlatan saz damlı köy evlerinin üzerine yağıyordu yağmur. Ötede beride bir ev dokuma tezgâhı gıcırdayıp duruyordu.</p>

  <p class="normal">O çok acı günlerde general Mamontof ikinci kez kızıl cepheyi yardı. Arka cepheyi yağma edip bütün ulaştırma yollarını tahrip ederek, Kazak kolordusunun başında derinlere uzanan bir akın yaptı.</p>

  <p class="normal">Telegin, Roçin ile siyasi komiser Çesnokof, birçok yeri tükürükle yapıştırılmış eski haritanın üzerine eğilmişlerdi. Çesnokof yeni bir kişiydi; tifüsten hastalanan komiserin yerini almak üzere alelacele gelmişti. Çar hapishanelerinde sağlık durumu bozulmuş. Moskova’lı bir işçiydi. Açlığın tükenikliği içinde vaktinden önce çökmüştü. Sanki kaşlarının üzerinde bir ağrı varmışçasına elini çıplak kafasının üzerinde gezdirerek başkomutanın son emrini onuncu kez okuyordu.</p>

  <p class="normal">Telegin küçük bir pipoyu emiyordu. Bir süreden beri sigara içmeyi bırakmış, pipodan zevk alır olmuştu. Bu pipoyu Latugin bir keşif görevi sırasında beyaz bir subaydan almış ve Telegin’e hediye etmişti. Bu pipo Telegin için, son zamanlarda gittikçe artan güç durumlarda bir yatıştırıcı, düşüncelerini başka alana çeken bir oyuncaktı. Şayet pipoyu uzun süre temizlemeden bırakacak olsa; yağmurlu gecelerde masanın üzerinde kaynayan semaver gibi ıslık çalıyordu.</p>

  <p class="normal">Roçin ilk bakışta başkomutanlık emrinin derinlikten yoksun, isterik bir karakter taşıdığını fark etmişti. Sırtını kütüklerden yapılmış duvara dayamış, yarı kapalı gözlerinde hiddet kıvılcımları çıkarak, komiserin, kurmay işi ipsiz sapsız yazı üzerindeki düşüncesini tamamlamasını bekliyordu.</p>

  <p class="normal">Cepheden on verst uzakta, tugay karargâhının yerleştiği bir köyde bulunuyorlardı. İki aydan sonra, Ağustos ayında komutanlığı Telegin’e verilen iki alayın mevcutları üç yüz muharibi bile geçmiyordu. O zamandan beri gönderilen birlik takviyelerini muharip haline getirmek çok güçtü. Yüksek komutanlık bu birlikleri alelacele teşkil etmiş, genellikle kıta kaçaklarından, “yiğitler”den, sonbahar yağmurları nedeniyle köylerle kasabalara sığınanların ele geçenlerinden kurulmuştu. Hiçbir hazırlık yapmadan bölüklere veriliyor ve cepheye sürülüyordu. Bu erler cephede, sadece başkomutanın, ciddi ve sessiz odasında, kırmızı kalemini üç verst ölçekli bir harita üzerinde kaydırarak tasarladığı askeri harekâtı uygulamakla yükümlendiriliyorlardı.</p>

  <p class="normal">Emrin arkasına hiçbir şey yazılmadığı halde kâğıdı çeviren komiser Çesnokof:</p>

  <p class="normal">— Anlamadım, dedi, ana fikri anlamadım...</p>

  <p class="normal">Roçin:</p>

  <p class="normal">— Anlaşılmayacak bir şey yok, dedi. Cepheye verilmiş akademik bir emir bu. Başkomutan, sabah kahvaltısında iki yumurta ile bir fincan kakao içip lüks sigarasını tüttürdükten sonra haritanın başına geçmiştir. Günün birinde bir rüya gibi lanet görüntünün kaybolmasını sabırsızlıkla bekleyen kurmay başkanı, bizim tugayın 123. alayını gösteren küçük kırmızı bayrağı iki parmağıyla alıp –harekât şubesinin verdiği bilgilere göre bu alay iki bin yedi yüz tüfekten daha güçlü görünmektedir– zarif bir hareketle yüz verst güneyde bir yere dikmiştir. “Böylece”, demiştir, “Dermovka köyünü işgal ederek, düşmanın yanını tehdit etmiş oluruz...” Sonra gene bizim tugayın 39. Alayını gösteren öteki küçük bayrağı alır –iki bin beş yüz tüfek, tabii gene harekât şubesi kayıtlarına göre– doksan beş verst güneydoğuya diker: “Böylelikle, der, 39. Alay cepheden taarruzla...” Gerisi de böylece devam eder. Başkomutan sigara dumanları arasında gözünü kırpar, haritaya bakar ve aynı fikirde olduğunu söyler. Bir gece önce kurmay başkanı her şeyi hazırlamadı mı? Dost ve düşman hatlarını kırmızı, mavi çizgiler ve oklarla haritaya işaretlemedi mi? Küçük bayraklar böyle, ya da başka türlü konsa elde edilen sonuç gene aynı olacaktır: Cephe üzerinde faaliyet yeniden başlayacaktır... İspatlanması gereken de buydu.</p>

  <p class="normal">İri çıplak başını sallayan Çeşnofok, Roçin’in sözünü keserek:</p>

  <p class="normal">— İleri gidiyorsun, dostum, dedi. Eleştiri değil bu senin yaptığın, taşkınlık...</p>

  <p class="normal">— Elbette taşkınlık... Neden susayım? Düşündüğümü söylüyorum... Telegin de aynı şeyi düşünüyor. Muhariplerimiz de bizim gibi düşünüyor; üstelik düşündüklerini söylemek için kendilerini sıkıntıya sokmuyorlar.</p>

  <p class="normal">Telegin piposunu ağzından çıkarmadan derin bir nefes aldı. Komiser, içinden önlemeye çalışmak istediği halde bütün benliğini kuşkunun, acılığın ve şaşkınlığın sardığını hissediyordu. Bu durumu sadece Çar hapishanelerinde geçirdiği on yıl nedeniyle, hayattan uzak kalışından değil, durumun gerçekten çok karışık oluşundandı. Her yerde tuzak vardı, kargaşalık vardı... azap yılları nedeniyle saflığa varacak derecede arınan yüreği, devrimden yana mücadele eden insanlardan şüphelenmeye varmıyordu, ama azap çekiyordu. Hemen seviyordu onları. Oysa birçok kereler, bu adamların maskeli düşman oldukları meydana çıkarılmıştı.</p>

  <p class="normal">Roçin’den, sertliği ve alnına tabancayı dayasan da hiçbir şeyden yılmadan düşündüğünü mertçe söylemesi nedeniyle hoşlanıyordu.</p>

  <p class="normal">Komiser:</p>

  <p class="normal">— Daha ne söylüyor muharipler? diye sordu. Yakında onlara kürklü ceketlerle keçe çizmeler dağıtacağız; o zaman da başka şeyler söyleyecekler. Kim itiraz ediyor? Firariler mi? Elbette yağmur iliklerine kadar işleyip, dişleri takırdadığı, mideleri boş olduğu zaman çok tabiidir böyle davranmaları...</p>

  <p class="normal">Roçin:</p>

  <p class="normal">— Keçe çizmelerle kürk ceketleri ne zaman dağıtacağız? diye sordu.</p>

  <p class="normal">— Merkez levazım müdürü bana kesin olarak söz verdi... Tertip bordrosunu gördüm... Ayrıca bin beş yüz kazla yarım vagon domuz yağı vaat ettiler...</p>

  <p class="normal">— Kızarmış cennet kuşları ikram etmediler mi size?</p>

  <p class="normal">Komiser derin bir nefes aldı, karşılık vermedi. Vaatler ve kâğıt parçaları, işte tugaya verebilecekleri bunlardan ibaretti. Bizzat Serpukofa gitmişti. Telefonla küfredip lanetler savurmuştu. Geceleri uyuyamıyor, eski hapishane alışkanlığıyla bir köşeden bir köşeye volta atıyordu...</p>

  <p class="normal">Anlayamadığı bir şeyler dönüyordu, iyi niyetli devrimci karakteri ile nereye başvursa esrarengiz bir engel önüne çıkıyor, her şeyi karıştırıp, çamura bulaştırıyordu.</p>

  <p class="normal">Komiser bir kez daha:</p>

  <p class="normal">— Peki ne diyor muharipler? diye sordu.</p>

  <p class="normal">Roçin parmağını emrin üzerine bastırarak, hırsla:</p>

  <p class="normal">— Burada yazıyor ya, dedi. İki bölük Mitrifanovka ve Dalni köylerini işgal edecek ve orada tutunacaklar. Başkomutanın emrine uymak için şimdiden Mitrofanovka ve Dalni köylerini işgal ettik. Ve hemen şimşek hızıyla defedildik. Bu emirde istenen şeyi yarından sonra yapınca aynı şey gene başımıza gelecek.</p>

  <p class="normal">— Neden?</p>

  <p class="normal">— Çünkü... Bu mevzilerde tutunmak imkânsızdır. Bu mevzilere gitmemeliyiz.</p>

  <p class="normal">Telegin piposunun bir hareketiyle:</p>

  <p class="normal">— Haklı, dedi.</p>

  <p class="normal">— Oraya gidecek olursak yüz kadar muharibi öldürtecek, bizimkilerle hiçbir irtibatımız olmadan beyazların cephesinde bir gedik açacağız diyelim. Sonra ne olacak? Sağdan soldan yapılacak basınçla karşılaşınca girdiğimiz gibi çıkacağız bu cepten. Bunun için de, geçit noktalarında pusuya düşürüleceğimiz ırmağı üç kez geçmemiz, süvarinin bizi kılıçtan geçireceği açık bir araziden yürümemiz, sonra da arabalarımızın yarısının saplanıp kalacağı bir bataklığı aşmamız gerekecek...</p>

  <p class="normal">— Affedersin... Ama genel strateji planında bu köylerin bir şeylere yaraması gerekir...</p>

  <p class="normal">— Hayır... Haritaya bir göz at... Muhariplerin de söylediği bu. İki aydan beri yaptığımız bütün askeri harekâtın ne anlamı, ne hedefi, ne de bir planı olduğunu söylüyorlar... Hiçbir yararı olmadan, olduğumuz yerde tepinip duruyoruz. Saçma taarruzlar yapıyor, insan kaybına uğruyor, zafere olan inancımızı yitiriyoruz... Göreceksin bak, bu gece bile bir yığın muharip firar edecektir... Bir ay sonra da yakalayıp bize verecekler gene. Peki ne oluyor, sorarım sana? Felce uğrattılar bizi!..</p>

  <p class="normal">Telegin’in piposundan boğuk bir ses çıktı.</p>

  <p class="normal">— Bugün, dedi, nerden öğrenmiş hergeleler bilmem, bizim bölükte Mamontof’un yeniden Don ırmağını geçip gerilerimize sarkacağını söylediler.</p>

  <p class="normal">Roçin emri aldı, gözleriyle okudu, kâğıdı masanın üzerine attı ve sırtını yeniden duvara dayadı.</p>

  <p class="normal">— Olabilir, dedi. Bu emirde en ufak bir ima bulunmadığına göre...</p>

  <p class="normal">Yan tarafında kirli bir ekmek torbası sallanan kısa boylu, sakallı emir eri içeri girdi.</p>

  <p class="normal">— Tugay komutanı yoldaş, dedi, sizi telefondan istiyorlar.</p>

  <p class="normal">Telegin şaşkın bir ifadeyle komisere baktı, aceleyle kaputunu sırtına alıp çıktı.</p>

  <p class="normal">Yeniden alnını ovuşturan komiser:</p>

  <p class="normal">— Sana inanılacak olsaydı Roçin, dedi, bütün güveni kaybetmek gerekirdi. Ne demek oluyor bu? Aramızda hayinler mi var?</p>

  <p class="normal">— Hiçbir şey ileri sürmüyorum, kesinlikle hiçbir şey söylemiyorum, ama böylece savaşa devam etmenin imkânsız olduğunu biliyorum!</p>

  <p class="normal">— Bir emri yerine getirme zorunluğu var mıdır?</p>

  <p class="normal">— Elbette vardır. Yarından tezi yok uygulayacağım bu emri...</p>

  <p class="normal">Komiser bir an düşündü, dudaklarında alaylı bir gülümseme belirdi:</p>

  <p class="normal">— Ölümün peşinden koşar mıydın?</p>

  <p class="normal">— Bununla ilgisi yok onun, hem bu seni öteki şeylerden daha az ilgilendirir... Bununla birlikte, ölümün ardından koşmam... Sadece dün gelmemiş olsaydın buraya, alayın bu emre itaat etmeyeceğini öğrenecektin. Oysa muhariplerin bu emre uymaları gerekir... Ordu hayatı demek, muharebe emirlerinin uygulanışında zamanında davranma demektir. Aksi takdirde bozgun, anarşi, ölüm kaçınılmaz bir akıbet olur... Bu emri bizzat ben okuyacağım onlara ve taarruza kaldıracağım... Bu harekâtı, disiplin şuurunun yerinde olup olmadığını anlamak için yapılmış olarak kabul et... ve keselim artık, bırakalım tartışmayı...</p>

  <p class="normal">Telegin döndü. Ellerini kaputunun ceplerinden çıkarmadan oturdu. Gözleri iri iri açılmıştı.</p>

  <p class="normal">— Arkadaşlar, dedi, Yüksek Askeri Şura Başkanı cepheyi dolaşıyor. Bir saate kadar burada...</p>

  <p class="normal">Aradan bir saat, iki saat geçti. Ortalık kararıyordu. Tam tekmil süvari bölüğü ile merasim kıtası köyün girişine sıralanmıştı. Yağmur damlaları süvarilerin rengi solmuş kaputlarını, atların kıvırcık yelelerini, atların muntazam püsküllerini süslüyordu. Atlar nalları ile çamuru dövüyorlardı. Atları görenler, suyun içinden çıkarılmış hayvan leşleri derdi. Böğürleri çıkık, kemikleri meydanda, dudakları sarkık atlar...</p>

  <p class="normal">Eski Grodno ağır süvari alayının üsteğmenlerinden olan merasim bölük komutanı İmmerman –yuvarlak yüzlü, kalkık burunlu, dik kafalı bir adamdı– umutsuz bakışlarla Telegin’den yana bakıyordu. Utanılacak bir durum! Bu kadar aksilik yetmiyormuş gibi nereden çıktığı bilinmez pis tüylü, iğrenç, paçalı bir köpek yavrusu belirmişti. Merakın etkisiyle geçmiş bölüğün karşısında oturmuş, sakin sakin bakıyordu.</p>

  <p class="normal">İmmerman ıslık çalıp, elini kolunu sallayarak köpeği kovdu. Köpek kulaklarını dikti, başını yana yatırdı, oturduğu yerde kaldı. Bu sırada, yakında bir tepenin üzerinde duran gözetleyici atlı geri döndü. Mahmuzlarını hayvanın böğrüne vura vura, her taraftan sıçrayan çamur içinde dört nala kalkıp Telegin’in yanına kadar geldi.</p>

  <p class="normal">Işıklar saçan, farları birbirinden oldukça aralıklı muazzam bir radyatör şaha kalkmışçasına tepenin üzerinde belirdi, ardından açık gri renkli üstü açık otomobil göründü.</p>

  <p class="normal">Motorun kulakları yırtan homurtusundan ürken atlar, çamuru çiğneyip başlarını sallamaya başladılar.</p>

  <p class="normal">İmmerman:</p>

  <p class="normal">— Hazır ol! Komutunu verdi.</p>

  <p class="normal">Otomobil, köpeği çiğnemeye ramak kalacak bir yerde durdu. Köpek de kenara atlayacak kadar zaman bulabildi. Ve art ayaklarının üzerine oturdu.</p>

  <p class="normal">Telegin ilerledi ve otomobile oturmuş olan üç kişiyi süvariler gibi kılıcıyla selamladı. Üç adam da kaputlarının üzerine sarı yağmurluklar geçirmişlerdi.</p>

  <p class="normal">Şoförün yanına oturmuş olanı kalktı, elini ön camın üzerine koydu, Telegin’e bakmadan verdiği raporu dinledi. Sonra ani bir hareketle bölüğe döndü.</p>

  <p class="normal">Arka kanepede oturan iki kişiden birinin yüzü çiğnenmiş kâğıt gibi bembeyaz, ıslak sakallı; ötekinin yağlı, tombul, yırtıcı ifadeliydi. İkisi de kalkıp ellerini şapkalarının siperlerine götürdüler.</p>

  <p class="normal">Birincisi havlar gibi bir sesle konuşmaya başladı. Muntazam aralıklarla, karanlık burun delikleri görünecek şekilde başını kaldırıp indiriyordu; camları buğulanmış gözlükleri burnunun üzerinde zıplıyordu.</p>

  <p class="normal">— Muharipler, köylü ve işçi iktidarı adına, kılıçlarınızı bilemenizi ve süngülerinizi tüfeklerinize iyice yerleştirmenizi emrediyorum. Aranızdan hanginiz atını sakin Don ırmağının ağzında sulamak istemez? Sadece alçaklar bunu kabul etmezler... Neden hâlâ buradasınız da orada değilsiniz? Cumhuriyet sizden efsanevi başarılar bekliyor. İleri atılın! Düşmanı devirin ve küllerini stebe savurun...</p>

  <p class="normal">Daha keskin bir tonda devam etti konuşmasına. Bitirdiği zaman bakışlarını bölüğün üzerinde gezdirdi ve sıkılmış yumruğunu havaya kaldırarak:</p>

  <p class="normal">— Hurra! diye bağırdı.</p>

  <p class="normal">Muharipler karmakarışık bir şekilde karşılık verdiler. Bu nutuk onları allak bullak etmişti. Sanki aydan gelmişti bu adam. Onları alçaklıkla nitelemişti. Her şeyi bekliyorlardı, ama bu hareketi asla.</p>

  <p class="normal">Adam bir baş işaretiyle Telegin’i çağırı:</p>

  <p class="normal">— Erlerinizi beğenmedim, dedi. Hepsi ayak takımı! Atlarınızı da beğenmedim. Hepsi de acınacak durumda! Arkamdan gelin...</p>

  <p class="normal">Şoförün yanına düşercesine oturdu. İri otomobil bir sıçrayışta köye doğru hareket etti...</p>

  <p class="normal">Telegin otomobilin ardından dört nalla gidiyordu. İvedilikle düşünüyordu. Belki de bu onun için idam sehpası olacaktı...</p>

  <p class="normal">Otomobil, sahra karargâhı olarak kullanılan evin önünde durdu. Telegin, sonra eyerinin üzerinde acemice sallanan Çesnokof dört nala yetiştiler.</p>

  <p class="normal">Nöbetçi telefoncu er ürkmüş suratıyla merdiven başında bekliyordu; şakağına götürdüğü eli titriyordu. Bakışlarıyla Telegin’den konuşmasına müsaade edilmesini yalvarıyordu. Diyeceğini uygun kelimelerle ifade edebilmek için zorlandığından kekeleyerek, bir dakika önce tugay karargâhından Telegin’i aradıklarını söyledi. (Tugayın bütün şubeleri, malzemesi, muhasebesi, arşivi Gayvoroni köyünde, kırk verst kuzeyde bulunuyordu.)</p>

  <p class="normal">Beyaz muhafız devriyelerinin Gayvoroni köyüne taarruz ettikleri, taarruz edenlerin büyük bir ihtimalle Mamontof birliklerine ait olduğunu haber verebilecek kadar zaman bulabilmişlerdi.</p>

  <p class="normal">Başkomutanlık kurmay başkanı olan dolgun yanaklı asker, ağır ağır dizlerinin üzerinde kayarak ön kanepeye doğru uzandı ve başkanın kulağına bir şeyler fısıldadı.</p>

  <p class="normal">Başkan başını sallayarak onayladı ve Telegin’e dönerek:</p>

  <p class="normal">— Sahra postası ile emirlerimi alacaksınız, dedi.</p>

  <p class="normal">Telegin’le Çesnokof şaşkına dönmüş, muazzam otomobilin sisli yağmur altında bir hayalet gibi kaybolduğu karanlık yola uzun süre baktılar.</p>

  <p class="ortayaz">***</p>

  <p class="normal">Daşa, uygulama komitesinde, toprak değerlendirme servisinde, “Proje Bürosu”nun ikinci şef muavini olarak çalışıyordu. Bazen, bataklıklarının kurutularak akıllara durgunluk verecek derecede maden çıkarılması hayal edilen Kostroma bölgesinin haritası üzerinde, sulu boya ile bazı şekiller çiziyor; bazen aslında son derece verimsiz projelerinin ulu görünüşü önünde uygulama komitesini daimi bir coşkunluk havası içinde tutmak için mühendis Gribossolof’un kaleme aldığı mektupları kopya ediyordu.</p>

  <p class="normal">Toprağı değerlendirme servisinin bir kutu boya, birkaç fırça ve birkaç bobin Vatman kâğıdı hariç, ne bir küreği, ne bir arabası, ne pompaları, ne parası, ne de el emekçisi vardı.</p>

  <p class="normal">Daşa her gün tayın alıyordu. Kepekle karıştırılmış yüz gram ekmek, bazen bir iki defne yaprağı ya da tane karabiber. Uygulama komitesinde postalık görevi yapan Anisya, askeri başarıları nedeniyle takviyeli tayın alıyordu. Elli gram fazla ekmek ve biberden ayrı olarak balık –bir buçuk çamça balığı– ve bazen de pas renginde uskumru alıyordu.</p>

  <p class="normal">Bundan ayrı olarak Anisya bir tiyatro klübüne dahil olmuş, buraya taşınan Kazan Üniversitesi’nin filoloji ve tarih fakültelerinin halk konferanslarına katılıyordu. Anisya, uygulama komitesi başkan yardımcısının kapısı önünde, koridorda eski Volter koltuğunda oturmasını gerektiren ödevlerine tepeden bakıyordu. Dizlerinin üzerine eğilip, parmaklarıyla kulaklarını tıkayarak trajedilerini okuyordu. Çağrıldığı zaman dalgın bir ifadeyle:</p>

  <p class="normal">— Geliyorum, diye karşılık veriyordu.</p>

  <p class="normal">Hatta bazen masa ve kendilerine iş icat eden insanlarla tıklım tıklım dolu odalardan odalara herhangi bir evrakı götürmesi istendiği zaman kabaca karşılık verdiği de oluyordu. Bazen bir köşeye saklanıyordu. Koydunsa bul. Bir günyüzü kireç gibi beyaz iş arkadaşlarından biri bu konuda uyarmada bulunacak oldu.</p>

  <p class="normal">Anisya:</p>

  <p class="normal">— Bağırma arkadaş, dedi, beni Kazak’ların kılıçları bile korkutamadı...</p>

  <p class="normal">Anisya bunu söylerken öylesine ters ters baktı ki aydın kişi olan ve eskiden kadınlara özgürlük verilmesi için çok uğraşmış olan kadın, köylü, işçi ve küstah bu kadınla uğraşmaktansa vazgeçmenin uygun olacağını düşündü...</p>

  <p class="normal">Daşa akşam üzeri beşten sonra, Anisya ise bazen geceleri geç vakit eve dönüyordu. Volga’ya bakan ahşap, küçük bir evde oturuyorlardı. İvan İliç’in, Daşa ile Anisya’nın patlayıncaya kadar doyurulması konusundaki tembihini unutmayan Kuzma Kuzmiç, vicdanı bir kenara bırakarak, ısınacak odun ve yiyecek bulmak için bazen anasından emdiği süt burnundan gelerek karanlık işlerle uğraşmaya devam ediyordu. Yaşı da ilerliyor ve sonbahar havasının değişkenliği onu boş gayretleri bırakıp, mükemmel yanmış küçük bir sobanın önünde, çatıyı döven yağmurun tatlı gürültüsünde felsefi düşüncelere dalmaya zorluyordu.</p>

  <p class="normal">Her gün, şafak pencereleri hafiften aydınlatmaya başladı mı, Daşa ile Anisya havuç suyunu kaynatıp yanında başka bir yiyecekle kahvaltı olarak alıyor ve işlerine gidiyorlardı.</p>

  <p class="normal">Kuzma Kuzmiç ev işleriyle uğraşıyordu; bulaşığı yıkıyor, pis su kovasını boşaltıyor, bir çalı süpürgesi alıp iki küçük odanın döşemelerini süpürüyordu. Ancak o zaman hiç acele etmeden, sık sık içini çekerek düşünmeye başlıyordu. O gün iki yumurta, bir parmak yağ, bir şişe sütle, birkaç patatesi nereden bulabilirdi?</p>

  <p class="normal">Kuzma Kuzmiç sadaka dilenmiyordu. Allah o günleri göstermesin!.. Sadece felsefi ve ahlâki düşüncelerini namuslu bir şekilde yiyecekle trampa ediyordu. Bu iki ay zarfında bütün Kostroma şehrini, pek azı müstesna tanımıştı. Birçok defalar yakındaki köylere götürülmüştü.</p>

  <p class="normal">Her gün, bir yandan düşüncelere dalıyor, bir yandan da, gün ışığının yavaştan aydınlattığı küçük pencerenin önünde çamaşırları yamıyor, düğmeleri dikiyordu.</p>

  <p class="normal">Hayatın büyük bir gücü vardır. Tarihin en karışık devirlerinde, en ağır zorluklarında bile insan ana rahminden, önce başı ile dünyaya gelir ve hiddetle bağırarak, ana babasının zevkine uysun uymasın bu düzenin içinde bir yer ister. İnsanlar, örneğin baharda karların eridiği orman düzlüğünde dans ederek şahane güzellikteki kuyruğunu açan yaban horozundan daha az payı olduklarının farkında olmadan sevişirler. İnsan teselli arar; şüpheyle kıvranan gönlünü serinletecek beklenmedik iksiri boşaltacak olanla bir lokma ekmeğini paylaşmaya hazırdır. Küçüle küçüle daha ne kadar küçüleceğiz? Ot yiyip, çıplaklığımızı bir incir yaprağı ile örtünceye kadar mı?</p>

  <p class="normal">Kuzma Kuzmiç evleri dolaşıyordu. Karanlık antrede ayaklarını silip mutfağa geçiyordu. Ev sahibi kadın hiddetle:</p>

  <p class="normal">— Gene mi sen geldin, tembel herif! diye çıkışıyordu. Bugün sana verecek bir şeyim yok, ama hiçbir şeyim yok...</p>

  <p class="normal">Kuzma Kuzmiç bükük dudaklı kırmızı yüzünü nazik bir şekilde sallayarak:</p>

  <p class="normal">— Marya Savişna’dan haber almaya geldim, diye karşılık veriyordu. İyi mi?</p>

  <p class="normal">— Çok kötü.</p>

  <p class="normal">— Bizi ölüm korkutmaz. Anna İvanovna. Kısır hayatımızın duyguları yüreğimize sıkıntı verir. İşte o zaman can çekişen insanın teselli edilmeye ihtiyacı vardır. Soğumakta olan alnına elinizi koymak ve: “Sefalet içinde yaşadın, Marya Savişna, hayatın özlenecek hiçbir tarafı yok”, demek gerekir. “Ama sen küçücük bir karınca gibi çalıştın, küçücük saman çöpünü, neşelenmeden, sıkıntıların içinde sürükledin. Oysa hiçbir güç ziyan olmaz. Hepsi birbirinin üzerine yığılır. İnsanın evi enine boyuna büyür ve saman çöpün bile herhangi bir şeyi destekler. Çocuklar, torunlar yetiştirdin. Hayatının akşamı geldi çattı; kapa gözlerini, rahat uyu. Hiç pişmanlık duyma, hiçbir şeyi özleme, yoksulluğundan sen sorumlu değildin...”</p>

  <p class="normal">Kuzma Kuzmiç kapının yanındaki tabureye oturmuş, dualarını sıralıyordu ardı ardına ve aydınlanmak için çıra yakan ev sahibi kadın, kullandığı büyük mutfak bıçağını elinden bırakıyordu birden; kesik kesik içini çekiyor, gözyaşları yanaklarından süzülüyordu...</p>

  <p class="normal">— Sürükle sefil hayatını, sürükle... Öldüğün zaman kimseler sana teşekkür etmeyecek...</p>

  <p class="normal">— Etmeyecek, çünkü yaşadığımız hayat gerçek hayat değil de ondan... Gösterdiği gayret için her insana bir heykel dikmek gerekirdi... Gelecekte böyle olacak, Anna İvanovna. Hayat daha iyi olacak...</p>

  <p class="normal">— Öteki dünyada demek istiyorsun herhalde?</p>

  <p class="normal">— Neden öteki dünyada olsun? Hayır canım, bu dünyada...</p>

  <p class="normal">— Zavallı deli, kala kala bir iyi sen kalmışsın...</p>

  <p class="normal">— Bu benim mesleğim, Anna İvanovna... Ama iyi değilim ben... Meraklıyım sadece. Gerekli olan insana, acımak değildir. İnsan kendisiyle ilgilenilmesinden hoşlanır. Neyse Marya Savişna’yı görebilir miyim?</p>

  <p class="normal">— Gör...</p>

  <p class="normal">Kuzma Kuzmiç bu evden elleri boş çıkmamıştı.</p>

  <p class="normal">Eve dönünce, avlunun birinden aşırdığı keresteleri sobalık odun halinde kesiyor, kadınların odasındaki fırını yakıyordu. Akşamları, külünü düşürmek için kaynayan semaveri üfledikten sonra Kuzma Kuzmiç semaveri masanın üzerine yerleştiriyor, Daşa ile Anisya’ya o günkü başarılarını anlatıyordu.</p>

  <p class="normal">Bir akşam fincanını üfleyerek:</p>

  <p class="normal">— Bir rakibim türedi, dedi. Evleri dolaşan ufak tefek bir ihtiyar. Ayakları çıplak, gömleği çuvaldan yapılmış, sakalı kasten didiklenmiş, iri yüzünü örten koca bir burun. Bu ihtiyar düzenbaz kendisine “Melek” dedirtiyor. Çok basit bir hile bulmuş: Bir eve giriyor, yere oturup sallanmaya başlıyor; bir süre sonra sallanmayı bırakıyor, kolunu havaya kaldırıyor ve yeniden başlıyor: “İyi oldu, Melek, çok iyi oldu! İnanmak istemiyordun bir de...” Üç defa tükürüp: “Gördüm, gözlerimle gördüm. Ellerimle dokundum...” diye devam ediyor, yeniden tükürüyordu. Dinleyiciler ağzı açık bakıyorlardı. Bir süre daha soytarılık yapıyor, sonra kocası Kızıl Orduda bulunan bir kadının geçenlerde, sabah saat beşe doğru dişli bir çocuk doğurduğunu anlatıyordu. Çocuğu yıkamışlar, kundaklamışlar, anasının kucağına koymuşlar. Kadıncağız memesini çıkarıp uzatmış, ama çocuk almamış. Annesine bakıp: “Anne, anne, ben geldim işte!..” demiş.</p>

  <p class="normal">Kuzma Kuzmiç fincanından bir yudum alıp kahkahayı bastı.</p>

  <p class="normal">— Bu Melek müşterilerimi elimden alacak. Kıskanç da ha! Bugün bir avluda karşılaştık. Alaylı bir ifadeyle parmaklarını yüzüme doğru uzatarak: “Hayrola Kuzma”, dedi, “artıklarımı toplamaya mı geldin? Peşimden ayrılmazsan, sopamla dövdürürüm seni...”</p>

  <p class="normal">Daşa ciddi bir ifadeyle:</p>

  <p class="normal">— Bırakın bu saçmalıkları, dedi. Sovyet idarelerinin birinde görev alın. Elbette, sadece tayınlarımızla idare ederiz... Sizin için çirkin şeyler söylenmeye başlandı. Hiç hoşlanmıyorum bundan...</p>

  <p class="normal">Her zamanki gibi bir rüyadan uyanır gibi olan Anisya:</p>

  <p class="normal">— Bugün bir adamla konuştum, dedi. Ne aşağılık herif:</p>

  <p class="normal">Anisya hikâyesini diyalog biçiminde ve taklit yaparak anlatmaya devam etti:</p>

  <p class="normal">— Her zamanki gibi oturmuş, okuyordum. Sivil halkın erzakını sağlayan servis memurlarından biri yanıma sokuldu. Çürük suratlı, porsuk derili, yamuk ağızlı bir adam...</p>

  <p class="normal">“Amcanızla tanışmayı çok isterdim.”</p>

  <p class="normal">“Amcamla mı? Hangi amcam?”</p>

  <p class="normal">“Sizin yanınızda oturan amcanızla. Danışacaktım ona manevi konuda...”</p>

  <p class="normal">“Öğüt vermez ki...”</p>

  <p class="normal">“Ama ben aksini işittim. Birçok kişi gidip onu buluyor ve rahatlamış olarak dönüyorlarmış...”</p>

  <p class="normal">“Bana bak arkadaş, budalaca sözlerinizi dinleyecek kadar vaktim yok. Görüyorsunuz ki meşgulüm...”</p>

  <p class="normal">Tükürükler saçarak kulağıma fısıldadı:</p>

  <p class="normal">“Doğar doğmaz konuşan çocuğu bilmiyor musunuz?..”</p>

  <p class="normal">“Cehennem ol!..”</p>

  <p class="normal">“Uzak değil o kadar: Uzun süredir hepimiz cehennemin pençesindeyiz... Ama bu yeni doğan çocuk Deccal olmasın?”</p>

  <p class="normal">Daşa araya girerek:</p>

  <p class="normal">— Bu son derece tatsız bir şey, dedi.</p>

  <p class="normal">— Ne geri memleket.</p>

  <p class="normal">Kuzma Kuzmiç, düşünceli bir ifadeyle bardağını yeniden doldurdu.</p>

  <p class="normal">— Kulaklarımıza uğultu verecek kadar vahşi bir yer. Ama gene de Rus halkı meraklı, hem de duygulu. Mükemmel yaratılmış bir kafası var. Hele bir eğitilmiş olsaydı, bu Bizans bataklığından kurtulmak için yol gösterilseydi! Ben çok, ama çok sevgili yavrularım, çoktandır size bir teklifte bulunmak istiyordum, ama bir türlü karar veremedim. Teklifim şu: Moskova’ya gidelim.</p>

  <p class="normal">Anisya mavi gözlerini faltaşı gibi açarak:</p>

  <p class="normal">— Moskova’ya mı? diye sordu.</p>

  <p class="normal">— Işığa, fikirlere, büyük eserlere yaklaşmak için...</p>

  <p class="normal">Şerefimle temin ederim sizi, soytarılıklarımı da terk ederim. Uzun süredir benim bile midem bulanıyor yaptıklarıma... Bir benzerim olan Melek babayı görünce çok sarsıldım, altüst oldum...</p>

  <p class="normal">Daşa:</p>

  <p class="normal">— Moskova’ya, Moskova’ya! diye bağırdı. Orada ineceğimiz yer var, Marya Kondratievna’sıyla Katya’nın evi... Ama belki de bunların hiçbiri kalmamıştır, kim bilir?.. Ah, Kuzma Kuzmiç, dostum, bu tasarıyı ertelemeyelim... Burada, küçücük ekmeklerimiz, galetalarımız için en değerli şeylerimizi kaybediyoruz. Siz de değiştiniz, daha bir kötülediniz... Moskova’ya iner inmez Anisya’yı tiyatro okuluna veririz...</p>

  <p class="normal">Anisya ses çıkarmadı, ama kıpkırmızı oldu, gözlerini indirdi.</p>

  <p class="normal">— Kuzma Kuzmiç, yarından tezi yok İyaroslavia gemi olup olmadığını öğrenmeye gidiniz...</p>

  <p class="normal">Daşa çok heyecanlanmıştı. Sustu ve içini çekti. Sırtı kamburlaşmış, elleri karnının üzerinde kavuşmuş, düşünüyordu: Moskova’da iki kadını beslemek daha kolay olurdu; çaresiz kaldıkları takdirde, gizlice sakladığı Daşa’nın elmaslarından yararlanırdı... Bununla birlikte Kostroma’dan iki pud çavdar unu götürürlerdi...</p>

  <p class="normal">Nasıl olmuştu da Moskova’ya hareketlerinden bahsetmeye karar verebilmişti? Karar vermiş değil, safça ağzından kaçırıvermişti! Aslında böylesi daha iyiydi... Şimdiden İvan İliç’e yazacağı, durumu açıklayan mektubu kafasından yazıyordu.</p>

  <p class="normal">İvan İliç en son Daşa’ya bir kart göndermiş, özet olarak: Sağ salimim, seni seviyorum. Kucaklarım, diye yazmıştı.</p>

  <p class="normal">Anisya dirseklerini masaya dayamış, teneke kutu içindeki kandilin zayıf ışığına bakıyordu. Gözlerinin önünde kâh basamaklarını indiği bir merdiven (uygulama komitesindeki gibi) gördüğünü sanıyor, kuyruklu dekolte ipek bir elbise giymiş, kanlı ellerini ovuşturuyor; Kâh uzun bir çam tabutun içine boylu boyuna uzanmış görüyordu kendini. Kalkıyor, Romeo’yu, küçük zehir şişesini görüyordu...</p>

  <p class="normal">Üçü de böylece ıslıklar çalan semaverin önünde hayallere dalmış oturuyorlardı. Dışarda, karanlıkta, sağanak halinde yağan yağmur küçük pencerenin camlarını dövüyordu.</p>

  <p class="normal">Ama havanın kötülüğü, evin sefaleti, o anın yetersizliği ne ifade ederdi onlar için? Ateşli kalpleri, yeni bir hayatın eşiğinde emniyetle çarpıyor ve kendilerini genç, sonsuza kadar genç hissediyorlardı.</p>

  <p class="ortayaz">***</p>

  <p class="normal">İvan İliç oldum olası kendisini dengeli bir insan olarak nitelendirmiş, ne olursa olsun soğukkanlılığını yitirmemişti. Oysa orada, hiç düşünmeden, ani bir körlüğe uğramış gibi, iradesine itaat etmeyen parmaklarıyla tabancasının kılıfını çözmüş, tabancayı çıkarmış, şakağına dayayıp, tetiğe dokunmuştu. Tabanca ateş almamıştı. Biri tabancayı boşaltma akıllılığını göstermişti.</p>

  <p class="normal">Roçin ile komiser Çesnokof İvan İliç’e döndüler ve onunla öfkeli öfkeli alay ettiler, toylukla, aydın olmakla, gevşeklikle suçladılar, bir kısrağın apış arasını bile silemezsin, dediler.</p>

  <p class="normal">Bu olay bir tarlada, yağmurdan kararmış bir ekin yığınının yanında attan indikleri yerde geçiyordu. Biraz ilerde de Telegin’in tugayından arta kalan komutanlık muhafız kıtası ile süvari bölüğü duruyordu.</p>

  <p class="normal">Mamontof’un kolordusu, geniş bir cepheyle tugayın gerilerine dalgalar halinde yüklenmiş, bütün muharebe ilişkilerini kesmiş, Gayvoroni köyündeki erzak ve cephane depolarını yerle bir etmişti. Aşağı yukarı yirmi dört saat içinde tugayın cephe gerisi, birliklerinden ayrı düşmüş insanlarla, küçük birliklerin geri çekilip saklandıkları, hiçbir birlik komutanı ile irtibat kuramadan şaşkın şaşkın dolaştıkları bir kargaşalık halini almıştı.</p>

  <p class="normal">İki avcı alayı, kendilerini toparlamaya fırsat bulamadan çember içine alınıverdiler: Mamontof’un süvarileri arkadan, Don Ordusu da cepheden taarruz ediyordu. Ateş hattını terk eden kızıl askerler dağılmışlardı.</p>

  <p class="normal">Felâket oranı gittikçe büyüyordu. Muhafız bölüğünün başında bulunan Telegin tugayı bulmak için yola çıktı. Tugaydan geriye kalanları toplayabilme umudunu yitirmemişti henüz. Panik havası geçmiş, Mamontof çoktan uzaklaşmıştı.</p>

  <p class="normal">Ama Telegin kısa zamanda, bu kapalı havada, ıslanmış ekinlerle, sürülmüş topraklarda, sisin çöktüğü vadilerle küçük koruluklarda adamları toplamanın imkânsız olduğunu anladı...</p>

  <p class="normal">Adamların bazıları, katılmak için bir birlik aramak üzere ayrılmış; ötekilerse köylere dağılmışlardı. Köy evlerinin pencereleri önünde ısınmak için içeri girmelerine müsaade edilmesi için yalvarıyorlardı.</p>

  <p class="normal">Bu fırsatı kollayan bazıları da tabanları yağlamış, sıcacık fırının üzerinde, karılarının koynunda yatmak için evlerine dönmüşlerdi.</p>

  <p class="normal">Telegin, Roçin ile komiser Çesnokof bitkinlikten çöktükleri bir ekin yığınının yanında 39. Alayın erlerinden ikisini buldular.</p>

  <p class="normal">Erlerden biri:</p>

  <p class="normal">— Boşuna at koşturursunuz, dedi, kimseleri bulamazsınız. Alay diye bir şey kalmadı artık.</p>

  <p class="normal">Sırtını dayadığı ekin yığınından ayırmayan öteki, dişlerini göstererek sırıttı:</p>

  <p class="normal">— Ben onu bilir, onu söylerim, sattılar bizi... Verilen emirleri anlamadığımızı zannedersiniz belki, ha? Çok iyi anlıyoruz biz. Sattılar bizi... Komutanlığın Allah belasını versin! Mukavva tabanlı çizme dağıttılar askere!</p>

  <p class="normal">Böyle söylerken çizmelerinden dışarı çıkmış ayak parmaklarını oynattı.</p>

  <p class="normal">— Savaştan gına geldi artık... Yeter... Amin, çok şükür!</p>

  <p class="normal">Telegin bu ekin yığınının yanında vazgeçti her şeyden. Birbirinden ayrı iki farı ile dev gibi radyatörü hatırladı. Hadi, var da hükmünü ver bakalım! Huzuru kalbin yumuşacık yastığında uykuya daldığı için her şeyi kaybetmiş, dağıtmış, saçmıştı...</p>

  <p class="normal">Roçin ile Çesnokof’a:</p>

  <p class="normal">— Bağırmadan önce bekleyin biraz, dedi. Evet, doğru, zayıf davrandım, alçaklık ettim, haksızım...</p>

  <p class="normal">Yüzü içler acısı bir ifadeye bürünmüştü. Tabancasını kılıfına koydu.</p>

  <p class="normal">— Hayatım boyunca şansım yaver gitti, hayatım boyunca bu şansın bana ihanet edeceği anı bekledim. Tamam artık Devrim mahkemesi beni yargılayabilir...</p>

  <p class="normal">Roçin, sinirli bir tikle yanağı seğirerek:</p>

  <p class="normal">— Allah müstahakını versin! diye bağırdı. Şu saatte söz konusu olan sen değilsin! Bölüğü nereye götüreceksin, onu söyle? Doğuya mı, batıya mı? Planın ne? İlk hedefin neresi? Asıl bunları düşün sen şimdi!</p>

  <p class="normal">— Haritayı ver bana...</p>

  <p class="normal">Telegin’in suratı hâlâ asıktı. Roçin’in elinden haritayı aldı. Bir yandan haritaya bakıyor, bir yandan da kendi kendine sövüp sayıyordu. Şehir, kasaba, köy isimleri gözlerinin önünden uçuşuyordu.</p>

  <p class="normal">Sonunda kendine hâkim olmayı başardı. Durumu görüştükten sonra, Sekizinci Ordu birliklerine ulaşmayı denemek için doğuya gitme kararına vardı.</p>

  <p class="normal">Günün geri kalan kısmı, arazinin elverişli kısımlarında at koşturdular. Karanlık gece inip de, atların kulakları bile fark edilmez olunca, yakınlarda bir yerde, donuk karanlıklarda bulunması gereken Rojdestvenskoye kasabasını bulmak üzere kılavuzlar gönderdiler.</p>

  <p class="normal">Attan inmeden durup, uzun süre beklediler.</p>

  <p class="normal">Vadim Petroviç atını Telegin’in atının yanına götürdü, diziyle İvan İliç’in dizine dokundu.</p>

  <p class="normal">— Ne haber? diye sordu. Belki de içini dökmek istersin... Konuşabilir miyim seninle?</p>

  <p class="normal">— Elbette.</p>

  <p class="normal">— Neden bu gösteriyi yaptın?</p>

  <p class="normal">— Ne gösterisi Vadim?</p>

  <p class="normal">— İçinde mermi olmayan tabancanla...</p>

  <p class="normal">— Deli misin sen?</p>

  <p class="normal">İvan İliç, Roçin’e doğru eğildi, ama simsiyah göz yuvarlaklarıyla belirsiz bir leke gördü ancak.</p>

  <p class="normal">— Demek, mermileri sen çıkarmadın Vadim tabancadan?</p>

  <p class="normal">— Hayır, mermileri ben çıkarmadım. İvan, göründüğün gibi saf olmadığına inanmaya başladım...</p>

  <p class="normal">— Ne demek istiyorsun, anlamıyorum... Alçaklık ettim, doğru... Ama kötülükle ne ilişkisi var bunun?.. Ben senin yerinde olsaydım bu olayı hatırlamazdım...</p>

  <p class="normal">— Neyse, dolambaçlı çarelere başvurmak faydasız...</p>

  <p class="normal">Alçak sesle konuşuyorlardı. Roçin’in, bütün vücudu, boynuna zorla tasma takılmış bir köpek gibi titriyordu.</p>

  <p class="normal">— Ekin yığınının önünde bütün bölük alçakça olaya şahit oldu... Muharipler ne diyor biliyor musun? Komutan komedi oynadı diyorlar... Devrim mahkemesi önünde hayatını bağışlatmak için...</p>

  <p class="normal">— Ama bu söylediğin çok kötü bir şey...</p>

  <p class="normal">— Sonuna kadar dinle beni!</p>

  <p class="normal">Roçin’in atı da kızışıyordu.</p>

  <p class="normal">— Açıkça karşılık vermelisin sorularıma... İnsan böylesi anlarda denenir... Yüce bir davranışta bulundun mu? Bundan böyle bozulduğunu anlıyor musun? Oysa bozulmaya hakkın yok...</p>

  <p class="normal">Bir an bile yerinde duramayan Roçin’in atı kuyruğunu sallayıp Telegin’in suratına vurdu.</p>

  <p class="normal">İvan İliç bir kasılmanın etkisiyle, boğuk boğuk:</p>

  <p class="normal">— Defol! diye bağırdı. Çekil, yoksa kılıçtan geçiririm seni!..</p>

  <p class="normal">Bunun üzerine karanlıkta Çesnokof söze karıştı:</p>

  <p class="normal">— Yeter bağırdığınız, aslanlar, dedi. Tabancadan mermileri ben çıkarmıştım.</p>

  <p class="normal">Ne Roçin, ne Telegin bir şey söyledi. Biri onur yarasının, öteki kinin etkisiyle soluk soluğa indiler, birbirlerini görmeden.</p>

  <p class="normal">Birden tabanca sesini andıran haykırışlar duyuldu:</p>

  <p class="normal">— Yakalayın! Yakalayın!</p>

  <p class="normal">— Kimsiniz?</p>

  <p class="normal">— İndir ellerini.</p>

  <p class="normal">— Kimdir o?</p>

  <p class="normal">— Dostuz! Ama siz kimsiniz? Allahın belası!</p>

  <p class="normal">İki devriye kolu karşılamıştı. Süvariler, cehennem karanlığını andıran bu gecede kılıçlarını çekmeye cesaret edemeden birbirlerinin yanında dönüp duruyorlardı.</p>

  <p class="normal">Kızgın ve heyecanlı oldukları için birbirlerinden ayrılmayıp, küfürler ve lanetler savuruyorlardı. Deyimlerin açık saçıkça oluşundan dost olduklarını, iki tarafın da kızıl olduğunu anlamışlardı.</p>

  <p class="normal">— Dizginlerimi neden bırakmıyorsun?</p>

  <p class="normal">— Hangi birliktensiniz?</p>

  <p class="normal">— Sana ne ulan! Git Meryem Anaya sor onu... Büyük bir süvari birliğiyiz işte.</p>

  <p class="normal">— Nerede birliğiniz.</p>

  <p class="normal">— Bizi takip edin...</p>

  <p class="normal">Sonunda sükûnete kavuşan iki müfreze bölüğün yanına sokuldu. Rojdestvenskoye köyünün, küçük koru ile küçük ırmağı geçtikten sonra, hemen yanında olduğunu öğrendiler.</p>

  <p class="normal">— Köyde yerleşen birlik hangisi? diye sordular.</p>

  <p class="normal">Yabancı devriye kolu erlerinden biri tatlı bir ifadeyle:</p>

  <p class="normal">— Gelin, öğrenirsiniz, diye karşılık verdi.</p>

  <p class="ortayaz">***</p>

  <p class="normal">Küçük köy evinde Seminyon Mihaloviç Budiyoni, iki tümen komutanıyla birlikte büyük bir semaverin çevresinde oturmuş, çay içiyorlardı.</p>

  <p class="normal">Odaya giren Telegin, Roçin ve Çeşnokof’u görünce Budiyoni neşeli bir ifadeyle:</p>

  <p class="normal">— İşte takviye! dedi. Merhaba arkadaşlar! oturun. Çay için.</p>

  <p class="normal">Üçü masaya sokuldular ve Budiyoni’nin elini sıktılar. Her şeyden haberi olan Budiyoni göçebe tugay komutanı ile kurmay başkanını muzip bir ifadeyle süzüyordu. Dördüncü tümen komutanının elini sıktılar. Orta boylu tümen komutanının öylesine ilgi çekici bıyıkları vardı ki iki ucu kulaklarının ardında birleşebilirdi. İri elini uzatan ve parmaklarını bir nalı büküyormuş gibi sıkan Altıncı Tümen komutanının da elini sıktılar. Güneşten yanmış genç yüzü derin bir sükûnet ifade ediyordu.</p>

  <p class="normal">Budiyoni, geceyi geçirmek üzere birliklerini yerleştirip yerleştirmediklerini, bir istekleri olup olmadığını sordu. Roçin, mümkün olduğu kadar yerleştiklerini, hiçbir şeyden şikayetleri olmadığını söyledi.</p>

  <p class="normal">Budiyoni:</p>

  <p class="normal">— Peki öyleyse, iyi, dedi.</p>

  <p class="normal">Süvari kolordusunun gece molası verdiği köyde bir tek sinek için bile yer bulunmadığını gayet iyi biliyordu oysa.</p>

  <p class="normal">— Peki, neden ayakta kaldınız? Bir sıra yanaştırıp oturun. Sizi gayet iyi hatırlıyorum, Telegin yoldaş. O zaman Don Kazaklarının bir güzel pestilini çıkarmıştınız... Hah, hah, hah...</p>

  <p class="normal">Çok memnun görünüyordu. Kıpışık gözlerle karşısındakilere bakıyordu. 6. Tümen komutanı başını sallayarak doğruladı. Gerçekten o zaman Kazaklar iyi bir kötek yemişlerdi.</p>

  <p class="normal">4. Tümen komutanı da kuru ve gururlu bir ifadeyle Kalmuk yüzünü sallayarak doğruladı.</p>

  <p class="normal">— Ama buz kez Mamontof iyi hırpaladı sizi. Bana getirdiğiniz nedir? Muhafız kıtası mı, yoksa bir muharebe birliği mi?</p>

  <p class="normal">Telegin:</p>

  <p class="normal">— Muharebe birliği, dedi, takviyeli bir bölük.</p>

  <p class="normal">— Atları nasıl?</p>

  <p class="normal">Roçin canlı bir ifadeyle:</p>

  <p class="normal">— Mükemmel durumda, diye karşılık verdi. Ön ayakları da nallı.</p>

  <p class="normal">Budiyoni:</p>

  <p class="normal">— Şu işe bak! diye hayretini gösterdi. Ön ayakları da nallanmış! Neden Sekizinci Orduyu aramak için o kadar uzağa gidiyorsunuz? Ya bulacağınızı zannettiğiniz yerde değilse?..</p>

  <p class="normal">Telegin:</p>

  <p class="normal">— Ordu komutanına rapor vermek zorundayım, dedi.</p>

  <p class="normal">— Ver raporunu bana... Ha, ne dersiniz, tümen komutanı yoldaş? Tugay Komutanını, takviyeli bölüğü ile yanımıza alalım mı?</p>

  <p class="normal">İki tümen komutanı da birlikte bu fikri beğendiler. Budiyoni bir teneke tabakadan bir tutam tütün alıp sigara sardı.</p>

  <p class="normal">— O kadar uzağa gitmeniz faydasız, dedi. Bize katılın. Tümen komutanı ile durumu görüştük. Düşünüp şu karara vardık. Atlarınız şişmanlıyor, muhariplerimizin canı sıkılıyor. General Mamontof’u bulmak için kuzeye doğru hareket edeceğiz. İşte şimdi Mamontof’un arkasından koşmaya hazırız. O bizden kurtulmaya, biz de onu yakalamaya çalışacağız...</p>

  <p class="ortayaz">***</p>

  <p class="normal">Budiyoni şaka yapıyordu. Durum çok tehlikeliydi. General Mamontof kolordusunun kızıl cepheyi yardığı haberi üzerine Budiyoni yüksek Askeri Şura başkanının şahsi emrine itaat etmemişti. Bu emir, ihanet planı denmemek için insanın kendisini zor tuttuğu bir saçmalıklar demetiydi ve hiç değişikliğe uğramadan aynen uygulanması isteniyordu.</p>

  <p class="normal">Budiyoni kellesini koltuğuna alarak Mamontof’un peşinden gitmeye karar vermişti kendiliğinden.</p>

  <p class="normal">Tümen komutanları ile birlikte başkomutanlık karargâhındaki kelemlerin öfkeyle emirler çiziktireceklerini ve ölüm kokan tehditlerin, telgraf cihazlarının arkasından koşacağını tahmin ediyorlardı. Ama Moskova’nın selâmetini kendi hayatlarından üstün tutuyorlardı. Bu selâmeti de hemen Mamontof’un peşine düşmekte, beyazların bu en iyi süvari birliğini ezmekte buluyorlardı.</p>

  <p class="normal">Mamontof’un birliğinin, Budiyoni’nin yedi bin kılıcına dayanamayacağından, Tsna ile Don arasındaki uçsuz bucaksız tarlalarda darbeleri altında eriyeceğinden şüpheleri yoktu.</p>

  <p class="normal">Mamontof’a yetişmek güç biri işti. Mamontof, eşkıyalar gibi, yol üzerindeki köylerde ve şehirlerde, yaralanmış, ya da yorgun hayvanları değiştiriyordu.</p>

  <p class="normal">Yiğit, fakat bozuk ahlâklı Mamontof alayları mevcut olarak daha fazlaydılar. Bununla beraber Mamontof, Budiyoni ile karşılaşmaktan çekiniyordu. Arkasını takip eden bu tecrübeli hasımdan ödü patlıyordu.</p>

  <p class="normal">Budiyoni artık bir çeteci süvarisi değildi; daha korkuncu –Allah sizi açık bir arazide onunla karşılaşmaktan korusun– muntazam bir Rus süvarisiydi.</p>

  <p class="normal">Budiyoni yavaş, fakat akıllıca ilerliyordu; ya kısa, ya daha rahat bir yolu seçiyor, ya da Mamontof’u yedek atla ot, saman bulmakta güçlük çekeceği bölgelere sıkıştırıyordu.</p>

  <p class="normal">İki kudretli süvarinin bu oyunu, bu takip günlerdir devam ediyordu. Mamontof’un yolu, sonbahar sisinde dumanları göklere yükselen yangınlarla belirlenmiş oluyordu. Mamontof kızılların artçılarına hücum edip hemen düzenlice geriliyordu.</p>

  <p class="normal">Sonunda Budiyoni, Mamontof’a oyun edip, yetişmeyi başardı. Sabahın erken saatlerinde, sebze bahçelerinin kenarındaki ihtiyar söğütlerin silûetleri hayal meyal göründüğü sırada bir süvari bölüğünün başında bulunan Budiyoni, Mamontof’un geceyi geçirmek için kaldığı küçük köye girdi.</p>

  <p class="normal">Budiyoni’nin köye girmesiyle, üç atın çektiği üstü açık bir arabanın bir avlu kapısından fırlayıp rüzgâr gibi gitmesi bir oldu. Mamontof başı açık, kaputu ilinlenmemiş, oturduğu yerden ardına dönüp, en önde at koşturan siyah pelerinli, bıyıklı süvariye ateş etti üst üste.</p>

  <p class="normal">Budiyoni’yi tanımıştı. Ama karabini elinde oynayıp duruyordu. Traykanın peşine adamlar salındı salınmasına, ama rüzgâr gibi giden Don atları arabayı alıp götürdüler.</p>

  <p class="normal">Evlerin avlularından vahşi çığlıklar, tüfek takırtıları ve tek tük silah sesleri yükselmeye başlamıştı bile. Mamontof’un muhafız birliğinin Kazakları ölesiye dövüşüyorlardı.</p>

  <p class="normal">Budiyoni’nin süvarileri köyü araştırarak bütün köşe bucağı araştırarak, sokaklarda korkudan şaşkına dönmüş insanları kovaladılar: Kimisi don paça fırlamıştı sokağa, kimisinin de tek çizme vardı ayağında...</p>

  <p class="normal">Yakaladıklarının bando erleri olduğunu anlayan muharipler, hemen etrafını çevirip alay etmeye, dalga geçmeye başladılar.</p>

  <p class="normal">Bu sırada Budiyoni geldi. Durumu anladıktan sonra bandoculara sazlarını almalarını buyurdu.</p>

  <p class="normal">Bolşeviklerin kendilerini kılıçtan geçirmediğini, sadece gülmekle yetindiklerini gören bando erleri hemen evlerine dönüp aceleyle giyindiler ve trompetlerini, borularını, helikonlarını, bombardlarını getirdiler. Bütün bu sazlar saf gümüştendi. Süvariler dudaklarını şapırdatıyorlardı. Benzersiz bir ganimet!</p>

  <p class="normal">Budiyoni:</p>

  <p class="normal">— Düşmandan ala ala bunu aldık, dedi. Enternasyonal’i çalabiliyor musunuz?</p>

  <p class="normal">Bandocular her isteneni çalabiliyorlardı; aralarında Moskova Konservatuvarı’nın öğrencileri vardı. Tam bir buçuk yıldan beri, bir ücretle beyaz ekmek bulacağım diye, katliamlardan, fiş doldurmaktan ve sokak muharebelerinden kaçınmak için şehirden şehire dolaşmışlar, sonunda da Rostof’da silah altına alınmışlardı. Burnu alkole batırılmış süngeri andıran bando şefi kendisinin eski bir devrimci olduğunu da söyledi. Mavimtrak-menekşe rengindeki burnu güven veriyordu insana: Böyle burnu olan bir insanın size zararı dokunamazdı.</p>

  <p class="normal">Mamontof bir kez daha karşılaşmaktan kaçınmıştı. Çabuk bir manevra ile kolordusu Budiyoni birlikleriyle temastan kaçınmıştı. Takip devam etti. Ama Mamontof’un niyeti belliydi: Kızıl cepheden geçmek, taraftarlarına ulaşmak. Budiyoni her şeyden çok bundan korkuyordu. O zaman başkomutanının önünde hesap vermek zorunda kalacak, daha da kötüsü Yüksek Askeri Şura Başkanının önüne çıkarılacaktı.</p>

  <p class="normal">İşin bir kötü yanı da hiçbir birlikle ilişki kurulmaması ve olup bitenler hakkında hiçbir bilgi alınmamasıydı. Sonunda demiryoluna ulaşıldı.</p>

  <p class="normal">Budiyoni yanına kurmay başkanı ile komiserini alarak dört nala kalkıp öne geçti. Gara varınca telgraf cihazının başına geçti. Telefondan öylesine haber aldı ki hemen tümen komutanlarını yanına çağırttı.</p>

  <p class="normal">Büfe salonunda toplandılar. Camları kırılmış büyük pencereden, demiryolunu geçen süvari bölüklerinin muntazam sıralar halinde geldikleri görülüyordu. Süvarilerin ardında, ağır bulutların altında ezilmiş, kıpkırmızı batan güneş, toprağın hizasındaki göğü kucaklıyordu.</p>

  <p class="normal">Ellerindeki flamalarıyla süvari hatları şevi tırmanıyorlardı. Güçlü hayvanların üzerine binmiş, insanı etkileyen kuvvetteki süvariler madenden dökülmüş heykelleri andırıyorlardı.</p>

  <p class="normal">Telegin, dışarısını seyreden Roçin’in yüz ifadesini görünce şaşırdı. Batan güneşin kırmızı ışıklarıyla aydınlanmış olan bu yüz gururlu, donmuş, coşkundu.</p>

  <p class="normal">Boğuk bir sesle:</p>

  <p class="normal">— Böyle olduğunu bilmeliydik, diye mırıldandı.</p>

  <p class="normal">İvan İliç daha iyi duymak için sokuldu.</p>

  <p class="normal">— Unuttuk bunu... Bir ihanet için yeteri kadar ağır ceza bulunamaz... Seni affettiği için öp toprağı, teşekkür et ona...</p>

  <p class="normal">Ekim yığınının önündeki ağız dalaşından sonra Roçin ilk kez konuşuyordu. Roçin’in o ana kadar konuşmamasının ve azap çekmesinin nedeninin gururdan çok umutsuzluktan ileri geldiğini anlıyordu İvan İliç. Hatta “Affedersin, İvan...” demekle Telegin’in önünde kusurunu kabul etmiş olmuyordu. Şimdi artık, uzun süren bir yorgunluk ve gerginliğin etkisi altında, kaybetmiş, unutmuş ve yeniden bulduğu Vatan duygusıyla dolup taşmıştı... Bu da bir çeşit af dilemekti...</p>

  <p class="normal">İvan İliç öksürdü; o da sanki budalaca tartışmaları hiç olmamış gibi Vadim Petroviç’e güzel sözler söylemek isterdi...</p>

  <p class="normal">O sırada Budiyoni telgraf odasından çıktı. Çevresine toplandılar. Budiyoni:</p>

  <p class="normal">— Arkadaşlar, dedi, size söyleyeceğim çok önemli haberler var... Önce kötülerinden başlayalım. Kutepof Orel’i almış. Devriyeleri Tula önüne varmış bile. Cephemizde geniş bir yara açmış. Sekizinci ve Onuncu ordular doğuya doğru püskürtülmüş. Dokuzuncu ve Onüçüncü ordular da batıya... Bu haberler geçen haftaya ait...</p>

  <p class="normal">Budiyoni sustu, sonra gözleri neşeli bir canlılıkla parıldadı.</p>

  <p class="normal">— Ama, o zamandan bu yana, çok şeyler değişti arkadaşlar... Önce sizi sevindirmek isterim: Bütün başkomutanlık işten uzaklaştırılmış; Yüksek Askeri Şura Başkanı artık güney cephesi üzerinde tek söz sahibi kişi olmayacak... Bizimkiler Orel’i yeniden ele geçirmişler... Methede ede göklere çıkarılan Kornilof, Markof ve Drozdovski alayları Orel ile Kromi arasında tamamiyle yenilmişler... Uzun süredir beklediğimiz şey geldi... Henüz ayrıntılarını bilmiyoruz, ama özel bir vurucu Kuvbet Kutepof’a karşı başarıyla yoluna devam ediyor...</p>

  <p class="normal">Budiyoni gene sustu ve parmaklarının arasına telgraf bandını döndürdü. Bıyıklarını oynattı ve bir şahininkini andıran gözleriyle çevresindekilere baktı:</p>

  <p class="normal">— Süvari kolordumuz bütün harekâtını başkomutanının emirlerine uygun olarak değil, aykırı olarak yapmıştır... Salsk steplerinde, güneye, Onuncu Ordunun yok olma tehlikesi geçirdiği Maniç’e doğru yürüme emrini almıştık, ama biz kuzeye doğru çıktık. Sol kıyıda olacağımız yerde. Don’un sağ kıyısında bulunuyoruz. Don Ordusunun süvarileri önünde kaçacağımız yerde, bu süvarileri kovaladık. Bu kötü, hiç değeri olmayan bir şey!.. Bizim basit sağduyumuza göre kafalarımız mujik kafası, Kazak kafası; kendiliğimizden bir düşünceye, bir yargıya varmamız uygun olmaz! Bu nedenle başkomutanlık karargâhı aydınlık, eğitilmiş kafalar ister... Bu yüzden biz önden gittik, emirler ardımızdan geldi. Bu emirleri ne alıyor, ne de okuyorum; okuyacak olsaydım, eminim ki kılıcım elimden düşecekti... Her ne olursa olsun, bir emir bana ulaştı... Apaçık bir emir...</p>

  <p class="normal">Elindeki telgraf bandını bir daha sarmayacak şekilde açtı ve yüksek sesle okudu:</p>

  <p class="normal">— “Budiyoni süvari kolordusu komutanlığına... Haberalma servisinin elde ettiği son bilgilere göre düşman süvarisinin Voronej bölgesinden kuzeye doğru hareket ettiği anlaşılmıştır. Budiyoni süvari kolordusu komutanına düşman süvarisinin bozguna uğratılmasını emrediyorum...” Hepsi bu kadar. Kısa ve açık bir emir. Böylelikle durum hakkında bir kanıya varmış oluyoruz... Emir, Güney Cephesi Devrim Askeri Şura Başkanı Stalin tarafından, Serpukof’da, Başkomutanlık Genel Karargâhında imzalanmış.</p>

  <p class="ortayaz">***</p>

  <p class="normal">Katya Moskova’ya, Arba caddesinin ucundaki aynı Starokoniuşeni sokağındaki çatı katına (1914 savaşının başında, kocası Nikolay İvanoviç Smokovnikof, Daşa ile Petersburg’dan bu eve gelmiş, Katya da Paris dönüşü onları orada bulmuştu), Nikolay İvanoviç’in cenazesinin kaldırıldığı günün akşamı tarifsiz bir keder sonucu umutsuzluğun Katya’nın üzerine çöktüğü eve dönmüştü.</p>

  <p class="normal">Üzerine paltosunu alıp yatağına uzanan Katya yaşama arzusunu yitirmişti... Uzun süre hıçkıra hıçkıra ağlamış, sonra yemek odasına morfin almak için su almaya gitmişti. Birden karanlık içinde ikinci hayatını fark etmişti: Kendisini bekleyen Vadim Petroviç...</p>

  <p class="normal">Ve işte böylece varlığının ikinci gerginlik, aşk ve azap çemberi kapanmış oluyordu. Arkasında uzun, onarılmaz kayıpların serpildiği çok uzun bir yol bırakıyordu. Katya bunu elinde küçük çıkını ile Kievski garından çıkıp, Temmuz ortalarında yeniden Moskova’ya döndüğü gün acı acı hissetmişti. Çocuklar, Moskova’nın suyu alçalmış ırmağında yıkanıyor, sessizliği bozan tiz sesleri kederli bir biçimde yankılanıyordu.</p>

  <p class="normal">Elinde bir balık avı kamışı bulunan ihtiyar bir adam suyun kenarına, cılız otların üzerine oturmuştu. Katya, bahçe duvarları tamamen yıkılmış Sadovaya bulvarına çıkınca, bulvarın ıssız ve sessiz oluşuna hayret etti. Sadece, ıssız evleri iri dalları ile gölgeleyen büyük ıhlamur ağaçları uğulduyordu. Eskiden çok canlı olan Arba sokağında ne tramvaylar vardı şimdi, ne de arabalar.</p>

  <p class="normal">Tek tük geçenler başları önlerinde paslı rayları aşıyorlardı. Katya Starokoniuşeni sokağının köşesine varınca köşeyi döndü ve evini gördü. Dizlerinin bağı çözüldü. Uzun süre evin karşısındaki yaya kaldırımında bekledi. Düz sütunlu, stor perdeli, sarı renkli, tatlı bir küçük evin hatırası canlanıyordu kafasında... Bu evde Katyanın, Vadim Petroviç’in, Daşa’nın hayaletleri yaşıyordu... Acaba bir zamanlar var olan şeyler hiçbir iz bırakmadan ortadan kaybolabilirler miydi? Hayat, yastığa konan bir baştaki rüya gibi kaçabilir miydi? Böylelikle verimsiz bir oltayla aklı baştan çıkartabilir, bir iç çekmeden sonra rüyaya dönüşebilir miydi? Hayır, olamaz, olamaz. Geçmiş günler, beklenmedik bir mutluluğun silinmeyen izlerini taşıyordu. Katya elindeki morfin şişesini halının üzerine bırakarak, gücü tükenmiş bir durumda kendini Vadim Petroviç’in kollarına bırakıvermişti. Vadim Petroviç ise heyecanın etkisiyle aşkını açıklayan sözlerini kulağına fısıldıyordu.</p>

  <p class="normal">Bu bir rüya değildi, kaybolmuş da değildi, ötede, siyah pencerelerin ardında var olmaya devam ediyordu. Orada uykusuz geçen, acı gibi derin ve sessiz öpücüklerle dolu ilk geceleri, her zaman aynı fakat her zaman yeni olan, şaşırtıcı sözlerle geçen ilk geceyi yaşıyordu. Vadim Petroviç’in güçlü parmakları Katya’nın bembeyaz narin parmaklarıyla birleşmekle en yumuşak, en canlı şey birleşmiş oldu...</p>

  <p class="normal">Ev önündeydi, ama cephesindeki beyaz sütunların gölgesi yoktu, duvarlarının sıvası dökülmüştü, duvarları bel vermiş, sefil bir hal almıştı. Katya bütün bunları hayal etmişti. Zemin kattaki ilk iki pencere, içerden gazetelerle örtülmüştü. Öteki pencereler ise kurumuş çamurla örtülmüştü.</p>

  <p class="normal">Belli ki evde kimsecikler oturmuyordu. Çatı katının bütün camları –eskiden Daşa’nın yatak odasıydı burası– kırılmıştı.</p>

  <p class="normal">Katya sokağı geçti ve boyası yer yer kabarmış kapıya vurdu. Katya, kapı kulbunun yerinde tozun kapattığı bir deliği fark edinceye kadar uzun uzun kapıya vurdu. O zaman servis kapısının yandaki küçük sokağa açıldığını hatırladı. Küçük kapı açıktı. Dövülmüş topraktan yapılmış küçük bir yol otların bittiği avludan geçiyordu. Demek oturan biri vardı evde.</p>

  <p class="normal">Katya mutfak kapısına vurdu. Kısa bir süre sonra ufak tefek bir adam kapıyı açtı. Yüzü kireç beyazlığında, gözlüklü, dik sarı saçlı, iri kafalı bir adamdı.</p>

  <p class="normal">— Boğazım patladı kapı kapalı değil diye bağırırken. Ne istiyorsunuz?</p>

  <p class="normal">— Affedersiniz, bir şey öğrenmek istiyordum. Marya Kondratievna, ufak tefek bir ihtiyardır, burada mı oturuyor hâlâ?</p>

  <p class="normal">Adam sanki bir matematik problemini çözermişçesine karşılık verdi:</p>

  <p class="normal">— Evet burası, ama öldü...</p>

  <p class="normal">— Öldü mü? Ne zaman?</p>

  <p class="normal">— Çok olmadı, ama ne zaman öldüğünü hatırlamıyorum kesinlikle...</p>

  <p class="normal">Katya adamakıllı şaşırmıştı. İki eli böğründe kalmış bir insan ifadesiyle:</p>

  <p class="normal">— Şimdi ben ne yapacağım? dedi. Dairemde oturan kimse var mı?</p>

  <p class="normal">— Bu daire sizin mi bilmiyorum, ama her ne hal ise, boş değil...</p>

  <p class="normal">Kapıyı kapatmak üzereydi ki bu güzel kadının gözlerinden yaşlar aktığını görünce bekledi.</p>

  <p class="normal">— Çok üzücü bir durum... Doğruca gardan geliyorum. Şimdi nereye giderim ben? İki yıl ayrı kaldım Moskova’dan, evime dönüyorum, bir de ne göreyim...</p>

  <p class="normal">Adam şaşkın bir ifadeyle:</p>

  <p class="normal">— Evinize mi dönüyorsunuz? dedi. Moskova’ya ha?</p>

  <p class="normal">— Elbette. Son iki yılı önce güneyde, sonra da Ukrayna’da geçirdim.</p>

  <p class="normal">— Aklınızdan zorunuz mu var sizin?</p>

  <p class="normal">— Hayır, niye olsun... insanın evine dönmesinde ne gariplik var ki?</p>

  <p class="normal">Kâğıt beyazlığındaki bu adamın tükenik yüzünde incecik dudakları, yanakları buruşturarak köşesinden aralandı.</p>

  <p class="normal">— Moskova’da açlıktan ölündüğünü bilmiyor musunuz?</p>

  <p class="normal">— Yiyecek konusunda işlerin kötüye gittiğini duydum... Ama benim o kadar az şeye ihtiyacım var ki... Hem sonra geçici değil mi nasıl olsa?.. Hayat güçleştiği zaman insanın kendi evinde olması daha iyidir.</p>

  <p class="normal">— Peki neyse, siz kimsiniz?</p>

  <p class="normal">— İlkokul öğretmeniyim. Adım Ekaterine Roçina. Şimdi size hüviyetimi gösteririm...</p>

  <p class="normal">Katya keten torbasının düğümünü dişleriyle çözdü. Halk Eğitim Komiserliğinin verdiği sertifikayı çıkardı.</p>

  <p class="normal">— Kiyef’de şehir terk edilinceye kadar küçük çocuklar için bir Rus okulunda çalıştım... Halk komiseri beyazlarla birlikte kalmamı kesinlikle yasakladı... Zaten ben de kalmak istemiyordum... Lunacarski halk komiserine yazılmış bir mektubu verdi bana... Ama mektup mühürlü...</p>

  <p class="normal">Adam sertifikayı okudu, zarfın üzerindeki adresi okudu. Bütün hareketleri yavaştı.</p>

  <p class="normal">— Neyse, dedi, ihtiyar kadının odası boş. Muhakkak bu evde yaşamaya bu derece önem veriyorsanız yerleşin... Ama burada her yer viran ve pislik içinde... Moskova’da terk edilmiş herhangi bir eve yerleşebilirsiniz...</p>

  <p class="normal">Katya’ya yol vermek için, kırılmış eşyalarla dolu mutfağa girdi. Duvarları islenmiş koridorda bir çiviye asılı, ihtiyar kadının odasının anahtarını gösterdi, sonra yavaş yavaş hareketlerle odasına girdi (eskiden bu oda Nikolay İvanoviç’in çalışma odasıydı.)</p>

  <p class="normal">Katya kapıyı açıncaya kadar epeyce zorluk çekti. İki pencereli, havasız odaya girdi. Pencerelerin camları dışarıdan çamurla sıvanmıştı. Katya’nın eski yatak odasıydı burası. Yatağı aynı yerde duruyordu. Ağaçtan yapılmış ve iki kapısının üzerinde gövdesi kadın, başı kuş olan resimlerin oyulduğu küçük ecza dolabı da eski yerindeydi. Morfin şişesini bu dolaptan almıştı.</p>

  <p class="normal">Ölü Marya Kondratievna bu odaya dairenin en iyi mobilyasını getirmişti: Divanlar, koltuklar, etajerler birbiri üzerine yığılmış, kimileri kırılmış, toz ve örümcekle kaplanmıştı.</p>

  <p class="normal">Katya birden umutsuzluğa kapıldı; çöl gibi ıssız, aç, yakıcı temmuz güneşinin altında kavrulan uçsuz bucaksız Moskova’da, faydasız eşyalarla ağzına kadar dolu, havasız bu odada yaşaması, yaşantısının üçüncü dönemine başlaması gerekiyordu.</p>

  <p class="normal">Somyaları bozulmuş karyolanın üzerine oturdu ve için için ağladı. Çok yorgun ve açtı. Kendisini bekleyen zorluklar biçare gücünden çok daha üstün göründü Katya’ya. Okulun yanındaki küçücük evi, ufacık bahçesini, çitin ötesinde uzanan tarlaları hatırladı... Kapının eşiğindeki küçük çalı süpürgesi, antredeki su kovası, yaprakların arasından süzülen ve pencereden girerek defterlerin üzerine dökülen yeşilimtırak ışık... Neşeli, kaygısız çocuklar ve en çok sevdiği yavrusu İvan Gavrikof...</p>

  <p class="normal">Ah! mümkün olsaydı, hayatı boyunca orada kalabilirdi...</p>

  <p class="normal">Katya kalktı. Kiyef’den getirdiği küçük kuru ekmeği suda ıslatmak istiyordu. Ama yaşamaya başlamak için bir su bardağı bile yoktu!.. Kızmıştı bu defa, gözlerini kuruladı, solgun yüzlü adamı bulmak için odadan çıktı.</p>

  <p class="normal">Kapıya yavaşça vurdu ve incecik sesiyle:</p>

  <p class="normal">— Affedersiniz, dedi, sizi gene rahatsız ediyorum ama...</p>

  <p class="normal">Adam yaklaştı, kapıyı açtı ve sanki anlamakta güçlük çekiyormuş gibi Katya’nın yüzüne dik dik baktı.</p>

  <p class="normal">— Affedersiniz, bana ödünç verecek bir bardağınız var mı acaba? Çok susadım da.</p>

  <p class="normal">— Adım Maslof, yoldaş Maslof, diye karşılık verdi adam. Nasıl bir bardak istiyorsunuz?</p>

  <p class="normal">— Nasıl olursa olsun, bardağınız fazlaysa şayet...</p>

  <p class="normal">— İyi öyleyse...</p>

  <p class="normal">Kapıyı açık bırakıp odanın öteki köşesine doğru gitti. Katya, rendelenmemiş tahtalardan yapılmış, ağırlıktan eğilmiş raflar üzerinde birçok kitap gördü. Üzerinde açık kitaplarla el yazmalarının bulunduğu masayı, üzerinde gene kitapların bulunduğu çok berbat demir karyolayı gördü. Döşemenin üzerinde süprüntüler vardı. Pencereler sararmış kâğıtlarla örtülmüştü.</p>

  <p class="normal">Maslof ağır adımlarla Katya’ya doğru yürüdü ve kirli bir bardağı uzattı.</p>

  <p class="normal">— Sizde kalabilir...</p>

  <p class="normal">Katya ağzına kadar süprüntüyle dolu mutfakta musluğa kadar zorlukla gitti. Bereket su akıyordu. Bardağı yıkadı, kana kana su içti.</p>

  <p class="normal">Katya odasına dönünce, ekmeğini yemeden önce odayı havalandırmak ve biraz tuvalet yapmak arzusunu duydu. Ama kış için macunlanmış olan pencereleri açmak kolay değildi. Katya uzun uzun ispanyoletlere bir sandalye ayağı ile vurdu, kazıdı, kanırttı. Bu işi yaparken ahlayıp pufluyordu. Gürültüyü duyan Maslof geldi, önce sesini çıkarmadan şaşkın şaşkın Katya’ya baktı.</p>

  <p class="normal">— Pencereleri açmak da nereden geldi aklınıza?</p>

  <p class="normal">— Havasızlıktan bunalıyor insan burada!</p>

  <p class="normal">— Sokağın havasının daha mı temiz olduğunu sanıyorsunuz? Sokaktan sadece tozla pis kokudan başka bir şey gelmez. Bütün avlular kokuşan çöp yığınlarıyla dolu. Yanılıyorsunuz.</p>

  <p class="normal">Katya adamı, pencerenin içinde ayakta dinlemişti. Dudaklarını büzdü ve sandalyenin ayağıyla vurmaya devam etti.</p>

  <p class="normal">— Diyelim ki pencereleri açabildiniz, ama geceleri gene kapamak zorunda kalacaksınız... O halde, neye yaradı bu boşuna gayret?..</p>

  <p class="normal">Sonunda pencere kanadı gevşedi. Katya yere atladı, pencereyi ardına kadar açtı, sokağa eğildi, dışarının havasını derin derin ciğerlerine çekti.</p>

  <p class="normal">Maslof düşünceli bir ifadeyle:</p>

  <p class="normal">— Evet, dedi, henüz şehir sorunlarını çözümleyemedik.</p>

  <p class="normal">Birden dizleri titreyip büküldü. Gözleriyle oturacak bir yer aradı, kapının pervazına sırtını dayadı, parmakları, rengi solmuş keten gömleğini saran gevşek uçkurun içine kaydı.</p>

  <p class="normal">— Karlar eridi ve bütün çamur, çöpler, çürümüş hayvan leşleri, kediler, köpekler ve hatta at leşleri sokaklarda ve avlularda yığılı kaldı... Yağmurlar birazını temizledi, ama bu bir çözüm yolu değil...</p>

  <p class="normal">Katya sözünü kesti Maslof’un:</p>

  <p class="normal">— Bana bakın, dedi, banyo çalışır durumda mı?</p>

  <p class="normal">— Hiçbir fikrim yok... Bir su tesisatçısı bir süre burada kaldı... Pazar günleri mutfakta ve banyoda çalışıyordu, kendi hesabına tabii... Sonra cepheye gitti.</p>

  <p class="normal">Katya kararlı bir ifadeyle:</p>

  <p class="normal">— Çıkar mısınız odamdan, dedi. Odayı toparlayıp tuvaletimi yapmak istiyorum da. Sonra gelir sizi bulurum... Her şeyden önce bazı adreslere ihtiyacım var.. Moskova’da kimseleri tanımıyorum da... Bana yardım edersiniz, değil mi?</p>

  <p class="normal">— Elbette. Bugün Pazar, bütün gün evdeyim...</p>

  <p class="normal">Maslof yavaşça odadan çıktı, kendi odasına gitti. Katya kapıyı kilitledi. Önemli olan cesaretini kaybetmemekti, gerisi kendiliğinden geliyordu.</p>

  <p class="normal">Kirlenmemesi için eteği ile gömleğini çıkardı ve tozları temizlemeye başladı. Çekmecelere paçavralar doldurulmuştu. Katya çekmeceleri karıştırırken, üzerine kendi harfleri bulunan yatak çarşafları ile yastık kılıfları buldu. Sonra gene kendisine ait gömlek, külot ve birkaç onarılmış çorap buldu. Ne kadındı şu Marya Kondratievna! Bu değerli şeyleri saklamıştı!.. İşin doğrusu bu küçük ihtiyarcık hırsızın, aç gözlünün biriydi.</p>

  <p class="normal">— Neyse, diye geçirdi içinden Katya, toprağı bol olsun...</p>

  <p class="ortayaz">***</p>

  <p class="normal">Aynı akşam Maslof, müsveddelerini Katya’ya gösterdi. Bazılarını da okudu, ütopik sosyalizmin klasik eserleri üzerine yazılmış tarihi bir incelemeydi bu. Katya düzeltilmemiş yatağın üzerinde oturmuştu.</p>

  <p class="normal">Maslof:</p>

  <p class="normal">— Böylesi bir devirde ütopistlerle uğraşılabilmesi size garip görünüyordur, dedi. Proletarya diktatörlüğü devrinde ütopya ha? Mantığı nerede bunun? Çekinmeyin, söyleyin canım, şaşırdığınızı...</p>

  <p class="normal">Göz kapakları yapışan Katya, şaşırmış olduğunu anlatmak için başını salladı.</p>

  <p class="normal">— Ama bu gene de akla yakın... XIX. yüzyıl ortalarında, ütopik düşüncelerin uygulama alanına konulmasına çalışan gruplarla kişilerin giriştikleri teşebbüslerin üzerinde ayrıntılara varıncaya kadar durdum... Bu, sosyal hareketler tarihin en ilginç sayfalarından biridir...</p>

  <p class="normal">Dişlerini meydana çıkaran alaylı bir gülümsemeyi gizlemek için başka bir yöne döndü.</p>

  <p class="normal">— Ama sadece Pazar günleri yazabiliyorum. Komitedeki işim çok yüklü. Çalışan çok az kişi var bizim komitede. Moskova’da Parti üyesi olarak hemen hemen kimse kalmadı... Sadece ben, sağlık durumumun berbatlığı nedeniyle cepheye gönderilmedim... Bedenen ve manen tükendim...</p>

  <p class="normal">Maslof bedenen tamamen tükenik oluşu ve hasta görünüşüne rağmen oldukça canlı görünüyordu.</p>

  <p class="normal">Hemen ertesi gün Katya’yı Halk Eğitim Komiserliğine götürdü, Katya’nın ihtiyacı olduğu arkadaşlarla tanıştırdı. Durumunu yoluna koyması ve yiyecek karneleri alması için yardımda bulundu.</p>

  <p class="normal">Katya Maslof olmasaydı sayısız servisi, bürosu ve şefleri olan muazzam komiserlikte kaybolurdu.</p>

  <p class="normal">Katya’yı hemen Presniye mahallesinin ilkokuluna eğitmen olarak tayin ettiler. Başka bir büroda da, toplum görevi olarak okuma yazma bilmeyenlere okuma yazma öğreten akşam kurslarında ders vermek üzere görevlendirdiler. Üçüncü büroda iri gözlü, ateşli bakışlı, esmer tenli, son derece zayıf bir adam tarafından yakalındı. Adam Katya’yı uzun koridorlardan ve merdivenlerinden sanat-propaganda servisine götürdü. Orada da fabrikalarda konferanslar vermekle görevlendirildi.</p>

  <p class="normal">Esmer tenli adam:</p>

  <p class="normal">— Daha sonra konferanslarınızın metinlerini kesin olarak belirtiriz, dedi. Size propaganda ile ilgili eserler verilecek ve plan çizilecek. Paniğe kapılmak yok. Öğretim görmüş bir kişisiniz, bu yeter. Bizim durumumuzun en feci tarafı kültürlü kişilerden yoksun oluşumuz. Aydınların yarısından çoğu bizi sabote ediyor. Acı acı pişman olacaklar bu yaptıklarına. Geri kalanını da cephe sömürdü. Buraya gelişiniz herkes üzerinde çok iyi bir etki yaptı...</p>

  <p class="normal">Sonunda iri yarı, telaşlı, kalın dudaklı, koltuk altları terden yeşermiş Tolstoyvari gömlek giymiş bir adam koridorun birinde Katya’ya yapıştı.</p>

  <p class="normal">Aceleyle:</p>

  <p class="normal">— Tiyatro sanatkârısınız değil mi? diye sordu. Sizden bahsettiler bana.</p>

  <p class="normal">İlkokul öğretmeni olduğunu söylemeye çalışan Katya’nın cevabını dinlemeden omuzunu kavrayıp koridorda götürdü:</p>

  <p class="normal">— Sizi seyyar bir gruba vereceğim. Özel vagonla cepheye gideceksiniz. Moskova’dan çıkar çıkmaz istediğiniz kadar ekmek, şeker ve tereyağınız olacak... Repertuarınız mı? Ohoo! Hiç önemi yok, neyseniz o, ister şarkı söyleyin, ister dans edin: Kızıl askerler avuçları patlayıncaya kadar alkışlayacaklar sizi... Dinleyin bakın, kimyager miydi, yoksa astronomi bilgini mi, aklımda kalır mı hiç böyle şeyler? Neyse, altmış yaşındaki Profesör Çebutikin’i cepheye gönderdim. Şimdi herkes onu “seyyar tiyatronun kralı” diye çağırıyor. Beranger’in şarkılarını söylüyor... Bana teşekkür etmeyin. Ben bunu sadece sanata olan hayranlığımdan yapıyorum...</p>

  <p class="normal">Katya adamın elinden sıyrılarak:</p>

  <p class="normal">— Bana bakın! diye bağırdı. Benim üzerimde okul konferanslar, bir de okuma yazma bilmeyenlere okuma yazma öğretme görevi var... Maddeten imkânsız...</p>

  <p class="normal">— Maddeten mi? Ne demek o? Peki ama ya ben? Şaliyapin bile maddeten imkânsızlık içindeydi. Ama ona bir kasa konyak buldum. Şimdi o kendiliğinden cepheye gitmek istiyor... Pekâlâ. Düşünürsünüz... Ben sizi bulurum gene...</p>

  <p class="normal">Katya üzerine yüklenen sorumluluk yükünün altında ezilmiş, evine dönüyordu. Bomboş sokaklarda esen yakıcı rüzgâr, yamru, yumru kaldırımların üzerinde arasıra kâğıt parçaları karışmış toz bulutlarını kaldırıyordu.</p>

  <p class="normal">Katya Tverskoy bulvarına çıktı. Hesap ediyordu kafasından: Günde altı saat uyuduğu takdirde geriye onsekiz saat kalıyordu. Yeter miydi bu kadar zaman? Yetmezdi elbette. Okulda dersler, defterlerin gözden geçirilmesi, ertesi günkü dersin hazırlanması... Okuma yazma bilmeyenler için en azından iki saate ihtiyacı olacaktı. Aman Allahım! Ya gidip gelmek için yolda harcayacağı zaman? Ya konferanslar? Konferanslara gitmesi, hazırlanması... Hayır, olacak iş değil. On sekiz saat yetmeyecekti!</p>

  <p class="normal">Bulvarda bir kanepeye oturdu. Belki de bu kanepe, 1916 yılında, Besanof önlerinden geçtiği zaman Daşa ile birlikte oturdukları aynı kanepeydi. Besanof bacaklarını sürüyerek toz toprak içinde yürüyordu... Ne saçmalık! Hiçbir işe yaramayan iki kadın, zamanlarını nasıl geçireceklerini bilemeden, nasıl olduğunu bilinmeyen bir faciayı yaşarlarken Besanof (Aleksandr Blok’un mısralarındaki kahramanın tıpkısıydı: “Bir ölü için ihtiraslı ve canlı bir adamı yeryüzünde temsil etmek ne kadar zahmetlidir!) Besonof iki kadını selamlamış ve yavaş yavaş geçip gitmişti. İki kadın da Besanof’un ardından bakalamıştı ve ikisine de içler acısı görünen şey, Besanof uzaklaşırken yarı asker yarı sivil pantolonunun düşecekmiş gibi görünmesiydi...</p>

  <p class="normal">Katya sadece dört saat uyuyacak, Pazar günleri de uykusuzluğunu giderecekti. Ama yiyecek mağazalarının önünde beklemek zorunda kalacaktı! Gözlerini kapadı, içini çekti... Rüzgâr zayıf boynunda ürpertiler yapıyor, Katya’nın altında oturduğu ıhlamur ağacına dalarak, yapraklarını kudurmuşçasına sallıyordu... Rüzgârın bu uğultusu ile avunan Katya üzüntüyü bıraktı. Ne yapmalı da bir günü yirmi dört saatten daha fazla yapmalıydı? Düşündüğün şeye bak!.. Elbet onun da bir çaresini bulacaktı!..</p>

  <p class="normal">Düşüncesi, önce benliğinde meydana gelen garip değişmenin çevresinde dolaşıp Katya’yı bir yandan şaşırtıp, bir yandan sevindiren bir biçimde yön değiştirdi.</p>

  <p class="normal">Başını fırına dayayıp, Aleksey’in öfkeli yüzüne bakarak: “Hayır!” dediği an içinde yepyeni, o güne kadar hiç tanımadığı bir mutluluğun sakin ve emin bekleyişinin benliğinde filizlendiğini hissetmişti. Bu mutluluğu ilk kez bir haberci gibi ilkbaharda duymuştu; her akşam uyumadan önce o günü aklından geçiriyordu. Canını sıkan, karanlık hiçbir nokta göremiyordu. Katya kendisinden hoşlanıyordu ve işte az önce de, sosyal görevlerini yerine getirmenin imkânsızlığı bahanesi önünde korkusunu ve umutsuzluğunu gözünde büyüterek eğlenmişti...</p>

  <p class="normal">Gerçek bu değildi. Söz konusu olan bu değildi. Az öncesine kadar bulunmuş küçük bir kediden farkı olmayan Katya birden önemli bir kişi oluvermişti! Hatta ona ihtiyaçları vardı! Sorumlu bir arkadaş, esmer yüzü, parlak gözlü olanı, onunla saygı göstererek konuşmuştu...</p>

  <p class="normal">Bütün bu davranışların boşuna olmadığını göstermesi gerekiyordu. Halk Eğitim Komiserliğinde: “Biz de kalkmış ona güvenmiştik!” diyecek olsalar ne kadar ayıp olurdu!</p>

  <p class="normal">Burada, Moskova’da durum, stepte, Aleksey’in troykasının arkasında, sarsılan arabanın içinde bir saman çöpünü kemirip: “Ey tutsak kadın, neye yaradı güzelliğin?” diye düşündüğü durum değildi artık.</p>

  <p class="normal">Maslof Katya’dan ayrıntılı olarak o gün olanları anlatmasını istedi. Katya, esmer yüzlü adamla yaptığı görüşmeyi anlattığı zaman Maslof’un bütün sağ yanağı, gülebilmek için kırış kırış oluyordu.</p>

  <p class="normal">— Evet, evet, diye döndü, aydınların faciası henüz az zararlı... Daha feci şeyler de var...</p>

  <p class="ortayaz">***</p>

  <p class="normal">Katya 1 Ağustos’ta okulun kapılarını açtı. Saç örgüleri sicim ya da bezlerle bağlanmış, çıplak ayaklı kız çocukları gürültü etmeden okula girdiler ve gene gürültü etmeden sıralara oturdular. Birçoğunun zayıf, vaktinden önce ihtiyarlamış yüzleri vardı.</p>

  <p class="normal">Katya ilk günü öğrencilerini tanımakla geçirdi. Sırada yanlarına oturuyor, sorular soruyor, çocukları konuşturuyordu. Az buçuk tecrübeli olduğu için çocukların ilgisini çekmenin yollarını biliyordu.</p>

  <p class="normal">Bir kitabı alıp açıyor:</p>

  <p class="normal">— İşte bir kitap, diyordu, beyaz sayfaları, siyah harfleri, gri satırları var. Sabahtan akşama kadar bak istersen boşu boşuna, bir şey göremezsiniz. Ama okumayı, yazmayı öğrenirseniz, tarihi, coğrafyayı, aritmetiği ve daha başka şeyleri de öğrenirseniz, bu kitap birden canlanıverir...</p>

  <p class="normal">Vladimirskoye köyündeki okulunda küçük kızlarla oğlanların gözlerinde bazen parıldayan merak kıvılcımlarını hatırlıyordu. Çar Sultan hikâyesini anlatıyordu.</p>

  <p class="normal">— Önce a, b, c’yi öğrenmekle başlayacaksınız; sonra bu harfleri tahtaya yazmasını, hecelemesini; ondan sonra da bir noktadan ötekine kelimeler dizisini yüksek sesle okumasını öğreneceksiniz... Günün birinde satırlar kaybolacak gözlerinin önünden. Satırların yerinde masmavi denizle sahili yalayan dalgaları göreceksiniz. Dalgalar sahile çarparken çıkardıkları sesleri duyacak, köpüklerin arasından, başlarında Uzunsakal Çernomor’un bulunduğu neşeli, ıslak, miğferli, örme elbiseli kırk şövalyenin çıktığını göreceksiniz...</p>

  <p class="normal">Presniya mahallesinde Puşkin’in Çar Sultan hikâyesini anlattığı zaman sözlerinin çocuklarının sağduyusunu etkilemediğini hissetti. Pencerelerinin yarısı kontrplakla kapalı, sıvaları dökülmüş, tuğlaları meydana çıkmış bu sınıfta hikâyesinin sözleri sararıp soluyordu.</p>

  <p class="normal">Küçücük bir halkadan kolaylıkla geçebilecek kadar zayıf kollu kızlarla, yüzleri buruşuk oğlan çocukları ses çıkarmadan dinliyorlardı. Bakışlarında hoşgörüden başka bir ifade yoktu... Her birinin aklı başka yerdeydi.</p>

  <p class="normal">Teneffüste öğrenciler bahçeye çıktılar. Sadece bir ikisi kaydırak oynadı. Asık suratlı iki oğla çocuğu boğuştular. Çocukların çoğunluğu otların bittiği duvarın gölgesinde oturdular. Yerlerinden kımıldamıyorlardı. İçlerinden hiçbiri yiyecek bir şey getirmemişti.</p>

  <p class="normal">Çocukların hepsi mahalledeki işçilerin kızlarıyla oğullarıydı. Çoğunun babası cepheye gitmişti.</p>

  <p class="normal">Çocuklardan biri, yere değecek kadar uzun kollu olanı, Presniya üzerine bir duman gibi asılmış buluta bakıyordu. Katya çocuğun yanına oturdu ve gayet ciddi bir ifadeyle:</p>

  <p class="normal">— Yanılmıyorsam, dedi, senin adın Petrof Mitya değil miydi?</p>

  <p class="normal">— Evet.</p>

  <p class="normal">— Baban nerede çalışıyor.</p>

  <p class="normal">— Babam savaşa gideli çok oldu.</p>

  <p class="normal">— Ya anan?</p>

  <p class="normal">— Anam evde. Hasta.</p>

  <p class="normal">— Baban cepheden mektup gönderiyor mu?</p>

  <p class="normal">— Hayır.</p>

  <p class="normal">— Neden?</p>

  <p class="normal">— Yazacak neşeli bir şey yok ki... Yazsa da olur, yazmasa da... Giderken anama dedi ki: Fıtığın oluncaya kadar çalıştın, dedi, bu fıtığın için on general öldürmeye gidiyorum, dedi... Korkunç değil mi? Babam yiğit bir adam benim...</p>

  <p class="normal">— Sen büyüyünce ne yapacaksın?</p>

  <p class="normal">— Bilmiyorum... Anam dedi ki, bu kışı çıkaramayacağız, dedi...</p>

  <p class="ortayaz">***</p>

  <p class="normal">Beyaz orduları hızla Moskova’ya doğru ilerliyordu, ama sonbahar da onlardan önce geliyordu. Güneşli birkaç güzel gün daha oldu, pastırma yazı denilen cinsinden, sonra kesiksiz kuzey rüzgârı, hiç açılmayan bir gökte tıkız bulutları kovalayarak esmeye başladı.</p>

  <p class="normal">Okulda soba buz gibiydi. Isıtacak bir çöp bile yoktu. Katya esmer yüzlü adama şikayete gitti. Adam ateşli bakışlarını Katya’nın sevimli yüzünden ayırmadan:</p>

  <p class="normal">— Endişenizi anlıyorum Ekaterina Dimitrievna, dedi, ve gayretinizi takdir ediyorum. Ama yakıt konusunda bu kış durum daha da korkunç olacak. Halk Eğitim Komiserliğine yakacak odun vereceklerine dair söz verdiler, ama bu odun Vologda bölgesinde bulunur. Odunu oradan buraya arabalarla taşımak gerek... Ama siz gene de umutsuzluğa kapılmayın, dayatın, her kapının ipini çekin...</p>

  <p class="normal">Çocuklar okula sırılsıklam, soğuktan mosmor geliyorlardı. Çocukların üzerinde, ancak tarlalarda korkuluk olabilecek gibi yırtık paltolarla gömlekler vardı. Öyle ki Katya günün birinde cezayı gerektirecek bir haydutluğa karar verdi. Duvarı yıkmak için gönüllü çalışabileceği bir günü seçti.</p>

  <p class="normal">Bir Cumartesi günü, gecenin karanlığı basınca, yağmurlu rüzgârın uğultusunda Katya ile çocuklar –hemen hepsi gelmişti– ve okulun tahta bacaklı, sağır, ihtiyar kapıcısı tahta duvarı yıkıp kerestesini okulun holünün önüne yığdılar. Kapıcı tahtaları testere ile kesti. Sabahleyin sınıfın içi nemli sıcaktı: Duvarlardan dumanlar tütüyordu. Sıralarına oturmuş çocuklar eskisi gibi tasalı değillerdi.</p>

  <p class="normal">Sekinin üzerindeki masasına oturan Katya çocuklara güneş enerjisinden söz etti (bir akşam önce Tabiatın Güçleri adında faydalı bir eser okumuştu).</p>

  <p class="normal">— Bu odada gördüğünüz bütün şeyler, çocuklarım, bu eski, bu sıralar, sobadaki ateş, hatta sizler, her şey güneş enerjisi demektir... Bu enerjiyi tutmak insanlığın beklediği bir görevdir... İşte bunun için okumak, mücadele etmek, durmadan mücadele etmek gerekiyor... Şimdi Rusça dersimize geçelim... Rus dili de güneş enerjisidir, işte bunun için ana dilinizi gereği gibi öğrenmek zorundasınız...</p>

  <p class="normal">Teneffüslerde çocuklar Katya’ya hikâyeler anlatıyorlardı. Presniya’da, Moskova’da, hatta yabancı diyarlarda olup bitenleri biliyorlardı. Katya bu hikâyelerden çok değerli bilgiler alıyordu. Böylece, gazetelerden öğrenmeden önce, Beyazların Orel önlerinde kızıl cepheyi yardığını öğrenmişti. Çünkü o bölgeden yaralılar geliyordu.</p>

  <p class="normal">İki kız öğrenci haber almak üzere Mikulin’lere gitmişti. Stepan Mikulin –tornacı– cepheden yeni dönmüştü. Zavallının her tarafı yara içindeydi. Doktorlar hiç kımıldamadan yatacaksın, demişlerdi. Ama Stepan yatağında doğrulup, karısı ile anasına bağırmıştı. Kızlar kulaklarıyla duymuşlardı:</p>

  <p class="normal">— Cephe ihanet içinde, ihanet! Bana kâğıt kalem verin, Lenin’e mektup yazacağım! En mükemmel proletarya kanını akıtıyor, ıslak toprakta yatıyor, ama Moskova’yı beyaz generale vermek istemiyor... Orel’i ona teslim ettilerse kabahat bizim değil! İhanet ettiler bize!.</p>

  <p class="normal">İki kız çocuğunun anlattığı bu hikâyeyi dinleyen Petrof Mitya’nın yüzü kireç gibi oldu. Gözleri derin bir kederin ifadesiyle öylesine açıldı ki Katya çocuğun yanına oturdu, başını tutup göğsüne bastırdı. Ama çocuk hiçbir şey söylemeden başını çekti; ne okşanmak istiyordu, ne de teselli edilmek.</p>

  <p class="normal">Günlerce bardaktan boşanırcasına yağmur yağdı. Presniya mahallesi kurşuni renkli, dize kadar yükselen cıvık bir çamur deryası olmuştu. Çocuklar okula sırılsıklam ve bütün şehre veba gibi yayılan korkunç dedikodularla geliyorlardı. Derste öğrencilerin dikkatini belirli bir konu üzerinde toplamak çok zordu.</p>

  <p class="normal">Kızıl saçlı küçük Klavdiya toplama ve çıkarma işlemlerini yapmıştı. Aritmetik dersinde katılasıya ağlamaya başladı. Katya kalemini kürsüye vurarak:</p>

  <p class="normal">— Klavdiya, dedi, sus, hem de derhal.</p>

  <p class="normal">— Elimde değil, Ka-aa-atya te-e-y-ze...</p>

  <p class="normal">— Ne var?</p>

  <p class="normal">Küçük kısık bir sesle karşılık verdi:</p>

  <p class="normal">— Anam dedi ki: Aritmetik öğrenme Klavdiya, dedi, zahmetine değmez...</p>

  <p class="normal">— Ne diyorsun sen? Annen böyle bir şey söyleyemez!</p>

  <p class="normal">— Söyledi. Bir de şunu dedi: “Allah seni topraktan yarattı, sonunda gene toprak olacaksın... Subaylar bizi atlarının nalları altında ezecekler...”</p>

  <p class="normal">Katya akşam karanlığında okuma yazma bilmeyenlerin kursuna gitti. Ayakları az ıslansın diye duvarlara sürünerek gidiyordu. Yol kavşaklarında, caddeyi nasıl geçeceğini bilmeden umutsuzlukla duruyordu. İşçi Çesnokof’larda (kısa bir süre öne cepheye komiser olarak gönderilmişti) okuma yazma öğrettiği on kadından hiçbiri gelmemişti o akşam. Altı ay önce evlenmiş olan bayan Çesnokova adamakıllı zayıflamış, yüzüne sarı sarı lekeler basmıştı.</p>

  <p class="normal">Katya’ya:</p>

  <p class="normal">— Bugünlerde bize gelmeyin, dedi, bekleyin. Ders dinleyecek halimiz yok... Hem siz de dinlenmiş olursunuz.</p>

  <p class="normal">Kocasının cepheden gönderdiği kısa bir mektubu gösterdi:</p>

  <p class="normal">Liuba:</p>

  <p class="normal">“Beyazlar Tula’yı ele geçirirlerse o zaman hazırlığınızı yapın. Son neferimize kadar öleceğiz, ama Moskova’yı teslim etmeyeceğiz... Bu birkaç kelimeyi sana yazmak için bir fırsattan faydalandım... Belki bugünlerde Roçin yoldaş, subaydır, sana uğrayacak. Kendisine güvenebilirsin. Sana her şeyi anlatacak. Arkadaşlarımız da onunla anlaşırlarsa iyi olur... Hem sonra bir ihtiyacı olursa yardım etsinler ona. Burada kesiyorum. Sıhhatim yerinde. Ata binmesini öğrendim. Becerebileceğim aklımın ucundan geçmezdi...”</p>

  <p class="normal">Kederli bir ifadeyle ıslak camlara bakan Çesnokova:</p>

  <p class="normal">— Roçin yoldaşı bekliyoruz ama, dedi, nedendir bilmiyorum, gelmedi hâlâ. Gelirse şayet çocuklardan biriyle haber salarım size. Gelir, anlatacaklarını dinlersiniz... Kim ki bu Roçin acaba? Yoksa sizin kocanız Roçin olmasın?</p>

  <p class="normal">Katya:</p>

  <p class="normal">— Olamaz, diye karşılık verdi. Kocam öleli çok oldu.</p>

  <p class="normal">Katya eve dönünce “arı”sını yani borusu vasistastan geçen küçük sobayı yaktı. O devirde bu demir sobalara “arı” adının verilmesi, içinde yonga yakıldığı zaman arı gibi vızıldamasındandı.</p>

  <p class="normal">Katya’nın sobasını Presniya mahallesinin işçileri yapmış, evine yerleştirmişlerdi. Öğretmenleri sıcacık odada uyursa daha iyi çalışır diye düşünmüşlerdi.</p>

  <p class="normal">Katya ıslak çizmelerini, çoraplarını, çamura bulanmış eteğini çıkardı. Ayaklarını buzlu suda yıkadı, üstünü değişti, ibriğe su koyup ısınması için sobanın üzerine koydu. Mantosunun cebinden bir parça kepekli esmer renkli ekmeği çıkardı, küçük lokmalar halinde kopardı, temiz bir tabağa koydu. Yanına da bir bardakla gümüş bir kaşık koydu.</p>

  <p class="normal">Bütün bu hareketleri kurulmuş bir makine gibi yapıyordu. Mutfağın kapısı kapandı, Maslof’un koridordan geçen yavaş adımlarının sesini duydu. Katya çıkıp Maslof’un kapısını vurdu.</p>

  <p class="normal">— A, merhaba, Ekaterina Dimitrievna. Otursanıza. Ne berbat bir hava! Ya siz, yanılmıyorsam daha bir güzelleştiniz, evet güzelleştiniz. Hım!..</p>

  <p class="normal">Maslof o akşam, nedendir bilinmez son derece öfkeliydi. Katya’nın:</p>

  <p class="normal">— Neler oluyor? Her yerde görülen bu endişe nedir? Sorusu üzerine yerinden kıpırdamadı, incecik dudaklarında en alaylı, en acı gülümsemelerden biri belirdi.</p>

  <p class="normal">— Sizi ilgilendiren hangisi? Parti haberleri mi? Cephe haberleri mi? Dövüşüyoruz. Daha ne söyleyebilirim size? Dövüşüyoruz işte! Moskova’da iyimser bir hava esiyor, moral fevkalâde denecek bir şekilde... Komünistleri Denikin’e karşı kitle halinde silah altına alıyorlar... Petrograd’da burjuva mahalleleri savaş salması olarak alınıyor... Yakacak sıkıntısı nedeniyle bütün fabrikaların kapatılması kararlaştırıldı... Son bir haber daha, haberlerin iç açıcısı. Parti kartlarının yeniden yazılacağından bahsediliyor, senin anlayacağın büyük temizlik var... Ancak o zaman Denikin’i, İyudeniç’i ve Kolçak’ı yeneceğiz...</p>

  <p class="normal">Papuçlarını sigara izmaritleriyle dolmuş döşemenin üzerinde sürüklüyordu. Paçaları ıslanmış pantolonunun altından donunun uçkurları sarkıyordu... Hem yürüyor, hem de zayıflıktan ses çıkarmayan parmaklarını çıtlatıyordu.</p>

  <p class="normal">Alaycı bir ifadeyle:</p>

  <p class="normal">— Ancak o zaman galip geleceğiz, ancak o zaman galip geleceğiz, diye tekrarlayıp duruyordu. Elbette bunun ne demek olduğunu anlamazsınız... Şaşılacak bir şey de değil... Asıl en çok şaşılacak şey benim bile ne demek olduğunu anlamamam... Artık hiçbir şeye aklım ermiyor. Sosyalizmi maddi bir kültür temeli üzerine kurdular... Sosyalizm, çalışmada verimliliğin en üstün şeklidir. Anladık. Öyleyse en üstün dereceye ulaşmış bir endüstriye sahip olmak kaçınılmaz bir zaruret mi? Elbette. Son derece gelişmiş ve büyük sayıda bir işçi sınıfına mutlak ihtiyaç var mı? Hem de nasıl! Karl Marx’ı okuduk, hem de esaslı bir şekilde... eh, peki, parti üye kartlarının yeniden yazılmasiyle uğraşalım... Barut fıçılarımızda henüz daha barutumuz var...</p>

  <p class="normal">Katya, Maslof’dan hiçbir bilgi alamadı. Ertesi sabah direktif almak için Halk Eğitim Komiserliğine gitti. O güne kadar bir nebze rüzgârın esmediği büyük koridorda (ya bir pencere kırılmış, ya da bile isteye açmışlardı) buz gibi bir rüzgâr Katya’nın iliklerine işledi. Buna rağmen memurlar her tarafta gruplar halinde toplanmış, fısıldaşarak konuşuyorlardı.</p>

  <p class="normal">Katya odadan odaya boşu boşuna dolaştı. Nihayet burnunu tüyleri dökülmüş yakasının içine çekmiş olan bir hanım memur:</p>

  <p class="normal">— Neniz var vatandaş? dedi. Uykudan iyi uyanmadınız galiba. Her ihtimale karşı Vologda’dan boşaltılacağımızı bilmiyor musunuz?</p>

  <p class="normal">Birden büyük bir değişiklik olmuştu. Katya sabahın erken saatinde okuluna koştu. Sadovaya sokağına gelince durmak ve beklemek zorunda kaldı. Kışın bile bu derece uğuldamayan muazzam ıhlamurların altından, silahlı işçi müfrezeleri, buz tutmuş su birikintilerini yararak donmuş çamurların üzerinde yürüyorlardı. Bu ilk müfrezelerin ardından arabalar geliyordu. Ve yeniden sıkışık saflar, sanki büyülenmiş gibi yavaş yavaş ilerleyerek geçtiler. Oradan buradan birbiriyle uyuşmayan, sert sesler Enternasyonal’i söylüyorlardı.</p>

  <p class="normal">İşçilerin kollarına bağlanmış kırmızı bandların üzerinde şu yazılar alelacele yazılmıştı:</p>

  <p class="normal">“Hepimiz Denikin’in beyaz eşkıyalarına karşı!”</p>

  <p class="normal">“Bütün dünyadaki proletarya devrimi yaşasın!”</p>

  <p class="normal">“Dünya burjuvazisini toprağa gömeceğiz!”</p>

  <p class="normal">Yeni yeni yürüyüş kolları sabahın iç karartan sisi içinden çıkıp geçiyordu. Katya geçenlerin yüzlerini seyrediyordu. Zayıf, tükenmiş, kederli, yabani yüzler. Adamakıllı sıkılmış dudaklar, bakışlar tek ve aynı şeyi ifade eder gibiydiler. Gizlenmeye çalışılan bir acı, sarsılmaz bir irade, değişmez bir karar...</p>

  <p class="normal">Okulda çocuklar Katya’ya son haberi ulaştırdılar. Dün akşam Lenin, Presniya mahallesindeki makine fabrikasına gelmiş ve Parti’ye kayıt haftası başlamıştı.</p>

  <p class="ortayaz">***</p>

  <p class="normal">Voronej yakınlarında Şkuro komutasındaki Kuban kolordusu Mamontof’a ulaştı. Mamontof o andan itibaren Budiyoni’nin iki süvari tümenine karşılık altı süvari tümenine sahip olmuştu. Onun için durdu ve beklemeye başladı. Mamontof ihtiyatlı bir adamdı. Birliklerinden bir kısmını Voronej’in savunmasına ayırdı; iki süvari kolordusunu üç kol halinde gruplandırdı, düşmanı çember içine alıp yok edebileceği, geniş, üzerinde altı pusluk toplarıyla dolaşan çelik kaplumbağa, yeni çelik trenin bulunduğu demiryoluna kadar uzanan geniş sahayı muharebe alanı olarak seçti.</p>

  <p class="normal">Budiyoni gözüpek bir adamdı, ama ileriyi sezen bir insandı da. General Mamontof’un bütün manevraları ve bütün hazırlıkları hakkında bol miktarda bilgi elde etmişti... Saç örgüsünün, ya da atkısının arasında karalanmış bir pusula saklı küçük bir kız çocuğu, ya da dilendiği ekmekleri koyacağı heybesi ile sefil denecek derecede ihtiyar bir kadın beyazların barajını geçiyordu. Kim kalkar da bu bitli kızcağızı baştan çıkarmayı düşünürdü? İhtiyar kadıncağıza gelince, her Kazak öğürerek başını çevirirdi...</p>

  <p class="normal">Küçük kızlar, ya da ihtiyar kadınlar sonunda Budiyoni’nin keşif kollarını buluyor ve elde ettikleri bilgileri veriyorlardı.</p>

  <p class="normal">Budiyoni yok edilmek üzere beklendiği araziye ulaşmamıştı. Ormanla bataklıklar arasında durdu. Hayvanların adamakıllı doyurulmasını ve nallarının dikkatlice gözden geçirilmesini emretti (hayvanların sadece ön ayakları nallanmıştı). Cephane yedeklerinin tamamlanmasını da emretmişti. Her zamanki darı çorbası yerine –gına gelmişti bu çorbadan artık!– muhariplere düşmandan alınmış tuzlu domuz eti, fasulye, şekerli toz süt ve bisküvi –çörek cinsi!– ile kamp ateşlerinin çevresinde vakit geçirmek için kokulu sigaralar dağıtıldı. Bütün bunlar, “seyyar fabrika” adı verilen ve gece gündüz Voronej’den Mamontof’a malzeme getiren zengin trenlerden alınmıştı.</p>

  <p class="normal">Budiyoni özellikle yepyeni Japon filintalarını ele geçirmelerini öğütlemişti. Niyeti savaşlar sırasında yivleri bozulan tüfeklerini mümkün olduğu kadar değiştirmekti.</p>

  <p class="normal">Ormanda bataklıkların siperinde muharipler harekâttan önce rahatça uyuyabilirlerdi. Ama harekât onlara öylesine ciddi görünüyordu ki –düşünün bir kere: Don’un altı tümeni ile göğüs göğüse çarpışmaya girmek az şey miydi!– İçlerinden pek azı sükûnetini koruyabiliyordu. Hayvanlarını oluruna yıkamıyorlardı. “Beyaz mendile kadar” dedikleri, temizledikten sonra beyaz bir mendille silindiği halde mendil kirlenmeyinceye kadar yapılan temizliği yapıyorlardı. Eyerlerini onarıyor, kılıçlarını biliyorlardı.</p>

  <p class="normal">Bölüklerde ne şarkı söyleyenler vardı, ne de akordeon çalanlar. Herkes ciddi konuları görüşüyordu. Siyasi komiserin geçtiğini gören muharipler ellerini kollarını sallayarak:</p>

  <p class="normal">— Bu tarafa gel, komünist, diye sesleniyorlardı. Bize şunu açıkla aziz yoldaş: Mamontof’u temizledikten sonra Voronej’i ele geçirmeyecek miyiz? Duyduğumuza göre Voronej’de beyazların çok zengin malları varmış. İstemediğin kadar...</p>

  <p class="normal">Komiser, Budiyoni’nin Voronej hakkında henüz hiçbir emir vermediği şeklinde karşılık verdi. Bunun üzerine tartışma başladı. Süvari böyle tahkim edilmiş bir bölgeyi alabilir miydi? Bazıları süvarilerin çok neşeli olmaları şartıyla bunun mümkün olacağını; bazıları ise bunun bütün taktik kaidelere aykırı olduğunu iddia ediyorlardı. Nöbet beklemek üzere görevlendirilmiş olan Telegin’in bölüğü, bataklığın kenarında bekliyordu. Güneye doğru zaman zaman beyaz keşif kollarının göründüğü muazzam arazi uzanıyordu. Mamontof’un üç kolundan birinin bu tarafta toplandığı biliniyordu. Geceleyin, kamp ateşlerinin alevleri bulutlarda titreşiyordu.</p>

  <p class="normal">Bölükte erler arasındaki görüşmeler, büyük süvari birliklerinin o güne kadar eşi emsali görülmemiş bir şiddetle çarpışacakları muharebe etrafında dönüp dolaşıyordu. İhtiyar süvari Gorbuşin’i 1914 yılına Brodi önlerinde buna benzer bir muharebeye katıldığını anlattı. Dört alaylı bir Avusturya muhafız tümeni bizim hafif süvari tümenimize birden taarruz etmişti. Bu muharebeden sonra Avusturyalılar bütün süvarilerini geri çekmek zorunda kalmışlardı... Bizimkileri bir vadinin içinde yok olabileceklerini umarak bir tepenin yamacından saldırmışlardı. Ama bizimkiler vadinin yamacına tırmanmış, karşı saldırıya geçmişlerdi; yan taraflarda mızraklı dört Kazak sotninası vardı; merkezde de mızraklı Uhlanlar ile kasketleri ve üniformaları zırhlanmış ağır süvariler vardı. İşinin ehli, usta süvariler! Bizimkiler, tepeden aşağı inen ve bizimkilerin karşı taarruzunu beklemeyen Avusturyalıların o hızla geri dönmeyeceklerini anlamışlardı.</p>

  <p class="normal">Bizimkilere yaklaştıkları zaman hayvanlarını zaptetmek istediler. Ama çok geç! Ruslar mızraklarıyla onları şişe geçirir gibi deli deliveriyorlardı. Bundan kolay ne vardı! Bir Avusturyalıyı mızrakla delen bir er mızrağını atıp ileri atılıyor, sonra dönüp kılıcını kullanıyordu. Kılıcını omuzlarına vurmuyordu –çünkü Avusturyalıların apoletlerinin altında çelik plakalar vardı– tam gövdesinin ortasına indiriyordu... Böyle tepenin yamacında Avusturyalı muhafız alayları mızraklanıp kılıçtan geçirildi...</p>

  <p class="normal">Bu manzaraya bakmak bile korku veriyordu insana!</p>

  <p class="normal">Bir toplulukta dikkati kendisinden başka birinin üzerine çekmiş olmasına tahammül edemeyen Latugin yaşlı süvarinin sözünü keserek:</p>

  <p class="normal">— O da bir şey mi! dedi. Daha nicelerini gördük biz. Tesadüfen olmuş bir şey o... Sen asıl bir Alman taburunu tutuklayan üç kızıl askerin hikâyesini anlat... Yoksa bilmiyor musun bu hikâyeyi? Gördün mü bak!.. Asıl bunu bilmen gerekirdi...</p>

  <p class="normal">Birçok kişi hep bir ağızdan:</p>

  <p class="normal">— Anlat hadi Latugin, dediler.</p>

  <p class="normal">Ateşin hemen önüne diz çökmüştü. Üç haftadır at koşturmanın etkisi ile gerilen yüz hatları ateşin aydınlığında iyice belli oluyordu. Başlangıçta Latugin, Gagin ile Zaduyviter, Telegin aracılığıyla askeri komutanın taburuna konulmuşlardı. İki ay süreyle yağ bağlamışlardı. Şimdi ise süvari bölüğündeydiler.</p>

  <p class="normal">Latugin ayağa kalktı, ucu yere değen kılıcının üzerine iki eliyle dayanarak hikâyesini anlatmaya başladı.</p>

  <p class="normal">— Onuncu Orduda Lenka Şitşur adında bir arkadaşım vardı. Yeryüzünü arayıp tarasanız onun gibi vurdumduymaz bulmanıza imkân yoktur... Geçen sonbaharda, bir Ukrayna tugayında bulunduğu sırada, iki arkadaşıyla birlikte keşfe gönderilmişti. Hiçbir şey düşünmeden at koşturup dururlarken birden bir Alman taburu ile burun buruna gelirler. Kuytu bir yere konaklamış olan Almanlar çorbalarını içiyorlardı...</p>

  <p class="normal">Dinleyicilerden biri:</p>

  <p class="normal">— İşte burasını attın, dedi. Bir Alman kuytu bir yere çekilip çorba içmez...</p>

  <p class="normal">Latugin adama ters ters baktı:</p>

  <p class="normal">— Neden çorba içtiklerini açıklamam gerek galiba sana!.. Açıklayalım bari... Almanlar yurtlarına dönüyorlardı –onların yurdunda da devrim patlak vermişti–... Ukrayna’da başkaldıran bütün köyler makineli tüfeklerle çevrilmişti. Yaklaşmak imkânsız... Almanlar acıkmıştı... Anladın mı şimdi? Almanlar daha işin farkına varmadan Lenka çantasından temiz bir bez çıkarıp kılıcının ucuna taktı ve cesur bir ifadeyle Almanlara doğru yürüdü: “Teslim olun, dedi, çok büyük bir süvari birliği tarafından sarıldınız. Kılıçlarınızı kanınızla kirletmeye bile ihtiyacımız yok. Atlarımızla çiğneyeceğiz sizi...” Hemen bir tercüman bulup Lenka’nın sözleri çevrildi. İri yarı bir subay olan tabur komutanı Lenka’ya: “Sözlerinizin doğru olmasından korkarım...” diye karşılık verdi. Lenka hemen karşılığını verdi: “Şüphelenmekte haklısınız. Atınıza binin ve karargâha kadar bizi takip edin. Orada size şerefli şartlar teklif edecekler...” Almanlar aralarında görüştüler, sonra komutan: “Gut morgen, dedi, peki. Sizin üç katınız askerle takip edeceğiz sizi. Şayet bir hileye başvurduysanız, daha yolda hesabınızı göreceğiz...” Lenka: “Ne isterseniz onu yapın, dedi. Hileye başvurmadık biz. Karşınızda devrim muharipleri var...” Neyse yola çıkarlar. Karargâha varırlar. Almanlarla görüşmelere başlanır. Almanlar demiryolu istikametinde yürümelerine müsaade edilmesini ve yirmi beş pud darı verilmesini isterler. Bizimkilerde buna karşılık olarak Almanların silahlarını ve toplarını teslim etmelerini isterler. Almanlar dik kafalılıkla ayak direrler; bizimkiler de... konuşmalar sırasında hazır bulunan Lenka: Tugay komutanı yoldaş, diye söze karışır. Almanlar aç der, bu yüzden uysal davranmıyorlar. Ben şimdi onları inandırmaya çalışacağım. Domuz yağı ile buğday ekmeği vermelerini emret. “Şeytan herif resmen alkolden söz etmemişti, ama levazım müdürü arkadaşıydı, üç litre sızdırdı ondan. Sonunda Lenka Almanlarla bir eve çekilip oturdu. Yağı ekmeği kesti, alkolü kupalara boşaltı ve sağdan soldan konuşmaya başladı. Ukrayna usulü iyi yer, iyi içilirse genellikle halk adamı cana yakın olur. İmparator Giyyom’u deviren Almanları adamakıllı yağladı. Bu kez konuşma tercümansız oluyordu. Almanlar her şeyi anlıyorlardı. Lenka Almanları kulaklarından yakalayıp öpüyordu. Kısa bir süre sonra masada iki kişi kaldı: Lenka ile Alman subayı. Lenka boğazı yırtılırcasına bağırıyor, bütün gücünü kullanıyordu; ama Alman gülmekle yetiniyor, parmağını sallayarak “olmaz” diyordu... Kurmay başkanı haberci gönderdi. Lenka: “İşler kötü gidiyor, diye haber gönderdi, Alman komutanı propagandama boyun eğmiyor. Daha üç litre içki ister bana...” İkinci porsiyon içkiyi tamamladıkları zaman masada yalnız Lenka kalmıştı. Almanlar geceyi orada geçirdiler. Gün ışırken Alman subayı arkadaşlarını rehine olarak bıraktı –sarhoş oldukları için ata binecek halleri yoktu zaten– Lenka ile birlikte hareket etti. Akşama doğru bütün taburunu –dört yüz kişi– başlarında kızıl bayrakları olduğu halde getirdi... Gördüğünüz gibi Lenka’nın propagandası kendi zevkine uygundu...</p>

  <p class="normal">Latugin hikâyesini bitirdiği zaman –Brodi savaşı hakkında Gorbuşin’in hikâyesinden daha ilgi çekiciydi– bütün kızıl erler hep birden gülmeye başladılar. Kimileri dişlerini göstererek gürültüyle kahkahayı basıyor, kimileri gürültüyle içini çekiyor, kimileri de gözlerinin yaşını siliyordu.</p>

  <p class="normal">Tam bu sırada Roçin ateşin yanına sokuldu, Latugin’e doğru eğilip:</p>

  <p class="normal">— Gagin ile Zaduyviter’i bul, dedi. Üçünüz gelip beni çadırımda görün.</p>

  <p class="normal">Şafak sökerken beş atlı, tarlaları örten bembeyaz sisin içinde dört nala gidiyorlardı. Roçin yeleleri kırpılmış doru bir kısrağa binmişti. Budiyoni’nin bölüklerinden birinin komutanı olan Dundiş adındaki ufak tefek bir Sırp, yarım boy önde simsiyah atının üzerinde gidiyordu. Duniç geçmiş olduğu bu yeni yolda yeni bir vatan bulmuştu. Saf bir adamın bütün atılganlığı, görülmemiş bir cesaret ve sonsuz bir yaşama arzusuyla Rusya’ya ve büyük devrime bağlanmıştı.</p>

  <p class="normal">Roçin’le o, omuzlarında yaldızlı apoletler bulunan subay kaputu giyiyorlardı. Arkalarından Latugin, Gagin ile Zaduyviter geliyordu. Başlarında yamru yumru miğferler, sırtlarında Kazak astsubaylarının apoletleri bulunan kısa ceketler vardı.</p>

  <p class="normal">Aldıkları görev şuydu: Voronej’e girmek, süvari, piyade birliklerinin güçleri ile topçu hazırlıklarını öğrenmek. Sonunda da şehrin savunmasını sağlayan general Şkuro’ya, Budiyoni’nin bir mektubunu vermek zorundaydılar. Dundiş hayatı çok seviyor ve onunla tehlikeli bir oyuncak gibi oynuyordu. Sabah sisinin içinde temiz havayı ciğerlerine çeker çekmez ceketinin altındaki kollarının adaleleri kendiliğinden gerilen, insana canlılık veren bu günlerde bir şeylerle uğraşmak için sabırsızlık gösteriyordu. Mektubun Şkuro’ya verilmesi işini gönüllü olarak üzerine aldı. Sonra gidip Roçin’i buldu.</p>

  <p class="normal">— Vadim Petroviç, dedi, ufak bir macera için bize gerekli olan kişi sizsiniz; subayların örf ve âdetlerini, davranışlarını bilirsiniz. Voronej’e kadar yapılacak gezintiye benimle gelir misiniz? Bir günümüzü alır sadece. Gurur duyacağımız bir dört nala koşu! Budiyoni, özel atları olan Petuçok ile Avrora’yı bize vereceğine dair söz verdi.</p>

  <p class="normal">Kabul mü etsindi, yoksa red mi? Garip bir soru! Roçin’in hiç hoşuna gitmeyen nokta subay gibi hareket etmiş oluşuna yapılan imaydı. Ama gene de bütün gecesini, arkadaşlarını eğitmeye, askerce selamla, nasıl konuşulacağını öğretmeye hasretmesi gerekti. Gönüllü subay nasıl yürürdü. Drozdovski alayının subayları gülünç denecek derecede dik yürüyorlardı. Ölü komutanlarının hatırasına saygı olsun diye gözlük takıyorlardı. Kornilof’un subaylarının bakışları sönmüş, yüzlerinde hor görücü bir hayal kırıklığı vardı. Markof’un subayları kirli kaputlar giyiyor, arabacılar gibi küfrediyorlardı.</p>

  <p class="normal">Sorguya çekilmek üzere tutuklandıkları takdirde: “Kostornaya bölgesine güneyden gelen yedek alay komutanının özel mektubunu Voronej’e götürüyoruz” diye karşılık vermeyi kararlaştırdılar. Bu karşılık belirsiz ve ikna edici nitelikte bir karşılıktı.</p>

  <p class="normal">Üç saatlik süratli bir yolculuktan sonra, bir an için koyu bulutları delerek kilise kubbelerini, yangın kulelerini, kırmızımtırak çatıları aydınlatan solgun günün altındaki Voronej göründü. Oraya kadar hiçbir devriye koluyla karşılaşmadılar. Şehre doğru gelirken beş atlaıya dürbünleriyle bakan devriye kolları yollarına devam ediyorlardı. İlk güçlükle tahta köprü üzerinde karşılaştılar. Aceleyle yapılmış olan bu köprü muhafaza altındaydı.</p>

  <p class="normal">Sipersiz iri kasketler giymiş iri yarı adamlar köprünün üzerinde aşağı yukarı dolaşıyorlardı. Sırtlarında Ukrayna’lıların giydiği cinsten beyaz koyun postu gocuklar vardı. Tuhaf olan bir nokta hepsinin yelpaze gibi sakallarının oluşuydu. Köprünün öteki yakasında, siperlerin önünde birkaç Junkers sigara içiyordu.</p>

  <p class="normal">Dundiç atını durdurdu, yere atladı ve hayvanın kolanlarını düzeltmeye başladı. Hafif bir sesle:</p>

  <p class="normal">— Sahte evrakımızı göstermek hiçbir şey değil, dedi. Irmağın suları yüksek; geçitten geçmeye kalksak boğazımıza kadar ıslanırız. Bu da hoş bir şey değil. Köprüden geçmemiz gerekecek.</p>

  <p class="normal">Latugin karamsar bir ifadeyle:</p>

  <p class="normal">— Pekâlâ, dedi. Bir güzel dolaşırsak ödeşiriz.</p>

  <p class="normal">Zaduyviter kahkahayı bastı:</p>

  <p class="normal">— Ooo! dedi, köprünün üzerindekiler papaz değilse bileklerimi kestiririm...</p>

  <p class="normal">Dundiç atının üzerine atladı. Bir kedi gibi çevikti.</p>

  <p class="normal">— İleri marş! dedi. Adi adımla ve neşeli bir ifadeyle!</p>

  <p class="normal">Köprünün üzerinde sakallılar düzensiz bir şekilde:</p>

  <p class="normal">— Durun! Durun! diye bağırdılar.</p>

  <p class="normal">Dundiç dizginlerini sıkıca tutup, mahmuzlarıyla Petuçok’un böğürlerini gıdıklayarak üzerlerine doğru ilerliyordu. Ama sakallılar öylesine bağırarak tüfeklerini doğrulttular ki Petuşok sağrısını eğip, kuyruğu ile böğürlerini hırsla kamçılamaya başladı. Dundiç durmak zorunda kaldı. Dizginleri yakalamak için birçok el uzandı.</p>

  <p class="normal">Latugin atını sürdü:</p>

  <p class="normal">— Deli misiniz siz! diye bağırdı. Komutanın dizginlerini tutmaya nasıl cesaret ediyorsunuz! Hem siz kimsiniz, gösterin evrakınızı!</p>

  <p class="normal">Dundiç omzunun üzerinden dönerek sakin bir ifadeyle:</p>

  <p class="normal">— Susun! geri çekilin! dedi.</p>

  <p class="normal">Dimdik bıyığının altında bembeyaz dişlerini gösteren bir gülüşle eyerinin üzerinden sakallılara doğru eğildi:</p>

  <p class="normal">— Geçiş kağıdı mı istiyorsunuz? dedi. Yok... Ben yarbay Dundiç’im; muhafızlarım refakat ediyor bana... Memnun oldunuz mu şimdi? Teşekkür ederim...</p>

  <p class="normal">Kahkahayı bastı ve Petuçok’u mahmuzladı. At kişnedi, şaha kalktı, zorlukla kenara çekilecek kadar zaman bulan sakallıların önünden fırladı. Ama hemen ardından Dundiç atını yavaşlattı, adi adımda yoluna devam etti. Öteki sahilde alarm verilmişti. Sigaralarını atan Junkersler, yere kadar uzanan kaputlarının etekleri içinde ayakları dolanarak killi siperlere doğru koştular. Siperlerden iki makineli tüfeği atlıların üzerine çevirdiler.</p>

  <p class="normal">Köprü başı komutanı olan uzun boylu, sakallı, tombul yüzlü bir subay öylesine kibirli ve tanıdık bir sesle bağırdı ki Roçin iğrenerek dişlerini sıktı.</p>

  <p class="normal">— Hey! Köprünün üzerindekiler! Atlarınızdan inin, evrakınızı hazırlayın... İkiye kadar sayacağım. Sonra, ateş açacağım...</p>

  <p class="normal">Dundiç ağzını Roçin’den taraf bükerek:</p>

  <p class="normal">— Yapacak başka bir şey yok, dedi, saldırmamız gerekecek.</p>

  <p class="normal">Elini kılıcının kabzasına götürdü. Roçin ani bir hareketle durdurdu.</p>

  <p class="normal">Beyaz subaya:</p>

  <p class="normal">— Teplof! diye seslendi. Bırak makinelileri... Benim ben... Vadim Roçin...</p>

  <p class="normal">Hiç telaş göstermeden attan indi ve atını dizgininden tutup yedekte götürerek tek başına köprüyü geçti. Subay eski alay arkadaşı olan, sarhoş, budala, palavracı Vaska Teplof’tu. Bir gün Roçin ona palavracılığı ve iftiraları yüzünden ağzını burnunu dağıtacağını söylemişti.</p>

  <p class="normal">Yaklaşmakta olan Roçin’e şüpheli gözlerle bakan Toplof tabancasını yavaş yavaş kılıfına koydu.</p>

  <p class="normal">Roçin:</p>

  <p class="normal">— Beni tanımadın mı? dedi. Sarhoş musun yoksa? Günaydın, Allahın belası...</p>

  <p class="normal">Eldivenini çıkarmadan elini uzattı.</p>

  <p class="normal">— Burada ne arıyorsun? İri sakallılardan kurulu müfrezeni nereye gönderdin? Ne abullabutsun be! Şimdiye kadar bin alaya komuta etmeliydin... Bahse girerim ki rütbeni indirmişlerdir gene? Sarhoşluktan tabii, değil mi?</p>

  <p class="normal">Teplof hırıltılı bir ses çıkararak:</p>

  <p class="normal">— Roçin! diye bağırdı, sen misin ulan!</p>

  <p class="normal">Bıyığının altında, kesici dişlerinin yerinde iki boşluk görünüyordu. Gözlerinin altındaki mor renkli şişlikler titreşiyordu.</p>

  <p class="normal">— Nerden çıktın sen?.. Oysa biz senin firarını bildirmiştik...</p>

  <p class="normal">Roçin sabit, yakıcı bakışlarını Teplof’un gözlerine dikti:</p>

  <p class="normal">— Teşekkür ederim! dedi.</p>

  <p class="normal">Teplof bu bakışlardan sıkıldı ve sesini çıkarmadan durmanın uygun olacağını düşündü.</p>

  <p class="normal">— Benim hakkımda çok iyi düşünüyormuşsunuz, söyleyecek söz yok doğrusu... Bu arada Odesa’da, Grişin Almanzof’un yanındaydım... Halen 51. yedek alayının kurmay başkanıyım. Gene de sana kâğıtlarımı göstermem gerekir belki de, ne dersin?</p>

  <p class="normal">Roçin bu son sözünü kafa tutarcasına söylemişti. Sonra geriye döndü ve eliyle çağırarak:</p>

  <p class="normal">— Dundiç, gel, dedi, attan inmesen de olur...</p>

  <p class="normal">Teplof kızmıştı, burnundan soluyordu. Roçin her zaman onu yıldırıyordu.</p>

  <p class="normal">— Budalalığı bırak Roçin, dedi. Garip bir konuşma tarzın var benimle. Nereye gidiyorsun böyle?</p>

  <p class="normal">— General Şkuro’yu bulmaya. Alayımız imdadınıza geldi. Budiyoni’nin sizi korkuttuğu anlaşılıyor...</p>

  <p class="normal">— Görüyorsun işte, bizim burası dingonun ahırına döndü... Bütün sivilleri, emekli generalleri silah altına aldılar, daha hangi hıyar memurları alacaklar bilmiyorum... Papazların da kılıklarını değiştirip bana gönderdiler.</p>

  <p class="normal">Roçin bir gece önce karargâhtan aldığı yabancı sigaralarını deri tabakasından çıkardı. Teplof bir sigara yaktı ve kokulu dumanı bıyıklarının arasından üfledi.</p>

  <p class="normal">— Ooo! diye hayretini belli etti, sahi imiş be! Gerçek yabancı sigarası... Nereden aldın? Bize ise kaba tütün dağıtıyorlar... Ciğerlerimiz dökülüyor... Birkaç tane daha versene...</p>

  <p class="normal">— Sigara işi bir tarafa, daha nasılsın Vaska?</p>

  <p class="normal">— Kötü. Para yok... Canımız sıkılıyor adamakıllı.</p>

  <p class="normal">Atından inen Dundiç ile arkasında duran üç atlıya bir göz attı.</p>

  <p class="normal">— Voronej’de hoş vakit geçireceğinizi zannediyorsanız beyler, avucunuzu yalarsınız... Rezil kızıllar her şeyin kökünü kazımışlar, ne bir kabare, ne kızları olan bir klüp. Dinlenecek bir yer yok...</p>

  <p class="normal">Roçin:</p>

  <p class="normal">— Sizi tanıştırayım, dedi. Yarbay Dundiç.</p>

  <p class="normal">— Süvari yüzbaşısı Teplof.</p>

  <p class="normal">Askerce selamlaştılar. Dundiç’in fıldır fıldır dönen gözlerinde, esmerleşmiş yüzünde ufacık bir gülümseme belirdi.</p>

  <p class="normal">— Çok yazık, dedi, çok yazık. Biz de sapına kadar eğleniriz diye hayal kuruyorduk... Para da almıştık yanımıza...</p>

  <p class="normal">— Bakmayın benim öyle söylediğime, el altından kız da bulunabilir, votka ile şampanya da. Karaborsacılarda tabii... Şişesi beş yüz ruble! Ha? Ne dersiniz?</p>

  <p class="normal">Teplof’un şiş, yaşlı gözleri bir öfke, bir güceniklik ifade ediyordu.</p>

  <p class="normal">— Mevki komutanı bu karaborsacıları nereye oturtacağını bilemez. Vatan kurtarıcılar! Tambof’da kafayı çekmiştik... Bir hesap geldi, felâket, ödeyecek para yok. Bunun üzerine ben de patronun ağzını çarşamba pazarına çevirdim. Rütbemi indirdiler... Anlıyorsun işte Vadim, bizim buralarda moral çok bozuk. Ne de olsa insan hayatını feda ediyor. Gençliğimiz geçip gidiyor... Peki gelecek günlerde bizi bekleyen ne var? Yıkılmış Moskova mı? Ya yoksulluk ne olacak?.. Senin şansın var gene, üniversite mezunusun. Bitli elbiselerini sırtından atar ders verirsin... Bense yoksulun biri olur çıkarım... Zaten bize gerçek bir ordu olmamız için müsaade etmeyecekler...</p>

  <p class="normal">Duntiç:</p>

  <p class="normal">— Yüzbaşı, dedi, muhakkak fikrinizi değiştirmelisiniz. Haydi şehre gidelim. Sadece mektubu generale vereceğiz. Bu da çok zaman almaz... Ondan sonra gece eğleniriz... Şampanyalar benden...</p>

  <p class="normal">Kulağının arkasını kaşıyan Teplof:</p>

  <p class="normal">— Hey Allah! dedi. Ne yapmalıyım, bilemiyorum! Ortada fol yok, yumurta yokken görevini terk etmek hiç de iyi olmaz...</p>

  <p class="normal">Roçin:</p>

  <p class="normal">— Komutanlık görevini müfreze komutanına bırakırsın olur biter, dedi. Mevki komutanına içine şüphe düştüğünü söylersin. Ya biz kılık değiştirmiş kızıl ajanlarıysak?.. En kötüsü seni budalalıkla suçlarlar, olur biter...</p>

  <p class="normal">Teplof ağzı kulaklarına vararak güldü. Gözlerini silerek:</p>

  <p class="normal">— Bu iyi bir fikir! dedi.</p>

  <p class="normal">— Sizi tutuklamak istediğimi de söylerim...</p>

  <p class="normal">— Elbette...</p>

  <p class="normal">Teplof neşeli bir sesle:</p>

  <p class="normal">— Başçavuş, diye seslendi.</p>

  <p class="normal">Canları sıkılan ve makineli tüfeklerin çevresinde oturan, Junkerslerin bulunduğu siperlere doğru döndü. Mavi gözlü, küstah bakışlı, on sekiz yaşlarında bir çocuk gelip, dirseği omzunun hizasına kalkmış bir şekilde mükemmel bir askeri selam verince, Teplof ona komutanlığı devretti ve atının getirilmesini emretti.</p>

  <p class="ortayaz">***</p>

  <p class="normal">Şehre doğru yolda giderlerken Teplof, eyerinin üzerinde sabırsızlıktan kımıldayarak yapılması gereken her şeyi anlattı: Voronez’de konaklayan birlikler hangileriydi, ne kadar topçu vardı, nerelerde mevzilenmişlerdi...</p>

  <p class="normal">— Berbat bir panik havası var... Düşünün bir kere! Orel önlerinde Kutepof başarısızlığa uğradı... Hemen ardından bizimkiler altına doldurdu. Böylesini görmemiştim hiç... Buz seferini hatırlıyor musun, Vadim Petroviç? “Artık o yürek yok” deniyor. Doğru, kaybolan bir şey var. O atılım kalmadı artık... Hele buradaki mujikler, rezilin teki!.. Herifler kurt gibi, yiyecek gibi bakıyorlar bize... General Kutepof haklıymış, hem de yerden göğe kadar. Söylendiğine göre başkomutana: “Moskova bir şartla alınır. Halka toprak reformunu sunmak ve darağaçlarını ortadan kaldırmak...” demiş. Tek bir telgraf direği bile boş durmamalı... Pugaçef zamanında olduğu gibi adam asacaksın... Bir köyü toptan... Bu bir yana, can sıkıcı şeyler bunlar... Gitar çalıp şarkı söyleyen, bir içim su denen cinsten, gönül okşamasını bilen iki kız kardeşin adresini verdiler bana! Doğruca oraya gitsek, ne dersiniz?..</p>

  <p class="normal">Belli ki herkes Teplof’u gayet iyi tanıyordu. Yolda karşılaştıkları birkaç devriye kolu Dundiç ile Roçin’e hiç dikkat etmeden askerce selam veriyorlardı. Ana caddede atlılar bir otelin demir merdivenlerine doğru döndü. Teplof atından atladı. Bacakları açık bir tavırla:</p>

  <p class="normal">— Yukarıda görünmekten pek hoşlanmam, dedi. Sizi burada beklemeyi tercih ederim... Kurmay başkanlığı birinci katta... Ama elinizi çabuk tutun beyler...</p>

  <p class="normal">Çiçek bozuğu suratlı, küçük Tatar bıyıklı nöbetçi Kuban Kazak’ına ciddi bir ifadeyle:</p>

  <p class="normal">— Yol ver, sersem diye bağırdı.</p>

  <p class="normal">Duntiç ile Roçin oymalı demir merdiveni tırmandılar. Budiyoni’nin mektubunun zarfı üzerinde: “Tuğgeneral Şkuro’ya kişiye özeldir...” yazılıydı. Mektubun, generalin emir subayı aracılığı ile verilmesi kararlaştırılmıştı.</p>

  <p class="normal">Karargâh büroları, perdeleri koparılmış lokanta salonuna yerleştirilmişti. Duntiç ile Roçin girdiler. Aynı anda salona karşıdaki kapıdan da iki adam girdi. Biri uzun boylu, sarsak, silik bir güzelliği aksettiren yüzündeki bıyığı gür bir adamdı. Açık gri renkli general kaputunun koltuk altında şişkinlik yapan bir koltuk değneğine dayanıyordu.</p>

  <p class="normal">Roçin Mamontof’u tanıdı. Öteki ise kahverengi bir Çerkes üniforması giymişti. Çıkık elmacık kemikli kırmızı yüzü, bir serserinin yüzünü hatırlatıyordu. Delikleri geniş kalkık bir burnu vardı. Bu da general Şkuro idi.</p>

  <p class="normal">İkisi de, ufak boylu, bir yarasanın kanatları gibi geniş ve bol külot pantolonu olan subayın ufak tefek bir sarışın güzeline yazı yazdırdığı masanın önünde durdular. Kız ellerini oldukça yukarı kaldırarak Underwood marka daktiloda yazısını yazıyordu.</p>

  <p class="normal">Roçin bakışlarıyla: “Şimdi ne yapacağız?” dercesine Şkuro’yu Duntiç’e gösterdi. Tam o sırada Mamontof döndü. Tanımadığı iki subayı görünce alçak sesle:</p>

  <p class="normal">— Yaklaşın beyler, diye emretti.</p>

  <p class="normal">Roçin olduğu yerde, kapının yanında kaldı. Duntiç Şkuro’ya sokuldu.</p>

  <p class="normal">— Size bir mektup getirdim, Ekselans, dedi.</p>

  <p class="normal">Şkuro, Duntiç’in önünde sırtı dönük duruyordu. Dönmedi, sadece sırmalı yakası ile ezilmiş olan güçlü, kırmızı boynunu hafifçe döndürdü.</p>

  <p class="normal">Üst dudağı bir kurdunki gibi kalkık olan Şkuro, Duntiç’e bakmadan:</p>

  <p class="normal">— Kimden bu mektup? diye sordu.</p>

  <p class="normal">— Emrinize girmek üzere Don ırmağının sağ sahiline gelen yedek 51. Alay komutanından...</p>

  <p class="normal">Şkuro:</p>

  <p class="normal">— Bu 51. Alay da nereden çıktı? diye sordu.</p>

  <p class="normal">Bu defa döndü, ama sesinin tonu hâlâ kötü yürekliydi. Zarfı aldı, parmaklarının arasında çevirdi.</p>

  <p class="normal">— Bu alayın komutanı kim?</p>

  <p class="normal">Kapının yanında ayakta duran Vadim Petroviç’in sırtından soğuk sular boşandı sanki. Paltosunun cebindeki tabancanın kabzasına elini attı. Oysa ne kadar saçma, ne kadar beceriksizce, ne kadar faydasız bir hareketti bu... Şimdi Duntiç kendilerini ele verecek bir isim atacaktı ortaya... Çok yazık! Oysa Budiyoni’ye çok değerli bilgiler götüreceklerdi...</p>

  <p class="normal">Duntiç hiç tereddüt etmeden:</p>

  <p class="normal">— Kont Şamberten, diye karşılık verdi.</p>

  <p class="normal">Güleç gözleri, Şkuro’nun öfkeli, eğik, yeterince uyumamış bir adamın bakışlarını andıran bakışını yakaladı.</p>

  <p class="normal">— Gidebilir miyim, ekselans?</p>

  <p class="normal">Mamontof:</p>

  <p class="normal">— Bekleyin, bekleyin, albay, dedi.</p>

  <p class="normal">Koltuk değneğinin üzerinde acemice ve yavaşça dönmeye başladı.</p>

  <p class="normal">— Durun bakayım, bu isim bana yabancı değil.</p>

  <p class="normal">Dolgun güzel yüzü birden acıdan büzüldü. Beceriksiz hareketi nedeniyle oluklu mukavvaya konmuş olan ayağındaki acıyı depreştirmişti. Geçen hafta, bindiği troyka’da, Budiyoni’den kaçarken bir mermi ayağını kırmıştı.</p>

  <p class="normal">— Ah! aksi şeytan, diye mırıldandı. Ah! Aksi şeytan! Gidebilirsiniz, albay...</p>

  <p class="normal">Duntiç askerce selamladı, geri döndü ve kapıya doğruldu. Roçin bakıyordu. Yüzü hâlâ acıdan buruşan Mamontof’la konuşan Şkuro zarfı yavaş yavaş yırtıyordu. Zarfın içinde Budiyoni’nin imzasını taşıyan mektup vardı. Duntiç ile Roçin mektubun içinde yazılı olanları biliyorlardı:</p>

  <p class="normal">“24 Ekim sabah saat 6’da Voronej’e gireceğim. General Şkuro size emrediyorum, bütün karşı devrim birliklerinizi, işçileri astığınız yerde, mağazaların önünde, meydanda toplayınız. Şahsen size emrediyorum, resmi geçide komuta ediniz...”</p>

  <p class="normal">İkisi de demir merdivenleri iniyorlardı. Karşılarına, silahlı tek sıra halinde merdivenleri çıkan Junkersler çıktı. Roçin’e öyle geliyordu ki önünden giden burnu havada, mahmuzları şakırdayan Duntiç çok yavaş yürümektedir... Lüzumsuz ve budalaca bir meydan okuma!..</p>

  <p class="normal">Yukarıda, birinci katta boğuk bir çığlık yükseldi... Duntiç ile Roçin merdiven başına çıktılar. Yaya kaldırımında onları bekleyen Teplof koştu. Sarkık bıyıklı, yumuşak yüzü şampanya, şarkı ve genç kızlar sussuzluğu içindeydi...</p>

  <p class="normal">— Haydi yahu, dedi, hele şükür... Gidelim!</p>

  <p class="normal">Çizmesinin burnunu üzenginin içine yerleştirmiş olan Teplof, ayak direyip geri giden atının yanında tek ayağının üzerinde zıplayıp duruyordu. Roçin atına atlamıştı bile.</p>

  <p class="normal">Duntiç tabakasını çıkardı, bir sigara yaktı. Kuru ve esmer parmakları hafiften titriyordu. Yanan kibriti attı, Latugin’in elinden Petuçok’un dizginlerini aldı ve kesin bir ifadeyle:</p>

  <p class="normal">— Soldaki ilk sokak, dört nal! Komutunu verdi.</p>

  <p class="normal">Bu yolla aralarında sadece on ev vardı. Latugin, Gagin ile Zaduyviter hayvanlarının nalları ile kaldırımlarda gürültü çıkararak ilk ileri atıldılar.</p>

  <p class="normal">Hayvanını durdurmaya çalışan Teplof hayvanının üzerinde dönerek:</p>

  <p class="normal">— Beyler o sokak değil, sağdaki sokak, diye bağırdı.</p>

  <p class="normal">Ama onun atı da öteki atlar gibi onu sola götürdü. Sokağın köşesinde Roçin döndü. Otelden koşarak çıkan ve etraflarına bakınarak silahlarını şakırdatan Junkersleri gördü.</p>

  <p class="normal">Ağlamaklı bir sesle konuşan ve herkes gibi dört nala giden Teplof:</p>

  <p class="normal">— Roçin, diyordu, bir şey anlıyorsam arap olayım!</p>

  <p class="normal">Dundiç koşmaya devam ederken atını Teplof’un atına yanaştırdı. Beyaz subaya doğru eğildi, kuvvetle bileğini tuttu, tabancasını tutan kordonu çekip kopardı, tabancayı kılıfından çıkardı.</p>

  <p class="normal">Bembeyaz dişlerini gösterip gülerek:</p>

  <p class="normal">— Şampanyayı bir dahaki sefere ısmarlarım, dedi.</p>

  <p class="normal">Şimdi Duntiç, Roçin ve üç muharip yamuk yumuk yolda, küçük evlerin, duvarların, yaprakları dökülmüş dallarına boneleri takılan ihtiyar ıhlamur ağaçlarının önünden olanca hızları ile geçtiler.</p>

  <p class="normal">Arkalarından ateş ediliyordu. Aynı süratle tarlaları da geçtiler. Köprüye yaklaşınca süratlerini tırasa indirdiler, sonunda köprünün başında kazılmış olan hendeklere adeta ile yaklaştılar.</p>

  <p class="normal">Duntiç hayvanın dumanlar tüten boynuna vurarak:</p>

  <p class="normal">— Başçavuş Gvozdef! diye seslendi.</p>

  <p class="normal">Başçavuş elindeki sigarayı gizlemeye çalışarak yaklaştı:</p>

  <p class="normal">— Yüzbaşı Teplof yarım saat sonra geleceğini size söylememi tembih etti. Ayın 24’ünde gene geleceğiz. Makineli tüfeklerinizi gene üzerimize çevirmemenizi rica ediyorum...</p>

  <p class="normal">— Başüstüne, albayım...</p>

  <p class="normal">Köprü iyiden iyi arkalarında kalmıştı. Akşam oluyordu. Köpük içinde kalan ve tökezlemeye başlayan hayvanları dinlendirmek için mola verdiler.</p>

  <p class="normal">Duntiç, Roçin’e:</p>

  <p class="normal">— Size ve arkadaşlarımıza karşı suçlu olduğumu hissediyorum, dedi. Bu gösteriş merakım yüzünden kendi kendime ne kadar kızmışımdır... Tehlike beni sarhoş eder, zekam bilenir, hindi gibi kabarırım, sorumluluğumu ve hangi gaye uğruna bu işi yaptığımı unuturum... Hemen her zaman iş tamamlandıktan sonra pişman olurum... şimdi arkadaşlar attan inip de bir bacağımdan çekip beni yere yıksalar, bassalar sopayı ne alınırdım, ne de gücenir. Hatta bir rahatlık hissederdim...</p>

  <p class="normal">Roçin başını geriye atmış, kahkahayı attı. O da sanki kendisini zincire bağlamış gibi olan uzun gerginlikten sonra rahatlamak istemişti.</p>

  <p class="normal">— Doğru Duntiç, dedi, iyi bir pataklamayı haketmiştiniz, bilhassa merdiven başında yaktığınız sigara için...</p>

  <p class="ortayaz">***</p>

  <p class="normal">Budiyoni’nin hilesi başarıya ulaşmıştı. O güne kadar benzeri görülmemiş bir küstahlıkla bizzat ellerine teslim edilen mektubun içinde yazılanları öğrenince Mamontof ile Şkuro tarifsiz bir öfkeye kapıldılar. Bu tonda bir mektup yazmak ve Voronej’i ele geçirmek için tarih ve saat tesbit etmek ancak kendinden emin olanların harcıdır! Demek Budiyoni kendinden emindi. O andan itibaren generaller dengelerini kaybettiler.</p>

  <p class="normal">Beyazların süvarisini bozguna uğratmak için Budiyoni planını, kendisini çembere almak isteyen Kuban ve Don tümenlerinin yürüyen üç koluna karşı yapılacak mukabil taarruzlar üzerine kurulmuştu. O ana kadar taarruza geçmekte gecikmiş, sadece keşif hareketleri ile yetinmişlerdi. Artık Budiyoni, beyazların burunlarının doğrusuna, üzerine hücum edeceklerinden emindi.</p>

  <p class="normal">18’i 19’a bağlayan gece keşif kolları düşmanda bir hareketin başladığı haberini getirdiler. Kanlı muharebe saati çalmaya başlamıştı. Tümen komutanlarını yanına alan Budiyoni, bir mumla aydınlatılmış bir haritanın üzerine eğilmişti.</p>

  <p class="normal">— Bol şans! dedi ve tümenlere, alaylara, bölüklere kadar emrini gönderdi:</p>

  <p class="normal">— At bin!</p>

  <p class="normal">Karanlık evlerde, tarlalarda, az derin siperlerde ya dallarla, ya da otlarla örtünen, ya da ekin yığınları yanındaki telefonlar çınladı durdu. Telefoncular herkesin ha şimdi ha biraz sonra diye bekledikleri emirleri aldılar. Haberciler atlarına atladıkları gibi, dört nal giderken ayaklarını üzengiye geçirerek karanlıklarda kayboluyorlardı. Bir düşman mezarı kadar karanlık ve ufak bir rüzgârın esmediği bu karanlık gecede uyuyan muharipler, uzayıp giden uğultuyla uykularından uyanıyorlardı:</p>

  <p class="normal">— At bin!..</p>

  <p class="normal">Uyanır uyanmaz ayağa fırlıyor, iyice kendilerine gelmek için silkiniyor, koşumlara doğru koşuyor, eyerleri vurup kolanlarını öylesine çabuk sıkıyorlardı ki hayvanlar sallanıyordu.</p>

  <p class="normal">Bölükler tarlada toplanıyorlardı; her bölük ağızdan ağıza ulaşan emirlerle karanlıktaki yerini buluyordu. Süvariler hizaya giriyor, şafağın sökeceği ufka bakarak uzun süre bekliyorlardı. Atlar, tıpkı geceleri yaptıkları gibi ağır ağır nefes alıyorlardı. Buz gibi hava eskimiş ceketlerin, kısa paltoların, yıpranmış kaputların içine sızıyordu. Askerler susuyor, sigara içmiyorlardı.</p>

  <p class="normal">Ve işte en sonunda uzaklarda bir silah patladı. Siyasi komiserlerin sesleri duyuldu:</p>

  <p class="normal">— Arkadaşlar, Budiyoni sizlere düşmanı yok etmenizi emrediyor... Burjuvazinin paralı askerleri Moskova üzerine yürüyor. Saldırganlara ölüm! Devrim silahlarını şan ve şerefle süsleyiniz!</p>

  <p class="normal">Tarlalar sis altındaydı, şafak söktü, fakat ortalığı aydınlatmadı. Budiyoni’nin sekiz alayı üzengi üzengiye, açılmış kollar halinde, birkaç verst genişlikteki bir sahaya yayılarak toprağı çiğniyordu.</p>

  <p class="normal">Keşsif siste muharipler sadece sağlarındaki sollarındaki arkadaşları ile önlerindeki atların bembeyaz sis içinde dalgalanan çağrılarını görüyorlardı.</p>

  <p class="normal">Düşman çok yakındaydı, nerdeyse temas başlayacaktı. Daha şimdiden muntazam olmayan silah sesleri duyuluyordu. Muharipler atlarını daha güçlü sürerek, görebilmek için boyunlarını uzatıyorlardı... Birden gittikçe artan, gittikçe hiddetlenen bir çığlık yükseldi. İlk sıralar düşmanı görmüşlerdi...</p>

  <p class="normal">Geri dönen süvarilerin gölgeleri sisin içinden çıkıyordu. Don Kazaklarının kalbi ağızlarına gelmişti... Önce onlar da daldılar. Bu kızıl şeytanlar tarafından kılıçtan geçirilmek için köylerini bırakıp da buralara kadar gelmeleri şeytana uydukları içindi... Muharebe alanı gümbürdeyip titremeye başlayınca korkunç bir gücün insanlarla atları devireceğini, her şeyi karmakarışık edip geçeceğini, kanlı vücutları birbirinin üzerine yığacağını anladılar... Pisi pisine mi öleceklerdi? Asla! Kazaklar umutlarını Don atlarının süratine bağladılar: Hayvanlarını durdurup geri döndüler... Sadece en cesurları, Budiyoni süvarisinin hatları arasına dalıp kılıç sallamaya başladı...</p>

  <p class="normal">Don atları binicilerinin hayatını kurtaramadı. Atlarını geri döndürenler her şeyden önce ileri atılmaya devam edenlerle karşılaşıyorlar ve Kazaklar birbirlerini deviriyorlardı... Bunun üzerine Budiyoni’nin süvarileri yetişiyor, kılıçtan geçiriyor, çiğniyor, ya da düşmanı kovuyordu... Vahşi çığlıklar yükseliyordu...</p>

  <p class="normal">Her an sisin içinden atının yelesine uzanmış bir süvarinin çıktığı görülüyordu. Bir başka süvari ona yetişiyor, hasmını eyerinin üzerinden düşürüp kılıcını vurmak için hamle yapıyordu... Şaşkına dönmüş olan atlar keskin kişnemelerle ısırıyorlardı...</p>

  <p class="normal">Artık bütün Kazak alayları tabanları yağlamış kaçıyordu. Fakat yan taraflarda makineli tüfeklerle teçhiz edilmiş arabalar uzaktan ateş açıp yollarını kesiyor, onları geriye atıyordu. Bunun üzerine Budiyoni’nin yedekteki bölükleri, düzensiz bir şekilde at koşturan Kazak gruplarının arasına dalıyordu.</p>

  <p class="normal">Mamontof’un iki tümeninin kovalanması gün iyice aydınlanıncaya kadar sürdü. Kazak üniformalı –mavi ceketli, pantolonlarında geniş kırmızı zırhlı üniformalılar– binlerce ceset muharebe alanını doldurmuştu: Üzerlerinde süvarileri bulunmayan ürkmüş atlar dört nala koşuyorlardı.</p>

  <p class="normal">Yemek saatinde Budiyoni’nin süvarileri düz ve geniş alanda, düşmandan alınmış bakır seyyar mutfakların çevresinde toplanmışlardı. Görenler de muazzam bir Çingene kampı zannederdi. Tencerelerde domuz yağlı darı kaynıyordu. Bu defa ek olarak makarna, pirinç, kuru fasulye, tuzlu etle aşçı erlerin çorbayı zenginleştirdikleri daha bir sürü şey de konmuştu.</p>

  <p class="normal">Mükemmel bir şekilde karınlarını doyuran muharipler sigaralarını sarıp başarılarını anlatmaya başladılar: Kimisi düşmandan alınmış bir silahı –gümüş saplı bir kılıcı, bir japon tüfeği– gösteriyor, kimisi de alnında beyaz bir yıldız, ayaklarında sekiler olan bir Don atının üzerinde gösteriş yapıyordu.</p>

  <p class="normal">Muharebenin coşkunluğu henüz yatışmamıştı. Yatışacağa da benzemiyoru. Her tarafta akordeonlar çalınıyordu. Hep bir ağızdan şarkılarını söylüyorlardı:</p>

  <p class="normal">“Bulutlar örtüyor gökyüzünü, bulutlar.”</p>

  <p class="normal">“Sis kaplıyor bir yandan muharebe alanını.”</p>

  <p class="normal">Sağda solda bir balalaykanın nağmelerine ayak uyduran muharipler yerleri döverek çok canlı bir şekilde dans ediyorlardı; arkadaşlarının neşeli ıslıklarından coşarak, kanat çırpan kuğular gibi kollarını havaya kaldırıyor, topuklarının üzerine çömeliyorlardı.</p>

  <p class="normal">Ama borular çalmaya başladı bile. İş başına! Ağır bir görev sizi bekliyor! Uzaktan atının üzerinde, uzun siyah paltosu, gümüş renkli astragan bonesi ile Budiyoni geçti. İki tümen komutanı da yanındaydı.</p>

  <p class="normal">Alaylar, rüzgârda dalgalanan sekiz kırmızı bayrakla birlikte sık saflar halinde yeniden sıraya girdiler.</p>

  <p class="normal">Birinci kollarının bozguna uğraması beyazları, Budiyoni’yi çembere alma kararını geri bırakmaya zorladı. Ana planları başarısızlığa uğramıştı. Budiyoni hasmının mahcubiyet uyandıran bu halinden yararlanmasını bildi. Alayları şafakla beraber Mamontof’un ikinci koluna taarruz ettiler. İkinci kol da bu yüklenmeye dayanamadı ve demiryol köprülerinin üzerinden homurdanarak geçen ve Voronej’den gelen zırhlı trenin himayesine sığınmak için demiryoluna doğru çekildi.</p>

  <p class="normal">Çelik turellerin altına, altı pusluk toplarla makineli tüfeklerin yanında duran subaylar yavaş yavaş açılan sisin içinden görmeye çalışıyorlardı. Zaman zaman irtibat erlerinden biri demiryolunun üzerinde görünüyor, trenin ön tarafında flamayı sallıyordu. Zırhlı tren haberleri öğrenmek için bir an duruyordu. Böylelikle Budiyoni’nin demir yoluna doğru ittiği ikinci kolun kritik durumunu öğrendiler.</p>

  <p class="normal">Tren hızlandı. Lokomotifin boğuk düdüğü, kendi tarafındakilere yardımın yakında olduğunu haber vermek için durmadan ötüyordu.</p>

  <p class="normal">Turellerin ince yarıklarından gözleyen topçular, trenin ön tarafında sisin içinde demiryoluna doğru ilerleyen belli belirsiz bir gölgeyi fark ettiler. Tren durdu, geri geri gitti, gittikçe büyüyen gölgenin üzerine bir top ateş etti.</p>

  <p class="normal">Ama artık çok geçti! Üzerinde adam olmadan hareket ettirilen güçlü bir marşandiz treni lokomotifi zırhlı trenin ilk vagonuna bütün hızıyla vurdu. Lokomotifin ön tarafı ve yanları dinamitle doluydu. Çarpması ile havaya fırlaması bir oldu. Hemen ardından da zırhlı trendeki top mermileri de ateş aldı. Bir toprak, kum, alev, toz, buhar kasırgası ortasında vagon havalanıp, görünüşü muhteşem çelik yığınını da peşinde sürükleyerek şevden aşağı yuvarlandı.</p>

  <p class="normal">Mamontof’un ikinci kolu Voronej’e doğru kaçıyordu. Üçüncü kol da hiç çarpışmadan aynı yöne doğruldu. Ama Budiyoni bu kolu muharebeyi kabule zorladı. Destansı bir savaşın dördüncü günü kızıl süvariler bu üçüncü kolu da tamamen bozguna uğrattılar. Tarlalar ve tepeler kilometrelerce mesafede kılıçtan geçirilmiş Kazak cesetleriyle doluydu.</p>

  <p class="normal">Don ve Kuban tümenleri mevcutlarının yarısından fazlasını kaybetmiş olarak ırmağı geçtiler. Tam o sırada, 24 Ekim günü sabahın erken saatinde Budiyoni’nin başlıca kuvvetleri yetişti. Beyazlar, eskiden Teplof’un Junkerleri ile papazları muhafaza ettikleri tahta köprüyü havaya uçurmadan terk etmişlerdi. Şehir yönünden birçok batarya, su ve çamur sütunlarını havaya kaldırarak ateş ediyordu... Budiyoni atla sokuldu, alelacele yapılmış olan köprünün güçlükle durduğunu fark etti.</p>

  <p class="normal">Bandocuları sazları ile birlikte çağırdı, karşı sahile geçmelerini ve oraya varınca, bildikleri en neşeli, en coşturucu marşları, polkaları çalmalarını emretti. Konservatuvar öğrencileri, tutsak edildikleri sırada üzerlerinde bulunan kırmızı sarı apoletli küçük kaputlarıyla koşarak köprüyü geçtiler. Öteki sahile henüz geçmişlerdi ki bir obüs mermisi köprüyü yıktı.</p>

  <p class="normal">Mızıkacılar, patlama gürültüleri arasında, korkudan ölüm derecesine varmış, bütün güçleriyle sazlarını üflüyorlardı...</p>

  <p class="normal">Süvari erlerinin her biri topçu obüs mermisi almıştı. Kumandanlar ve komiserler:</p>

  <p class="normal">— İleri, ileri! diye bağırıyorlardı.</p>

  <p class="normal">Patlayan mermilerle fokurdayan buz gibi suya bölüklerinin başında girdiler. Irmağın derin yerlerinde adamlar eyerlerinin üzerinden kayıyor, bir elinde mermiyi tutup öteki eliyle atın yelesine tutunarak yüzüyorlardı.</p>

  <p class="normal">Topları çeken atlar, peşlerinden topları çekerek öfkelenmiş sulara daldılar. Islanmış atlarının üzerinde kızgın ve sırılsıklam Budiyoni’nin süvarileri Voronej’e olanca hızlarıyla saldırdılar. Mamontof ile Şkuro’nun birlikleri orada da muharebeyi kabul etmediler, aceleyle Don’un öteki tarafına geçip Kastornaya’ya doğru çekildiler.</p>

  <p class="ortayaz">***</p>

  <p class="normal">Beyaz süvarilerin en seçkin birliklerinin bozgunu ve Voronej’in ele geçirilişi, Güney cephesinin yeni komutanlığı tarafından hazırlanmış büyük askeri planın başlıca harekâtından biriydi.</p>

  <p class="normal">Mavimtrak küçük kâğıtların üzerine Stalin tarafından yazılmış olan bu plan ordu, kolordu, tümen, tugay ve alay komutanlarına dağıtılmıştı. Plan bütün ayrıntılarına kadar hazırlanmıştı. Her kızıl erin anlayabileceği kadar sadeydi ve gerçekte uygulanabilecek şekildeydi. Güney cephesi birliklerinin bütün harekâtı Orel ve Kromi bölgesinden (buradan, Sergo Orconikidze komutasındaki özel bir grubun baskısı altında, ilk kez Moskova’ya gireceğine dair yemin eden general Kutepof’un komuta ettiği Denikin birliğini püskürtüyordu) başlamak üzere tertiplenmişti. Voronej ve Kastornaya bölgesindeki harekâtın gayesi de Budiyoni’nin birlikleri sayesinde Don Ordusu ile Gönüllüler Ordusunun birleştikleri noktada beyaz cepheyi yarmaktı. Plan Don üzerindeki Rostof’un ele geçirilmesi ile sona eriyordu (Rostof’a giden yol, madencilerin oturduğu Donetz bölgesinde bir boğazdan geçiyordu).</p>

  <p class="normal">Birden hiç kimselerin beklemediği bir şey oldu. Bu şey, Yeni Yıl’da Fransızların Moskova’ya şampanya, istiridye, hatta Parme menekşeleri getireceklerinden kuşkusu olmayan ve değeri düşmüş otellerde, hazırlanmış valizlerinin önünde bekleyenler; bir süre önce Paris’te, Avrupa’nın efendisinin yanına alınmak için bekleyen ve şimdi de arkalarında anayasası olan bir Rusya olduğu için gururla Jorj Klemanso’nun odasına beklemeden giren kişi için beklemedik bir şeydi.</p>

  <p class="normal">Uzun süredir Cuma günleri vist oynamayı bırakan ve bütün insanlar gibi alın yazısına inanma zayıflığı gösteren Denikin için de beklenmedik bir şeydi bu.</p>

  <p class="normal">Her an son nefeslerini vermeleri beklenen Bolşevikler akıl almaz bir işi başarmışlardı. Açlığın, tifüs salgınının, iktisadi bozgunun en berbat döneminde güçlü bir karşı taarruza geçtiler. Batı Avrupalıların kafasına göre bir bilmece gibi görünen ve gerçekte uçsuz bucaksız bir yurt olan Kızıl Rusya, politik bölünme ve boğulma içindeki dünya politikasının bütün dikişlerini patlatıverdi.</p>

  <p class="normal">Rus halkını harekete geçiren etkenler de anlaşılır cinsten değildi. Evrensel mutluluk düşünceleri ile hakka dayanan sosyal düzen –ki bütün bunlar dünya savaşının cesetleri altında bir daha çıkmamak üzere toprağa gömülmüş görünüyordu– cennet ağacının tohumları gibi filizleniyordu. Bu tohumlar harebe haline gelmiş, sefil, cahil mujiklerin Masum İvan, büyücü Baba İyaga, uçan halı masallarını anlattıkları, yaşlı körlerin savaşları, şölenleri, efsane kahramanlarının öykülerini dile getiren türkülerinden çıkıyordu.</p>

  <p class="normal">Bu düşünceler Rus halkında bir çeliğin direnci ile esnekliğini meydana getirmişti. Açlığa, tifüse, ekonomik çöküntüye göğüs geren mujikler, masalcılar, uzun süredir bacaları sönmüş fabrikalarını terk eden işçiler Denikin’in seçkin ordusu ile dövüşüyor, püskürtüyorlardı. İyudeniç’in ordusunu ancak Petrograd’ın kapılarında durdurabilmişler ve Estonya’ya püskürtmüşlerdi. Sibirya karlarının arasında Kolçak’ın kalabalık ordusunu yeni dağıtmışlardı. Rusya’nın yüksek Naibini ele geçirip kurşuna dizmişlerdi. Uzakdoğuda Japonları yeniyor ve püskürtüyorlardı.</p>

  <p class="normal">Sırtlarına geçirecek bir giyecekleri, ağızlarına koyacak bir lokma ekmekleri olmadığı için sadece Lenin’in fikirleriyle beslenmişler, inanmışlar, dünyanın en güçlü kişileri olduklarından kuşkuları kalmamıştı. Sefil Devletlerinin harabeleri üzerinde en kısa zamanda komünist bir toplum kuracaklarına güvenleri vardı.</p>
</body>
</html>
