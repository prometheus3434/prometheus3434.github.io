<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="h1baslik1" id="calibre_toc_17"><br class="calibre2" />
  XVII</h1>

  <p><br class="chapter" />
  <br class="chapter" />
  <br class="chapter" /></p>

  <p class="normal">Katya oturmuş yazıları tashih ediyordu. Değişik kalitedeki duvar kâğıtlarından kesilerek yapılmış defterler (öğrenciler arkalarına yazıyorlardı) Katya’nın acınacak yaşantısında büyük bir kazançtı.</p>

  <p class="normal">Katya bizzat Kiyef’e gidip bu kâğıtları almıştı. Milli eğitim halkkomiserinin yanına girmesi onun için kolay olmuştu. Komiser, Katya’nın kim olduğunu ve neye ihtiyacı olduğunu öğrenince kolundan tutup bir koltuğa oturttu. Şahane bir masanın üzerine konmuş olan dumanı tüten ibrikten, bir fincana haşlanmış havuç suyu koydu ve yarım mayhoş şekerleme ile Katya’ya uzattı.</p>

  <p class="normal">Sırtında kürk gocuk, ayaklarında fötr çizmeler bulunan komiser halının üzerinde dolaşıyor, başdöndürücü bir milli eğitim programını açıklayarak anlatıyordu:</p>

  <p class="normal">— On ya da on beş yıl sonra aydın bir yurt olacağız. Dünya kültürünün hazinelerini halk yığınlarının emrine vereceğiz.</p>

  <p class="normal">Fanatik bir gülüşle çenesindeki sakalını çekiştiriyordu.</p>

  <p class="normal">— Cehaleti ortadan kaldırıp, herkesin okuma yazma öğrenmesini sağlamak için muazzam bir çalışma sağlamamız gerekiyor. Bu utanç verici durumdan sıyrılmak zorundayız. Bu her aydın için bir şeref meselesidir... Bizim eğitimci eserimiz bütün genç kuşağı kapsamalı, çocuk yuvalarından, ana okullarından üniversiteye kadar yayılmalıdır... Bizleri, bolşevikleri hiç kimse ve hiçbir şey, sadece aydınlarımızın bir iki temsilcisinin hayal edebildiği bu rüyayı gerçekleştirmede engelleyemeyecektir...</p>

  <p class="normal">Halk komiseri Katya’ya on bin defter, kitap, kurşun kalem ve yazboz tahtası vadetti. Katya komiserin yanından ayrıldı ve tıpkı bir rüyada gibi mermer merdivenlerdenindi.</p>

  <p class="normal">Ondan sonra güçlükler ve aksilikler başladı. Katya tam kitaplar ve defterler eline muhakkak geçecek zannettiği zaman, iş daha bir çıkmaza giriyor, ders araçlarını sağlayacak adamlar daha bir karamsar, daha bir alaycı, daha bir anlaşılmaz oluyorlardı.</p>

  <p class="normal">Katya, tavanından sarkan elektrik lambasının can çekiştiği, yatağının üzerinde döşeği bile bulunmayan buz gibi soğuk otel odasında, yayları fırlamış küçük kanepeye oturup umutsuzluğa terk ediyordu kendini.</p>

  <p class="normal">Bir gün kürk boneli, beli sıkılı ceketli, uzun boylu bir adam kapıyı vurmadan odasına girdi, kalın sesiyle:</p>

  <p class="normal">— Siz hâlâ burada mısınız? diye sordu. İşinizden haberim var. Sipariş listenizi verin bana...</p>

  <p class="normal">Ölü kandili gibi yanan ampulun altında kâğıtları inceledi. Adama güven duyan Katya, güçlü, çok güzel, alaycı yüzüne bakıyordu.</p>

  <p class="normal">Adam:</p>

  <p class="normal">— Rezil herifler! dedi. Hepsi sabotajcı bunların, hepsi anasının ipini satmış, kopuk... Yarın sabah erkenden Şehir Komitesine gelin, beni görün... Bu sorunu halleder, bazı şeyler buluruz... Yarın görüşürüz.</p>

  <p class="normal">Katya bu adamın aracılığıyla depolardan duvar kâğıdı, kurşun kalemler ile eski bir şekerlemecinin evinden ele geçirilen tam bir kütüphane aldı. Kitapların yarısı Fransızcaydı.</p>

  <p class="normal">Sonunda en yorucusu, bütün bu hazinelerle yük vagonunda yolculuk etmekti. Tren her istasyonda durunca korkunç bakışlı, sakallı, torbaları sırtlarında mujiklerle, etekleri ile entarilerinin altında sakladıkları erzakları nedeniyle inekler gibi şişmiş, öfkeleri burnunda kadınlar vagona biniyorlardı.</p>

  <p class="normal">Katya ne de olsa böyle şeylere papuç bırakmayacak kadar alışmıştı. Artık başkasının yatağında mırıldanan, güzel gözlü, dayanıksız, küçük bir kedi yavrusu değil.</p>

  <p class="normal">Aleksey onu nişanlısı diye takdim ettiği gece bu gücünü gösterme fırsatını bulmuştu. O zaman Katya köylünün sunduğu mutluluğa bakışlarıyla cevabını vermişti. Önünde açık bir mezar görmüş, tiksintiden titreyecek ve duraklayacak bir insan gibi gerilemişti. Aleksey’in gözlerinde, votkadan kana bürümüş, aç gözlü efendinin, kocanın gözlerinde bir mezar gördüğünü sanmıştı! Bütün benliğini bir tiksinme kaplamış, isyan etmişti. Bu onun için beklenmedik, uzun bir hastalıktan sonra yeniden kazanılan gücün duygusunu andıran eğlendirici bir şeydi.</p>

  <p class="normal">Bunun üzerine hemen değil, ama havalar ısınır ısınmaz Moskova’ya gitmeye karar verdi ve projesini saklamak için gerekli hileyi de buldu. Aleksey ile Matriyona, Katya’nın daha bir neşeli olduğunu, çalışırken şarkı söylediğini fark etmişlerdi sadece.</p>

  <p class="normal">Aleksey öğle, ya da akşam yemeklerinde (bunun dışındaki saatlerde görünmüyordu) göz kırpıyordu: “Nişanlımız neşelendi...” O da neşeleniyordu. Sonunda köy meclisinden uygun bir karar elde ettikten sonra prensin arazisindeki pavyona söküp, inşaat tahtaları ile tuğlalarını kendi arsasına getirmeye başladı.</p>

  <p class="ortayaz">***</p>

  <p class="normal">Ocak ayının başlarında, Kızıl Ordu Kiyef’i ele geçirince bir askeri birlik Vladimirskoye köyünden geçti. Miting sırasında Sovyetler lehinde bağıranların ilki Aleksey oldu ama, kısa bir zaman sonra olaylar tersine döndü.</p>

  <p class="normal">“Yoldaş” İtakof köye geldi. Papazın konforlu evini savaş salması olarak aldı, papazla karısını hamama sepetledi. Miting düzenleyip şu soruyu ortaya attı:</p>

  <p class="normal">— Din halkı uyuşturan bir nesnedir. Kim ki kilisenin kapanmasına karşıdır, o Sovyetler iktidarına karşı demektir...</p>

  <p class="normal">Böyle söyledikten sonra kimsenin konuşmasına fırsat vermeden oylamaya geçti ve kilisenin kapısını mühürledi. Bundan sonra ırgat olarak çalışan köylülerle atı olmayan köylüleri diğerlerinden ayırdı (köyde kırk kişi vardı böyle) ve bunlardan fakirler komitesini kurdu. Hepsini papazın evinde topladı; öfkeli ve sert bir ifadeyle şu konuşmayı yaptı:</p>

  <p class="normal">— Rus mujiği cahil hayvanın ta kendisidir. Tam bir yıl gübrenin içinde yaşamıştır. Alık kini ile aç gözlülüğünden başka hiçbir şeyi olmamıştır, olamaz da. Hiçbir zaman mujiğe itimat etmedik, etmeyeceğiz de. Yol arkadaşımız olduğu sürece hoş tutup kollayacağız. Ama bir süre sonra onu hoş tutmaktan vazgeçeceğiz. Sizler, köy proletaryası, iktidarı güçlü bir şekilde ele almak, mujiğin kolunu kanadını kırmak için bize yardımcı olmalısınız...</p>

  <p class="normal">İyakof, fakirler komitesi üyeleri dahil bütün köylüleri korkuttu. Köylerde bir söz çıkmaya görsün, hemen herkesin haberi olur. Çiftliklerde fısıltılarla konuşmalar başladı:</p>

  <p class="normal">— Neden böyle konuşuyor! Hayvan mıymışız biz? Haydi ordan sen de. Biz hepimiz Rus’uz, kendi köyümüzde, kendi yurdumuzda yaşıyoruz... Demek bize güvenilmezmiş ha?.. Hem sonra ne demek oluyormuş o, kolunu kanadını kırmak? Aleksey Krasilnikof’un, Niçiporof’unkileri kesin... Herkes tanır bu kan emicileri... O zaman adalet yerini bulur... Ama neden benim kolum kanadım kesiliyormuş? Çünkü gömleğim tuzlu terimden sırılsıklam oldu da ondan değil mi? Ama yooo, bu böyle devam edemez, bir yanlışlık var bunda mutlak...</p>

  <p class="normal">Bazıları da:</p>

  <p class="normal">— Vay, anacığım, vay! diyorlardı. İşte Sovyet iktidarı neymiş, görün!..</p>

  <p class="normal">İyakof sekiz günlük sakalı, kirli yüzü, yırtık pırtık asker kaputu, sipersiz kasketi (kılığı böyle olmakla beraber çizmeleri çok güzeldi ve söylendiğine göre eski paltosunun altındaki elbiseleri çok şıktı) ile kötü bir görevi yerine getirmek için sokağa çıktığı zaman, bütün pencerelerden onu seyreden mujikler, bütün benlikleri titreyerek başlarını sallıyorlardı.</p>

  <p class="normal">— Başımıza daha neler gelecek? diye düşünüyorlardı.</p>

  <p class="normal">Mart ayında –tarlalara gübreler yeni taşınmaya başlanmıştı– İyakof genel bir toplantı düzenleyip, dikkafalı karşı devrimcileri yeniden itham edip tehdit ederek, bütün atların bir araya toplanmasını, “atlardan arta kalanların” savaş salması olarak ayrılarak prensin arzisinin derhal birlikte işlenmesini emretti...</p>

  <p class="normal">Bu namussuz, bu salak böylelikle gübre taşınmasını ve ilkbahar ekimini sabote ediyordu!</p>

  <p class="normal">Kısa bir süre sonra köye levazım müfrezesi geldi. İyakof’un kimde fazla buğday olduğunu bildiren listeyi müfrezeye verdiği öğrenildi derhal. Söylendiğine göre levazım müfrezesinin erleri kollarını havaya kaldırmışlardı.</p>

  <p class="normal">İyakof yanına yetkili kimseyi de alarak çiftlikleri dolaştı. Her kapıya alınması gereken buğdayın miktarını tebeşirle yazıyordu...</p>

  <p class="normal">Kapıya yazılan rakkamı ceketinin yeniyle silmeye çalışan bir mujik:</p>

  <p class="normal">— Hayatım boyunca bu kadar buğdayım olmadı! diye bağırıyordu.</p>

  <p class="normal">İyakof müfreze erlerine:</p>

  <p class="normal">— Bodrumunu kazın, diyordu.</p>

  <p class="normal">Mujik, İyakof’un önünde istavroz çıkarmaktan korkuyordu. Ağlıyor üstünü başını yoluyordu.</p>

  <p class="normal">— Yemin ederim buğday yok bodrumda, diyordu.</p>

  <p class="normal">İyakof:</p>

  <p class="normal">— Fırını yakın, diye emrediyordu. Altına sakladı öyleyse.</p>

  <p class="normal">İyakof öylesine hareket etti ki köyü tüm kuruttu! Tohumluk buğdayı da alıp götürdüler. Aleksey Krasilnikof’a gelince, onu da Komiteye, yanına davet etti bir gün. Duvarına Cumhuriyet Yüksek Askeri Konsey başkanının resmini çivilediği odasının kapısını kilitledi, masanın üzerine, elinin altına bir tabanca koydu ve Aleksey’in asık suratına alaylı bir ifadeyle bakarak:</p>

  <p class="normal">— Söyle bakalım, dedi, nasıl konuşacağız seninle? Buğdayın varmı?</p>

  <p class="normal">— Bende buğday ha? Sonbahardayız. Ne tarlamı sürdüm, ne de tohumluk ektim.</p>

  <p class="normal">— Peki atlarını ne yaptın?</p>

  <p class="normal">— Civar köylerdeki dostlarıma dağıttım.</p>

  <p class="normal">— Paranı nereye sakladın?</p>

  <p class="normal">— Ne parası?</p>

  <p class="normal">— Çaldığın para.</p>

  <p class="normal">Aleksey başı önünde oturuyordu. Sadece sağ elinin parmakları kasılıp çözülüyor, gerilip gevşiyordu.</p>

  <p class="normal">— Yakışıksız bu yalanlar, dedi. Vergi vergidir, aklım erer... Ama bu yaptığına ne derler senin? Gırtlağıma sarılıp sonuncu gömleğimi istemeleri de ne oluyor?..</p>

  <p class="normal">— Seni Çeka’ya<sup class="calibre3"><a href="../Text/1_split_032.html#footnote-100-9" id="footnote-100-9-backlink">[*]</a></sup> sevketmek gerekecek.</p>

  <p class="normal">— Gitmem diye diretmem. Mademki öyle gerekiyor... Parayı getireceğim.</p>

  <p class="normal">Aleksey eve gidip hemen bodruma indi, kumaşları, çuvalları, heybeleri, yol çantalarını çekti. Çantalardan birinde Çar Nikola devrinin paraları ile Don bölgesinin dövizleri vardı. Gömleğinin altına, ceplerine sıkıştırdı paraları. Bir başka çanda da “Kerenski”<sup class="calibre3"><a href="../Text/1_split_033.html#footnote-100-10" id="footnote-100-10-backlink">[**]</a></sup> paraları ile ağzına kadar doluydu. Hiç değeri olmayan banknotlardı bunlar. Çantayı Matriyona’ya verdi.</p>

  <p class="normal">— Şu çantayı Komiteye götür, dedi. Başka paramız olmadığını söylersin. Sana inanmayacaklar. Buraya gelip döşemeyi sökecekler. Karşı koyma. Saatlerle zincirleri kuyuya at. Kumaşları bir arabaya yükle, üstünü de kuru otla ört. Gece olunca Afanasi dededen ödünç at al. Arabayı Dementiyef köyüne götür. Ben seni orada bekleyeceğim.</p>

  <p class="normal">— Aleksey, nereye gitmeyi kuruyorsun?</p>

  <p class="normal">— Bilmiyorum. Hemen dönmeyeceğim köye. Benden bahsedildiğini duyacaklar nasıl olsa, ama bir başka biçimde.</p>

  <p class="normal">Matriyona şalını kaşlarının üzerine indirdi. Şalın uçları “Kerenski” parasıyla dolu çantayı örtüyordu. Komitenin yolunu tuttu.</p>

  <p class="normal">Aleksey kapı kolunu sürdü ve fırının önünde ayakta duran Katya’ya baktı. Gözlerinde hem neşeli hem de kötü bir ifade vardı, burun delikleri iri iri açılmıştı.</p>

  <p class="normal">— Sıkı giyinin, Ekaterine Dimitrievna... Kürk palto ile yün çorap giyin... Ve de sıcak tutacak çamaşırlar... Elinizi çabuk tutun, çok az vaktimiz var...</p>

  <p class="normal">İri iri açılmış gözlerle Katya’ya bakıyordu. Göz bebeklerinin çevresinde kıvılcımlar yanıyor gibi görünüyordu. Sarışın sert bıyığı, görünen beyaz dişlerinin üzerinde titriyordu.</p>

  <p class="normal">Katya:</p>

  <p class="normal">— Sizinle gelmeyeceğim, diye karşılık verdi.</p>

  <p class="normal">— Söyleyeceğiniz son söz bu mu? Başka diyeceğiniz yok mu?</p>

  <p class="normal">— Buradan bir yere gitmeyeceğim.</p>

  <p class="normal">Aleksey sokuldu:</p>

  <p class="normal">— Seni yalnız bırakmayacağım, aklından çıkar bunu bir kere... Bir başkası gelsin de sana binsin diye beslemedim seni, kancık köpek... Benim şekerden nazeninim... Daha henüz teninin tadına bakmadım, ama bekle, kollarını bacaklarını büktüğüm zaman inim inim inleyeceksin...</p>

  <p class="normal">Katya’yı çelik gibi kollarıyla sardı, ama hemen hırıldamaya başladı: Katya dirseği ile gırtlağına bastırıyordu. Aleksey iki adımda Katya’yı yatağa götürdü. Katya bütün gücüyle debelenerek kendini toparladı:</p>

  <p class="normal">— İstemiyorum, istemiyorum, hayvan herif... Hayvan herif...</p>

  <p class="normal">Katya bir sıçrayışta ayağa kalkıyor, Aleksey onu tekrar yatağın üzerine yıkıyordu. Aleksey rahatça hareket edemiyordu. İçi para dolu ceketi yüzünden terlemişti. Çileden çıktığı için Katya’ya vurmaya başladı. Katya başını omuzlarının içine çekip elleriyle korunuyordu. Aleksey kıyasıya vuruyordu. Katya ise kenetlenmiş dişlerinin arasından vahşi bir kinle:</p>

  <p class="normal">— Öldür beni daha iyi, hayvan, öldür beni, diye tekrarlayıp duruyordu.</p>

  <p class="normal">Kapının üzerindeki kol demiri sarsılıyordu. Matriyona dışardan:</p>

  <p class="normal">— Aleksey, kapıyı aç, diye bağırıyordu.</p>

  <p class="normal">Aleksey yataktan uzaklaştı, ellerini yüzüne götürdü. Matriyona daha hızlı vuruyordu. Aleksey kapıyı açtı.</p>

  <p class="normal">Matriyona içeri girerken:</p>

  <p class="normal">— Budala! dedi. Çabuk kaç, geliyorlar...</p>

  <p class="normal">Aleksey bir an Matriyona’ya baktı, sonra yüzü sağduyulu bir ifade kazandı. Anlamıştı Matriyona’nın dediğini. Kumaşları, çantaları kucakladığı gibi çıktı. Yanında bıraktığı tek ata atladı ve çitlerin arasındaki yoldan giderek, çiftliklerin arkasından köyü terk etti, ırmağa doğru hırsla indi. Irmağı geçince dört nala kalktı ve korunun ardında gözden kayboldu.</p>

  <p class="normal">Bir süre sonra Matriyona bir sandıktan bir etekle bir bluzu çıkarıp, yırtık pırtık elbiseleri içinde yatan Katya’ya attı.</p>

  <p class="normal">— Giyin ve bir yerlere saklan. Utanıyorum sana bakarken.</p>

  <p class="normal">İyakof ile adamları Aleksey’in evini bodrumdan çatıya kadar aradılar, ama Aleksey’in arabaya sakladıklarını bulamadılar. Matriyona karanlık basınca bir at getirip köyü terk etti.</p>

  <p class="normal">Katya gocuğuna bürünüp bütün gece, soğuk ve karanlık evde günün doğmasını bekledi. Her şeyi en ince ayrıntısına kadar sakin kafayla düşünmesi gerekiyordu. Gün ağarmaya başlarken gidecekti. Ama nereye? Dirseklerini masaya dayayıp başını ellerinin arasına aldı ve ağladı. Arada bir su kovasının bulunduğu kapıya gidiyor, su içiyordu. Moskova’ya gitmesi gerektiği apaçıktı. Ama eski dostlarından kim kalmıştı Moskova’da? Hepsini kaybetmişti, hepsini...</p>

  <p class="normal">Başı masaya dayalı uyudu. Sıçrayarak uyandı: Şafak sökmüştü. Matriyona dönmemişti hâlâ. Başını örten şalını düzeltti, duvara asılı aynaya bir göz attı: Ne korkunç bir görünüşü vardı!</p>

  <p class="normal">Komiteye gitti.</p>

  <p class="normal">Papazın evindekiler uyansınlar diye uzun süre servis merdiveninde bekledi. Nihayet İyakof elinde bir çöp kovasıyla çıktı, çöpleri bir yığın halindeki kirli karların üzerine döktü.</p>

  <p class="normal">Katya’ya:</p>

  <p class="normal">— Ben de sizi çağıracaktım, dedi, içeri girin...</p>

  <p class="normal">Katya’yı içeri aldı, oturttu.</p>

  <p class="normal">Uzun süre masanın çekmecesini araştırdı.</p>

  <p class="normal">— Kocanıza gelince, neyse, neyiniz oluyor bilmiyorum, işte onu kurşuna dizdireceğiz.</p>

  <p class="normal">Katya hemen karşılık verdi.</p>

  <p class="normal">— Benim kocam değildir, hiçbir şeyim değildir. Sizden sadece bana buradan gitme imkânı vermenizi istiyorum. Moskova’ya gitmek istiyorum...</p>

  <p class="normal">İyakof alaylı bir ifadeyle:</p>

  <p class="normal">— “Moskova’ya gitmek istiyorum” diye tekrarladı. Ben de sizi kurtarmak, kurşuna dizmelerini önlemek istiyorum.</p>

  <p class="normal">Katya orda akşama kadar kaldı, İyakof’a her şeyi anlattı. Aleksey ile aralarındaki ilişkinin nasıl kurulduğunu açıkladı. Zaman zaman İyakof uzun sürecek şekilde Katya’nın yanından ayrılıyordu. Dönüşünde kendini koltuğuna bırakıveriyor, sigarasını içiyordu.</p>

  <p class="normal">— Milli eğitim halk komiserliğinin yönergesine göre köy okulunu yeniden kurmak zorundayız, dedi. Bize gerekli olan kişi değilsiniz açıkçası... Ama, durumun en kötüsü de düşünülse sizi bir kere deneyeceğiz... İkinci göreviniz, köyde olup bitenleri bana ulaştırmak olacak. Daha sonra size bir ulaştırmanın özel koşullarını en ince ayrıntısına kadar açıklayacağım. Şunu önceden haber vereyim ki aramızdakilerden, yani konuştuklarımızdan başkalarına bahsederseniz zalimce cezalandırılacaksınız. Moskova’ya gitme işine gelince, şimdilik bunu düşünmemenizi salık veririm.</p>

  <p class="normal">Katya böylece damdan düşer gibi ilkokul öğretmeni oluvermişti. Okulun yanındaki boş, küçük bir ev Katya’nın emrine verildi. Bu evde daha önce oturan yaşlı ilkokul öğretmeni kasım ayında ciğerlerinin şişmesi nedeniyle ölmüştü. Bir sıra Petliyura taraftarları okulu kışla olarak kullanmışlardı. Bütün kitaplar, defterler, hatta coğrafya haritası tütün sarmak için kullanılmıştı.</p>

  <p class="normal">Katya işe nereden başlayacağını bilmiyordu. İyakof’a akıl danışmaya gitti. Ama o köyü terk etmişti. Özel bir ulakla gönderilen telgrafla çağrıldığı için geldiği gibi birden köyden gitmişti. Sadece, etkisinin kaybolacağından korktuğu için fakirler komitesine giren Afanasi dedeye:</p>

  <p class="normal">— Mujiklerin hiçbirine taviz verilmemesi gerektiğini arkadaşlara tekrar et! Dönüşte denetleyeceğim, diyecek zamanı bulabilmişti.</p>

  <p class="normal">İyakof’un köyden ayrılmasından sonra köy sükûnete kavuştu. Mujikler papazın evinin merdivenlerine oturup komite üyelerine:</p>

  <p class="normal">— Budalalık ediyorsunuz arkadaşlar, diyorlardı. Şimdi nasıl hesap vereceksiniz bakalım?.. Vay, vay, vay...</p>

  <p class="normal">Komite üyeleri kimsenin uyarmasına meydan kalmadan bu vay, vay, vayların ne anlama geldiğini, işlerin iyi gitmediğini, bu sükûnetin geçici olduğunu anlıyorlardı. İyakof da bir türlü dönmüyordu. Gelen haberlere göre Aleksey Krasilnikof çevreden bir müfreze toplayıp ataman Grigoriyef’e katılmış. Kısa bir zaman sonra bütün köy, bir bildirge yayınlayan ve Sovyet şehirlerini yakıp yıkan, taş taş üzerinde bırakmayan bu Grigoriyef’den bahsediyordu.</p>

  <p class="normal">Yeniden beklemeye başladılar.</p>

  <p class="normal">Köy Sovyetinden Katya’ya yardım edeceklerine dair söz vermişlerdi: Soba tamir edilecek, yerin karo taşlarından kırılmış olanların yerine sağlamları konacaktı. Katya tek başına döşemeyi ve pencereleri yıkadı, zarar görmüş sıraları onarıp yerleştirdi.</p>

  <p class="normal">Akşam olunca küçük evinde yapayalnız kalınca ağlıyordu, çünkü vicdanlı bir kimse olduğu için, çocukları aldatmanın utancını duyuyordu. Kitap defter olmadan ne öğretebilirdi çocuklara? Kendisi yolunu şaşırdığına göre, onlara hangi yoldan gitmeleri gerektiğini öğütleyebilirdi? Ama işte günün birinde, sabahın erken saatlerinde oğlan çocuklarla kız çocuklarının neşeli sesleri okulun önünde çınladı.</p>

  <p class="normal">Katya kendine hakim oldu, bütün gücünü topladı. Saçlarını düz taramış, sıkı bir topuz yapmıştı. Okulun kapısını açtı, gülümsedi ve kısacık burunlarını kendisine doğru kaldıran çocuklara:</p>

  <p class="normal">— Günaydın, çocuklarım, dedi.</p>

  <p class="normal">— Çocuklar öylesine saf, öylesine gür, neşeli bir sesle karşılık verdiler ki Katya’nın yüreği gençleşiverdi.</p>

  <p class="normal">— Günaydın, Ekaterina Dimitrievna.</p>

  <p class="normal">Çocukları sıralara yerleştirince kürsüye çıktı, işaret parmağını kaldırdı ve:</p>

  <p class="normal">— Çocuklarım, dedi, şimdilik ne kitabımız var, ne defterimiz, hatta ne de yazacak bir şeyimiz. Size dersleri anlatacağım sadece. Şayet anlamadığınız bir yer olursa, sorun... Bugün Rurik, Sineus ve Truvor ile dersimize başlayacağız...</p>

  <p class="normal">Katya, Aleksey’in çiftliğinden hiçbir şey almak istememişti. Hatta, çökmüş, kederli Matriyona ile sokakta karşılaşması bile ona üzüntü veriyordu. Küçük evi çok fakirdi. Evin önünde bir çalı süpürgesi konmuştu. Fırının önünde de kumtaşından yapılmış iki çömlek, antrede içi su dolu eski bir gerdel.</p>

  <p class="normal">Evin biricik süsü, iki kiraz, bir elma ağacı ile frenk üzümü fidanlarının bulunduğu küçücük bahçeydi. Bahçenin ötesinde tarlalar başlıyordu.</p>

  <p class="normal">Kiraz ağaçları çiçeklenince Katya’ya on yedi yaşındaymış gibi geldi.</p>

  <p class="normal">Küçük bahçesinde derslerini hazırlıyor, şekerciden kalma kütüphanenin Fransızca romanlarını okuyor, geçmiş yılların mavimtrak sisleri arasında Paris hatıraları canlanıyordu. O zaman, 1914 yılında, Paris’in dış mahallelerinin birinde, daracık, gürültüsüz bir sokağın üzerinde, Balzac’ın yaşamış olduğu küçük bir eve bakan balkonlu bir çatı katında oturuyordu. Yazarın çalışma odasının pencereleri sokağa değil, Sen ırmağına doğru inen bahçelere bakıyordu. O devirde bu semt şehirden uzak, tenha bir yerdi. Alacaklılar yolun başında görününce Balzac gizlice bahçelerden kaçıp soluğu Sen ırmağında alıyordu. Şimdi bu bahçeler zengin bir Amerikalınındı. Akşamları Katya balkonuna çıktığı zaman tavuskuşları boğuk sesleriyle haykırıyorlardı. Katya kocasıyla bozuştuktan sonra Paris’e gelmişti. Kederliydi, yalnızdı, hayatın onun için artık hiçbir değeri kalmadığını, sona erdiğini sanıyordu.</p>

  <p class="normal">Çocuklar öğretmenlerini sevdiler çabucak. Katya’nın canlı bir ifadeyle anlattığı ve peri masallarına benzeyen Rus tarihi ile ilgili dersleri cankulağıyla dinliyorlardı.</p>

  <p class="normal">Aritmetik problemleri, çarpım cetveli ile imlâ çocuklar için çok zordu tabii. Hatta Katya için de zordu. Ama elbirliğiyle bu güçlüğü çözüyorlardı. Köylülerin genç kadına karşı davranışları hissedilir derecede düzelmişti. Herkes Aleksey’in onu az kalsın öldüreceğini öğrenmişti. Köylü kadınların kimisi süt, kimisi yumurta, kimisi ekmek getiriyordu. Katya’nın her zamanki yemeği buydu.</p>

  <p class="normal">Çok ihtiyar, gövdesi dikenlerle kaplı elma ağacının altında defterleri tashih ediyordu. Çok eski alçak çitin öte tarafında da küçücük bir oğlan çocuğu ağlayıp duruyordu.</p>

  <p class="normal">— Katya teyze, yapamayacağım...</p>

  <p class="normal">— Olmaz, İvan Gavrikof, kızdım sana. İki gün konuşmayacağım seninle.</p>

  <p class="normal">Mavi gözlü, saf bir çocuk olan İvan Gavrikof inanılmayacak derecede yaramaz bir çocuktu. Ders sırasında kızların örgü saçlarını çekiyordu. Katya ona uzun uzun nasihat ederken, uyuyor numarası yapıyor ve sıranın altına yuvarlanıyordu. Yapabileceği bütün dolapları anlatmak bile imkânsızdı.</p>

  <p class="normal">— Olmaz, Gavrikof, olmaz. Görüyorum ki pişman olmamışsın. Zaman geçirmek için beni görmeye geldin, çünkü yapacak daha iyi bir şeyin yoktu.</p>

  <p class="normal">— Söz veriyorum, bir daha yapmayacağım...</p>

  <p class="normal">Biri eve girmişti. Matriyona seslendi. Ne istiyordu ki? Katya Gordikof’u hemen affetti ve eve girdi. Matriyona Katya’yı sabit ve kötü bakışlarla karşıladı.</p>

  <p class="normal">— Duymadın mı? Aleksey hemen yakınlardaymış... Ekaterina eski olayların yeniden başlamasını istemiyorum. Sen bize uygun bir kişi değilsin... Eninde sonunda seni öldürecek... Birçok kan akıttı, yırtıcı bir hayvan oldu! Bütün bunlar senin hatan yüzünden... Bir adam geldi haber verdi, Aleksey arabalara binmiş, buraya geliyormuş... Köyü terk et... Sana bir araba ile para vereceğim...</p>

  <p class="ortayaz">***</p>

  <p class="normal">Roçin’in Harkof hastanesinde yatarak geçirdiği süre enine boyuna düşünmesine yetti. Böylelikle ateş hattının ötesinde bulunuyordu. Bu yeni dünyanın görünüşü artık çekici olmaktan uzaktı: Isıtılmamış bir salon, dışarda yağan sulu kar, berbat bir yemek –çamça balıklı esmer ekmek– ve kötü tütün, hava, doktor, hastalıkla yemekler üzerine konuşulan beylik laflar... Rusya’nın olanca hızıyla atıldığı bilinmeyen gelecekle hepsini altüst eden sonu gelmez kanlı mücadeleden söz eden yoktu.Bu kanlı mücadeleye katılanlar –bu yaralılarla, saçları kesilmiş, soluk havlu kumaştan yapılmış robdöşambrları ile bu hastalar– kâh günlerce uyuyor, kâh yataklarının üzerine oturup, kendilerinin yaptığı piyonlarla dama oynuyor, ya da son derece kederli bir türküyü mırıldanıyorlardı.</p>

  <p class="normal">Vadim Petroviç’den uzak durmuyorlardı, ama kendilerinden biri olarak da kabullenmiyorlardı. Bu bir yana, bu durum Vadim Petroviç’in işine geliyordu. Kendi başına yalnız kalmaya ihtiyacı vardı: Düşünüp çözümlenecek o kadar çok sorunu vardı ki... Sayılamayacak kadar çok hatıraları, en heyecanlı yerindeki sayfası koparılmış bir roman gibi duruyordu.</p>

  <p class="normal">Vadim Petroviç bu yeni dünyayı hiç tereddüt etmeden kabul etmişti, çünkü aynı şey vatanının başına gelmişti. Şimdi artık her şeyi anlaması, her şeyi açıklaması gerekiyordu.</p>

  <p class="normal">Bir gün hastane baştabibi ona Moskova gazetelerini getirdi. Vadim Petroviç gazeteleri bambaşka bir gözle okudu, önceden olduğu gibi bıyık altından gülecek hali yoktu üzerinde artık... Rus devrimi Macaristan, Almanya ve İtalya’yı da sarıyordu. Gazetelerin sütunları iyimserlik, güven ve gözüpeklikle doluydu.</p>

  <p class="normal">Savaşla tükenen, iç mücadelelerle parçalanan, büyük devletler tarafından önceden taksim edilen Rusya, dünya politikasını uygun bir yöne çeviren, pek korkunç bir güç oluyordu.</p>

  <p class="normal">Gri robdöşambrlı arkadaşlarının çok tabii sessizliklerini anlamaya başlamıştı. Nasıl bir iş yaptıklarını, hangi görevin üstesinden geldiklerini hepsi biliyordu... Sükûnetlerini –ağır düşünceli, ağır ayaklı, ağır elli, yüzyıllık bir sükûnet– beş yüzyıldan beri saklamasını bilmişlerdi. Ama gene de, aman Allahım! Nasıl da tahammül etmişlerdi!.. Rus halkının, Rus devletinin hikâyesi çok basit, basit olduğu kadar da gariptir. Sınırları belirsiz uçsuz bucaksız fikirler, dünya çapında büyük, doğru fikirler yüzyıllardan beri onun içinde mayalanmıştır.</p>

  <p class="normal">O güne kadar eşi görülmeyen, cüretli girişimler Avrupa dünyasını şaşırtacak şekilde gerçekleşmekte. Ve korkuya kapılan, öfkelen Avrupa, aynı zamanda zayıf ve kudretli, sefil ve son derece zengin, kucaklamanın derinliklerinde tüm insanlığı ilgilendiren düşünce tasarıları ortaya çıkartan bu acayip doğu yaratığını gözetlemekte...</p>

  <p class="normal">Sonunda Rusya, özellikle Rusya, henüz aranıp taranmamış yeni bir yolu seçmiş ve bu yolda attığı ilk adımları bütün dünyada yankılanıyordu...</p>

  <p class="normal">Böylesi düşüncelerle Roçin’in birçok şeylere kayıtsız kalacağı tahmin edilebilir. Sokaklarda mart ayının karlarını sürükleyip götüren pis dereciklere; ayaklarında su alan papuçları, sırtlarında zembilleri ile gaz bidonları, herhangi bir resmi dairenin toplantısına giden kırgın ve üzgün Sovyet memurlarına karşı kayıtsızdı. İçtiği çorbanın ne çorbası olduğu bu çorbanın içinde yüzen gözlerin hangi balığa ait olduğu Roçin için çok az önemliydi.</p>

  <p class="normal">Başladığı işe el atmak için acele ediyordu.</p>

  <p class="normal">Ukrayna yavaş yavaş Petliyura taraftarlarından temizleniyordu. Kısa bir zaman önce Kızıl Ordu Ekaterinoslav’ı almıştı. Petliyura Belaya Çerkof’a sarılmıştı kurtulmak için, ama sonunda oradan da söküp atmışlardı. Mevcutları çok azalan alaylarının başında Galiçya’ya ulaşmak için hududu geçmişti. Taarruzuna devam eden Kızıl Ordu önünde çetecilerin geniş çapta ayaklanması dalgalar halinde birbirini izliyordu. Çetecilerin saldırılarını kontrol altına alıp, onları belirli bir yöne sevketmek zordu. Örneğin zengin Kulaklarla fakir köylülerin zorlu mücadelesinden bitkin düşen kasabalarla köylerde birden çıkıveren yangınlar gibi tutuşuyorlardı. Hemen müfrezeler halinde kurulup, süvarilerle piyadeler kanlı çarpışmalarla kıyasıya birbirlerine giriyorlardı.</p>

  <p class="normal">Bu yüzden her tarafta, çeşitli kılıklar altında Petliyura’nın, Denikin’in, Polonyalıların, şüpheli ve ne yaptıkları belli olmayan diğer örgütlerin kışkırtıcı ajanları her tarafta kol geziyordu.</p>

  <p class="normal">Sovyet iktidarı köylerde ve büyük demiryolu hatlarında kurulmuştu, ama sağda solda, bir zırhlı trenden atılan obüs mermisinin atış mesafesi içinde savaş olanca hızıyla devam ediyordu.</p>

  <p class="normal">Roçin nihayet uzun zamandır beklediği emri aldı: Çugay’ın komiserliğini yaptığı ve askeri okul öğrencilerinden kurulu bir tugayın karargâhına atanmıştı. Martın ortalarında hastaneden çıktı. Hâlâ topallıyor ve bir baston yardımıyla yürüyordu. Birliğine katılacağı Kiyef’e gitti.</p>

  <p class="ortayaz">***</p>

  <p class="normal">Ataman Grigoriyef’den ayrılan Zeliyoni çetesi, yüzlerce arabanın üzerinde dört nala Kiyef’e doğru yol alıyordu. Yol üzerindeki köylerin Sovyetlerini yerle bir ediyor, komünistleri kovalıyordu. Zeliyoni’nin geçtiği yol boyunca kimileri boğazlanmış, kimileri kazığa oturtulmuş insanlar bulunuyordu... Zaliyoni, fakirler komitesi üyelerini ambarlarda diri diri yakıyordu. Yahudileri arabalık kapılarının üzerinde çarmıha geriyor, karınlarını yardırıp içine canlı kediler koyup tekrar diktiriyorlardı.</p>

  <p class="normal">Bu çetenin kökünün kazınması –Roçin’in de elbirliğiyle–, Ukrayna halk savaş komiserliği kurmayınca hazırlanmıştı. Bu komiserliğin ufak birlikleri de vardı.</p>

  <p class="normal">Roçin harekâtı yerinde yönetmek için Kiyef’den bir gemiyle ayrıldı.</p>

  <p class="normal">Dinyeper ırmağı kabaran sularla hâlâ genişti. Geminin yan çarkları, sadece tembel anaforların kaynattığı berrak suları dövüyordu. Hâlâ yemyeşil kokulu, sarı civciv tüyleriyle örtülü sayısız salkım ve başaklarla süslü sahillerde öten bülbül seslerini, ne çarkların suyu çalkalayışı, ne öğrenci komutanların sesleri bastırıyordu. Geminin güvertesi, kabaran suları pırıl pırıl parlatan güneşten ısınmıştı. Küpeştenin yanında ayakta duran Roçin ayna gibi suları seyrediyordu.</p>

  <p class="normal">Birçok ilkbaharlar görmüştü, ama hiçbir zaman hayat şarabı içinde böylesine bir güçle mayalanmamıştı... Hem de öylesine belirsiz bir anda, öylesine beklenmedik bir şekilde olmuştu ki...</p>

  <p class="normal">Belli belirsiz ön sezgiler kafasını bulandırıyordu... Haydi ordan sende, ciddi adam olacaksın, ağır başlı adam olacaksın sözde, sigara bulurum umuduyla ceplerini karıştırman, kaşlarını çatman faydasız. Ama gene de seni her yönünden saran büyünün etkisine dayanamayacaksın... Bak: Suları taşmış ırmaktan, adacıklardan, yarı yarıya sulara gömülmüş yapı yıkıntılarından bir ilkbahar sisi yükseliyor; her şeye, göğe asılmış bir güneşin ışınları sinmiş. Güneş ışınları suların üzerine, bacaklarının yarısına kadar suya giren ineklerin sırtına, genç bir boğanın çıktığı otlu tepenin üzerine tembel tembel dökülüyor.</p>

  <p class="normal">Garip şey, hem de çok garip... Bu arada Roçin, Ekaterinoslav’dan beri Katya’yı çok az düşünmüştü. Sanki Katya da geçmişi ile birlikte Roçin’den ayrılıp uzaklaşmış gibi. Kendisinin de çılgınca mahkûm edilmiş olduğu eski hayatına Katya candan bağlanmıştı... Düşüncesinde Katya’ya doğru giderken, bir gün bir berberin aynasında görmüş olduğu aynı Roçin’i görür gibi oluyordu. O zaman kendi kendinden tiksinecek, beynine bir kurşun sıkacak, ya da hiç olmazsa kendi suratına tükürecek kadar güçlü değildi. Şimdi bu işi yapabilirdi.</p>

  <p class="normal">İki bahar önce, Katya’ya karşı duyduğu duygu, ona öyle geliyordu ki insanı canından bezdirecek kadar aşağılanmış ve dengesi bozulmuş bir adamın kırışık alnının arkasına kapanmış tüm evreni dolduruyordu. O zaman Katya’nın aşkı onun için zorunluydu; hele hele Ekaterinoslav’daki otel odasında kendisini asabileceği kapı tokmağına uzun uzun baktığı o yalnızlık saatlerinde bu aşkı çok aramıştı...</p>

  <p class="normal">Peki şimdi bu aşka ihtiyacı kalmamış mıydı? Sahiden muhtaç değil miydi? Rostof’da Katya’ya ilk kez ihanet etmişti. Yoksa Ekaterinoslav’da ikinci kez mi ihanet etmişti?</p>

  <p class="normal">Uzaklaşan sahillere bakıyor, bol kokulu, nemli havayı ciğerlerine dolduruyor, ne vicdan azabı duyuyordu, ne de pişmanlık. Hayır, Ekaterinoslav’da ihanet etmemişti... Geçmişi ile olan hesaplaşmasını sona erdirmişti sadece. Sonra Marusya girmişti hayatına... Marusya, Roçin’in yeni hayatına, bu yabancı, sınırsız mutluluğuna, tutkulu bir saflıkla kısa bir heyecan vermişti.</p>

  <p class="normal">Otlu tepenin üzerinde duran boğa böğürdü, geminin arkasında bulunan öğrenciler kahkahayı bastılar, aralarından biri boğayı taklit ederek böğürdü de.</p>

  <p class="normal">Roçin zevkle gözlerini kapadı. Acaba ölüm, umutsuzluk muydu? Marusya’nın ölümü, gidenin geride kalanlara söylediği elveda gibi ışık saçan bir şey olmuştu. Hayatı seviniz, diyordu sanki, sıkı sıkı sarılın hayata, tutkuyla sarılın ve öylesine hareket edin ki yaşamak sadece mutluluk olsun!..</p>

  <p class="normal">Roçin Katya’yı bulmak için yaptığı teşebbüsleri ertelemedi.. Müracaatı üzerine halk komiseri, Ekaterinoslav ve Harkof bölgeleri uygulama komitelerine, Aleksey Krasilnikof hakkında bilgi almak için yazmıştı. Ama o ana kadar Aleksey hakkında hiçbir bilgi alınamadı.</p>

  <p class="normal">Şimdilik Roçin daha fazla bir şey yapamazdı. Geminin güvertesinde geçirdiği şu birkaç saat, günde on sekiz saat çalışmak şartıyla devam eden altı haftalık çalışmadan sonra eline geçen ilk dinlenme saatleriydi.</p>

  <p class="normal">Çugay ile halk komiseri, Roçin’in yanına geldiler. Komiser zayıf, Tolstoyvari gömlekli, yüzü güneşten kızarmış, nemli gözlü bir adamdı. Gözleri sarhoş gözlerini andırırdı. Oysa ağzına içki koymazdı ve sarhoşlardan öylesine nefret ederdi ki bir gün bir rakı şişesinin önüne oturmuş ve mert bir adam olan tugay komutanını az kalsın kurşuna dizdiriyordu...</p>

  <p class="normal">Beyaz bir çan kulesinin yükseldiği yamacı eliyle göstererek:</p>

  <p class="normal">— Burası benim köyüm, dedi. Yerinde duramaz bir kadın olan anneannem geminin düdüğünü duyar duymaz erik, armut ve fındık dolu bir sepeti hemen elime tutuşturur, bütün meyvaları yolculara satmam için iskeleye koştururdu... Çok uğraştı ama, beni tüccar yapmayı başaramadı...</p>

  <p class="normal">Çugay:</p>

  <p class="normal">— Benim büyük annem de çok, çok iyi bir insandı, dedi. Evliyaları ziyaret eder, beni de on yaşıma kadar yanında götürürdü. Sadakayla yaşardık...</p>

  <p class="normal">Çugay’ın sözlerini dinlemeyen komiser:</p>

  <p class="normal">— Sonra beni bir demircinin yanına çırak olarak verdiler, diye devam etti. Bu demirci dükkânı, hâlâ durur... Bakın, bakın, çan kulesinin aşağısında. Şu ana kadar odun kömürünün ve dumanının kokusunu sevmişimdir. Seferberlik çıkınca Kiyef’e gittim ve lokomotif deposuna verildim. İşte böyle... Ve daha sonra, Harkof’a madeni eşya fabrikasına verdiler..</p>

  <p class="normal">Onun da sözlerini dinlemeyen Çugay sözü aldı:</p>

  <p class="normal">— Kilise avlusunda hımhım konuşma sanatında usta geçiniyordum. Yüzümü mahsustan tırmalıyor, kan sürüyor, gözlerimi havaya kaldırıp, yallah diye sızlanmaya, komedi yapmaya gidiyordum. Sonunda da kazandığım kopekler için büyük annemle dövüşmemiz gerekiyordu.</p>

  <p class="normal">Çugay dalgın bir ifadeyle devam etti:</p>

  <p class="normal">— Böylece büyük annemle büyük bir muharebem oldu...</p>

  <p class="normal">Bir durum halinde çıkıntı yapan yamaca bakıyordu: Orada Dinyeper otlaklara doğru geniş bir kıvrım yapıyordu. Çugay’ın gözleri önce bir kımıldadı, sonra bakışları sabitleşti. Bir yumrukta kurdeleli bonesini başına iyice yerleştirdi ve acele adımlarla kaptan köşküne doğru yürüdü.</p>

  <p class="normal">Sarkık bıyıklı, kara kuru ihtiyar kaptana:</p>

  <p class="normal">— Hey babalık, diye seslendi, uzaklaş sahilden, otlakların yanından geç.</p>

  <p class="normal">— İmkânsız yoldaş, geçidi izliyoruz. Oralarda kum yığınları vardır...</p>

  <p class="normal">Avcunu tabancasının kılıfına vuran Çugay:</p>

  <p class="normal">— Geçitten ayrıl dedik sana! diye bağırdı. Hem de çabuk!</p>

  <p class="normal">Gemi burnu dolaşıyordu; yavaş yavaş büyük bir kasaba, tatlı meyilli sahil üzerinde yüksek çan kulesi, değirmenleri, beyaz küçük evleri ve sık ağaçlı yemyeşil bahçeleriyle meydana çıkmaya başladı.</p>

  <p class="normal">Komiser Roçin’e:</p>

  <p class="normal">— Kenardaki küçük evi görüyor musunuz? dedi. Pek iyi görünmüyor ama, neyse, ben o evde doğdum.</p>

  <p class="normal">Çugay bu kez daha sert bağırdı:</p>

  <p class="normal">— Herkes geminin iskele tarafına!</p>

  <p class="normal">Sahilde bir yığın araba ile kayık bekliyordu ve suyun kenarındaki adamlar arabalarla kayıkların çevresinde kaynaşıyor, kayıklara atlıyorlardı. Kayıklardan birindekiler hızlı hızlı kürek çekmeye başladılar.</p>

  <p class="normal">Çugay, etekleri havada uçuşarak kaptan köşkünden güverteye yuvarlanırcasına indi.</p>

  <p class="normal">Kayıklardan ve sahilden gemiye doğru aynı anda ateş açılmıştı. Gemi de makineli tüfeklerini ateşlemeye başladı. Kayıktaki adamlar suya döküldüler. Sahilde kalabalık kaynaşıyor, arabalara zıplıyor, arabalar toz kaldırarak kasabanın ana caddesine dört nala gidiyorlardı. Geminin alarm çanı çalmaya başladı.</p>

  <p class="normal">Karşılıklı açılan ateşle saldıranların kaçışı birkaç dakika sürmüştü. Sahil tenhalaşmıştı bile. Gözlerinden neşeli kıvılcımlar saçan Çugay kaptan köşküne çıktı.</p>

  <p class="normal">— Zeliyoni’ydi bu! dedi. Ah, köpoğlu köpek! Niyetimizi anladı! Çevirme planımız hapı yuttu Vadim Petroviç. Bana bak komiser, burada karaya çıkmamız gerekiyor...</p>

  <p class="normal">Zeliyoni çetesi çember içine alınmış, kurt sürüsü gibi debelenip duruyordu. Sonunda zırhlı trenin ateşi altında demiryoluna kadar püskürtüldü ve haydutların arabalarının, çemberi yarmak umuduyla girdikleri sık fundalıkta yok edildiler.</p>

  <p class="normal">Bitişik tarla kasten boş bırakılmıştı. Her tarafı köpük köpük terleyen, mermi ve el bombalarıyla şaşkına dönen, yan yana koşulmuş atlar, fındıklıktan çıkınca şaha kalkıyorlar, arkalarından sürükledikleri arabalar devrilip önde giden arabaları kırıyordu.</p>

  <p class="normal">Haydutlar ölümün kendilerini beklediği çalılıklara atlıyorlardı: İçlerinde bir teki bile aman dilemedi. Ataman Zeliyoni yakalandı. Bir yıl önce yığılmış çalıların altına saklanmıştı. Subay adayları Zeliyoni’yi ayaklarından çekip çıkardıkları zaman şaşkına döndüler. Korkunç tavırlı, dev yapılı bir adamla karşılaşacaklarını düşünüyorlardı; oysa bu çelimsiz, eciş bücüş adamın birisiydi. Sadece yabani, renksiz, kin dolu küçük gözleri kurt tabiatlı oluşunu açığa vuruyordu.</p>

  <p class="normal">Kiyef’e canlı götürmek için elini ayağını sıkıca bağladılar.</p>

  <p class="normal">Çetenin bir müfrezesi bütün bu koşullara rağmen çemberi yarıp doğuya doğru koşmayı başarmıştı. Halk komiseri, müfrezeyi kovalamak için üç yüz kılıçtan meydana gelen bir süvari alayını Çugay ve Roçin’le birlikte koşturdu.</p>

  <p class="normal">Uzun, tedbirli bir takip başladı. Haydutlar çiftliklerde hayvan değiştirdikleri halde kızıllar, hayvan değiştirmeden peşlerini takip ediyorlardı. Bir köyde haydutların Vladimirskoye kasabasına doğru yol aldıklarını öğrendiler. Köylülerin anlattığına göre yirmi dört saat önce köyün atlarını savaş salması olarak almış, ellerine geçen her şeye sahip çıkmışlardı.</p>

  <p class="normal">Süvarilerin atlarını suladıkları kuyunun yanında toplanan köylüler Çugay ile Roçin’e şunları anlatıyorlardı:</p>

  <p class="normal">— Yoldaşlar, bu adamların işini bitirmelisiniz, hem de en kısa zamanda ve kökünü kazıyarak. İtiraf edelim ki askeri harekâttan gına geldi bize. Müfrezenin atamanını gayet iyi tanıyoruz: Vladimirskoye kasabasından Aleksey Krasilnikof. Eskiden bu adam derli toplu bir mujikti nemelâzım, ama şımardı sonra. Cin çarpmış gibi çıldırdı tüm...</p>

  <p class="normal">Roçin işte böylelikle bir haftadır izlediği Aleksey’in ve dolayısıyla Katya’nın izini birdenbire bulmuş oldu. Heyecanlanmayacak gibi değildi. Atla bir günlük mesafe onu karısından ayırıyordu. Karısı nasıldı şimdi? Kolu kanadı kırılmış, tanınmayacak bir halde miydi? Böylece ona saçları ağarmış başını göğsüne bastırmaktan başka bir şey kalmıyordu... Ağarmış, ağarmış... “Neyse Katya, artık dinlenebilirsin. Bundan sonra yaşayacağız. Yaşamak gerek...”</p>

  <p class="normal">Hayır, hayır! İmkânı yok bunun! Aleksey’in boyun eğmiş karısı olmamıştır!.. Bununla birlikte, en büyük ihtimal, bugünün sonunda atının Katya’nın mezarı üzerinde durmasıydı... Belki de Katya için en iyi sonuç buydu?.. Böylece hayatı, bozulmamış, lekesiz, tertemiz kalırdı...</p>

  <p class="normal">Alay tozlu yolda hızla ilerliyordu. Roçin eyerinin üzerinde sallanıyordu. Katya’nın hayali kafasında buğulanıyor, hafızasından siliniyordu. Onu olduğu gibi bulacak, onu olduğu gibi yeniden hayatına sokacaktı.</p>

  <p class="ortayaz">***</p>

  <p class="normal">Vladimirskoye kasabasında yanan evlerin dumanları çıkıyordu hâlâ; korkuya kapılan çocuklar küllerin örtmediği kan birikintilerine bakmaya geliyorlardı; gözlerinden yaşlar akıp zangır zangır titreyen kadınlar, Çugay ile Roçin köyün iki yönünden iki kol halinde girdikleri zaman yakındaki çiftliklere saklanıyorlardı.</p>

  <p class="normal">Ama Krasilnikof kasabada değildi. Biri haber vermişti izlendiğini. Krasilnikof fakirler komitesi üyelerinin hesabını görüp, on sekiz adamı kılıçtan geçirdikten sonra (on sekizinci adam Afanasi dedeydi. Afanasi dedeyi de sırf keyiflenmek için öldürmüştü), kızılların gelişinden yarım saat önce sırra kadem basmıştı.</p>

  <p class="normal">Krasilnikof köylülerin bütün kinini üzerine çekmişti. Köylülerin hepsi, ya da pek azı müstesna, atlarının dizleri yorgunluktan bükülen süvarilerin çevresini sardılar.</p>

  <p class="normal">— Yakalayın onu! diye bağırıyorlardı. Aleksey’i öldürün! Sayıları pek fazla değil, mermileri de azalmış. Nereye gittiklerini biliyoruz rezillerin. Buradan pek uzak değil. Elle de yakalarsınız.</p>

  <p class="normal">Çugay:</p>

  <p class="normal">— Vatandaşlar, yurttaşlar, diye sordu, bize at verebilir misiniz?</p>

  <p class="normal">— Veririz... Bu iş için veririz.</p>

  <p class="normal">— Ne kadar?</p>

  <p class="normal">— Elli tane kadar buluruz... Siz de atlarınızı bırakın... Sonra değiştiririz... Aleksey hayatı zehir edecek bize, bu belli oldu artık!..</p>

  <p class="normal">Atlara eyer vurup getirmek için gittikleri zaman Roçin ayaklarındaki uyuşukluğu gidermek için üç aşağı beş yukarı dolaşmaya başladı. Bir grup köylü kadının yanına sokuldu. Kendileriyle konuşmak istediğini anlayınca kadınlar etrafını aldılar.</p>

  <p class="normal">— Rus-Alman savaşında Aleksey Krasilnikof’u tanıdım, dedi. Kardeşi evliydi. Ama o, yanılmıyorsam evli değildi... Ya şimdi? Karısı var mı?</p>

  <p class="normal">Roçin’in ne demek istediğini henüz anlamayan kadınlar rahatça konuşmaya başladılar:</p>

  <p class="normal">— Evli, sahiden...</p>

  <p class="normal">— Yok canım, evli değil! Karısı değildi o kadın...</p>

  <p class="normal">— Metres gibi yaşıyordu işte...</p>

  <p class="normal">— Yok canım, öyle de değil. Asker yoldaş, işin aslını ben anlatayım sana... Aleksey, Makno ile iskambil oynarken bu kadını kazanmış. Buraya getirdi. Evlenmek istiyordu... Tabii kadın ona: “İstersen evlen benimle, ama ben köy hayatı yaşayamam.” dedi. Güzel, genç, soylu bir kadın... Aleksey’in çiftliğine gelince, geçen ilkbaharda Almanlar çiftliği yaktılar... Bunun üzerine çiftliği yeniden yaptı... Sonra İyakof geldi... Bir yığın olaylar oldu...</p>

  <p class="normal">Durumu daha iyi bilen üçüncü bir kadın kalabalığı yararak Roçin’e sokuldu.</p>

  <p class="normal">— Bana bak, dedi, Aleksey kadını dövdü, hem de eşek sudan gelinceye kadar, ya işte böyle komutan yoldaş. Ama lanet şeytan kadını öldürmeye muvaffak olamadı... Mart ayından beri bizim köyde ilkokul öğretmenliği yapıyor.</p>

  <p class="normal">Roçin hafiften, kısa kısa öksürdü.</p>

  <p class="normal">— Yani hâlâ burada, köyde mi?</p>

  <p class="normal">Kadınlar birbirlerine bakıştılar. Kalabalığa yeni katılan bir kadın söze karıştı.</p>

  <p class="normal">— Aleksey kadını bir taçankaya bindirip, otların altında, ölü mü diri mi Allah bilir, atıp götürdü.</p>

  <p class="normal">Şaşkın tavırlı bir oğlan çocuğu Roçin’i, kılıcını, mahmuzlu tozlu çizmelerini, bileğindeki iri kol saatini, bir zincirle bağlı tabancasını ilgiyle süzüyordu. Roçin’in yüzünü daha iyi görebilmek için başını kaldırdı ve güçlü bir sesle:</p>

  <p class="normal">— Amca, dedi, hepsinin söyledikleri saçma. Katya teyze hakkında hiçbir şey bilmiyorlar. Ben her şeyi biliyorum.</p>

  <p class="normal">Çocuğun arkasında duran, dudakları kabuk bağlamış, zayıf, çirkin, küçük bir kız çocuğu da:</p>

  <p class="normal">— Doğru söylüyor amca, dedi, bu çocuk her şeyi biliyor.</p>

  <p class="normal">— Peki, söyle bakalım bildiklerini?</p>

  <p class="normal">— Matriyona, Katya teyzeyi gara götürdü. Katya teyze gitmek istemediği için ağlamaya başladı. Sonra Matriyona da ağlamaya başladı... Daha sona Katya teyze: “Gene geleceğim, çocuklara söyle...” dedi. Aleksey arabaları ile köyün bir ucundan girerken, Matriyona, Katya teyze ile öteki ucundan çıktı!.. Tepenin doruğuna çıktığımız zaman Matriyona beni arabadan kovdu...</p>

  <p class="normal">Çugay:</p>

  <p class="normal">— At bin! diye emretti.</p>

  <p class="normal">Roçin hikâyenin sonunu dinleyemedi. Köyden atlara binen ve arabalara yüklü makineli tüfeklerle takviyeli müfreze köyü terk ediyordu. Çugay ile Roçin’in yanında, bütün gün kuyunun dibinde göbeğine kadar su ve çamur içinde saklanmış olan mujiklerden biri at koşturuyordu. O kılıkla, sırılsıklam, gömleği yırtık, çıplak ayak, bir karış sakalla binmişti ata. Müfrezeyi haydutların saklanabilecekleri biricik yer olan ormana gizli bir yoldan götürdü.</p>

  <p class="normal">Müfreze ormana geldiği zaman ortalık henüz aydınlıktı. Ormanı adamakıllı bir çember içine alıp, haydutların çıkabilecekleri tek bir geçit bıraktılar. Bu geçit de bir pusuya ulaşıyordu. Ufukta alçalan güneş parlak yaprakların, pürtüklü gövdelerin arasından geçiyordu.</p>

  <p class="normal">Roçin’in bindiği at tedirgin görünüyordu. Başını sallıyor, duraklıyor, dizlerini dişliyor, ayağını karnına vuruyordu. Vadim Petroviç dizginleri boşladı, tüfeğini iki eliyle tutarak tetikte beklemeye başladı. Güneş ışınlarının arasında uçuşan altın sarısı sivrisinek sürüleri ormanı daha bir alacalaştırıyordu. Ne kendi tarafında, ne de ön tarafta herhangi bir şeyi fark etmek kolaydı.</p>

  <p class="normal">Roçin, sağında ve solunda attan inmiş olan subay adayları, çalılarla usun eğrelti otlarının arasında, çatırdayan kuru dalların üzerinden ihtiyatlı yürüyerek ilerliyorlardı.</p>

  <p class="normal">Kılavuz ormanın bu taraflarında orman bekçisinin evini bulabileceklerini ve haydutların ormanın en sık yerine girmek için takip edecekleri biricik yolu bulabileceklerini haber vermişti. Bir eyer gibi çökmüş yosunlu bir çatı Roçin’in birkaç adım ötesinde beliriverdi.</p>

  <p class="normal">Roçin durdu ve sık çalıların arkasında gizlenerek baktı. Yavaştan ıslık çaldı. Subay adaylarının ayaklarının altındaki dallar daha bir yakında, daha bir kuvvetlice kırıldı.</p>

  <p class="normal">Roçin atını yeniden sürdü, çalıların arasından yol açtı ve terk edilmiş bir ev gördü; küçük bir boşluğun ortasında atları çözülmüş birçok araba vardı. Yerde pılı pırtılarla çullar sürünüyordu. Demek haydutlar burada değillerdi.</p>

  <p class="normal">Vadim Petroviç tüfeğini her an kullanabilecek şekilde tutarak küçük evin etrafını dolaştı. Aleksey Krasilnikof da aynı ihtiyatla, bir köşeden ötekine sakına sakına geriliyordu ve süvarinin atını ele geçirmek istiyordu.</p>

  <p class="normal">Roçin gözlerini etrafta dolaştırarak yan duvarın yanında durdu: Aleksey de kapısı sökülmüş, penceresi kırılmış cephe duvarının önünde durdu. Gürültü çıkarmamak için, elinde tuttuğu bıçağını kullanmak istiyordu. Roçin evin köşesinden çıkarken Aleksey üzerine atıldı. Ama Roçin tüfeğini dayadı göğsüne. Aleksey geri atıldı, sert bir şekilde evin duvarına çarptı. Bıçağını elinden düşürmüş, dehşete kapılmıştı. Vadim Petroviç’e, hortlamış bir ölüye bakar gibi bakıyordu.</p>

  <p class="normal">Birden kulakları yırtan bir çığlık attı, ikiye bükülüp, elini kolunu sallayarak kaçtı.</p>

  <p class="normal">Roçin:</p>

  <p class="normal">— Aleksey! diye bağırdı.</p>

  <p class="normal">Roçin dizginleri çekip atını dört nala kaldırdı. Aleksey birden bir meşe ağacına varıp, kollarını gövdesine doladı, yüzünü ağacın gövdesine yapıştırdı.</p>

  <p class="normal">Roçin koşan attan atladı ve kısa mesafeden tüfeğindeki bütün mermileri Aleksey’in geniş ve sarsılan sırtına boşalttı.</p>

  <p class="ortayaz">***</p>

  <p class="normal">— Burada mı oturuyordu?</p>

  <p class="normal">— Evet.</p>

  <p class="normal">Roçin eğildi, eşiği atladı, evin önündeki bahçede biten dulavrat otlarının tek penceresini tamamen maskelediği eğri küçük eve girdi. Yemyeşil bir ışıkla aydınlanan pencerenin yanında, alçak ve küçük bir masa vardı. Masanın üzerinde duvar kâğıtlarından yapılmış defterlerle bir mürekkep şişesiyle bir divit kalem vardı. Demek ki Katya kaçarcasına ayrılmıştı evden.</p>

  <p class="normal">Vadim Petroviç masanın önüne çömelerek oturdu. Ağzını eliyle kapatan oğlan çocuğu kıkır kıkır gülüyordu; bakışlarıyla Roçin’e fırını gösteriyordu.</p>

  <p class="normal">Fırın kapağının önünde, yuvarlak, şaşkın gözlü, bir âlâ karga yavrusu duruyordu. Yuvasının bulunduğu bacadan düşmüş olacaktı. Görüldüğünü fark eden karga yan yan sıçrayıp, kanatlarının yardımıyla fırına girip saklandı.</p>

  <p class="normal">Çocuk:</p>

  <p class="normal">— Yukarda dört yavru var, dedi. Şimdi gider alırım onları...</p>

  <p class="normal">Vadim Petroviç masanın üzerindeki eşyaları inceliyordu. Katya’nın önemli olaylarla dersleri yazdığı okul defterini buldu. Hemen hemen her günün sayfasında şu not vardı: “İvan Gavrikof yeniden haylazlaştı...” Ya da; “İvan Gavrikof gene küçük kızları korkutmak için çatının kenarında yürüdü. Umudumu kestim artık...”</p>

  <p class="normal">Roçin:</p>

  <p class="normal">— Kim bu İvan Gavrikof? diye sordu.</p>

  <p class="normal">— Benim.</p>

  <p class="normal">— Neden yaramazlık yaparsın? Neden Ekaterina Dimitrievna’yı üzersin?</p>

  <p class="normal">İvan Gavrikof derin derin içini çekti, mavi gözleri daha bir saflaştı.</p>

  <p class="normal">— Oldu bir kere... Ama ben iyi bir öğrenciyim. Kızların yazı ödevlerine bak: Bastonlar, görenler de duvar kazıkları sanırlar. Bir de benim defterime bakın. Küçük dilini yutarsın. Çarpım cetvelini ezbere biliyorum! Sor istersen!</p>

  <p class="normal">Çocuk bütün gücüyle göz kapaklarını açıp kapadı.</p>

  <p class="normal">— İnanıyorum sana, inanıyorum.</p>

  <p class="normal">Vadim Petroviç yere oturdu, ayaklarını altına aldı ve defteri karıştırmaya devam etti. Katya bu deftere kendi hakkında bir kelime yazmamıştı. Ama gene de bu defterin her sayfasında, Katya’nın ölümsüz gençliği, güven verici, saf şefkati havalanır gibi oluyordu. Ve incecik mavi damarlı elini, sıcacık, berrak gözlerini tekrar görür gibi oluyordu...</p>

  <p class="normal">İvan Gavrikof:</p>

  <p class="normal">— Dokuz kere dokuz seksen bir. Doğru mu? diye sordu.</p>

  <p class="normal">— Bravo, oğlum!.. Dinle beni, sana nereye gideceğini söylemedi mi?</p>

  <p class="normal">— Kiyef’e gideceğim dedi.</p>

  <p class="normal">— Yalan söylemiyorsun ya?</p>

  <p class="normal">— Yalan söylemeye çok ihtiyacım var da!</p>

  <p class="normal">— Evde bir tarafa koyduğu mektupları, ya da defterleri olduğundan haberin var mı?</p>

  <p class="normal">— Hepsi orda... Bu kâğıtları da bizim eve götüreceğim. Defterlere gözbebeğim gibi bakmamı tembihledi. Yoksa, dedi, mujikler sigara sararlar bu kâğıtlarla.</p>

  <p class="normal">Roçin defterin son sayfasını açtı.</p>

  <p class="normal">“... Nedendir bilmiyorum, ama ölmediğine ve bir gün karşılaşacağımıza inanıyorum... Düşün bir kere: Uzun, çok uzun bir geceden çıkmış gibiyim... Yaşadığım küçük dünyayı sana tasvir etmek istiyorum. Sabahları penceremin önünde cıvıl cıvıl öten kuşlar uyandırır beni. Irmağa yıkanmaya giderim. Dönüşte Agafiya teyzede süt içerim. (Ona şimdiden bir ruble altmış kopek borçluyum, ama bekleyecek.) Sonra çocuklar gelir, derse başlarız. Kimse rahatsız etmez bizi. Hiçbir tasamız yoktur. Şimdi daha iyi anlıyorum ki insanın, gerekli gördüğü birçok şeye ihtiyacı yoktur ve bunlar olmadan da yaşanabilir... bunu itiraf etmeye utanıyorum, ama bana öyle geliyor ki yeniden on yedi yaşımı buldum. Biliyorum, Daşenka, ne demek istediğimi anlayacaksın... Biricik üzüntüm, en iyi öğrencim İvan Gavrikof’un uslu olmaması... Şaşılacak derecede...</p>

  <p class="normal">Mektup burada kesilmişti, çünkü defter bitmişti. Vadim Petroviç, İvan Gavrikof’u kendine doğru çekti bacaklarının arasına soktu.</p>

  <p class="normal">— Söyle bakalım, ne hediye istersin benden?</p>

  <p class="normal">— Bana bir mermi kovanı ver.</p>

  <p class="normal">— Ama boş kovanım yok ki...</p>

  <p class="normal">— Tüfeğini ateşle yeter. Çıkalım.</p>

  <p class="normal">Vadim Petroviç kalktı, defteri kapadı ve ceketinin arasına soktu.</p>

  <p class="normal">— İvan, bu defteri alıyorum ben.</p>

  <p class="normal">— Ooo, olmaz, sonra azarlar beni.</p>

  <p class="normal">— Yakında Katya teyzeyi ben de göreceğim ve defteri aldığımı söyleyeceğim... Haydi avluya çıkıp ateş edelim.</p>
</body>
</html>
