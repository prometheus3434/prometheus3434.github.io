<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/eldv0.2.css" rel="stylesheet" type="text/css" />
</head>

<body>
  <h1 class="chapternumber sigil_not_in_toc">6</h1>
  <hr />

  <h1 class="chaptername" id="sigil_toc_id_6">HAYAT BİR İNTİHAR GÖREVİDİR</h1>

  <div class="quote">
    <p>"Çeşitli milletlerin tanrıları birbirleriyle konuşur mu? Çin şehirlerinin tanrıları Japonların atalarıyla, Xibalba’nın efendileriyle, Allah'la, Yahwh'le, Wishna'yla konuşur mu? Her birine tapınanları kıyaslamak için yıllık toplantılar yaparlar mı?</p>

    <p>Benimkiler yüzlerini yere eğer ve benim için ağaç damarlarının yolunu izler, der biri. Benimki hayvanları kurban eder, der diğeri. Benimkiler bana hakaret eden birini öldürür, der üçüncüsü.</p>

    <p>İşte en çok <i>düşündüğüm</i> soru: Aralarında dürüstçe şu şekilde böbürlenen var mı? Bana tapınanlar, benim iyi yasalarıma itaat eder, birbirine iyi davranır, sade ve cömert bir hayat yaşarlar."</p>

    <p>&nbsp;</p>

    <p style="text-align: right;">Han Qing-jao'nun Tanrı Fısıltıları'ndan.</p>
  </div>

  <p>Pacifica, her dünya gibi, ılıman bölgeleri, Kutup buz tabakaları, tropik yağmur ormanları, çölleri ve savanları, stepleri ve dağları, gölleri ve denizleri, ormanları ve kumsallarıyla, çok değişik bölgelere sahipti. Pacifica genç bir dünya değildi. İki bin yıldan fazla olan insan yerleşiminde, insanların rahatça uyduğu her yer dolmuştu. En yüksek yerinden en alçağına, en kuzeyinden en güneyine kadar büyük şehirler, geniş otlaklar, satranç tahtası gibi görünen tarlaların ortasında köyler, ıssız yerlerde araştırma istasyonları vardı.</p>

  <p>Fakat Pacifica’nın kalbi, her zaman olduğu gibi şimdi de, Dünya’nın en büyük denizinin anısına Pasifik denen okyanusun tropik adalarıydı. Bu adalarda yaşayanlar, kesinlikle eski tarzda yaşamakla kalmayıp, hâlâ tüm seslerin arka planında ve bütün görüntülerin kenarında olan eski tarzı anılarıyla da yaşarlardı. Burada, hâlâ eski törenlerde kutsal kava<a href="../Text/footnotes.xhtml#n9d" id="n9"><sup>(9)</sup></a> içilirdi. Burada, eski kahramanların anıları canlı tutulurdu. Burada, tanrılar hâlâ kutsal erkek ve kadınların kulağına konuşurdu. Ve bu insanlar içinde buzdolabı ve net ağına bağlı bilgisayarı olan sazdan yapılmış kulübe evlerine gidiyorlarsa, bunun ne önemi vardı? Tanrılara alınması olanaksız hediyeler vermezlerdi. Bunun püf noktası, insanın bu yeni şeyleri hayatına sokarken, onları uzlaştırmak için yaşadığı hayatı yok etmemenin bir yolunu bulmasıydı.</p>

  <p>Kıtalarda, büyük şehirlerde, ılıman çiftliklerde, araştırma istasyonlarında - bu adalarda olan sonsuz kostüm dramalarına (ya da bakış açısına göre, komedilerine) hoşgörüyle bakmayan çok kişi vardı. Elbette, Pacifica halkının hepsi ırk olarak Polinezyalı değildi. Burada bütün ırklar ve bütün kültürler vardı; bir yerlerde bütün diller konuşulurdu, ya da öyle görünürdü. Yine de, en küçümseyenler bile, adalara dünyanın ruhu olarak bakarlardı. Soğuk ve kar âşıkları bile, hac ziyaretlerim -belki onlar buna tatil diyorlardı- tropik sahillere yaparlardı. Ağaçlardan meyve koparır, yelkensiz kanolarla denizin üstünde seker, kadınları çıplak göğüsleriyle ortalıkta dolaşır, hepsi parmaklarım taro<a href="../Text/footnotes.xhtml#n10d" id="n10"><sup>(10)</sup></a> pudingine daldırır ve ıslak parmaklarıyla balıketini kılçığından ayırırlardı. Bu yerde, en beyaz, en sıska, en zarif insanlar, kendilerine Pacificalı der ve bazen bu yerin eski müziği sanki kulak zarlarında çınlıyormuş, en eski öyküleri sanki kendi geçmişlerinden bahsediyormuş gibi davranırlardı. Onlar aileye kabul edilmiş üvey evlatlardan başka bir şey değillerdi, bu nedenle gerçek Samoalılar, Tahitililer, Hawaililer, Tongalılar, Maoriler ve Fijililer sadece gülümser, bir volkanın gölgesinde, papağanların kıvılcımlandığı gökyüzünün altında, dalgaların kayalarla karşılaşınca çıkardığı müziğin içindeki bir koral resifin rüzgârsız kıyısındaki gerçek hayatı bilmeseler de, bu saat takan, rezervasyon yaptıran aceleci insanların kendilerini öyle hissetmelerini hoş karşılarlardı.</p>

  <p>Wang-mu ve Peter, Pacifica'nın uygar ve modern, batılılaşmış bölümüne geldiler ve bir kez daha Jane tarafından hazırlanan kimliklerini onları beklerken buldular. Ana gezegenleri Moskva’da eğitilmiş, profesyonel devlet memurlarıydılar ve Pacifica'daki bir Kongre bürosunda bürokrat olarak göreve başlamadan önce onlara birkaç hafta izin verilmişti. Ana gezegenleri olacak bu yer hakkında biraz bilgiye ihtiyaçları vardı. Moskva'dan son gelen yıldız gemisinden sözde az önce bir mekikle aşağıya inmişlerdi ve şehrin dışına çıkacak bir uçak sağlamak için sadece kâğıtlarını göstermek zorundaydılar. Uçuş onları en büyük Pasifik adalarından birine getirdi ve nemli tropik sahildeki bir otelde iki oda bulabilmek için yeniden kâğıtlarım göstermeleri yetti.</p>

  <p>Jane’in onlara gitmelerini söylediği adaya gidecek bir tekneye binmek için kâğıtlarına gerek yoktu. Kimse onlara kimliklerini sormadı. Ancak kimse onları yolcu olarak almak da istemiyordu.</p>

  <p>"Neden oraya gideceksiniz?" diye iriyarı bir kayıkçı sordu. "Ne işiniz var?"</p>

  <p>"Atatua'lu Malu'yla görüşmek istiyoruz."</p>

  <p>"Onu tanımıyorum," dedi kayıkçı. "Onun hakkında bir şey bilmiyorum. Belki de hangi adada yaşadığım bilen birini bulmalısınız."</p>

  <p>"Size adayı söyledik," dedi Peter. "Atatua. Atlasa göre buradan uzakta değil."</p>

  <p>"Onu duydum, ama hiç gitmedim. Başkasına sorun."</p>

  <p>Bu defalarca aynen tekrarlandı.</p>

  <p>Peter’ın odasının önündeki verandaya döndükleri zaman, Wang-mu’ya, "Beyazların burada istenmediğini anladın, değil mi?" dedi. "Bu insanlar o kadar ilkel ki, sadece raman, framling ve uttlaningleri reddetmekle kalmıyorlar. Bir Tongalının ya da bir Hawailinin de Atatua’ya gidemeyeceklerine iddiaya girerim."</p>

  <p>"Bunun ırkçılıkla ilgili bir şey olduğunu sanmıyorum," dedi Wang-mu. "Bence bu dinsel. Bence kutsal bir yerin korunması."</p>

  <p>"Bunu nasıl kanıtlarsın," diye sordu Peter.</p>

  <p>"Çünkü bize karşı bir nefret, bir korku veya gizli bir öfke yok. Sadece hoş bir aldırmazlık. Varlığımıza aldırmıyorlar, sadece kutsal yere ait olmadığımızı düşünüyorlar. Başka her yere bizi götürürlerdi, biliyorsun."</p>

  <p>"Belki," dedi Peter. Fakat <i>bu kadar</i> yabancı düşmanı olamazlar. Yoksa Aimaina, Malu'yla kendisine mesaj yollayacak kadar iyi arkadaş olamazdı."</p>

  <p>O anda, Jane’in kulağına konuştuğu belli olan Peter, başını eğerek dinledi.</p>

  <p>"Oh," dedi Peter. "Jane bizimle ilgili bir adımı atlamış. Aimaina, Malu’ya doğrudan mesaj yollamamış. Grace adında bir kadına yollamış. Fakat Grace hemen Malu’ya gitmiş ve bu nedenle Jane de doğruca kaynağa gitmemiz gerektiğini düşünmüş. Teşekkürler, Jane. Sezgilerinin her zaman işe yaraması ne güzel."</p>

  <p>"Ona kötü davranma," dedi Wang-mu. "Son çizgiye yaklaşıyor. Kapatma emrinin gelmesi gün meselesi. Doğal olarak acele etmek istiyor."</p>

  <p>"Bence, kimsenin eline geçmeden böyle emirleri yok etmeli ve evrendeki bütün bilgisayarları kontrolü altına almalı," dedi Peter. "Onlara nanik yapmalı."</p>

  <p>"Bu onları durdurmaz," dedi Wang-mu, "Sadece daha fazla dehşete düşürür."</p>

  <p>"Bu arada, bir kayığa binerek Malu’ya gidemeyeceğiz."</p>

  <p>"O zaman Grace’i bulalım," dedi Wang-mu. "Eğer o kadın bunu yapabiliyorsa, bir yabancının Malu’ya erişmesi olası."</p>

  <p>"O bir yabancı değil, Samoa'lı," dedi Peter. Kadının Samoaca adı da var -Teu Şna- fakat akademik dünyada çalışıyor ve onların deyimiyle, bir Hıristiyan adına sahip olmak daha rahat. Bir batılı adı. Bizim kullanmamızı bekleyeceği adın Grace olacağını söylüyor Jane."</p>

  <p>"Eğer Aimaina'dan bir mesaj aldıysa, bizim kim olduğumuzu hemen anlayacaktır."</p>

  <p>"Sanmıyorum," dedi Peter. "Bizden bahsetmiş olsa bile, aynı insanların dün onun dünyasında, bugün de kendi dünyasında olduğuna kadın nasıl inanır?"</p>

  <p>"Peter, sen mükemmel bir olgucusun. Mantığa bu kadar inanman seni mantıksız yapıyor. Bizim aynı insanlar olduğumuza elbette inanacak. Aimaina da emin olacak. Bizim bir günde dünyadan dünyaya yolculuk yapmamız, zaten inandıkları bir şeyi doğrulayacak - bizi tanrıların gönderdiğine."</p>

  <p>Peter içini çekti. "Eh, bizi bir volkana, ya da başka bir şeye kurban etmeyi denemedikleri sürece, sanırım tamı olmak rahatsız edici değil."</p>

  <p>"Bunu şakaya alma, Peter," dedi Wang-mu. "Din, insanların sahip oldukları en derin duygulara bağlıdır. Bu kaynayan potadan yükselen sevgi, en tatlısı ve en güçlüsüdür, fakat nefret en sıcağı, öfke de en şiddetli olanıdır. Yabancılar kutsal yerlerinden uzak kaldığı sürece Polinezyalılar en barışsever insanlardır. Fakat kutsal ışığın içine girdiğin zaman adımlarına dikkat et, çünkü hiçbir düşman böylesine acımasız, vahşi ve soylu olamaz."</p>

  <p>"Yine video mu seyrediyordun?" diye sordu, Peter.</p>

  <p>"Okuyordum," dedi Wang-mu. "Aslında Grace Drinker tarafından yazılmış bazı makaleleri okuyordum."</p>

  <p>"Ah," dedi Peter. "Şimdiden onun hakkında bir şeyler biliyorsun."</p>

  <p>"Onun Samoa'lı olduğunu bilmiyordum," dedi Wang-mu. "Kendisinden bahsetmiyor Eğer Malu ve onun Pacifica'daki Samoa kültürü içindeki yerini öğrenmek istiyorsan -belki de onların dediği gibi Lumana’i demeliyiz- Grace Drinker tarafından yazılmış bir şeyi veya ondan bahseden bir şeyi, ya da onunla tartışan bir şeyi okumalısın. Kadının Atatua üstüne bir makalesi var, zaten o sayede kadının yazılarına rastladım. Ve kadın Ua Lava felsefesinin Samoa halkı üzerindeki etkisi hakkında yazmış. Fikrime göre, Aimaina Ua Lava’yı ilk incelediği zaman Grace Drinker’in bazı çalışmalarını okumuş, bazı soruları için ona yazmış ve dostlukları da böyle başlamış. Fakat kadının Malu ile ilişkisinin Ua Lava'yla bir ilgisi yok. Malu daha eski bir şeyi temsil ediyor. Ua Lava'dan önce, ama Ua Lava hâlâ ona dayanıyor, en azından burada, anavatanında, öyle."</p>

  <p>Peter onu birkaç saniye süzdü. Kız onun kendisini yeniden değerlendirdiğini, onun da bir zekâya sahip olduğuna ve az da olsa, yararlı olabileceğine karar verdiğini hissedebiliyordu. Eh, aferin Peter, diye düşündü, Wang-mu. Sezgici, vecizeci ve kehanetçi olmaya yeterli olduğunu sandığın kadar, çözümleyici bir zekâm da olduğunu sonunda fark ettin.</p>

  <p>Peter kalkarak kendini katlamış olduğu iskemleden kurtardı. "Gidip kadınla buluşalım. Ve ona anlatalım. Ve onunla tartışalım."</p>

  <p>&nbsp;</p>

  <p>Ana Kraliçe dinginlik içinde yatıyordu. Yumurtlama işi bugünlük bitmişti. İşçileri onları durduran, Ana Kraliçe’nin evinin derin mağaralarının karanlığı olmasa da, gecenin karanlığında uyuyorlardı. Bu daha çok kadının zihnen yalnız olmak, işçilerinin gözlerinin ve kulaklarının, kollarının ve bacaklarının binlercesinin zihnini dağıtmasından kurtulmak ihtiyacından geliyordu. Hepsi, görev yapabilmek için, en azından ara sıra, onun dikkatini gereksiyordu; fakat aynı zamanda, zihninin dışarı uzanması ve insanların ona "filotik" olarak düşünmeyi öğrettikleri yoldan ağlar arasında yürümesi onun tüm düşünme gücünü alıyordu. Human adındaki pequenino babaağaç ona insan dillerinden birinde bunun aşkla ilgili bir şey olduğunu açıklamıştı. Aşk bağlantıları. Ancak Ana Kraliçe daha iyi biliyordu. Aşk, erkek arılarla olan vahşi birleşmeydi. Aşk, bütün yaratıkların türemek, türemek, türemek isteyen genleriydi. Filotik bağ başka bir şeydi. Yaratık akıllı bir tür olduğu zaman, onun gönüllü bir parçası olurdu. İstendiği zaman sadakatini armağan ederdi. Bu aşktan daha büyüktü, çünkü rasgele bir dölden daha fazla bir şey yaratırdı. Sadakat, yaratıkları birbirine bağladığı zaman, daha büyük bir şey olurlardı; yeni, bütün ve açıklanamayan bir şey.</p>

  <p>Bu geceki konuşmalarım başlatarak, "Ben de sana bağlıyım, örneğin," dedi Human’a. Hiç karşılaşmadıkları halde, her gece böyle zihinden zihine konuşurlardı. Ana Kraliçe her zaman derinlerdeki evinin karanlığı içinde, Human da Milagre’nin kapısında kök salmışken nasıl karşılaşabilirlerdi? Fakat zihinsel konuşma her dilden daha gerçekti ve birbirlerini sadece görmek ve dokunmakla tanıyabileceklerinden daha iyi tanıyorlardı.</p>

  <p>"Her zaman düşüncenin ortasında başlarsın," dedi Human.</p>

  <p>"Ve sen de her zaman onu çevreleyen her şeyi anlarsın, bu nedenle ne fark eder?" Sonra, Human’a bugün kendisiyle Genç Valentine ve Miro arasında geçen her şeyi anlattı. "Bir kısmına kulak misafiri oldum," dedi Human. İşitilmek için bağırmak zorunda kaldım. Onlar Ender gibi değil - kalın kafalılar ve işitme zorlukları var."</p>

  <p>"0 zaman, yapabilir misin?"</p>

  <p>"Kızlarım zayıf, deneyimsiz ve yeni evlerinde yumurtlamakla meşguller. Bir aiûa yakalayabilmek için iyi bir ağı nasıl yapabiliriz? Özellikle bir tanesinin zaten evi varken. Ve bu ev nerede? Annelerimin yaptığı o köprü nerede? Jane nerede?"</p>

  <p>"Ender ölüyor," dedi Human.</p>

  <p>Ana Kraliçe onun sorusunu yanıtladığını anladı.</p>

  <p>"Hangi o?" diye sordu. "Her zaman onun daha çok bizim gibi olduğunu düşünmüşümdür. Bu nedenle onun bizim gibi birden fazla vücudu kontrol edebilmesi şaşırtıcı değil."</p>

  <p>"Kötü durumda," dedi Human. "Aslında bunu yapamaz. Diğerleri var olduktan sonra kendi vücudunda tembelleşti. Bir ara Genç Valentine’i ortadan kaldıracak gibiydi, ama şimdi bu değişti."</p>

  <p>"Görebiliyor musun?"</p>

  <p>"Üvey kızı Ela bana geldi. Ender’in vücudu tuhaf bir şekilde çöküyor. Bilinen bir hastalık değil. Sadece oksijeni iyi alıp veremiyor. Bilincini kazanamıyor. Ender’in kız kardeşi, Yaşlı Valentine, belki de diğer kişiliklerime bütün dikkatini verdiğini, o kadar tümüyle ki, buraya ve şimdi de kendi öz vücuduna ayıracak bir şeyi kalmadığım söylüyor. Bu nedenle vücudu orasından burasından çökmeye başlıyor. Önce ciğerleri. Belli ki her yerinden bir parça, ancak ciğerleri bunu önce gösterdi."</p>

  <p>"Dikkat etmesi gerek. Etmezse ölecek."</p>

  <p>"Ben de öyle dedim," diye Human ona kibarca hatırlattı. "Ender ölüyor."</p>

  <p>Ana Kraliçe, Human’ın kastettiği bağlantıyı çoktan kurmuştu. "Demek şu Jane’in aiûasını yakalamak için bir ağ kurmak ihtiyacına ek olarak, Ender’in aiûasını da yakalamak ve diğer vücutlarından birine aktarmak zorundayız."</p>

  <p>"Aksi takdirde, sanırım o öldüğü zaman diğerleri de ölecek." dedi Human. "Tıpkı bir ana kraliçe öldüğü zaman, bütün işçilerinin de ölmesi gibi."</p>

  <p>"Bazıları daha sonra günlerce ortalıkta dolanır, fakat evet, aslında bu doğru. İşçiler bir ana kraliçenin zihnini tutacak kapasitede olmadıklarından ölürler."</p>

  <p>"Samimi ol," dedi Human. "Hiç denemediniz, hiçbiriniz."</p>

  <p>"Hayır. Biz ölümden korkmayız."</p>

  <p>"Bu nedenle mi bütün kız çocuklarını dünyadan dünyaya yolladın? Ölüm size bir şey ifade etmediği için mi?"</p>

  <p>"Eğer dikkat ettiysen, kendimi değil, türümü kurtarıyordum."</p>

  <p>"Benim gibi," dedi Human. "Ayrıca, köklerim başka yere nakledilemeyecek kadar derinde."</p>

  <p>"Ama Ender’in kökleri yok," dedi Ana Kraliçe.</p>

  <p>"Ölmek isteyip istemediğini merak ediyorum," dedi Human. "Sanmıyorum. Ender yaşama arzusunu kaybettiği için ölmüyor. O vücut, önderlik ettiği hayata ilgisini kaybettiği için ölüyor. Fakat hâlâ Peter ve Valentine’in hayatını yaşamak istiyor."</p>

  <p>"Öyle mi diyor?"</p>

  <p>"0 konuşamıyor," dedi Human. "Filotik bağ yolunu hiç bulamadı. Biz babaağaçların yaptığı gibi kabuğundan çıkıp bağlantı kurmayı hiç öğrenemedi. Senin işçilerinle ve şimdi benimle yaptığın gibi."</p>

  <p>"Fakat onu bir kez bulduk. Köprü kanalıyla düşüncelerini duyacak ve gözleri kanalıyla görecek kadar onunla bağlantı kurduk. Ve o günlerde bizi düşledi."</p>

  <p>"Sizi düşledi ama barışsever olduğunuzu öğrenemedi. Sizi öldürmemesi gerektiğini öğrenemedi."</p>

  <p>"Oyunun gerçek olduğunu bilmiyordu."</p>

  <p>"Ya da o rüyaların gerçek olduğunu. Bir tür bilgeliği var, fakat çocuk duyularını sorgulamayı yarı yarıya bile öğrenemedi."</p>

  <p>"Human," dedi Ana Kraliçe. "Sana ağa katılmayı öğretsem nasıl olur?"</p>

  <p>"Demek ölürken Ender’i yakalamayı denemek istiyorsun?"</p>

  <p>"Eğer onu yakalayabilirsek ve onu diğer vücutlardan birine götürebilirsek, o zaman şu Jane’i bulmayı ve yakalamayı da yeterince öğreniriz."</p>

  <p>"Ya başarısız olursak?"</p>

  <p>"Ender ölür. Jane ölür. Filo geldiği zaman biz de ölürüz. Başka bir hayata geçişten ne kadar farklı bu?"</p>

  <p>"Hepsi zamanlamanın içinde," dedi Human.</p>

  <p>"Ağa katılmayı deneyecek misin? Sen, Rooter ve diğer babaağaçlar?"</p>

  <p>"Ağ demekle ne kastettiğini, hatta biz babaağaçların birbirimizle beraber olduğumuz yoldan farklı olup olmadığını bile bilmiyorum. Bizim anaağaçlara da bağlı olduğumuzu belki hatırlarsın. Onlar konuşamazlar, hayat doludurlar ve tıpkı işçilerinizin kendilerini size demirlemeleri gibi, biz de kendimizi onlara demirleriz. Onları ağına katmanın bir yolunu bul, babalar hiç çaba harcamadan katılacaklardır."</p>

  <p>"Bu gece bununla vakit geçirelim, Human. Seninle ağ örmeyi denememe izin ver. Sana nasıl göründüğünü bana söyle, ben de ne yapmaya çalıştığımı ve bunun nereye gittiğini anlamanı sağlamaya çalışayım"</p>

  <p>"Önce Ender’i bulmamız gerekmez mi? Elimizden kayıp gitmesi olasılığına karşı?"</p>

  <p>"Zamanı gelince," dedi Ana Kraliçe. "Ve ayrıca, eğer bilinci yerinde değilse onu nasıl bulacağımızdan emin değilim."</p>

  <p>"Neden? Bir zamanlar ona rüyalar vermiştin - o zaman uyumuştu."</p>

  <p>"0 zaman köprümüz vardı."</p>

  <p>"Belki Jane şimdi bizi dinliyordur."</p>

  <p>"Hayır," dedi Ana Kraliçe. "Bize bağlansaydı anlardım. Öyle tanınmadan geçip gidemeyecek kadar biçimi bana uyuyor."</p>

  <p>Plikt, Ender’in yatağının kenarında ayakta durdu. Çünkü oturmaya tahammül edemiyordu, kımıldamaya tahammül edemiyordu. Ender bir sözcük daha söylemeden ölecekti. Kadın onu izlemiş, ona yakın olabilmek için evini ve ailesini terk etmişti. Ve Ender ona ne demişti? Evet, bazen kadının onun gölgesi olmasına izin vermişti; evet, geçmiş haftalar ve aylar boyunca kadın onun birçok konuşmasının sessiz gözlemcisi olmuştu. Fakat onunla yapmış olduğu şeyler hakkında daha kişisel, daha derin anılarla ilgili konuşmak istediği zaman o başını sallamış ve -kibarca, çünkü kibar bir insandı, ama aynı zamanda sertçe, çünkü yanlış anlaşılmak istemiyordu- "Plikt, artık bir öğretmen değilim," demişti.</p>

  <p>Evet, öylesin, demek istemişti kadın ona. Hiç bulunmadığın yerlerde bile kitapların öğretmeye devam ediyor. <i>Ana Kraliçe,</i> <i>Hegemon,</i> ayrıca <i>Human’ın Hayatı</i> da şimdiden onların yanındaki yerini aldı. Yazılacak başka kitaplar, konuşulacak başka ölümler varken, öğretmenliği bıraktığını nasıl söylersin? Katillerin, azizlerin, yabancı yaratıkların, bir kez de müthiş bir volkan tarafından yutulan bütün bir şehrin ölümü hakkında konuştun, ama senin öykün nerede? Andrew Wiggin? Eğer bana açıklamazsan, ölümün hakkında nasıl konuşurum?</p>

  <p>Yoksa bu senin son sırrın mı - yani sen de ölümlerini konuştuğun insanlar hakkında, bugün benim senin hakkında bildiklerimden fazla şey bilmiyor muydun? Beni uydurmaya, tahmine, meraka ve hayale zorluyorsun - senin de yaptığın bu muydu? En çok inanılan öyküyü keşfediyor, sonra başkalarına anlam ifade edecek ve biçim değiştirme gücüne sahip bir alternatifini buluyor ve onu -bir kurgu da olsa, herkesin inandığı öyküden daha gerçek olmasa da- öyle mi anlatıyordun? Ölülerin Sözcüsü'nün ölümü hakkında konuşurken söylemem gereken bu mu? Armağanı, gerçeği keşfetmemek, onu uydurmaktı; ölülerin hayatlarını açıklamadı, çözmedi, bükmedi, onları yarattı. Bu nedenle ben de bunu yaratıyorum. Kız kardeşi, barış ve inziva açlığı içindeki karışım, kusursuz bir sadakatle izlemeye çalıştığı için öldüğünü söylüyor; fakat onu bu hayatın mutlak sükûneti öldürdü, çünkü aiûası yetişkin olarak zihninden fırlayan o tuhaf çocukların hayatına doğru çekildi ve geçen bunca yıldan sonra içinde ne kalmışsa, eski vücudu ıskartaya çıktı, çünkü onu hayatta tutmak için yeterli özeni gösterecek zamanı yoktu.</p>

  <p>O karışım terk edemez, ya da onun kendisini terk etmesine izin veremezdi; bu nedenle ölecek kadar sıkıldı ve Novinha’nın yanında kalmakla, kadını, onsuz gitmesine izin vermekten daha çok üzdü.</p>

  <p>İşte, bu yeterince zalimce mi, Ender? Bu büyük ve eski halktan bir tanesini sağ bırakarak, düzinelerce dünyadaki ana kraliçeleri yok etti. Sonra da onu yaşama döndürdü. Kurbanlarının sonuncusunu kurtarmak, diğerlerini katletmenin kefareti olabilir mi? Bunu kastetmemişti, yani savunması buydu; fakat ölü ölüdür ve aslının içindeki hayatı kesilip atıldığı zaman bir aiûa, 'Ah, ama beni öldüren bir çocuk, bir oyun oynadığını sanıyordu, bu nedenle ölümüm daha az önemli, daha az ağırlıklı' der mi? Hayır, Ender’in kendisi de hayır, ölüm aynı ağırlıktadır ve ben bu ağırlığı omuzlarımda taşıyacağım. Kimsenin elinde benimkinden fazla kan yoktur; bu nedenle masumiyet içinde ölen onların hayatlarının zalim gerçeğiyle konuşacağım ve size bunun bile anlaşılabileceğini göstereceğim, derdi. Fakat Ender yanılıyor, onlar anlaşılamaz, hiçbiri anlaşılamaz, ölüler için konuşmak, sadece onlar sessiz oldukları ve hatalarımızı düzeltemeyecekleri için etkili olabilir. Ender öldü ve benim hatalarımı düzeltemez, bu nedenle bazılarınız benim hata yapmadığımı, onun hakkında gerçekleri söylediğimi sanacaksınız, fakat gerçek hiçbir kimsenin diğerini anlamamasıdır, hayatın başlangıcından sonuna kadar bilinebilen bir gerçek yoktur, sadece doğru olduğunu kabul ettiğimiz öykü vardır. Bize gerçek olduğunu söyledikleri öyküler ve hepsi de yalandır.</p>

  <p>Plikt, Ender’in tabutunun yanında ayakta durarak çaresizce konuşmaya çalıştı, gerçi o henüz bir tabutta değildi, hâlâ bir yatakta, berrak bir maskeyle ağzına hava pompalanarak, damarlarına glikoz eriyiği verilerek sırtüstü yatıyordu ve henüz ölü değildi, sadece sessizdi.</p>

  <p>"Bir sözcük," diye fısıldadı kadın. "Senden bir sözcük."</p>

  <p>Ender’in dudakları kıpırdadı.</p>

  <p>Plikt’in hemen diğerlerini çağırması gerekirdi. Ağlamaktan tükenmiş olan Novinha - kadın hemen odanın dışındaydı. Ve kız kardeşi Valentine; dört üvey çocuğu, Ela, Olhado, Grego, Quara ve daha başkaları onun bir bakışını, bir sözcüğünü yakalamak, eline dokunabilmek için odaya girip çıkıyorlardı. Eğer diğer dünyalara, üç bin yıldır dünyadan dünyaya yaptığı yolculuklarda onun konuşmalarım dinleyenlere haber uçurabilseler, kim bilir nasıl yasa boğulurlardı. Eğer onun gerçek kimliğini açıklayabilseler - Ölülerin Sözcüsü, iki -hayır, üç- kitabın yazarı; Soykırımcı Ender Wiggin, ikisi de aynı kırılgan vücutta- oh, insan evreni boyunca ne şok dalgaları yayılırdı.</p>

  <p>Yayıl, genişle, yassılaş ve sol. Bütün dalgalar gibi. Bütün şoklar gibi. Tarih kitaplarında bir not, birkaç biyografi. Bir nesil sonra düzeltilmiş biyografiler. Ansiklopedi kayıtları. Kitaplarının tercümelerinin sonuna eklenmiş notlar. İşte bu, bütün büyük hayatların soluşunun sessizliğiydi.</p>

  <p>Ender’in dudakları kıpırdadı.</p>

  <p>"Peter," diye fısıldadı.</p>

  <p>Yeniden sustu.</p>

  <p>Bu hangi kötü olayın habercisiydi? Hâlâ nefes alıyordu, aygıtlar değişmemişti, kalbi hâlâ çarpıyordu. Ama Peter’e seslenmişti. Aklındaki çocuğun, Genç Peter’ın, hayatını özlediğini mi kastetmişti? Yoksa bir tür hezeyan içinde kardeşi Hegemon'la mı konuşuyordu? Ya da daha öncesiyle, çocuk olan kardeşiyle. Peter, bekle beni. Peter, iyi yaptım mı? Peter, canımı yakma. Peter, senden nefret ediyorum. Peter, bir gülümsemen için ölürüm, ya da öldürürüm. Neydi mesajı? Plikt bu sözcük için ne diyecekti?</p>

  <p>Yatağın yanından ayrıldı. Kapıya yürüdü ve açtı. Onun nadiren koştuğunu duyan veya bazıları ondan bir sözcük bile işitmemiş insanlarla dolu odaya bakarak, "Üzgünüm," dedi. "Başkalarının da duyması için çağıramadan önce konuştu. Ama tekrar konuşabilir."</p>

  <p>Novinha ayağa kalkarak, "Ne dedi," diye sordu.</p>

  <p>"Sadece bir isim," dedi Plikt. "'Peter' dedi."</p>

  <p>"Uzaydan geri getirdiği iğrenç şeye sesleniyor, bana değil!" dedi Novinha. Fakat böyle konuşan, ağlayan, doktorların kadına verdikleri ilaçlardı.</p>

  <p>"Sanırım ölmüş kardeşimize seslendi," dedi Yaşlı Valentine. "Novinha, içeri gelmek istiyor musun?"</p>

  <p>"Neden," dedi Novinha. "Beni çağırmadı ki, <i>onu</i> çağırdı."</p>

  <p>"Bilinci yerinde değil," dedi Plikt.</p>

  <p>"Görüyorsun ya anne," dedi Ela. "Kimseyi çağırmıyor, sadece bir rüyanın içinden sesleniyor. Fakat bir şey, o bir şey söyledi, bu iyi bir belirti değil mi?"</p>

  <p>Yine de Novinha odaya girmeyi reddetti, bu nedenle Ender’in gözleri açıldığı zaman, Valentine, Plikt ve üvey çocuklarının dördü yatağının çevresindeydi.</p>

  <p>"Novinha," dedi Ender.</p>

  <p>"Dışarıda yas tutuyor," dedi Valentine. "Korkarım gırtlağına kadar ilaçla dolu."</p>

  <p>"Anlıyorum," dedi Ender. "Ne oldu? Anladığım kadarıyla hastalandım."</p>

  <p>"Aşağı yukarı," dedi Ela. "En iyi tahminimizle, durumunun nedeninin en doğru tarifi 'ihmalkârlık'"</p>

  <p>"Yani bir tür kaza mı geçirdim?"</p>

  <p>"Demek istediğim, görünüşe göre birkaç başka gezegende olup bitenlere çok fazla ilgi gösteriyorsun, bu nedenle buradaki vücudun kendini yok etmenin eşiğinde. Mikroskopla gördüğüm kadarıyla hücreler duvarlarındaki kırıkların onarımını çok tembelce yapıyorlar. Vücudunun her yanıyla yavaş yavaş ölüyorsun."</p>

  <p>"Bu kadar sıkıntı verdiğime üzgünüm," dedi Ender.</p>

  <p>Bir an için bunun bir konuşmanın başlangıcı olduğunu, iyileşme sürecinin habercisi olduğunu sandılar. Fakat bu kadarcık şeyi söyledikten sonra, Ender gözlerini kapadı, yeniden uyumaya başladı ve aletler o bir kelime konuşmadan önce ne söylüyorlarsa, değişmediler.</p>

  <p>Oh, harika, diye düşündü Plikt. Ona bir kelime söylemesi için yalvardım, bana onu verdi, şimdi daha önce bildiğimden az şey biliyorum. Onun birkaç uyanık anını, kendisine bir daha sorma fırsatım bulamayacağımız soruları sormak yerine, neler olduğunu ona anlatarak harcadık. Ölümün kenarında kalabalıklaştığımız zaman neden hepimiz daha aptallaşıyoruz?</p>

  <p>Ancak, diğerleri beklemekten vazgeçip, birer ikişer kalkarak dışarı çıkarken, orada, bakarak, bekleyerek ayakta durdu. Valentine ona gelerek koluna dokundu. "Plikt, burada sonsuza kadar kalamazsın."</p>

  <p>"Onun kaldığı kadar kalabilirim," dedi kadın.</p>

  <p>Valentine onun gözlerine baktı; orada onu ikna etmekten vazgeçiren bir şey görmüş olmalıydı. Odayı terk etti ve Plikt, hayatı onunkinin merkezi olan adamın çökmekte olan vücuduyla tekrar baş başa kaldı.</p>

  <p>Miro, yenidünyalar aramalarının gerçek nedenini öğrendiklerinden beri Genç Valentine'deki değişiklikten memnun mu olması, yoksa korkması mı gerektiğini pek bilemiyordu. Bir zamanlar konuşması yumuşak, hatta çekingen olan kız, şimdi Miro ne zaman konuşsa, kendini onun sözünü kesmekten alıkoyamıyordu. Miro'nun ne söylemekte olduğunu anladığını sandığı anda, kız yanıtlamaya başlıyordu - ve Miro aslında başka bir şey söylemekte olduğunu belirtince, o neredeyse açıklamasını bitirmeden, kız bunu da yanıtlıyordu. Miro belki de aşırı hassas davrandığını düşünüyordu - kusurlu konuşmasıyla o kadar uzun süre yaşamıştı ki, hemen hemen herkes onun sözünü kesmişti, bu nedenle bu çizgideki en küçük bir imadan bile karıncalanıyordu. Ve bu, kızın davranışında bir iğneleme olduğunu düşündüğünden değildi. Val’in sadece... <i>düğmesine basılmıştı.</i> Kız her an uyanıktı - ve uykusu varmış gibi görünmüyordu, en azından, Miro onu uyurken hiç görmemişti. Ayrıca, gezegenlerin arasından eve dönmeye de istekli değildi. "Zaman sınırı var," dedi. "Artık ansible net ağının kapatılması emrini vermeleri gün meselesi. Gereksiz dinlenmeye ihtiyacımız yok."</p>

  <p>Miro onu: "Gereksizi tanımla diye yanıtlamak istedi. Kendisinin kesinlikle yaptığından fazla dinlenmeye ihtiyacı vardı, fakat bunu söylediği zaman kız onu eliyle susturdu ve "Sen istersen uyu, ben idare ederim," dedi. Böylece Miro bir şekerleme yapma fırsatı buldu, uyandığı zaman kız ve Jane’in üç gezegeni daha elemiş olduklarını gördü - bunlardan ikisi son bin yıl içinde descolada benzeri bir travmanın izini taşıyordu. "Gitgide yaklaşıyoruz," diyecekti Val ve sonra verilerle ilgili hususlara geçecek, yeni bir gezegenden gelen veriler nedeniyle kendi sözünü kesinceye kadar devam edecekti - kız bu konuda demokrattı, onun sözünü kestiği gibi kendi sözünü de kesiyordu.</p>

  <p>Bunun başladığı günün ardından Miro hemen hemen konuşmaktan vazgeçmişti. Val işine o kadar odaklanmıştı ki, başka bir şey konuşmuyordu ve bu konuda da geminin açık bilgisayarları yerine Jane'den onun kulağındaki parçaya belirli aralıklarla gelen bilgileri aktarmanın dışında, Miro'nun söylemesi gereken çok az şey vardı. Ancak bu suskun hali ona düşünme fırsatı verdi. Bu tam Ender'den istediğim şey, diye düşündü. Fakat Ender bunu bilinçli olarak yapamazdı. Ender’in aiûası bunu onun bilinçli kararları nedeniyle değil, en derin ihtiyaç ve arzuları nedeniyle yapardı. Bu nedenle Ender dikkatini Val’e <i>veremezdi-,</i> fakat kızın işi o kadar heyecan verici olabilirdi ki, Ender başka bir şey üzerinde yoğunlaşmaya katlanamazdı.</p>

  <p>Miro merak etti: Jane bunların ne kadarını önceden anlamıştı.</p>

  <p>Ve bunu Val ile doğru dürüst tartışamayacağından, sorularını Jane’in işitebileceği şekilde alçak sesle mırıldandı. "Ender’in dikkatini Val’e vermesi için mi görevimizi bize şimdi açıkladın? Yoksa Ender’in bunu <i>yapmaması</i> için mi şimdiye kadar kendine sakladın?"</p>

  <p>"Böyle bir plan yapmadım," dedi Jane kulağına. "Aklımda başka şeyler var."</p>

  <p>"Ama bu senin yararına, değil mi? Val’in vücudu artık yok olup gitmeyecek."</p>

  <p>"Ahmaklaşma, Miro. Bir ahmak olduğun zaman seni kimse sevmiyor."</p>

  <p>Miro sessizce fakat neşeyle, "Zaten kimse beni sevmiyor," dedi. "Bir toz yığını olsaydı onun vücudunda saklanamazdın."</p>

  <p>"Öte yandan, eğer Ender oradaysa ve kızın yapmakta olduğu şeye tümüyle kendini kaptırmışsa, yine onun içine kayamam, değil mi?" dedi Jane.</p>

  <p>"Kendini tümüyle kaptırmış mı?"</p>

  <p>"Öyle görünüyor," dedi Jane. "Kendi vücudu parçalanıyor, hem de Val'inkinden daha hızlı olarak."</p>

  <p>Miro'nun bunu anlaması bir an sürdü. "Ender ölüyor mu demek istiyorsun?"</p>

  <p>"Val çok canlı, demek istiyorum."</p>

  <p>"Ender’i artık sevmiyor musun?" diye sordu, Miro. "Aldırmıyor musun?"</p>

  <p>"Eğer Ender kendi hayatına aldırmıyorsa," dedi Jane, "ben neden aldırayım, ikimiz de son derece karmaşık bir durumu düzeltmek için elimizden geleni yapıyoruz. Bu beni öldürüyor, onu öldürüyor, seni az daha öldürecekti ve eğer başarısız olursak, bir sürü başka insan da ölecek."</p>

  <p>"Sen soğuk birisin," dedi Miro.</p>

  <p>"Sadece yıldızların arasında yansıyan bir demet ışık, bu benim işte."</p>

  <p>"Merda de bode," hurda keçi, dedi Miro. "Neden bu kadar karamsarsın?"</p>

  <p>"Benim duygularım yok," dedi Jane. "Ben bir bilgisayar programıyım."</p>

  <p>"Hepimiz senin kendi aiûan olduğunu biliyoruz. Eğer böyle adlandırmak istiyorsan, herkesin ruhu kadar."</p>

  <p>"Ruhu olan insanlar birkaç makinenin fişten çekilmesiyle kapatılamazlar."</p>

  <p>"Yapma, seni öldürmek için milyarlarca bilgisayar ve binlerce ansible kapatmak zorundalar. Bence bu oldukça etkileyici. Oysa bir kurşun benim hesabımı görür. Büyükçe bir elektrikli çit işimi bitirir."</p>

  <p>"Sanırım sadece bir çarpma sesi veya pişme kokusu, ya da başka bir şeyle ölmek isterdim," dedi Jane. "Ah, bir kalbim olsaydı. Herhalde bu şarkıyı bilmiyorsun."</p>

  <p>"Klasik videolarla büyüdük," dedi Miro. "Evdeki bir sürü tatsızlığın duyulmasına engel olurlardı. Senin beynin ve sinirlerin var. Bence kalbin de var."</p>

  <p>"Sahip olmadığım tek şey, yakut rengi terlikler.<a href="../Text/footnotes.xhtml#n11d" id="n11"><sup>(11)</sup></a> İnsanın evi gibi bir yer olmadığım biliyorum, ama oraya gidemem," dedi Jane.</p>

  <p>"Ender kızın vücudunu yoğun şekilde kullandığı için mi?"</p>

  <p>"Yapmamı istediğin kadar Val’in vücuduna el koymaya istekli değilim," dedi Jane. "Peter'ınki de aynı işe yarar. Kullanmadığı sürece Ender'inki bile. Aslında bir dişi değilim. Bu kimlik sadece Ender’e yaklaşmak için benim seçimimdi. Zaten erkeklerle ilgili bir sürü sorunu vardı. İçinde bulunduğum ikilem, Ender o vücutlardan birini benim kullanmam için serbest bıraksa da, oraya nasıl gideceğimi bilememem. Aiuamın nerede olduğunu, senin kendininkinin nerede olduğunu bildiğinden fazla bilmiyorum. Aiûam istediğin yere koyabilir misin? Nerede şimdi?"</p>

  <p>"Fakat Ana Kraliçe seni bulmaya çalışıyor. O bunu yapabilir - seni onun halkı yaptı."</p>

  <p>"Evet, o, kızları ve babaağaçlar bir tür ağ inşa ediyorlar, ama bu daha önce hiç yapılmadı - zaten canlı olan bir şeyi yakalamak ve onu zaten başka birinin aiûası tarafından işgal edilmiş bir vücuda yönlendirmek. Bu işe yaramayacak, öleceğim, ama descolada virüsünü yapan o piçkurularının ölümümden sonra gelip bildiğim akıllı türleri yok etmesine izin verirsem kahrolayım. Evet, insanlar sadece cinnet geçiren bir bilgisayar programı olduğumu düşünerek fişimi çekecekler, ama bu, başkasının da insanların fişini çekmesini isteyeceğim anlamına gelmez. Ne de ana kraliçelerin. Ne de pequeninolarin. Eğer onları durduracaksak, bunu ben ölmeden yapmamız gerek. Ya da hiç olmazsa sen ve Val’i oraya götürmeliyim ki, bensiz bir şeyler yapabilesiniz."</p>

  <p>"Eğer öldüğünde orada olursak, bir daha eve dönemeyiz."</p>

  <p>"Kötü şans, değil mi?"</p>

  <p>"O zaman bir intihar gör evindeyiz."</p>

  <p>"Hayat bir intihar görevidir, Miro. Kontrol et - temel felsefe dersleri. Hayatını yakıtını harcayarak geçirirsin, tükettiğin zaman da nalları dikersin."</p>

  <p>"Şimdi annem gibi konuştun," dedi Miro "Oh, hayır," dedi Jane. "Bunu hoş bir espri olarak kabul ediyorum. Annen her zaman kaderinin trajik olduğuna inanır."</p>

  <p>Val’in sesi, Jane'le yaptığı sohbeti kestiği zaman, Miro sert bir yanıt hazırlıyordu.</p>

  <p>"Böyle yapmandan nefret ediyorum!" diye bağırdı kız. Miro, patlamadan önce kızın ne söylediğini düşünürken, "Ne yapmamdan?" dedi.</p>

  <p>"Benim düğmemi kapatıp, <i>onunla</i> konuşmandan."</p>

  <p>"Jane'le mi? Her zaman Jane'le konuşurum."</p>

  <p>"Ama ara sıra beni dinlerdin," dedi Val.</p>

  <p>"Şey, Val, sen de ara sıra <i>beni</i> dinlerdin, ama görülüyor ki bunların hepsi artık değişti."</p>

  <p>Val, koltuğundan fırladı ve fırtına hızıyla ona yaklaşarak heyula gibi üstüne eğildi. "Demek böyle? Sevdiğin kadın sessiz, utangaç ve her konuşmayı senin yönetmene izin veren biriydi. Artık heyecan içinde ve kendimi gerçekten kendimmişim gibi hissettiğime göre, eh, senin istediğin kadın <i>bu</i> değil, öyle mi?"</p>

  <p>"Bu sessiz bir kadın tercih etmekle ilgili değil veya "Hayır, <i>böyle</i> istenmeyen davranışlara eğilimli bir şeyi tercih edemeyiz, değil mi! Hayır, ne kadar kusursuz ve erdem sahibi biri olduğumuzu açığa vurmamız gerekir ve..." Miro ayağa kalktı -kız onun koltuğuna çok yakın olduğundan bu pek rahat olmamıştı- ve o da kızın yüzüne bağırdı. "Bu ara sıra bir cümleyi bitirebilmek konusu!"</p>

  <p>"Ve sen de benim cümlelerimin kaç tanesini -"</p>

  <p>"Tamam, aynı şeyi tersine çevirerek bana karşı -"</p>

  <p>"Beni kendi hayatımdan atıp başkasını içeri koymak"</p>

  <p>"Oh, bütün bunların nedeni bu muydu? Eh, rahatla Val, Jane diyor ki..."</p>

  <p>"Jane diyor ki! Jane diyor ki! Beni sevdiğini söyledin, fakat hiçbir kadın daima kulağında olan, her sözüne karışan bir fahişeyle rekabet edemez. Ve -"</p>

  <p>"Şimdi <i>sen</i> de annem gibi konuştun!" diye bağırdı Miro. "Nossa senhora, bizim hanımefendi, Ender’in neden onun peşinden manastıra gittiğini bilmiyorum. Annem her zaman onun Jane’i kendisinden fazla sevdiğinden yakınırdı-"</p>

  <p>"Eh, hiç olmazsa Ender şu aşırı iri randevu defteri yerine bir kadını sevmeyi <i>denemiş."</i></p>

  <p>Orada yüz yüze -ya da ona yakın biçimde- bakışarak durdular. Miro kızdan biraz daha uzundu, ama dizleri eğikti, çünkü Val kendisine çok yakın durduğundan koltuğundan tam olarak kalkamamıştı ve şimdi kızın soluğu yüzünde, vücudunun sıcaklığı birkaç santimetre ötesindeydi, düşündü, bu an tam...</p>

  <p>Ve sonra, daha düşüncesini tamamlamadan yüksek sesle söyledi. "Bütün videolarda iki sevgili karşılıklı bağrışırken, tam o anda göz göze gelirler, birbirlerine sarılırlar, öfkelerine gülerler ve öpüşürler."</p>

  <p>"Evet, eh, onlar video," dedi Val. "Eğer bana elini sürersen, hayâlarını karnının içine öylesine gömerim ki, onları çıkarmak için bir kalp cerrahı gerekir."</p>

  <p>Hızla döndü ve koltuğuna gitti.</p>

  <p>Miro, tekrar rahatça koltuğuna yerleşti ve bu kez yüksek, fakat Val’in <i>kendisiyle</i> konuşmadığını anlamasına yetecek kadar alçak sesle konuştu - "Şimdi Jane, fırtına patlamadan önce nerede kalmıştık?"</p>

  <p>Jane’in yanıtı sözcükleri uzatarak yavaş yavaş geldi. Miro bunun Ender’in kurnazca alay ederken takındığı tavır olduğunu tanıdı. "Onun vücudunu veya bir parçasını kullanırken neden bir sürü sorun yaşayacağımı görüyorsun."</p>

  <p>"Eh, şey, ben de aynı sorunla karşı karşıyayım," dedi Miro sessizce, ama yüksek sesle güldü, çünkü küçük bir kıkırdamanın Val’i çılgına çevireceğini biliyordu. Kızın kaskatı kesildiği halde işine devam etmesinden bunun işe yaradığını anladı.</p>

  <p>"İkinizin kavga etmesini istemiyorum," dedi Jane, ılımlı bir ifadeyle. "Birlikte çalışmanıza ihtiyacım var. Çünkü bunu bensiz tamamlamak zorunda kalabilirsiniz."</p>

  <p>"Gördüğüm kadarıyla," dedi Miro, "sen ve Val işleri <i>bensiz</i> de yürütüyorsunuz."</p>

  <p>"Val işleri yürütüyor, çünkü şeyle dolu... Şu anda neyle doluysa onunla."</p>

  <p>Val koltuğunda döndü ve ona baktı. "Sevdiğin iki kadından birinin sadece bilgisayarlar arasındaki geçici ansible bağlantılarda yaşayan sanal bir kadın, diğerinin de aslında annenin kocası olan bir erkeğin ruhunu taşıyan bir kadın olması, kafa yapın bir yana, cinsel kimliğin konusunda da seni meraka sürüklemiyor mu?"</p>

  <p>"Ender ölüyor," dedi Miro. "Yoksa bunu zaten biliyor musun?"</p>

  <p>"Jane onun ihmalkâr göründüğünü söyledi."</p>

  <p>"Ölüyor," dedi Miro yeniden.</p>

  <p>"Bence bu erkek doğasını açıkça belirtiyor," dedi Val. "Yani sen ve Ender, ikiniz de etli kanlı bir kadını sevdiğinizi iddia ediyorsunuz, fakat aslında o kadına dikkatinizin ufacık bir parçasını bile vermiyorsunuz."</p>

  <p>"Evet, şey, bütün dikkatim üzerinde Val," dedi Miro. "Ender’e gelince, anneme ilgi gösteremiyorsa, bunun nedeni <i>sana</i> olan ilgisi."</p>

  <p>"İşime, demek istiyorsun. Elimizdeki göreve. Bana değil."</p>

  <p>"Eh, bu da, sadece Jane ile konuşup, seninle nasıl konuşmadığım hakkında bana hücum etmek için ara sıra mola vermen dışında, dikkatini verdiğin her şey."</p>

  <p>"Bu doğru," dedi Val. "Geçtiğimiz gün bana ne olduğunun farkında değil miyim sanıyorsun? Birdenbire her şey hakkında nasıl çenemi tutamadığımı, ne kadar gergin olduğumu, uyuyamadığımı, nasıl benim -Ender’in başından beri varsayıldığı gibi gerçek ben olduğumu, şimdiye kadar beni yalnız bıraktığını ve bunun iyi olduğunu, çünkü onun şimdi yapmakta olduklarının dehşet verici olduğunu. Korkmakta olduğumu görmüyor musun? Bu çok fazla. Bu dayanabileceğimden fazla. Bu kadar çok enerjiyi içimde <i>tutamam."</i></p>

  <p>"O zaman bana bağıracağına, bu konuda konuş," dedi Miro.</p>

  <p>"Ama dinlemiyordun. Deniyordum, ancak sen beni kapatıp alçak sesle Jane ile konuşuyordun."</p>

  <p>"Çünkü zaten bilgisayar üstünde kolayca görebileceğim sonsuz veri ve çözümleme akımını duymaktan bıkmıştım. Ara sıra monoluğuna ara verip insanca bir şeyler konuşmaya başladığını nereden bilecektim?"</p>

  <p>"Artık her şey yaşamdan daha büyük ve bu konuda bir deneyimim yok. Eğer unuttuysan, hayata gelişimden beri çok uzun süre geçmedi. Nesneleri bilmiyorum. Bilmediğim bir sürü şey var. Örneğin seninle neden bu kadar ilgilendiğimi bilmiyorum. Bu vücudun sahibiymişsin gibi yerime başkasını koymak isteyen sensin. Benim düğmemi kapatan ya da yöneten sensin, fakat ben bunları istemiyorum, Miro. Şu anda gerçekten bir dosta ihtiyacım var."</p>

  <p>"Benim de," dedi Miro.</p>

  <p>"Fakat bunu nasıl yapacağımı bilmiyorum," dedi Val.</p>

  <p>"Oysa ben bunun nasıl yapılacağını çok iyi biliyorum," dedi Miro. "Fakat sadece daha önce olduğunda o kıza âşık oldum ve yarı kız kardeşim olduğu ortaya çıktı, çünkü babası annemin gizli aşığıydı ve babam olduğunu <i>sandığım</i> adam da kısır çıktı, çünkü kendisini içten çürüten bir hastalıktan ölüyordu. Bu nedenle nasıl çekingen olduğumu anlarsın."</p>

  <p>"Valentine dostundu. Hâlâ da öyle."</p>

  <p>"Evet," dedi Miro, "Evet, unutuyordum. İki dostum oldu."</p>

  <p>"Ve Ender," dedi Val.</p>

  <p>"Üç," dedi Miro. "Ve kız kardeşim Ela, etti dört. Ve Human dostumdu, böylece beş etti."</p>

  <p>"Gördün mü? Bence bu, nasıl dost edineceğimi bana öğretmeye seni yeterli kılıyor."</p>

  <p>"Dost edinmek için," dedi Miro, annesinin ses tonunu taklit ederek, "senin bir dost olman gerek."</p>

  <p>"Miro," dedi Val, "korkuyorum."</p>

  <p>"Neden?"</p>

  <p>"Aradığımız bu dünyadan. Orada ne bulacağımızdan. Ender ölürse bana ne olacağından. Ya da Jane’in benim - şey, iç ışığımı, kuklamı ele geçirmesinden, beni artık sevmemenin nasıl bir duygu olacağından."</p>

  <p>"Ya, ne olursa olsun seni seveceğime söz verirsem."</p>

  <p>"Böyle bir söz veremezsin."</p>

  <p>"Tamam. Uyandığımda beni boğazlarken veya boğarken seni yakalarsam, o zaman seni sevmekten vazgeçerim."</p>

  <p>"Ya suda boğmaya ne dersin?"</p>

  <p>"Hayır. Suyun altında gözlerimi açamam, bu nedenle sen olduğunu göremem."</p>

  <p>İkisi de güldüler.</p>

  <p>"Videolardaki an bu," dedi Val. "Erkek ve kız kahramanın gülüp birbirine sarıldıkları."</p>

  <p>Jane’in sesi, her ikisinin de terminalinden araya girdi. "Bu dokunaklı anı kestiğim için üzgünüm ama karşımızda yeni bir dünya var ve gezegenin yüzeyiyle yörüngede dönen yapay cisimler arasında elektromanyetik mesajlar yayınlanıyor."</p>

  <p>Her ikisi de hemen terminallerine döndüler ve Jane’in onlara yolladığı verilere baktılar.</p>

  <p>"Yakın bir çözümleme gereksiz," dedi Val. "Bu dünya teknolojiyle kaynıyor. Eğer bu descolada gezegeni değilse, bahse girerim nerede olduğunu biliyorlardır."</p>

  <p>"Kaygılandığım şey, acaba <i>bizi</i> saptadılar mı? Eğer bazı şeyleri uzaya koyabilecek teknolojileri varsa, uzaydaki şeyleri vurabilecek teknolojileri de vardır."</p>

  <p>"Gelen nesneleri gözlüyorum," dedi Jane.</p>

  <p>"Bir bakalım," dedi Val. "Bu EM-dalgalarından biri, dile benzer bir şey taşıyor mu?"</p>

  <p>"Veri akımları," dedi Jane. "Onu ikili düzene göre çözümlüyorum. Fakat biliyorsunuz bilgisayarlaşmış bir dilin şifresini çözmek, normalde iki yerine, üç ya da dört düzeyde şifre çözümü ister ve kolay değildir."</p>

  <p>"İkilinin konuşulan dillerden daha basit olduğunu sanırdım," dedi Miro.</p>

  <p>"Programlar ve sayısal veriler için öyledir." Dedi Jane. "Ama ya dijitalleştirilmiş görüntülerse? Eğer bir dijital görüntünün bilgisayarda görünecek formata çevrilmiş görüntüleriyse hattın uzunluğu ne? Yazının ne kadarı başlık malzemesi? Hata düzeltme verisi ne kadar? Onun ne kadarı konuşulan dilin yazılı simgelerinin ikili simgesi? Ya yolunun kesilmemesi için bunun ötesinde daha da şifrelenmişse? Kodu yapanın hangi makine olduğu hakkında bir fikrim yok ve kodu alanın da hangi makine olduğu hakkında bir fikrim yok. Bu nedenle kapasitemin çoğunu bu sorunun üstünde çalışmaya kullanırken çok zorlanıyorum, şu hariç -"</p>

  <p>Gösterdiklerinin ilk sayfasında bir diyagram belirdi.</p>

  <p>"- bence bu genetik bir molekülün simgesi."</p>

  <p>"Genetik molekül mü?"</p>

  <p>"Descolada’nın benzeri," dedi Jane. "Yani, benzer olduğu kadar, Dünya ve yerel Lusitania genetik moleküllerinden farklı. Sizce bu onun şifresinin olasılı çözümü mü?"</p>

  <p>İkili sayılardan oluşan bir küme, parıldayarak terminallerinin önüne fışkırdı. Bir anda sırayla altılı düzen sayılarına dönüşmeye başladı. Sonra da herhangi bir düzgün resim yerine bilgisayara formatlanmış parazitli bir karışımı andıran görüntüye.</p>

  <p>"Bu yoldan iyi taranmıyor. Fakat vektör talimatlarının bir dizimi olarak bana hep buna benzer sonuçlar verdiğini buldum."</p>

  <p>Ve birbirini izleyen resimlerle genetik moleküller ekranda belirmeye başladılar.</p>

  <p>"Neden birisi genetik bilgiler yayınlar ki?" dedi Val.</p>

  <p>"Belki bu bir tür dildir," dedi Miro.</p>

  <p>"Böyle bir dili kim okuyabilir?" diye sordu Val.</p>

  <p>"Belki descoladayı yaratan türden insanlar."</p>

  <p>"Yani genleri değiştirerek mi konuşuyorlar?"</p>

  <p>"Belki genleri kokluyorlardır," dedi Miro. "Ancak bunu inanılmaz bir söyleyiş tarzıyla yapıyorlar. İncelikle ve anlamın gölgesinde. Sonra, uzaya insan göndermeye başladıkları zaman, onlarla konuşmaları gerek, bu nedenle resim yolluyorlar ve sonra resimlerden mesajı yeniden kuruyorlar ve hmm, onu kokluyorlar."</p>

  <p>"Bu hayatımda duyduğum en aptalca ve berbat açıklama."</p>

  <p>"Eh," dedi Miro. "Söylediğin gibi, hayata gelişinden beri çok uzun süre geçmedi. Dünyada pek çok aptalca ve berbat açıklama vardır ve sanırım bununla tam on ikiden vurdum."</p>

  <p>"Yaptıklarının bir deney olması mümkün, ileri geri veriler yollamak," dedi Val. <i>"Bütün</i> iletişimleri diyagram oluşturmuyor, değil mi, Jane?"</p>

  <p>"Oh, hayır, bu izlenimi verdiysem özür dilerim. Veri akımının anlamlı olarak şifresini çözebildiğim sadece küçük bir kısmı bu. İşte <i>şu</i> nesne bana dijital olmaktan çok örneksel gibi geliyor ve onu sese çevirdiğim zaman <i>şöyle</i> oluyor."</p>

  <p>Bilgisayarın parazitli gıcırtılar ve havlamalar yayınladığını duydular.</p>

  <p>"Ya da onu ışık patlamalarına çevirirsem, şöyle görünüyor."</p>

  <p>Bu sözlerden sonra terminalleri, nabız gibi atan ve rasgele renk değiştiriyormuş gibi görünen ışığın içinde dans etmeye başladı.</p>

  <p>"Ne tür bir yabancı dilin böyle göründüğünü veya ses verdiğini kim bilebilir?" dedi Jane.</p>

  <p>"Bunun zor olacağım anlıyorum," dedi Miro.</p>

  <p>"Oldukça iyi bazı matematik hünerleri de var," dedi Jane. "Matematik faslını yakalamak kolay ve çok yüksek düzeyde çalıştıklarına dair bazı şeyler gözüme çarptı."</p>

  <p>"Sadece boş bir soru, Jane. Eğer bizimle beraber olmasaydın, sadece bilgisayarın verilerini kullanarak bu verileri çözümleyip, senin şu anda vardığın sonuçları elde etmemiz ne kadar sürerdi?"</p>

  <p>"Şey, eğer onları programlamak zorunda kalsaydınız..."</p>

  <p>"Hayır. Sadece iyi yazılımları olduğunu varsay."</p>

  <p>"Yedi insan neslinin üstünde bir yere kadar."</p>

  <p>"Yedi nesil mi?"</p>

  <p>"Elbette, ancak iki eğitimsiz insan ve yararlı programları olmayan iki bilgisayarla bunu yapmaya çalışmazdınız," dedi Jane. "Projeye yüzlerce insan koyardınız ve o zaman birkaç yılınızı alırdı."</p>

  <p>"Ve senin fişini çektikleri zaman bizim bu işi yürütmemizi bekliyorsun, öyle mi?"</p>

  <p>"Kızartılmadan önce tercüme sorununu çözmeyi ümit ediyorum," dedi Jane. "Bu nedenle çeneni kapat ve bir dakika yoğunlaşmama izin ver."</p>

  <p>&nbsp;</p>

  <p>Grace Drinker, Wang-mu ve Peter’ı göremeyecek kadar meşguldü. İyi de, kadın aslında sırıklar ve hasırlardan yapılmış evinde, bir odadan diğerine ayak sürürken onları görmüş, hatta el bile sallamıştı. Fakat oğlu kadının orada olmadığını, ancak, beklemek isterlerse, daha sonra geleceğini açıklamaya devam etmişti ve beklerlerken, neden aileyle birlikte akşam yemeği yemiyorlardı? Yalan bu kadar belirgin ve konukseverlik o kadar cömertçeydi ki, sinirlenmek bile zordu.</p>

  <p>Akşam yemeği, Samoalıların neden her yana doğru genişleme eğiliminde olduklarını açıklamasına oldukça uzadı. Böyle büyük ölçülere evrimleşmek zorundaydılar, çünkü daha küçük Samoalıların sadece öğlen yemeğinden sonra patlamış ve akşam yemeğine el sürememiş olmaları gerekirdi. Sebze, balık, taro, tatlı, patates, yeniden balık, yeniden sebze - Peter ve Wang-mu, otelde karınlarının iyice doymuş olduğunu düşünmüşlerdi, fakat şimdi Grace Drinker’in evinde yapılanlarla kıyaslayınca, otelin şefinin ikinci sınıf olduğunu anlıyorlardı.</p>

  <p>Kadının, şaşılacak bir iştahı olan ve ağzında bir şey çiğnemediği zaman, bazen çiğnerken bile, durmadan gülecek kadar içten davranan bir kocası vardı. Adam bu beyaz ziyaretçilere çeşitli isimlerin anlanılarını açıklamaktan zevk alıyormuş gibi görünüyordu. "Şimdi, karımın adının gerçek anlamı, 'Sarhoş İnsanların Koruyucusu'dur."</p>

  <p>"Hiç de öyle değil," dedi oğlu. "Anlamı, 'Her Şeyi Düzene Koyan Kişi'"</p>

  <p>"İçmek için," diye bağırdı baba.</p>

  <p>"Son ismin ilk isimle bir ilgisi yok." Oğlu sinirlenmeye başlıyordu. "Her şeyin derin bir anlamı yoktur."</p>

  <p>"Çocuklar ne kadar kolay sıkılıyorlar," dedi baba. "Utandım. Her şeye en iyi görüntüsünü koymalı. Kutsal ada, onun gerçek adı Ata-Atua'dır. Anlamı da 'Gül-Tanrı'"</p>

  <p>"O zaman Atatua yerine Atatua diye söylenirdi," diye oğlu yeniden düzeltti. "Tanrı’nin Gölgesi. İsmin gerçek anlamı bu, <i>eğer</i> sadece kutsal adadan başka bir şey ifade ediyorsa."</p>

  <p>"Oğlum bir söz bilimci," dedi baba. "Her şey çok ciddi. Tanrı kulağına bağırsa bile, bir şakayı duyamaz."</p>

  <p>"Her zaman kulağıma şakaları bağıran sensin baba," dedi oğlu gülümseyerek. "Tanrı’nın şakalarını nasıl duyabilirim?"</p>

  <p>Babanın gülmediği tek an buydu. "Oğlumun mizaha karşı sağır bir kulağı var. <i>Bunun</i> bir şaka olduğunu sandı."</p>

  <p>Wang-mu, deminden beri bu insanların neresinin komik olduğunu anlarmış gibi gülümseyen Peter’e baktı. Grace Drinker'le olan ilişkileri dışında, kimsenin bu erkekleri kendilerine tanıştırmamış olduğuna Peter acaba dikkat etmiş miydi? Bunların isimleri yok muydu?</p>

  <p>Boş ver, yiyecekler güzel, Samoa mizahını anlamasan da, kahkahaları ve iyi huyları o kadar bulaşıcı ki, yanlarında insanın kendisini mutlu ve rahat hissetmemesi mümkün değil.</p>

  <p>"Sizce de yeterli mi?" diye baba sorduğu zaman, kızı son balığı getirmişti; büyük, pembe etli deniz yaratığı, parıldayan bir şeyle süslenmişti - Wang-mu'nun ilk düşüncesi bunun şeker olduğuydu, ama bir balığa bunu kim yapardı?</p>

  <p>Çocuklar sanki ailede bir ayinmiş gibi babalarım yanıtladılar: "Ua Lava!"</p>

  <p>Bir felsefenin adı mı? Yoksa "zaten yeter"in Samoa karşılığı mı? Yoksa ikisi birden mi?</p>

  <p>Ancak son balık yarısına kadar yendikten sonra Grace Drinker içeri girdi. İki saat önce yanlarından geçerken onlarla konuşmadığı için bir özür dileme falan yoktu. Denizden gelen hafif esinti, duvarları açık odayı serinletiyordu ve dışarıda güneş durmadan batıda denize dalmayı deneyip, başarılı olamazken, hafif bir yağmur başlamıştı. Grace alçak masada doğruca, yan yana oturduklarını ve aralarında başka bir insana, özellikle Grace gibi geniş bir alana sahip birine, yer olmadığım sanan Peter ve Wang-mu'nun arasına oturdu. Oturmaya başlaması ve oturma işlemini tamamlamasından sonra, bir şekilde yer açılmıştı. Selam faslını bitirdikten sonra, kadın ailenin yapamadığı bir işi başardı - kocasının yaptığı bütün şakalara manyakça gülerken, son balığı silip süpürdü ve parmaklarım yalayarak yemeğini bitirdi.</p>

  <p>Ve sonra, Grace birden Wang-mu’ya eğildi ve oldukça ciddi bir ifadeyle," Pekâlâ Çinli kız, ne gibi bir dalavere peşindesin?" diye sordu.</p>

  <p>"Dalavere mi?" diye sordu Wang-mu.</p>

  <p>"Yani beyaz çocuğun itirafını almam mı gerekir diyorsun? Bu beyaz çocukları yalan söylemek için eğitirler, biliyorsun. Eğer beyazsan ve eğer bir şeyi söylerken aslında başka bir şeyi kastetme sanatında ustalaşmamışsan, yetişkin olmana izin vermezler."</p>

  <p>Peter dehşet içindeydi.</p>

  <p>Birden bütün aile kahkahaya boğuldu. "Kötü konukseverlik!" diye bağırdı Grace’in kocası. "Yüzlerini gördünüz mü? Grace’in bunu kastettiğini sanıyorlar."</p>

  <p>"Fakat gerçekten kastediyorum," dedi Grace. "İkiniz de bana yalan söylemeye niyetlisiniz. Dün bir yıldız gemisiyle geldiniz, öyle mi? Moskva'dan?" Kadın birden oldukça inandırıcı Rusçaya, belki de Moskva’da konuşulan diyalekte benzeyen bir şeyler söylemeye başladı.</p>

  <p>Wang-mu'nun bunu nasıl yanıtlayacağına dair bir fikri yoktu. Ama zaten yamtlamak zorunda değildi. Kulağında Jane olan Peter'di ve hemen kadına cevap verdi. "Pacifica’ya atandığım süre içinde Samoaca öğrenmeyi umuyorum. Buna Rusça geveleyerek ulaşamam, ancak beni vatandaşlarımın âşık olma eğilimleri ve zarafet noksanlıklarıyla kışkırtmayı deneyebilirsiniz."</p>

  <p>Grace güldü. "Gördün mü, Çinli kız? Yalan, yalan, yalan ve konuşurken ne kadar kibirli. Elbette, kulağında ona yardım eden şu mücevheri var. Gerçeği söyle, her ikiniz de bir parça bile Rusça bilmiyorsunuz."</p>

  <p>Peter çaresiz ve biraz keyifsiz görünüyordu. Wang-mu onu bu azaptan kurtardı - onu çok kızdırmak riskini göze alarak, "Elbette bu bir yalan," dedi. "Sadece, gerçek çok inanılmaz."</p>

  <p>"Fakat gerçek, inanılmaya değen tek şeydir, değil mi?" diye Grace’in oğlu sordu.</p>

  <p>"Eğer onu bilebilirsen," dedi Wang-mu. "Ama eğer gerçeğe inanmıyorsan, birisinin makul yalanlarla gelip sana yardımcı olması gerekir, değil mi?"</p>

  <p>"Ben kendiminkini uydurabilirim," dedi Grace. "Dünden bir gün önce, beyaz bir çocuk ve Çinli bir kız, en az yirmi yıllık bir yolculuk ötedeki bir dünyada, dostum Aimaina Hikari'yi ziyaret ettiler. Ona bütün dengesini sarsan bir şeyler söylediler, bu nedenle zorlukla çalışabiliyor. Bugün, beyaz bir çocuk ve Çinli bir kız, Hikari’nin çiftinden farklı yalanlar söylüyorlar, elbette. Fakat yine de dudakları kapalı yalan söyleyen bu ikisi Malu'yu görmek için yardımımı veya iznimi, ya da tavsiyemi almak için bana geldiler -"</p>

  <p>"Malu'nun anlamı 'sakin olmak'" diye, Grace’in kocası neşeyle ekledi.</p>

  <p>"Sen hâlâ uyanık mısın?" diye sordu Grace. "Aç değil miydin? Yemek yemedin mi?"</p>

  <p>"Tıka basa doluyum, ama büyülenmiş durumdayım," diye kocası yanıtladı. "Devam et, onları teşhir et."</p>

  <p>"Sizin kim olduğunuzu ve buraya nasıl geldiğinizi bilmek istiyorum," dedi Grace.</p>

  <p>"Bunu açıklamak oldukça güç olacak," dedi Peter.</p>

  <p>"Dakikalarımız ve dakikalarımız var," dedi Grace. "Milyonlarcası, gerçekten. Ama birkaç dakikası kalmış gibi görünen sizlersiniz. O kadar aceleniz var ki, bir gecede yıldızdan yıldıza giden boşluğu atladınız. Işık hızı yenilemez bir engel olduğundan, elbette bu insanı her şeye inanmaya zorluyor, ama sonra, arkadaşımın Divine Wind gezegeninde gördüğü aynı insanlar olduğunuza <i>inanmamak da</i> insanı her şeye inanmaya zorluyor. İşte durumumuz böyle. Sizin gerçekten ışıktan hızlı yolculuk yapabildiğinizi varsayarsak, bu sizin nereden olduğunuzla ilgili bize ne anlatır ki? Aimaina, sizin kendisine kesinlikle tanrılar, daha ziyade ataları tarafından gönderildiğinizi düşünüyor ve haklı da olabilir, çünkü hiç beklenmedik ve şimdiye kadar yapmamış oldukları şeyleri birdenbire yapmak, tanrıların doğasında vardır. Bana gelince, yine de mantıklı açıklamaların her zaman daha iyi sonuç verdiğini gördüm, özellikle yayınlanacağını ümit ettiğim çalışmalarımda. Bu nedenle mantıklı olan açıklama, sizin var olmayan göksel bir yerden değil, gerçek bir dünyadan geldiğiniz. Dünyadan dünyaya bir an veya bir günde sıçrayabildiğinize göre her yerden gelmiş olabilirsiniz. Fakat ailem ve ben sizin Lusitania'dan gelmiş olduğunuzu sanıyoruz."</p>

  <p>"Şey, ben değil," dedi Wang-mu.</p>

  <p>"Ve ben de aslen Dünya'danım," dedi Peter. "Eğer bir yerdensem."</p>

  <p>"Aimaina senin Dışarı'dan geldiğini düşünüyor," dedi Grace. Bir an için Wang-mu, Peter’ın nasıl var olduğunu kadının tahmin ettiğini sandı. Fakat sonra Grace’in sözlerinin gerçekle ilgisi olmayıp teolojik bir anlam taşıdığını anladı. "Tanrıların ülkesi. Fakat Malu seni orada hiç görmediğini, ancak eğer gördüyse de sen olduğunu bilemediğim söylüyor. Bu da beni başladığımız yere geri getiriyor. Her şey hakkında yalan söylüyorsunuz, o zaman size sorular sormanın ne yararı var?"</p>

  <p>"Size gerçeği söyledim," dedi Wang-mu. "Ben Path'dan geliyorum. Ve Peter’ın kökeni, bir gezegene kadar izlenebildiği kadarıyla, Dünya. Fakat buraya geldiğimiz araç, - <i>o</i> Lusitania’da yaratıldı."</p>

  <p>Peter’ın yüzü bembeyaz oldu. Kız onun ne düşündüğünü biliyordu. Neden ilmeği boğazımıza geçirip, ipin ucunu onlara vermiyoruz? Fakat Wang-mu kendi yargısını kullanmak zorundaydı ve onun fikrine göre Grace Drinker ve ailesi açısından hiçbir tehlikede değillerdi. Aslında, eğer kadın onları yetkililere teslim etmek istese, bunu çoktan yapmış olmaz mıydı?</p>

  <p>Grace, Wang-mu'nun gözlerine baktı ve bir süre bir şey söylemedi. Sonra: "Balık güzeldi, değil mi?" diye sordu.</p>

  <p>"Pırıltının ne olduğunu merak ettim. İçinde şeker mi var?"</p>

  <p>"Bal ve birkaç ot ve aslında biraz da domuz yağı. Umarım nadir bir Çin, Musevi ve Müslüman karışımı değilsindir, çünkü eğer öyleysen, şimdi dinsel açıdan temiz değilsin ve ben de kendimi gerçekten kötü hissederim. Yeniden temizlenmek çok sıkıntılı bir şey, ya da bana söylendiğine göre, <i>bizim</i> kültürümüzde kesinlikle öyle."</p>

  <p>Grace’in mucizevî uzay gemilerine ilgi göstermemesinden cesaret alan Peter, artık onları konuya geri getirmeye çalıştı. "Demek, Malu'yu görmemize izin vereceksiniz?"</p>

  <p>"Malu'yu kimin göreceğine Malu karar verir ve o da karar verecek olanın <i>sizler</i> olduğunu söylüyor, ama o böyledir işte, anlaşılamaz olmak."</p>

  <p>"Vecizeci," dedi Wang-mu. Peter irkildi.</p>

  <p>"Aslında değil, çapraşık olmak anlamında değil. Malu tamamıyla berrak olmayı amaçlar ve onun için ruhani şeyler hiç de gizemli değildir, onlar sadece hayatın birer parçasıdırlar. Ben, kendini aslında hiçbir zaman ölülerle yürümedim veya kahramanların şarkılarını kendilerinin söylediğini duymadım, ya da yaratılışın görüntüsünü görmedim, fakat Malu'nun bunları yaptığından kuşkum yok."</p>

  <p>"Sizin bir bilgin olduğunuzu sanıyordum," dedi Peter.</p>

  <p>"Bilgin Grace Drinker'la konuşmak istiyorsan," dedi kadın, "çalışmalarımı oku ve bir sınıfa kaydım yaptır. Benimle konuşmak istediğinizi sanmıştım."</p>

  <p>"İstiyoruz," dedi Wang-mu çabucak. "Peter acele ediyor çünkü zaman sınırımız var."</p>

  <p>"Bakalım, Lusitania Filosu, sararım bu onlardan biri. Ama pek de diğeri kadar önemli değil. Emredilen bilgisayar kapatması."</p>

  <p>Peter kaskatı kesildi. "Emir verildi mi?"</p>

  <p>"Oh, haftalar önce verildi," dedi şaşkın görünen Grace, sonra ekledi. "Oh, ah canım, gerçek başla emrini kastetmiyorum. Bize nasıl hazırlanacağımızı bildiren emirden bahsediyorum. Elbette bunu biliyorsunuz."</p>

  <p>Peter başını salladı ve rahatladı, suratı yine asıktı.</p>

  <p>"Bence ansible bağlantılar kapatılmadan önce Malu'yla konuşmak istiyorsunuz. Ancak bu neden önemli olabilir?" dedi Grace, yüksek sesle düşünerek. "Ne de olsa, ışıktan hızlı yolculuk yapabildiğinize göre, sadece gidip mesajınızı teslim edebilirsiniz, ancak -"</p>

  <p>Oğlu bir fikir ileri sürdü. "Mesajlarım bir sürü dünyaya teslim etmek zorundalar."</p>

  <p>"Ya da değişik tanrılara," diye bağırdı babası ve sonra kükreyerek gülmeye başladı. Bu kesinlikle Wang-mu’ya soğuk bir şaka gibi gelmişti.</p>

  <p>"Ya da," dedi, şimdi masanın yanında yatmakta olan ve muazzam yemeği hazmetmek için ara sıra geğiren kızı, "ya da, şu hızlı yolculuk numarasını yapabilmeleri için ansible bağlantılara ihtiyaçları var."</p>

  <p>"Ya da," dedi Grace, içgüdüsel olarak elini kulağındaki mücevhere dokunmak için kaldıran Peter’e bakarak, "yok etmek için bilgisayarlarımızı kapatacağımız o virüsle bağlantınız ve <i>bunun da</i> sizin ışıktan hızlı yolculuğunuzla bir ilgisi var.”</p>

  <p>"O bir virüs değil," dedi Wang-mu. "O bir kişilik. Yaşayan bir varlık. Türünün tek örneği ve kimseye bir zarar vermediği halde onu öldürmek için Kongre'ye yardım edeceksiniz."</p>

  <p>"Bir şeyin -ya da, eğer böyle tercih ediyorsanız, birisinin- filolarını ortadan yok etmesi onları ürküttü."</p>

  <p>"Filo hâlâ orada," dedi Wang-mu.</p>

  <p>"Tartışmayalım," dedi Grace. "Şöyle desek, artık sizin gerçeği <i>söylemeye</i> istekli olduğunuzu gördüğüme göre, belki onu işitmeniz için Malu'nun zaman ayırmasına değer."</p>

  <p>"O gerçeği biliyor mu?" diye sordu Peter.</p>

  <p>"Hayır," dedi Grace. "Fakat nerede muhafaza edildiğini biliyor ve ara sıra göz atabilir, ne gördüğünü bize söyleyebilir. Yine de, bence bu oldukça iyi."</p>

  <p>"Onu görebilecek miyiz?"</p>

  <p>"Atatua’ya ayak basmadan önce, kendinizi temizlemek için bir hafta geçireceksiniz."</p>

  <p>Kocası yine kükremesine gülerken, "Kirli ayaklar Tanrıları gıdıklar!" diye bağırdı. "Bu nedenle oraya 'Gülen Tanrı’nın Adası' derler."</p>

  <p>Peter rahatsızca kımıldandı.</p>

  <p>"Kocamın şakalarından hoşlanmıyor musun?" diye sordu Grace.</p>

  <p>"Hayır, bence -yani, sadece- onları anlayamıyorum, hepsi bu."</p>

  <p>"Eh, bunun nedeni de komik olmamaları," dedi Grace. "Fakat kocam öfkelenip sizi elleriyle öldürmemek için bütün bunlar boyunca neşeyle gülmeye kararlı."</p>

  <p>Wang-mu'nun soluğu kesildi, çünkü bunun doğru olduğunu hemen anlamıştı; farkına varmadan başından beri bu iri adamın kahkahalarının ardında kaynayan öfkeyi hissetmişti ve onun nasırlı, kocaman ellerine bakınca, hiç terlemeden rahatça kendisini ikiye ayırabileceğini anladı.</p>

  <p>Peter, Wang-mu'nun dilediğinden daha fazla kavgacı tavır takınarak, "Neden bizi ölümle tehdit ettiniz?" diye sordu.</p>

  <p>"Tam aksi," dedi Grace. "Size kocamın küstahlık ve kâfirliğinize karşı olan öfkesinin, davranışlarını kontrol etmesine izin vermemeye kararlı olduğunu söylüyorum. Temizlenmemiş ve davet edilmemiş olarak oraya adım atmanızın, bizi halk olarak yüz nesil boyunca utandıracağını ve kirleteceğini öğrenmek zahmetine bile katlanmadan Atatua’yı ziyaret etmeye kalkışmak - bence kocam size karşı kan davası gütmemekle iyi yapıyor."</p>

  <p>"Bilmiyorduk," dedi Wang-mu.</p>

  <p>"O biliyor," dedi Grace. "Çünkü her şeyi işiten kulağı var.</p>

  <p>Peter kızardı. "Onun bana söylediği şeyleri bilirim," dedi, "ama söylemeyi yeğlemediği şeyleri duyamam."</p>

  <p>"Demek... Yönlendiriliyorsunuz. Aimaina haklı, gerçekten siz daha yüksek bir varlığa hizmet ediyorsunuz. Gönüllü olarak mı? Yoksa mecbur mu oldunuz?"</p>

  <p>Grace’in kızı yeniden geğirerek, "Bu saçma bir soru anne," dedi, "eğer mecbur <i>olmuşlarsa da,</i> bunu sana nasıl söylerler?"</p>

  <p>"İnsanlar söylemedikleriyle de söyledikleri kadar çok şey söylerler," diye yanıtladı Grace. "Eğer ayağa kalkıp onların, diğer gezegenlerden gelen şu yalancı ziyaretçilerin, dokunaklı yüzlerine baksan, sen de anlardın."</p>

  <p>"O yüksek bir varlık değil," dedi Wang-mu. "Kastettiğiniz anlamda değil. Bir Tanrı değil. Ancak çok fazla şeyi yönetir ve çok fazla şeyi bilir. Fakat kadiri mutlak veya öyle bir şey değil, zaten her şeyi bilmez, bazen hata bile yapar, ayrıca her zaman iyi olduğuna da emin değilim, bu nedenle ona gerçekten Tanrı diyemeyiz, çünkü kusursuz değil."</p>

  <p>Grace başını salladı."Ben asla anlaşılamayan, sadece kendisinden korkulan bazı platonik tanrılardan, göksel bazı kusursuzluklardan bahsetmiyordum. Varlığı daima yokluğuyla tezat teşkil eden bazı paradoksal niken varlıklardan da söz etmiyorum. Bildiğime göre, sizin yüksek varlığınız, arkadaşının bir parazit gibi -kimin kimden hayatı emdiği dışında- taktığı mücevher-dostunuz, biz Samoalıların sözcüğü kullandığımız anlamda pekâlâ tanrı olabilir. Sizler onun kahraman hizmetkârları olabilirsiniz. Sizler onun yeniden yaratılışı olabilirsiniz."</p>

  <p>"Fakat siz de öğretmenim Han Fei-tzu gibi bir bilginsiniz," dedi Wang-mu. "O, tanrı diye adlandırdığımız şeylerin aslında genetik olarak sahip olduğumuz sabit fikirler olduğunu, bizim boyun eğmemizin devamı..."</p>

  <p>"Sizin tanrılarınızın cismen var olmayışı, <i>benimkilerin</i> de olmayacağı anlamına gelmez," dedi Grace.</p>

  <p>Grace’in kocası kahkahayla gülerken, "Buraya gelebilmek için hektarlarca ölü tanrıyı çiğneyerek geçtiniz," diye kükredi. Fakat şimdi Wang-mu onun kahkahalarının gerçek anlamını biliyordu ve bu kızı korkuyla doldurdu.</p>

  <p>Grace uzandı ve iri, ağır kolunu onun narin omzuna koydu. "Korkma," dedi. "Kocam uygar bir adamdır, asla kimseyi öldürmedi."</p>

  <p>"Denemedi değil!" diye bağırdı adam. "Hayır, hepsi şakaydı!" Neredeyse gülmekten ağlayacaktı.</p>

  <p>"Malu'yu görmeye gidemezsiniz," dedi Grace. "Çünkü sizi temizlememiz gerekir ve yapmak zorunda olduğunuz sözleri vermeye hazır olduğunuzu sanmıyorum - özellikle onları yapmaya hazır olduğunuza ve söylediklerinizi gerçekten kastedeceğinize de emin değilim. Çünkü bu sözler <i>muhakkak</i> tutulmalıdır. Bu nedenle Malu buraya geliyor. Şu anda bu adaya kürek çekilerek getiriliyor - onun için motor kullanılmaz, yani, sırf onunla sohbetinizi yapabilmeniz için kaç kişinin saatlerce ve saatlerce ter döktüğünü tam olarak anlamanızı istiyorum. Size sadece şunu söylemek istiyorum - size olağanüstü bir ayrıcalık bahşediliyor ve onu hor görmemeniz, onu bir tür akademik veya bilimsel kibirle dinlememeniz konusunda sizi uyarıyorum. Bir sürü ünlü insanla tanıştım, bazıları oldukça akıllıydı, ama o, tanıyabileceğiniz en akıllı insan ve eğer sıkıldığınızı hissederseniz, şunu kafanızdan çıkarmayın: Malu, sizin sözün gelişinden gerçekleri soyutlayıp, onları doğru olarak kabul edeceğinizi düşünmeyecek kadar aptal değildir. Bu nedenle söylediği şeyleri, onlara anlam kazandıran bütün şartlar altında anlatır ve bu, sizin ilgili olarak düşünebileceğiniz bir şeyi söylemesinden önce insan ırkının başlangıcından bugüne kadar olan öyküsünü de dinlemeniz anlamına gelecekse, eh, sadece çenenizi kapatıp dinlemenizi tavsiye ederim, çünkü bu sürenin çoğunda söylediği en iyi şeyler, kazara ve ilgisiz görünenlerdir ve onların ne olduğunu kavramaya yeterli beyniniz varsa şanslı sayılırsınız. Kendimi açıkça ifade edebildim mi?"</p>

  <p>Wang-mu daha az yemek yemiş olmayı tüm kalbiyle diledi. Şu anda korkuyla karışık hafif bir mide bulantısı hissediyordu ve eğer kusarsa, her şeyin içinden çıkmasının yarım saat süreceğinden emindi.</p>

  <p>Ancak, Peter sakince başını salladı. "Ortağım bazı çalışmalarınızı okuduğu halde anlamamışız, Grace. Buraya Aimaina gibi bir filozof veya sizin gibi bir bilginle konuşmaya geldiğimizi sanmıştık. Fakat şimdi anlıyoruz ki, deneyimleri bizim hiç göremediğimiz hatta hayal bile edemediğimiz diyarlara ulaşmış bilge bir adamı dinleyeceğiz, onu, kendisine soru sormamızı isteyinceye kadar sessizce dinleyeceğiz ve onun bizi kendimizden iyi tanıdığına, duymamız gerekenleri söylediğine inanacağız."</p>

  <p>Wang-mu gördüğü zaman tam teslimiyeti anlardı ve masadaki herkesin mutlu bir ifadeyle başını salladığını, kimsenin kendini şaka yapmak zorunda hissetmediğim görmekten çok memnundu.</p>

  <p>"Ayrıca, bizzat bize gelip, hak etmediğimiz bilgeliğiyle bizi kutsayan yüce kişiye ve diğer birçok insana bu kadar fedakârlık yaptıkları için minnettarız."</p>

  <p>Wang-mu'nun dehşet dolu bakışları arasında, Grace saygılı bir tavırla başını sallayacağı yerde ona güldü.</p>

  <p>"Abartı," diye Peter mırıldandı.</p>

  <p>"Oh, onu eleştirme," dedi Grace. "O Path'll bir Çinli, değil mi? Bahse girerim ki eskiden hizmetçiydin. Saygı ve dalkavukluk arasındaki farkı nereden öğrenebilirdin ki? Efendiler hizmetçilerinden sadece saygı görmekle tatmin olmazlar."</p>

  <p>Wang-mu, Han Fei-tzu'yu savunmaya çalışarak, "Benimki öyleydi," dedi.</p>

  <p>"Benim efendim gibi," dedi Grace. "Onunla karşılaştığın zaman göreceğin gibi."</p>

  <p>&nbsp;</p>

  <p>"Zaman doldu," dedi Jane.</p>

  <p>Miro ve Val, Miro'nun bilgisayarında dikkatle inceledikleri belgelerden uykulu gözlerini kaldırıp, şimdi Val’in bilgisayarının üstünde süzülerek onları inceleyen Jane’in yüzüne baktılar.</p>

  <p>"Bize izin verdikleri sürece pasif gözlemcilerdik," dedi Jane. "Ama şimdi dış atmosferde bize doğru yükselen üç uzay aracı var. Hiçbirinin uzaktan etkili bir silahı olduğunu sanmıyorum, fakat bundan emin olamam. Ve özellikle bize doğru bir yayın yapıyormuş gibi gözüküyorlar, tekrar tekrar aynı mesaj."</p>

  <p>"Ne mesajı?"</p>

  <p>"Genetik molekül zımbırtısı," dedi Jane. "Size molekülün bileşimini söyleyebilirim ama ne ifade ettiği hakkında en küçük bir fikrim yok."</p>

  <p>"Bu yol kesici araçları bize ne zaman ulaşacak?"</p>

  <p>"Aşağı yukarı üç dakikada. Yerçekiminden rahat kaçabilmek için zikzaklar çiziyorlar."</p>

  <p>Miro başını salladı. "Kız kardeşim Quara, descolada virüsünün büyük kısmının bir dilden olduğuna inanmıştı. Bence artık onun haklı olduğunu kesinlikle söyleyebiliriz. Virüs <i>gerçekten</i> bir anlam taşıyor. Sanırım virüsün sezgili olduğu konusunda yanılıyordu. Şimdiki tahminim, descolada bir rapor oluşturan bölümlerini durmadan yeniden düzenliyor."</p>

  <p>"Bir rapor," diye Val tekrar etti. "Bu mantıklı. Onu yapanlara, sondalandığı dünyada ne yapmış olduğunu bildirmek için."</p>

  <p>"Şimdi sorun şu," dedi Miro, "sadece ortadan kaybolup, onları birden belirip sonra kayboluş mucizemizi düşünmekle baş başa bıraksak mı? Yoksa Jane önce onlara, hmmm, descolada virüsünün bütün metnini yayınlasa mı?"</p>

  <p>"Tehlikeli," dedi Val. "Onu kapsayan mesaj, bu halka insan genleri hakkında bilmek istedikleri her şeyi söyleyebilir. Ne de olsa descoladanın etkilediği yaratıklardan biriyiz ve Jane’in mesajı virüsü kontrol eden bütün stratejilerimizi açıklayacaktır."</p>

  <p>"Sonuncusu hariç," dedi Miro. "Çünkü Jane onlara tümüyle kontrol altına alınmış ve ehlileştirilmiş descoladayı şimdiki haliyle yollamayacak - bu, yaptığımız değişikliklerin çevresinden dolanmak için onları yeniden gözden geçirmeye davet etmek olur."</p>

  <p>"Onlara mesaj falan yollamıyoruz ve Lusitania’ya da dönmüyoruz," dedi Jane. "Vaktimiz yok."</p>

  <p>"Bizim de olmamasına vaktimiz yok," dedi Miro. "Jane, bunun ne kadar acil olduğunu düşünsen de, bunu yapmak için yardım almadan burada kalmanın bana ve Val’e bir yararı yok. Örneğin, bu virüs konusunu gerçekten anlayan kız kardeşim Ela. Ve Quara, bilinen evrende en domuz kafalı ikinci varlık olmasına rağmen -kimin birinci olacağı konusunda sakın fikir yürütme, Val-Quara’yı kullanabiliriz."</p>

  <p>"Bu konuda dürüst olalım," dedi Val. "Başka bir akıllı türle karşı karşıyayız. Neden temsil edilenler sadece insanlar olsun? Neden bir pequenino olmasın? Neden bir Ana Kraliçe - veya en azından bir işçi olmasın?"</p>

  <p>"Özellikle bir işçi," dedi Miro. "Eğer burada takılıp kalırsak, yanımızda bir işçinin olması Lusitania'yla iletişim kurmamızı sağlar - ansible olsun olmasın, Jane olsun olmasın, mesajlarımız gide -"</p>

  <p>"Tamam," dedi Jane. "Yıldızyolları Kongresi'ndeki son dakika telaşı bana her an ansible net ağını kapatmak üzere olduklarını söylese de, beni ikna ettiniz."</p>

  <p>"Acele ederiz," dedi Miro. "Gerekli insanların gemiye gelmelerini sağlamak için onları zorlarız."</p>

  <p>"Ve malzemelerin de," dedi Val, "Ve-"</p>

  <p>"Yapmaya başlayın," dedi Jane. "Şimdi descolada gezegeni çevresindeki yörüngenizden yok oldunuz. Ve ben de onlara descoladanın küçük bir parçasını yayınladım. Quara'ran bir dil olarak işaret ettiği bölümlerden birini, fakat mutasyonlar sırasında descoladanın insanlarla savaşmaya çalıştığı az değişmiş halini. Bu hangi sondalarının bize ulaştığını onlara bildirmeye yeterli olacaktır."</p>

  <p>"Oh, güzel, böylece bize bir filo yollayabilirler," dedi Miro.</p>

  <p>"İşler böyle giderse," dedi Jane, ince bir alayla, "gönderdikleri hiçbir filo bir yere ulaşamaz. Lusitania onlar için en güvenli adres olacak. Çünkü artık var olmayacak."</p>

  <p>"O kadar hoşsun ki," dedi Miro. "Bir saatte insanlarla dönerim. Val, sen de ihtiyacımız olacak malzemeyi sağla."</p>

  <p>"Ne kadar süre için?"</p>

  <p>"Sığdırabildiğin kadar al," dedi Miro. "Birisinin bir zamanlar dediği gibi, hayat bir intihar görevidir. Orada ne kadar süreyle kapana kısılmış olarak kalacağımızı bilmiyoruz, bu nedenle ne kadar gerekli olduğunu bilemeyiz." Yıldız gemisinin kapısını açtı ve Milagre yakınındaki iniş alanına çıktı.</p>
</body>
</html>
