<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/eldv0.2.css" rel="stylesheet" type="text/css" />
</head>

<body>
  <h1 class="chapternumber sigil_not_in_toc">4</h1>
  <hr />

  <h1 class="chaptername" id="sigil_toc_id_4">BEN KUSURSUZ SADELİĞİ OLAN BİR ADAMIM!</h1>

  <div class="quote">
    <p>"Çocukken, tahtanın damarlarında beliren çizgileri izlerken, ne zaman dikkatimde bir dağılma olsa, bir tanrının düş kırıklığına uğradığını düşünürdüm. Şimdi tanrıların böyle kesintileri beklediklerini biliyorum, çünkü bizim insanca zaaflarımızı biliyorlar. Onları şaşırtan, onu bitirebilmemiz."</p>

    <p>&nbsp;</p>

    <p style="text-align: right;"><i>Han Qing-jao'nun Tanrı Fısıltıları'ndan.</i></p>
  </div>

  <p>Peter ve Wang-mu ikinci günlerinde Divine Wind dünyasına cesaretle daldılar. Dil öğrenme konusunda kaygılanmalarına gerek yoktu. Divine Wind, başlangıç göçünün ilk dalgasında yerleşilmiş, oldukça eski bir dünyaydı. Aslında Path gibi eski geleneklere sıkıca sarılan sabıkalı bir dünyaydı. Fakat Divine Wind’in eski gelenekleri Japon tarzındaydı, bu nedenle kökten değişiklikler olasılığını da kapsıyordu. Tarihinin üç yüz yılında bu dünya, kendisini güçlükle, dinsel başkanlığın tecrit edilmiş feodal sisteminden, ticaret, endüstri ve felsefenin kozmopolit bir merkezi haline getirmişti. Divine Wind’in Japonları, bütün dünyalardan gelen ziyaretçilere ev sahipliği yaptıkları için kendileriyle gurur duyuyorlardı ve hâlâ çocukların bir okula başlayıncaya kadar sadece Japonca konuştukları yerler vardı. Fakat yetişkin oldukları zaman, Divine Wind’in tüm halkı Stark’ı akıcı bir dille, en iyileri de, zarif, kibar ve şaşılacak derecede az sözcükle konuşurdu. <i>Çıplak Gözle Uzak Dünyalardan Gözlemler</i> adındaki ünlü kitabında Mil Forelli, Divine Wind tarafından fısıldanıncaya kadar Stark, yerli konuşanları olmayan bir dildi, demişti.</p>

  <p>İşte Peter ve Wang-mu, yıldız gemilerinin indiği büyük doğal koruma alanındaki ağaçların arasından yürüyerek bir ormancı kasabasında ortaya çıkıp, "ormanda" nasıl kaybolduklarını gülerek anlattıkları zaman, kimse Wang-mu'nun belirgin Çinli yüz hatları ve aksam, Peter’ın beyaz derisi ve çekik gözlere sahip olmayışı hakkında tereddüt bile etmedi. Evraklarım kaybettiklerini öne sürdüler ve bir bilgisayar araştırması onların Nagoya şehrinden alınmış ehliyetleri olan otomobil sürücüleri olduğunu gösterdi, ayrıca Peter orada gençliğinde bazı trafik suçları işlemiş görünüyordu, yoksa yasa dışı herhangi bir harekette bulundukları bilinmeyecekti. Peter’ın mesleği "bağımsız fizik öğretmeni", Wang-mu'nunki de "gezgin filozof" olarak gözüküyordu, gençlikleri ve aile bağlarından yoksun olmalarına rağmen ikisininki de oldukça saygın işlerdi. Arasıra rasgele sorularla karşılaştıkları zaman Jane, Peter’e söyleyeceği uygun sözleri veriyordu.</p>

  <p>"Oe binasına hiç gittiğimi sanmıyorum. Dilbilimciler zaten fizikçilerle konuşmazlar. Bizim sadece matematikten bahsettiğimizi sararlar. Wang-mu bana biz fizikçilerin bildiği tek dilin hayallerin dil bilgisi olduğunu söyledi."</p>

  <p>Wang-mu'nun kulağında böyle dost bir suflör yoktu, ancak bir gezgin filozofun konuşmasının veciz, düşüncelerinin de kâhince olması beklenirdi. Bu nedenle Peter’ın sözlerine, "Bunun konuştuğun tek dilbilgisi olduğunu söyledim. Anlayabileceğin bir dilbilgisi yok," diye cevap verdi.</p>

  <p>Bu, Peter’ı onu gıdıklamaya kışkırttı ve bu durum Wang-mu'nun onunla aynı anda gülmesine ve Peter duruncaya kadar onun bileğini burkmasına neden oldu. Böylece ormancılara kesinlikle evraklarının söylediği kişiler olduklarını kanıtladılar: sevgileri; ya da gençlikleri nedeniyle -sanki fark edermiş gibi- biraz şaşkınca davranan zeki genç insanlar.</p>

  <p>Uçan bir hükümet aracıyla uygar bölgeye geri getirildiler ve -Jane’in bilgisayar ağında yaptığı dalavereler sayesinde- düne kadar boş ve tefriş edilmemiş olan, fakat şimdi çeşitli yerlerden derlenmiş mobilyalar karışımıyla ve zenginliği, tuhaf ve ince bir zevki yansıtan sanat eserleriyle dolu bir apartman katı buldular.</p>

  <p>"Çok güzel," dedi Peter.</p>

  <p>Bir tek dünyanın ve aslında o dünyadaki tek adamın tarzına alışık olan Wang-mu, Jane’in seçimlerini değerlendirmekten uzaktı. Oturacak yerler vardı - hem insanları peş peşe dik açılarla katlayan ve Wang-mu’ya hiçbir zaman rahat gelmeyen batı tarzı iskemleler, hem de insanları dünyayla uyumlu daireler halinde kaynaşmaya iten doğu tarzı hasırlar. Yatak odasındaki, ortada hiçbir fare veya hamamböceği olmadığı halde, yerden yüksek, batı tarzı yatak, belli ki Peter'indi; Wang-mu, onu oturmaya kışkırtan aynı hasırın geceleri de uyuyacağı yatak olduğunu biliyordu.</p>

  <p>Kız saygılı davranarak ilk banyoyu Peter’a önerdi; ancak, yürüyüşün ve uçan araçta saatlerce tıkalı kalmanın teriyle kokmasına rağmen Peter banyo konusunda kendini acele etmek zorunda hissetmiyordu. Böylece Wang-mu gözlerini kapatıp kendini yenilediğini hissedinceye kadar meditasyon yaparak küvetin keyfini çıkardı. Yeniden gözlerini açtığı zaman artık bir yabancı gibi değildi. Daha çok kendisi gibiydi ve onu saran nesneler ve alanlar, onun duygularına zarar vermeden ona bağlanmakta özgürdüler. Hayatının ilk yıllarında, kendi vücudu üstünde bile bir gücü yokken ve her şeye itaat etmek zorundayken öğrenmiş olduğu bir güçtü bu. Onu koruyan bu olmuştu. Hayatında ona yapışan bir sürü tatsız şey olmuştu, tıpkı remoraların bir köpek balığına yapışması gibi, fakat bunların hiçbiri derisinin altındaki onu ve onun gözleri kapalı, zihni huzur dolu yalnızlığını değiştirememişti.</p>

  <p>Banyodan çıktığı zaman, Peter’ı dalgın bir ifadeyle, maskeli Japon aktörlerinin sanki kendi vücutlarının iki katı büyüklüğünde rol yapıyorlarmış gibi göründüğü, uzun, hantal, gürleyen adımlarla ilerlediği ve birbirlerine avaz avaz bağırdığı bir televizyon oyununu seyrederek bir tabaktan üzüm yerken buldu.</p>

  <p>"Japoncayı öğrendin mi?" diye sordu.</p>

  <p>"Jane bana tercüme ediyor. Çok tuhaf insanlar."</p>

  <p>"Bu, dramanın eski bir biçimi," dedi Wang-mu.</p>

  <p>"Ama çok sıkıcı. Tüm bu bağırtılardan kalbi titreyen biri var mıdır?"</p>

  <p>"Eğer öykünün içinde olsan," dedi Wang-mu, "o zaman senin kalbinin sözcüklerini haykırırlar."</p>

  <p>"Birinin kalbi diyor ki, 'Ben dağların soğuk karlarından gelen rüzgârım ve sen de benim kış gözlerimin demir bıçağıyla kükremesi kendi kulağında donacak olan kaplansın'"</p>

  <p>"Bu <i>sana</i> benziyor," dedi Wang-mu. "Gürültücü ve böbürlenici."</p>

  <p>"Ben sıvıları dışarı sızan bir kokarca cesedi gibi kokan, yuvarlak gözlü terleyen adamım ve sen de, eğer hemen sodyum hidroksit ve amonyakla banyo yapmazsam solacak olan çiçeksin."</p>

  <p>"Bunu yaparken gözlerini kapalı tut," dedi Wang-mu, "o nesneler yakar."</p>

  <p>Apartmanda bilgisayar yoktu. Belki holo-görüntü bilgisayar olarak kullanılabilirdi, ama öyle de olsa, Wang-mu bunun nasıl olduğunu bilmiyordu. Kontrolleri Han Fei-tzu'nun evinde gördüğü hiçbir şeye benzemiyordu, ancak bu pek de sürpriz değildi. Path halkı, eğer mümkün olursa, hiçbir şeyin tasarımım başka dünyalardan almazdı. Wang-mu sesi nasıl kapatacağını bile bilmiyordu. Önemi yoktu.</p>

  <p>Hasırının üstüne oturdu, Han Qing-jao ve babası Han Fei-tzu ile yaptığı dünya tarihi çalışmalarından Japon halkıyla ilgili bildiği her şeyi hatırlamaya çalıştı. Eğitiminin bir bakıma düzensiz olduğunu biliyordu, çünkü alt sınıftan bir kız olduğundan, bir yolunu bulup Qing-jao'nun ev halkına katılıncaya kadar kimse ona bir şey öğretmek zahmetine katlanmamıştı. Bu nedenle Han Fei-tzu ona resmi eğitimle kendisini sıkmamasını, ancak ilgisini çeken bir konu olduğu zaman onu incelemesini söylemişti. "Aklın geleneksel eğitimle bozulmamış. Bu nedenle kendini her konuyu kendi yolunla keşfetmeye bırakmalısın." Görünüşteki bu özgürlüğe rağmen, konular serbestçe seçilmiş de olsa, Fei-tzu kısa sürede ona ne kadar sert bir eğitmen olduğunu göstermişti. Kız, tarih veya biyografi konusunda ne öğrenirse, onunla tartışmaya giriyor, onu sorguluyor, ondan genelleştirmesini istiyor, sonra kızın genelleştirmesini çürütüyordu ve eğer kız fikrini değiştirirse, bir an önceki kendi fikri de olsa, aynı sertlikle kızdan yeni fikrini savunmasını istiyordu. Sonuçta, sınırlı bilgiyle bile kız fikrim yeniden incelemeye, eski sonuçları terk etmeye ve yeni hipotezler kurmaya hazırlanıyordu. Böylece Wang-mu gözlerini kapatıp kulağına fısıldayan bir mücevher olmadan eğitimine devam edebilirdi, çünkü ışık yılları uzakta bile olsa, Han Fei-tzu'nun sert sorgulamasını hâlâ işitebiliyordu.</p>

  <p>Peter banyosunu bitirmeden aktörler ağız kalabalığını kestiler. Wang-mu fark etmedi. Ancak holo-görüntüden gelen bir ses, "Başka bir kaydedilmiş bölüm ister misiniz, yoksa şu andaki yayına mı geçmeyi tercih edersiniz?" dediği zaman farkına vardı.</p>

  <p>Wang-mu bir an bu sesin Jane olması gerektiğim düşündü: sonra bunun sadece bir makinenin otomatik menüsü olduğunu anladı. "Haberler var mı?" diye sordu.</p>

  <p>"Yerel, bölgesel, gezegensel ya da gezegenler arası?" diye sordu makine.</p>

  <p>"Yerelle başla," dedi Wang-mu. Burada yabancıydı. Tanısa iyi olacaktı.</p>

  <p>Peter temizlenmiş ve Jane’in ona sağladığı modaya uygun yerel kıyafeti giymiş olarak çıktığı zaman, Wang-mu bulundukları şehre birkaç yüz kilometre ötedeki bereketli soğuk su bölgesinde aşırı balık avlamakla suçlanan insanların mahkemesinin özetini dinlemeye dalmıştı. Bu şehrin adı neydi? Oh, evet, Nagoya. Jane bütün sahte kayıtlarında, yaşadıkları şehrin burası olduğunu beyan ettiğinden, uçan araç elbette onları buraya getirmişti. "Bütün dünyalar aynı," dedi Wang-mu. "İnsanlar denizdeki balığı yemek istiyor ve bazı insanlar da okyanusun yenileyebileceğinden daha fazla balık tutmak istiyor."</p>

  <p>"Bir gün daha fazla balık avlasam veya bir ton fazla balık tutsam ne fark eder ki?"</p>

  <p>"Çünkü herkes böyle yaparsa, sonra..." Kız durdu. "Anlıyorum. Yanlış yapanların haklı olduğunu söyleyerek inceden alay ediyorsun."</p>

  <p>Peter, bol dikilmiş, yine de bir bakıma biçimli elbisesini göstermek için çevresinde dönerken, "Şimdi temiz ve güzel miyim?" diye sordu.</p>

  <p>"Renkler cafcaflı," dedi Wang-mu. "Sanki çığlık atıyormuşsun gibi."</p>

  <p>"Hayır, hayır," dedi Peter. "Ana fikir, beni görenlerin çığlık atması."</p>

  <p>"Aaaaah." Wang-mu hafifçe çığlık attı.</p>

  <p>"Jane bunun aslında tutucu bir elbise olduğunu söylüyor, benim yaşımda ve varsayılan meslekteki bir adam için. Nagoya'daki erkekler kasıntılıklarıyla tanınırlar."</p>

  <p>"Ya kadınlar?"</p>

  <p>"Her zaman göğüsleri çıplaktır,” dedi Peter. "Oldukça sersemletici bir görüntü."</p>

  <p>"Bu yalan. Yolumuz boyunca çıplak göğüslü bir kadın görmedim ve..." kız yine durdu ve ona kaşlarını çattı. "Söylediğin her şeyin yalan olduğunu düşünmemi gerçekten istiyor musun?"</p>

  <p>"Denemeye değer diye düşünmüştüm."</p>

  <p>"Saçmalama. Göğüslerim yok benim."</p>

  <p>"Küçük göğüslerin var," dedi Peter. "Elbette farklı oluşunun farkındasındır."</p>

  <p>"Kötü planlanmış ve aşırı gelişmiş bir çiçek bahçesi gibi giyinmiş bir adamla vücudumu tartışmak istemiyorum."</p>

  <p>"Buradaki kadınların hepsi derbeder," dedi Peter. "Acıklı ama gerçek, gurur ve hepsi bu kadar. Yaşlı erkekler de öyle. Sadece ortalıkta kasılarak dolanan erkek çocuklar ve genç adamların böyle süslü elbiseler giymesine izin veriliyor. Sanırım parlak renkler kadınları uzak durmaları konusunda uyarmak için. Bu adamdan ciddi bir şey çıkmaz! Oynamak istiyorsan kal, yoksa çek git. Buna benzer bir şey. Bence Jane sırf bana böyle şeyler giydirebilmek için bu şehri seçti."</p>

  <p>"Açım. Yorgunum."</p>

  <p>"Hangisi daha acil," diye sordu Peter.</p>

  <p>"Açım."</p>

  <p>Peter, "Şurada üzümler var," diye önerdi.</p>

  <p>"Yıkamamış olduğun üzümler. Sanırım bu da senin ölüm arzunun bir parçası."</p>

  <p>"Divine Wind’de böcekler yerlerini bilir ve orada kalırlar. Böcek zehri yok. Jane bana garanti etti."</p>

  <p>"Path’da da böcek zehiri yok," dedi Wang-mu. "Fakat bakterileri ve diğer tek hücreli canlıları yok etmek için onları yıkarız. Amipli dizanteri bizi yavaşlatır."</p>

  <p>"Oh, fakat tuvalet çok güzel, onu kullanmamak ayıp olur," dedi Peter. Küstahlığına rağmen, Wang-mu yıkanmamış meyvelerden geçen dizanteri hakkındaki konuşmasının onu rahatsız ettiğini gördü.</p>

  <p>"Dışarıda yiyelim," dedi Wang-mu. "Jane’in bize yetecek parası var, değil mi?"</p>

  <p>Peter bir an kulağındaki mücevherden gelen bir şeyi dinledi.</p>

  <p>"Evet. Ve yapmamız gereken şey, restoranın şef garsonuna kimliklerimizi kaybettiğimizi söylemek ve onun başparmağımızla hesabımıza ulaşmamıza izin vermesini sağlamak. Jane gerektiği takdirde ikimizin de çok zengin olabileceğimizi, ancak sınırlı kaynağımız varmış ve ara sıra bir şeyi kutlamak için savurganlık yapıyormuşuz gibi davranmaya çalışmamızı söylüyor. Neyi kutlayacağız?"</p>

  <p>"Banyo yapmam."</p>

  <p>"Onu sen kutla. Ben kaybolduğumuz ormandan salimen geri dönüşümüzü kutlayacağım."</p>

  <p>Kısa süre sonra sokaktaydılar; birkaç araba, yüzlerce bisiklet ve kayan yollara binen ve inen binlerce insanın olduğu işlek bir yer. Wang-mu bu tuhaf makinelerden uzak durdu ve sağlam toprakta yürümeleri için ısrar etti, bunun anlamı da en yakın restoranı seçmek demekti. Bu semtteki binalar eski, fakat henüz harap görünüşlü değillerdi: burası yeri önceden saptanarak kurulmuş bir semtti, ama görkemli bir yerdi. Kemerler, avlular, sütunlar ve tavanlarla tamamen açık bir yapı tarzı görülüyordu, fakat birkaç duvar vardı ve hiç cam yoktu.</p>

  <p>"Hava burada çok iyi olmalı," dedi Wang-mu.</p>

  <p>"Tropik, ancak kıyıdan açıkta soğuk su akıntısı var. Ne olursa olsun, yılın büyük kısmında her öğleden sonra bir saat kadar yağmur yağıyor, fakat hiçbir zaman çok sıcak veya çok soğuk olmuyor."</p>

  <p>"Sanki her zaman, her şey açık havadaymış gibi."</p>

  <p>"Bir aidatı," dedi Peter. "Dikkat ettiysen apartmanımızın cam pencereleri ve kliması vardı. Fakat arkaya sarkıyor, bahçeye, ayrıca pencereler girintili, bu nedenle aşağıdan camları görmüyorsun. Çok ustalıklı. Yapay yoldan doğal bir görünüm. İkiyüzlülük ve aldatma - insan evrensel."</p>

  <p>"Güzel bir yaşam tarzı," dedi Wang-mu. "Nagoya’yı sevdim."</p>

  <p>"Yazık ki burada çok kalmayacağız."</p>

  <p>Kız nereye ve neden gittiklerini soramadan, Peter onu kalabalık bir restoranın bahçesine çekti. "Burası balıkları pişirir," dedi. "Umarım buna aldırmazsın."</p>

  <p>"Nasıl, diğerleri çiğ mi servis yapıyor?" diye soran Wang-mu gülüyordu. Sonra, Peter’ın ciddi olduğunu fark etti. Çiğ balık!</p>

  <p>"Japonlar bununla ünlüdür," dedi Peter "ve Nagoya’da neredeyse bu bir dine dönüşmüş. Dikkat et - restoranda bir tek Japon suratı yok. Isı tarafından mahvedilen balığı yemeye tenezzül etmezler. Bu da sıkıca sarıldıkları şeylerden biri. Artık kültürlerinde ayırt edici Japon özelliği taşıyan çok az şey kaldı, bu nedenle kurtulabilen birkaç Japon, geleneğine çok bağlı."</p>

  <p>Wang-mu, bir kültürün milli kimliği uğruna çoktan yok olmuş geleneklerine nasıl sarıldığını çok iyi anlayarak başını salladı, ayrıca böyle geleneklerin yüzeysel olduğu ve Path’da olduğu gibi insanların hayatlarını çarpıtmadığı veya mahvetmediği bir yerde bulunduğu için mutluydu.</p>

  <p>Yiyecekleri çabuk geldi -balığı pişirmek neredeyse hiç zaman almıyordu- ve yemeklerini yerken Peter hasırın üstünde birkaç kez pozisyon değiştirdi. "Bu yerin iskemle kullanacak kadar gelenek dışı olmaması çok kötü."</p>

  <p>"Avrupalılar neden her zaman kendilerim ondan yüksekte tutacak kadar topraktan nefret ediyorlar?"</p>

  <p>Peter soğuk bir ifadeyle, "Sorunu zaten sen kendin yanıtladın," dedi. "Topraktan nefret ettiğimiz varsayımıyla <i>başladın.</i> Bu senin ilkel bir büyücü gibi görünmene neden oluyor."</p>

  <p>Wang-mu kızardı ve sessiz kaldı.</p>

  <p>"Oh bana uysal bir doğulu kadın gibi, ya da, ben- hizmetçi-olmak-için-eğitildim-ve-sen-de-zalim-kalpsiz-efendim-gibi-konuşuyorsun gibi pasif suçlama numarasıyla davranma. Pisliğin biri olduğumu biliyorum ve sen çok üzgün göründüğün için bunu değiştirecek değilim," dedi Peter.</p>

  <p>"O zaman değişebilirsin. Çünkü artık bir pislik olmak istemiyorsun."</p>

  <p>"Bu, benim karakterimde var. Ender benden nefret edebilmek için beni nefretle dolu olarak yarattı. Bu, sana da benden nefret edebilme yararını sağlıyor."</p>

  <p>"Oh, sus ve balığını ye," dedi kız. "Ne söylediğini bilmiyorsun. Sözde insanları çözümlemen gerekiyor, ama dünyada sana en yakın olan insanı anlayamıyorsun.”</p>

  <p>"Seni anlamak istemiyorum," dedi Peter. "Senin sözde sahip olduğun o parlak zekâyı sömürerek görevimi başarmak istiyorum - çömelmiş insanların, ayakta duranlara oranla 'toprağa daha yakın olanlar' olduğunu düşünsen de."</p>

  <p>"Ben kendimden bahsetmiyordum," dedi kız. "Sana en yakın insandan bahsediyordum. Ender'den."</p>

  <p>"Tanrı’ya şükür şu anda bizden uzakta."</p>

  <p>"Ender nefret edebilmek için seni yaratmadı, senden nefret etmeyi çoktan bırakmıştı."</p>

  <p>"Evet, evet, <i>Hegemon</i>'u yazdı, vesaire, vesaire."</p>

  <p>"Bu doğru," dedi Wang-mu. "Seni yarattı, çünkü birisinin <i>ondan</i> nefret etmesine son derece ihtiyacı vardı."</p>

  <p>Peter gözlerini devirdi ve sütlü ananas suyundan bir yudum aldı. "Hindistan cevizi sütü tam kıvamında. Eğer Ender ölmez ve önce beni yok etmezse, sanırım burada emekli olacağım."</p>

  <p>"Ben sana gerçek bir şeyi söylüyorum, sense bana ananas suyundaki hindistancevizi sütüyle cevap veriyorsun."</p>

  <p>"Novinha ondan nefret ediyor," dedi Peter. "Ender’in bana ihtiyacı yok."</p>

  <p>"Novinha ona kızgın, fakat kızmakta haksız ve Ender bunu biliyor. Senden ihtiyacı olan...adil bir öfke. Gerçekten içinde olan ve ondan başka kimsenin görmediği ve orada olduğuna inanmadığı şeytan nedeniyle ondan nefret etmen."</p>

  <p>"Ben sadece onun çocukluğundan gelen bir karabasanım," dedi Peter. "Bu konuda çok şey okuyorsun."</p>

  <p>"Gerçek Peter çocukluğunda çok önemli olduğu için Ender seni hayal gücüyle çağırmadı. Seni çağırdı çünkü sen yargıçsın, hüküm vericisin. Peter'ın onun çocukluğunda kafasına soktuğu bu. Aralarından bahsederken bana kendin söyledin. Peter onunla alay ediyor, ona değersizliğini, yararsızlığını, korkaklığını söyleyip duruyordu. Bunu şimdi de yapıyorsun. Onun hayatına bakıyor ve ona Soykırımcı diyorsun, bir başarısızlık. Bu nedenle buna ihtiyacı var, onu lanetleyecek birinin varlığına ihtiyacı var."</p>

  <p>"Eh, o zaman ondan tiksinmek için benim etrafta olmam ne iyi."</p>

  <p>"Fakat aynı zamanda birinin onu bağışlamasına, ona acımasına, yaptığı her şeyi iyi niyetli olarak yorumlamasına da son derece ihtiyacı var. Valentine orada değil, çünkü Ender onu seviyor - bu iş için gerçek Valentine’i var. Karısı var. Onu affedebilmesi için senin kız kardeşinin varlığına ihtiyacı var."</p>

  <p>"Demek Ender'den nefret etmeyi kesersem, artık bana ihtiyacı kalmayacak ve yok olacağım?"</p>

  <p>"Eğer Ender kendinden nefret etmeyi keserse, o zaman böyle kötü huylu olman için sana ihtiyacı kalmaz, sen de geçinilmesi kolay biri olursun."</p>

  <p>"Evet, öyle, hiç karşılaşmadığı birini devamlı olarak çözümleyen ve <i>karşılaştığı birine</i> de devamlı olarak öğütler veren biriyle de geçinmek kolay değil."</p>

  <p>"Umarım seni mutsuz edebilirim," dedi Wang-mu. "Düşünürsek, sadece bu doğru oluyor."</p>

  <p>"Bence Jane bizi buraya yerel kıyafetler kimliğimizi yansıttığı için getirdi. Ben hayattan sapıkça zevkler alan bir kukla oluyorum. Sense - sen sadece konuşarak her şeyi kasvetli hale dönüştürebiliyorsun."</p>

  <p>Wang-mu gözyaşlarına hâkim olarak yemeğine döndü.</p>

  <p>"Neyin var senin?" dedi Peter.</p>

  <p>Kız ona aldırmadı. Lokmasını yavaşça çiğnerken, dokunulmamış ve yemeğin tadını çıkaran, kendi iç merkezini buldu.</p>

  <p><i>"Bir şey</i> <i>hissetmiyor musun?"</i></p>

  <p>Kız yutkundu ve başım kaldırarak ona baktı. "Sadece iki gündür ayrılmış olmama rağmen şimdiden Han Fei-tzu'yu özledim." Hafifçe gülümsedi. "Zarif ve akıllı bir adam tanıdım. Beni ilginç buldu. Canını sıkıp durduğum için oldukça rahatım."</p>

  <p>Peter hemen yüzüne su çarpma gösterisi yaptı. "Yanıyorum, bu can yakıcı, oh, nasıl dayanacağım bilmem. Çok kötü! Sende bir canavar soluğu var! Erkekler sözlerinden ölebilirler."</p>

  <p>"Sadece iplerinin ucunda ortalıkta caka satarak dolanan kuklalar," dedi Wang-mu.</p>

  <p>"İplere asılı olmak, onlarla sıkıca bağlı olmaktan iyidir," dedi Peter.</p>

  <p>"Oh, bu kadar akıllı konuşan bir adamın yoldaşı yapmakla, tanrılar beni çok seviyor olmalı."</p>

  <p>"Aslında tanrılar <i>beni</i> göğüsleri olmayan bir kadının yoldaşlığına getirdiler."</p>

  <p>Kız, bunu bir şakaymış gibi kabul etmeye kendini zorladı.</p>

  <p>"Sanırım küçük göğüsler demiştin."</p>

  <p>Peter’ın yüzündeki gülümseme birden kayboldu. "Kusura bakma," dedi. "Seni incittim."</p>

  <p>"Sanmıyorum. Sana bunu iyi bir gece uykusundan sonra söylerim."</p>

  <p>"Birbirimize şaka yaptığımızı sanmıştım," dedi Peter. "Karşılıklı hakaret ederek."</p>

  <p>"Ediyorduk," dedi Wang-mu. "Ama ben hepsine inanıyorum."</p>

  <p>Peter irkildi. "O zaman ben de incindim."</p>

  <p>"Nasıl incineceğini bilmiyorsun," dedi Wang-mu. "Sadece beni taklit ediyorsun."</p>

  <p>Peter tabağını kenara itti ve ayağa kalktı. "Apartmana döndüğünde görüşürüz. Yolu bulabileceğini sanıyor musun?"</p>

  <p>"Gerçekten aldırdığına inanayım mı?"</p>

  <p>"Ruhumun olmaması çok iyi," dedi Peter. "Onu yemene engel olan tek şey bu."</p>

  <p>"Eğer ruhun ağzımda olsaydı," dedi Wang-mu, "onu tükürürdüm."</p>

  <p>"Biraz dinlen," dedi Peter. "Önümüzdeki iş için akla ihtiyacım var, kavgaya değil." Restorandan çıktı. Elbise ona hiç uymamıştı. İnsanlar baktılar. Peter böyle züppece giyinmeyecek kadar gururlu ve güçlü bir adamdı. Wang-mu bunun onu utandırdığını, ayrıca kendisinin de bunun farkında olduğunu gördü, çünkü çok hızlı hareket ediyordu ve elbisenin onun için yanlış olduğunu biliyordu. Kuşkusuz Jane'den kendisi için onu daha yaşlı, daha olgun gösteren ve onuruna daha uygun bir elbise isteyecekti.</p>

  <p>Oysa benim, beni görünmez yapacak bir şeye ihtiyacım var. Daha iyisi, beni buradan uzaklara uçuracak bir elbise, hepsi tek bir gecede, Dışarı’ya uç ve ne acıma, ne de küçük görmeyle bakan gözlere bakabileceğim Han Fei-tzu'nun evine geri dön.</p>

  <p>Ne de acı. Çünkü Peter’ın gözlerinde acı <i>var.</i> Ve ona hiçbir acı hissetmediğim söylemem yanlıştı. Kendi acımı çok fazla olarak değerlendirip, bunun bana onu cezalandırma hakkını verdiğini düşünmem yanlıştı. Eğer ondan özür dilesem, bunun için benimle alay eder.</p>

  <p>Fakat yine de, yanlış yaptığımı bilip saygı görmek yerine, iyi bir şey yaptığım için alay edilmeyi tercih ederim. Han Fei-tzu'nun bana öğrettiği ilke bu mu? Hayır. Böyle bir ilkeyle doğdum. Annemin söylediği gibi, çok fazla gurur, çok fazla kibir.</p>

  <p>Kız apartmana döndüğü zaman Peter uyuyordu; yorgunluktan tükenmişti, kız özür dilemeyi erteledi ve o da uyudu. İkisi de gece boyunca uyandılar, fakat aynı zamanlarda değil; sabah olduğu zaman, geçen geceki tartışmanın keskinliği aşınmıştı. Yapılacak bir iş vardı ve kızın bugün neye teşebbüs edeceklerini bilmesi, sabah ışığında, aralarındaki, neredeyse yorgun arkadaşlar arasındaki anlamsız ağız kavgasıymış gibi görünen kırgınlığı düzeltmekten daha önemiydi.</p>

  <p>"Jane’in ziyaret etmemiz için seçtiği adam bir filozof."</p>

  <p>Yeni sahte rolünün bilincinde olan Wang-mu, "Benim gibi mi?" dedi.</p>

  <p>"İşte seninle konuşmak istediğim bu. Burada, Divine Wind’de iki tür filozof vardır. Aimaina Hikari, buluşacağımız adam, çözümleyici bir filozoftur. Senin onunla aynı düzeyde eğitimin yok. Bu nedenle sen diğer türdensin. Vecize ve kehanet. Konu dışı görünmeleri nedeniyle herkesi şaşırtan özlü deyimler söyleyen."</p>

  <p>"Benim sözde akıllıca deyimlerimin konu dışı <i>görünmesi</i> gerekli mi?"</p>

  <p>"Bu konuda kaygılanmana gerek yok. Vecize filozofları başkalarının kendi konu dışı şeylerini gerçek dünyaya ilişkilendirmelerini kullanırlar. Bu nedenle bir salak bile bunu yapabilir."</p>

  <p>Wang-mu, bir termometredeki cıva gibi, içinde öfkenin yükseldiğini hissetti. "Benim için bu mesleği seçmen çok ince bir davranış."</p>

  <p>"Kızma," dedi Peter. "Jane ve ben, bu özel gezegende oynayabileceğin ve senin eğitimsiz bir Path yerlisi olduğunu açığa vurmayan bir rol bulmak zorundaydık. Divine Wind'deki hiçbir çocuğun Path'daki hizmetkâr sınıfı gibi umutsuz derecede cahil yetişmesine izin verilmediğini anlaman gerek."</p>

  <p>Wang-mu daha fazla tartışmadı. Ne yararı vardı ki? İnsan bir tartışma sırasında, <i>"Ben</i> zekiyim! <i>Gerçekten</i> birçok şey biliyorum!" demek zorundaysa, o zaman o insan tartışmayı kesebilirdi de. Gerçekten, bu fikir ona aynen Peter’ın bahsettiği veciz deyimlerden biriymiş gibi geldi. Bunu ona söyledi.</p>

  <p>"Hayır, hayır, nükteleri kastetmiyorum," dedi Peter. "Gerçekten tuhaf şeyleri kastediyorum. Örneğin, 'Ağaçkakan, böceği avlamak için ağaca saldırdı,' demiş olabilirsin. Sonra benim bunun buradaki durumumuza nasıl uyduğunu çıkarmam gerek. Ben ağaçkakan mıyım? Ağaç mıyım? Böcek miyim? Bunun güzelliği burada."</p>

  <p>"Bana öyle geliyor ki ikimiz arasında kendinin daha vecizeci olduğunu şimdiden kanıtladın."</p>

  <p>Peter gözlerini devirdi ve kapıya doğru yürüdü.</p>

  <p>Kız yerinden kımıldamadan, "Peter," dedi.</p>

  <p>Peter kıza baktı.</p>

  <p>"Bu adamla neden buluştuğumuz ve kim olduğu hakkında bir fikrim olursa sana daha yardımcı olmaz mıyım?"</p>

  <p>Peter omzunu silkti. "Sanırım. Ancak Aimaina Hikari’nin aradığımız kişi, hatta aradığımız insanlardan biri bile <i>olmadığını</i> biliyoruz."</p>

  <p>"O zaman bana kimi aradığımızı söyle."</p>

  <p>"Yüz Dünya’nın güç merkezini arıyoruz."</p>

  <p>"O zaman Yıldızyolları Kongresi yerine neden buradayız?"</p>

  <p>"Yıldızyolları Kongresi bir oyun. Delegeler onun aktörleri. Senaryo başka yerde yazılıyor."</p>

  <p>"Burada."</p>

  <p>"Lusitania Filosu hakkında söz geçiren Kongre grubu, savaş taraftarları <i>değil.</i> Ancak her zaman bir ayaklanmayı acımasızca bastırma taraftarı olan, fakat Divine Wind'deki felsefe okulunun büyük etkisinde bulunan denge grubu olmadan filoyu yollamak için gerekli oyu sağlayamayan savaş taraftarı grup elbette bütün bu olanlardan çok mutlu."</p>

  <p>"Ve bu okulun lideri Aimaina Hikari mi?"</p>

  <p>"Durum bundan biraz daha farklı. O aslında hiçbir okula bağlı olmayan yalnız bir filozof. Fakat temsil ettiği bir tür Japon düşüncesi saflığı, onu Kongre'deki denge grubunu etkileyen filozofların adeta vicdanı yapıyor."</p>

  <p>"Sence, birbirini devirebilecek kaç tane domino taşı sıralayabilirsin?"</p>

  <p>"Hayır, bu yeterince veciz değil. Hâlâ çok çözümlenebilir."</p>

  <p>"Henüz kendi rolümü oynamıyorum, Peter. Bu denge grubu felsefe okulundan ne gibi fikirler alıyor?"</p>

  <p>Peter içini çekti ve oturdu - elbette, kendini bir iskemlede katlayarak. Wang-mu yere oturdu ve düşündü: Bu, Avrupalı bir erkeğin kendini görmekten hoşlandığı bir durum, kafası diğerlerinin üstünde, Asyalı bir kadına bir şeyler öğretiyor. Ama benim görüşüme göre kendisini yeryüzünden ayırmış. Onun söylediklerini işiteceğim, ama o sözleri bu canlı yere taşımak benim bileceğim bir şey.</p>

  <p>"Denge grubu, minik bir koloniyle böyle küçük bir anlaşmazlık için böylesine muazzam bir gücü, aslında hiçbir zaman kullanmazdı. Bildiğin gibi, asıl konu iki xenolog, Miro Ribeira ve Qanda Mucumbi’nin Lusitania pequeninoları arasında tarım öğretirken yakalanmalarıydı. Bu kültürel bir müdahale anlamına geldiğinden, yargılanmak için gezegen dışına çıkarılmaları emredildi. Elbette, eski göreceli ışık hızı gemileriyle birini gezegen dışına çıkarmak, eğer geri dönebilirlerse, tanıdıkları herkesin yaşlanmış veya ölmüş olmaları demekti. Bu nedenle karar, acımasızca sert bir davranıştı ve fazla önyargılıydı. Kongre, Lusitania hükümetinden bir protesto beklemiş olabilir, fakat bunun yerine tam bir direniş ve ansible iletişimin kesilmesiyle karşılaştılar. Kongre'deki sert çocuklar hemen asker yüklü bir gemi gönderilerek Lusitania'nın kontrolünün ele geçirilmesi için lobi çalışmalarına başladılar. Ama gerekli oyu sağlayamadılar, ta ki descolada virüsünün hayaletini ortaya çıkarıncaya kadar."</p>

  <p>"Kesinlikle. Güç kullanılmasına sert bir şekilde karşı çıkan bu grup, descoladayı asker gönderilmesi için bir neden olarak ileri sürdü - çünkü o zaman virüs tarafından etkilenen biri Lusitania’da kalmak ve virüsün insanı içten dışa tahrip etmesini önlemek için engelleyici almak zorundaydı. Descolada tehlikesinin ilk kez geniş çapta bilinmesiydi bu ve Lusitania’nın çok önceden karantinaya alınmamasından dehşete düşen Denge Grubu ortaya çıktı. Hızla yayılan ve kısmen zeki olan bir virüsün isyancıların elinde olmasından daha tehlikeli ne olabilirdi? Bu grup tamamıyla Divine Wind’in Gereklilik Okulu'nun etkisinde olan delegelerden oluşuyordu."</p>

  <p>Wang-mu başını salladı. "Bu Gereklilikçiler ne öğretirler?"</p>

  <p>"İnsanın çevresiyle barış ve uyum içinde yaşamasını, hiçbir şeyi rahatsız etmemesini, hafif ve hatta ciddi üzüntülere sabırla katlanılmasını. Ancak, gerçek bir ölüm kalım tehdidi ortaya çıkarsa, zalim bir etkinlikle hareket edilmesini. Kural şöyle; sadece gerektiği zaman harekete geç ve sonra azami güç ve hızla davran. Böylece savaşçı siyasetçiler asker yüklü gemi yollanmasını isterken, Gereklilikçi etki altındaki delegeler descolada virüsü tehlikesini kökünden halledecek olan Moleküler Parçalama Aygıtı'yla silahlanmış bir filonun gönderilmesinde ısrar ettiler. Bunda ironik bir uyum var, sence de öyle değil mi?"</p>

  <p>"Ben görmüyorum."</p>

  <p>"Oh, birbirine o kadar uyuyor ki. Ender Wiggin, böceklerin ana dünyasını yok etmek için Küçük Doktor'u kullanmıştı. Şimdi bu aygıt ikinci kez - Ender’in yaşadığı dünyayı yok etmek için kullanılacak! Daha da güçlü. İlk Gereklilikçi filozof, Ooka, fikirlerine ana örnek olarak Ender’i göstermişti. Böceklerin insanlığın devamı için tehlikeli bir tehdit olarak görüldükleri sürece, tek uygun karşılık düşmanın kesin yok edilmesiydi. Yarım yamalak önlemlerin yararı yoktu elbette. Aslında kitabı Ana Kraliçe’de Ender’in yazmış olduğu gibi böceklerin hiçbir tehdit oluşturmadıkları ortaya çıktı, fakat Ooka hatayı savundu, çünkü Ender’in üstleri onu düşmanın önüne saldıkları zaman bu gerçek bilinmiyordu. Ooka’nın söylediği şuydu. 'Asla düşmanınla saldırı alışverişi yapma.' Ana fikir; hiç kimseye saldırmamalısın, ama bunu yapman şart olduğu zaman, sadece öyle bir tek darbe vurmalısın ki, düşmanın asla, asla sana karşılık veremesin."</p>

  <p>"Böylece Ender’i örnek olarak kullanarak..."</p>

  <p>"Doğru, Ender’in kendi davranışları, onların başka bir zararsız türe karşı tekrarlanmasını haklı çıkarmak için kullanılıyor."</p>

  <p>"Descolada zararsız değildi."</p>

  <p>"Hayır," dedi Peter. "Fakat Ender ve Ela başka bir yol buldular, değil mi? Descolada’nın kendisine bir darbe indirdiler. Fakat Kongre'yi filoyu geri çekmesi için ikna etmenin bir yolu yok. Çünkü Jane Kongre’nin filoyla ansible iletişimine müdahale etmiş bulunuyor, onlar da son derece yaygın ve gizli bir fesatla karşı karşıya olduklarına inanıyorlar. Yapacağımız her tür girişim ve tartışma, yanlış bilgilendirme olarak görülecek. Ayrıca, Dışarı’ya yapılan, Ela’nın anti-descoladayı, Miro'nun kendisini ve Ender’in sevgili kardeşim ve beni yarattığı o yolculuğun doğal olmayan öyküsüne kim inanır ki?"</p>

  <p>"Demek Kongre'deki Gereklilikçiler "Onlar kendilerine böyle demiyorlar. Ama etki çok güçlü. Jane ve ben, eğer önemli bir Gereklilikçinin Lusitania Filosu aleyhinde açıklama yapmasını sağlayabilirsek -elbette ikna edici nedenlerle- Kongre'deki filo öncesi dayanışmanın kırılacağını tahmin ediyoruz. Bu zayıf bir çoğunluk - bir koloni dünyasına böyle yok edici bir gücün kullanılmasından dehşete düşen çok sayıda insan var ve böceklerin yok edilmesinden sonra bulunan ilk akıllı tür olan pequeninolarin Kongre tarafından yok edilmesi fikrinden çok fazla dehşete düşen başkaları da var. Bunlar filoyu durdurmaya, ya da onu devamlı bir karantina için zorlamaya bayılacaklardır."</p>

  <p>"O zaman neden bir Gereklilikçiyle buluşmuyoruz?"</p>

  <p>"Çünkü neden bizi dinlesinler ki? Eğer kendimizi Lusitania davasının destekçileri olarak tanıtırsak, hapse atılır ve sorgulanırız. Eğer tanıtmazsak kim fikirlerimizi ciddiye alır?"</p>

  <p>"O zaman Aimania Hikari. O ne?"</p>

  <p>"Bazıları ona Yamato Filozofu diyor. Divine Wind'deki bütün Gereklilikçiler, doğal olarak Japon ve Japonlar arasında felsefe, hem ana vatanlarında, hem de önemli nüfusları olan her yerde, hep en etkili unsur olmuştur. Bu nedenle Hikari bir Gereklilikçi olmamasına karşın, Japon ruhunun bekçisi olarak onurlandırılmıştır."</p>

  <p>"Eğer <i>o,</i> Lusitania’yı yok etmenin Japonlara yakışmadığını onlara söylerse-"</p>

  <p>"Ama söylemez. Ne olursa olsun, öyle kolayca söylemez. Ona Yamato filozofu olarak şöhret kazandıran ve yeni ufuklar açan çalışması, Japon halkının isyankâr kuklalar olarak doğdukları fikrini de kapsıyor. İpleri ilk çeken Çin kültürüydü. Fakat Hikari Japonya’nın tüm yanlış dersleri Çinlilerin Japonya’yı istilaya kalkışmasından aldıklarını söylüyor ki, aklıma gelmişken, bu istila 'Kutsal Rüzgâr (Divine Wind)' anlamına gelen <i>kamikaze</i> adlı fırtına tarafından geri püskürtülmüştü. Bu nedenle, en azından bu dünyadaki herkesin bu eski öyküyü hatırladıklarına emin olabilirsin. Her neyse, Japonya kendisini adaya kilitler ve önce, gelen Avrupalılarla alış veriş yapmayı reddeder. Fakat sonra, bir Amerikan filosu zorla Japonya’yı dış ticarete açar ve daha sonra da Japonlar kaybettikleri zamanı telafi ederler. Meiji Restorasyonu, endüstrileşmeye ve Batılılaşmaya çalışan Japonya’ya rehberlik eder - ve bir kez daha yeni iplerden oluşan birtakım, kuklayı dans ettirmeye başlar, diyor Hikari. Ancak bir kez daha yanlış dersler alınmıştır. O zamanlar Avrupalılar, Afrika ve Asya’yı aralarında bölüşen emperyalistler olduklarından, Japonya da emperyalist pastadan bir parça istemeye karar verir. Eski kukla ustası Çin oradadır. Bu nedenle işgal edilir.</p>

  <p>"Path’da bize bu işgal öğretildi," dedi Wang-mu.</p>

  <p>"Moğol istilasından daha yeni bir tarih öğretmelerine şaştım," dedi Peter.</p>

  <p>"Sonunda Amerikalılar iki Japon şehrine ilk nükleer bombaları atınca Japonlar durdu."</p>

  <p>"Küçük Doktor'un o günlerdeki eşiti. Karşı konulamayan, tamamıyla yok eden bir silah. Japonlar kısa sürede bu nükleer silahları bir tür onur nişanı olarak görmeye başladılar. Biz şimdiye kadar nükleer silahlarla saldırılan ilk milletiz. Bu bir tür sürekli yas haline dönüştü ve aslında hiç de fena değildi, çünkü onlara hız kazandıran bu güdü sayesinde birçok koloni buldular ve yerleştiler, böylece bir daha çaresiz bir ada devleti olmadılar. Fakat burada Aimania Hikari ortaya çıkıp diyor ki - aklıma gelmişken, ismini kendi seçmiş, bu ilk kitabını imzaladığı isim. Anlamı, 'Belirsiz Işık.'"</p>

  <p>"Ne kadar veciz," dedi Wang-mu.</p>

  <p>Peter sırıttı. "Oh, <i>bunu</i> kendisine söyle, çok gurur duyacaktır. Her neyse, ilk kitabında Japonların yanlış ders aldıklarını söylüyor. O özel bombalar, Japonya'nın elini kolunu bağlayan ipleri büsbütün kesmişti. Mağrur eski hükümet yok edilmiş, imparator bir süs haline getirilmiş ve Japonya’ya demokrasi ve daha sonra da zenginlik ve büyük bir güç gelmişti."</p>

  <p>"O zaman bombalar kutsal mı oluyordu?" diye Wang-mu kuşkulu bir ifadeyle sordu.</p>

  <p>"Hayır, hayır, hiç de öyle değil. Hikari, Japonya'nın zenginliğinin halkın ruhunu yok ettiğini söylüyor. Yokediciyi babaları olarak kabul ettiler. Amerikan bombalarıyla var olarak, Amerika’nın piçi oldular. Yeniden birer kukla."</p>

  <p>"O zaman Hikari’nin Gereklilikçilerle ilgisi ne?"</p>

  <p>"Japonya bombalandı, diyor Hikari, çünkü çoktan fazlasıyla Avrupalı olmuştu. Avrupalıların Amerika’ya davrandığı gibi, onlar da Çin’e öyle davrandılar, bencilce ve zalimce. Fakat Japon ataları çocuklarının böyle canavarlaşmasını görmeye dayanamazdı. Bu nedenle tıpkı Japon tanrılarının Çin filosunu durdurmak için Kutsal Rüzgâr’ı göndermeleri gibi, tanrılar Amerikan bombalarım Japonların Avrupalılar gibi emperyalist bir devlet olmasını önlemek için gönderdiler. Japonların karşılığı Amerikan işgaline katlanmak ve sonra yeniden ıslah olmuş ve tam anlamıyla saf Japonlar olmaktı. Kitabın adı <i>Çok Geç Değil."</i></p>

  <p>"İddiaya girerim ki Gereklilikçiler, Japonya’nın Amerikalılar tarafından bombalanmasını, azami güç ve hızla saldırıya geçmek için başka bir örnek olarak göstermişlerdir."</p>

  <p>"Hikari bombalanmanın Japonya’nın kurban edilmesi olmayıp, halkın kurtuluşu için tanrıların bir girişimi olduğunun görülmesini sağlayıncaya kadar, hiçbir Japon Amerikan bombardımanına şükretmeye cesaret edemezdi."</p>

  <p>"Yani, Gereklilikçiler ona öyle saygı duyuyorlar ki, eğer fikrini değiştirirse onlar da kendininkileri değiştirirler - fakat fikrini değiştirmeyecek, çünkü Japonya’nın bombalanmasının kutsal bir armağan olduğunu düşünüyor, demek mi istiyorsun?"</p>

  <p>"Fikrini <i>değiştireceğini</i> umuyoruz," dedi Peter, "yoksa yolculuğumuz bir başarısızlık olur. Sorun şu ki, bizim onu doğrudan etkilememizi sağlayacak kadar açık olması şansımız yok ve Jane onun yazılarından Hikari'yi neyin veya kimin etkileyebildiğini anlayamıyor. Bundan sonra nereye gideceğimizi bulmak için onunla konuşmak zorundayız - belki <i>onların</i> fikrini değiştirebiliriz."</p>

  <p>"Bu gerçekten karmaşık, değil mi?" dedi Wang-mu.</p>

  <p>"Bu nedenle sana açıklamaya değmediğini düşünmüştüm. Bu bilgiyle tam olarak ne yapacaksın? Hikari gibi birinci sınıf bir çözümleyici filozofla tarihin incelikleri hakkında tartışmaya mı gireceksin?"</p>

  <p>"Dinleyeceğim," dedi Wang-mu.</p>

  <p>"Daha önce de bunu yapacaktın," dedi Peter.</p>

  <p>"Ama şimdi kimi dinlediğimi bileceğim."</p>

  <p>"Jane bunları sana anlatmamın hata olduğunu söylüyor, çünkü şimdi onun anlattığı her şeyi, Jane ve benim zaten bildiğimizi sandığımız şeylerin ışığı altında yorumlayacaksın."</p>

  <p>"Jane’e de ki, bilginin tekelinden yararlananlar, yalnızca cehaletin saflığını değerlendiren insanlardır."</p>

  <p>Peter güldü, "Yine nükte," dedi. "Şöyle demeliydin..."</p>

  <p>"Nasıl vecizeci olacağımı yine bana söyleme," dedi Wang-mu. Yerden kalktı. Şimdi başı Peter'in başından yukarıdaydı. "Vecizeci olan sensin. Benim kâhinliğime gelince - peygamberdevesinin eşini yediğini unutma."</p>

  <p>"Ben senin eşin değilim," dedi Peter "ve 'kâhinliğin' anlamı, bir ilim veya mantık yerine, bir görüş, bir esin veya bir sezgiden doğan felsefe demek."</p>

  <p>"Eğer benim eşim değilsen," dedi Wang-mu, "bana karınmışım gibi davranmayı kes."</p>

  <p>Peter şaşırdı, sonra gözlerini kaçırdı. "Öyle mi yapıyordum?"</p>

  <p>"Path’da bir erkek karısının aptal olduğunu varsayar ve ona zaten bildiği şeyleri bile öğretir. Path’da bir kadın kocasına bir şey öğretirken, kendisine çok önceden öğrettiği şeyleri ona hatırlatıyormuş gibi davranır."</p>

  <p>"Eh, ben ne duygusuz bir ahmağım, değil mi?"</p>

  <p>"Lütfen unutma," dedi Wang-mu, "Aimaina Hikari'yle buluştuğumuz zaman, o ve ben, senin asla sahip olamayacağın bir bilgi kaynağına sahip olacağız."</p>

  <p>"Nedir o?"</p>

  <p>"Bir hayat."</p>

  <p>Kız, Peter’ın yüzündeki acıyı gördü ve buna neden olduğu için hemen pişman oldu. Fakat bu tepkisel bir pişmanlıktı - çocukluğundan beri ne kadar çok hak edilmiş olursa olsun, karşısındakini gücendirdiği zaman pişman olacak tarzda eğitilmişti.</p>

  <p>Peter, incinmesi bir şakaymış gibi, "Off," dedi.</p>

  <p>Wang-mu acımadı - artık bir hizmetçi değildi. "Benden daha fazla şey bildiğin için gururlusun, fakat bildiğin her şey ya Ender’in kafana koyduğu, ya da Jane’in kulağına fısıldadığı şeyler. Benim Jane'im yok. Benim Ender'im yok. Bildiğim her şeyi zor yoldan öğrendim. Onun içinde yaşadım. Bu nedenle lütfen bir daha bana hor görülü davranma. Eğer bu yolculukta bir değerim varsa, bu senin bildiğin her şeyi bilmemden gelecek - çünkü bildiğin her şey bana öğretilebilir, ama benim bildiklerimi sen asla öğrenemezsin."</p>

  <p>Şaka bitmişti. Peter’ın yüzü öfkeyle kızardı. "Hangi... Benim..."</p>

  <p>Wang-mu onun söylemek için başladığı sözleri yankılayarak, "Hangi cüretle," dedi. "Benim kim olduğumu sanıyorsun?"</p>

  <p>Peter dönerken yumuşak bir sesle, "Bunları söylemedim," dedi.</p>

  <p>"Haddimi bilmiyorum, değil mi?" diye sordu kız. "Han Fei-tzu bana Peter Wiggin’i anlattı. Orijinalini, kopyasını değil. Dünya egemenliği için çevirdiği fesatta kız kardeşi Valentine’in nasıl yer almasını sağladığını. Kendisi çözümleyici ve yücelik dolu o Locke yazılarını yazarken, kıza nasıl o -halkı galeyana getiren demagojik- Demosthenes yazılarını yazdırdığını. Fakat aslında en ucuz demagojiyi o yapıyordu."</p>

  <p>"Yücelik dolu fikirlerle," dedi Peter.</p>

  <p>"Kesinlikle," dedi Wang-mu. "Ondan hiç gelmeyen, sadece Valentine'den gelen, onun hiç görmediği ve değerlendirmediği bir şeydi. İnsan ruhu."</p>

  <p>"Bunu Han Fei-tzu mu söyledi?"</p>

  <p>"Evet."</p>

  <p>"O zaman o da hıyarın teki," dedi Peter. "Çünkü Peter da en az Valentine kadar insan ruhuna sahipti." Kıza doğru ilerleyerek önünde heyula gibi dikildi. "Ruhu olmayan benim, Wang-mu."</p>

  <p>Kız bir an ondan korktu. Onun içinde ne gibi bir şiddetin yaratıldığını nasıl bilebilirdi? Ender’in aiûasındaki hangi kara öfke, yaratmış olduğu vekilinin yüzünde ifadesini bulmuştu?</p>

  <p>Fakat Peter vurmadı. Belki de gerekli değildi.</p>

  <p>Aimaina Hikari onları içeri almak için bizzat bahçenin ön kapısına kadar geldi. Basit bir tarzda giyinmişti ve boynunun çevresinde Divine Wind’in geleneklerine bağlı tüm Japonların taktığı bir madalyon vardı; bütün değerli atalarının küllerinin içinde olduğu minik bir kutu. Hikari gibi bir adam öldüğü zaman, kutusundaki küllerden küçük bir tutamın onun küllerinin küçük bir kısmına ilave edileceğini ve takması için çocuğuna veya torununa verileceğini Peter önceden Wang-mu’ya anlatmıştı. Böylece, uyanıkken veya uyurken bütün ataları onun göğüs kemiğinin üstünde asılı duracak ve sonraki nesline verebileceği en değerli armağanı oluşturacaktı. Wang-mu gibi anımsayabileceği ataları olmayan biri için hem heyecan verici, hem de rahatsız edici bir gelenekti bu.</p>

  <p>Hikari, Wang-mu'yu eğilerek selamladı, fakat Peter’e, sıkmak için elini uzattı. Peter şaşkınlığını biraz belli ederek el sıkıştı.</p>

  <p>"Oh, bana Yamato ruhunun bekçisi diyorlar," dedi Hikari, gülümseyerek, "fakat bu benim kabaca davranarak Avrupalıları bir Japon gibi davranmaya zorlamam gerektiği anlamına gelmez. Bir Avrupalıyı eğilirken izlemek, bir domuzun bale yapmasını seyretmek kadar acı verici."</p>

  <p>Hikari onlara yol göstererek bahçeden geleneksel kâğıt duvarlı evine götürürken, Peter ve Wang-mu kocaman birer gülümsemeyle birbirlerine baktılar. Aralarında sözsüz bir anlaşmaydı bu, çünkü ikisi de Hikari’nin çok zor bir rakip olacağını ve ondan bir şey öğreneceklerse birleşmeleri gerektiğini hemen anlamıştı.</p>

  <p>"Bir filozof ve bir fizikçi," dedi Hikari. "Bana not yollayıp randevu istediğiniz zaman sizi araştırdım. Daha önce de filozoflar ve fizikçiler tarafından ziyaret edildim. Avrupalılar ve Çinliler tarafından da, ama beni gerçekten şaşırtan, ikinizin neden birlikte olduğu?"</p>

  <p>"Beni cinsel açıdan dayanılmaz buluyor," dedi Peter "ve ben de onu başımdan atamıyorum." Sonra, en sevimli gülümsemesiyle sırıttı.</p>

  <p>Peter’ın Batı tarzı ironisinin Hikari'yi etkilememesi ve neşelendirmemesi Wang-mu'yu memnun etmişti, Peter’ın boynundan yukarıya doğru bir kızartının belirdiğini görebiliyordu.</p>

  <p>Bu kez vecizeci rolünü gerçekten oynamak için sıra ondaydı. "Domuz çamurda debelenir, fakat kendisini güneşin altındaki taşta ısıtır."</p>

  <p>Hikari bakışlarım ona çevirdi -aynı şekilde etkilenmemiş olarak- "Bu sözleri kalbime yazacağım," dedi.</p>

  <p>Wang-mu kendisinin de az önce Hikari’nin doğu tarzı ironisinin kurbanı olduğunu Peter'nı anlayıp anlamadığım merak etti.</p>

  <p>"Sizden ders almaya geldik," dedi Peter.</p>

  <p>"O zaman size yiyecek vermeli ve düş kırıklığı içinde geri yollamalıyım," dedi Hikari. "Bir fizikçi ve bir filozofa öğretebilecek hiçbir şeyim yok. Çocuğum yoksa ders verecek kimsem yok demektir, çünkü ancak onlar benden az şey bilebilirler."</p>

  <p>"Hayır, hayır," dedi Peter. "Siz akıllı bir insansınız. Yamato ruhunun bekçisi."</p>

  <p>"Bana öyle dediklerini söyledim. Fakat Yamato ruhu, benim ruhum kadar küçük bir kap içinde saklanamayacak kadar büyüktür. Aynı zamanda Yamato ruhu, Çinlilerin ve Avrupalıların güçlü ruhlarının değerli bulup fark edemeyeceği kadar da çok küçüktür. Sizler öğretmenlersiniz, Çin ve Avrupa’nın her zaman Japonya’nın öğretmeni olduğu gibi."</p>

  <p>Wang-mu, Peter’ı iyi tanımıyordu, ama şu anda bocalamakta olduğunu ve nasıl devam edeceğini bilemediğini görebilecek kadar tanımıştı. Ender, hayatında ve gezilerinde çeşitli şark kültürleri içinde yaşamıştı, hatta Han Fei-tzu’ya göre Korece bile konuşurdu, bunun anlamı da, Ender Hikari gibi bir adamın iptizal haline getirdiği alçak gönüllülüğüyle başa çıkabilirdi - özellikle bu alçak gönüllülüğü belirgin bir alaycı tavırla yürütüyorsa. Fakat Ender’in bildikleriyle bu Peter kimliğine vermiş oldukları belli ki iki farklı şeydi. Bu görüşme kendisinin üstüne kalıyordu ve kız Hikari'yle oynamanın en iyi yolunun, onun oyunu kontrol etmesini önlemek olduğunu hissetti.</p>

  <p>"Pekâlâ," dedi. "Biz size ders vereceğiz. Çünkü cehaletimizi gösterince o zaman en çok nerede bilgeliğinize ihtiyacımız olduğunu göreceksiniz."</p>

  <p>Hikari bir an Peter’e baktı. Sonra ellerini çırptı. Bir hizmetçi kadın kapı eşiğinde belirdi. "Çay," dedi Hikari.</p>

  <p>Wang-mu hemen ayağa fırladı. Ancak ayağa kalktıktan sonra ne yapmak üzere olduğunun farkına vardı. Çay getirilmesi için verilen şu otoriter emir, hayatında birçok kez yerine getirdiklerinden biriydi, ama onu ayağa kaldıran şuursuz bir refleks değildi. Daha çok, Hikari'yi kendi oyununda yenmenin tek yolunun, onun blöfünü görmek olduğuna dair sezgisiydi: Hikari’nin olabildiğinden daha alçak gönüllü olacaktı.</p>

  <p>"Hayatım boyunca hizmetçilik yaptım," dedi Wang-mu dürüstçe, "fakat her zaman sakar biriydim," işte bu dürüstçe değildi. "Hizmetçinizle gidip, ondan ders alabilir miyim? Büyük bir filozofun fikirlerini öğrenebilecek kadar zeki olmayabilirim, ama belki Aimaina Hikari'ye çay getirebilecek kadar değerli olan bir hizmetçiden öğrenmeye değer bir şeyler öğrenebilirim."</p>

  <p>Duraklamasından, Hikari’nin kendisine koz oynandığını anladığını görebiliyordu. Fakat adam kıvraktı. Hemen ayağa kalktı. "Bana şimdiden büyük bir ders verdiniz," dedi. "Şimdi hepimiz gidip Kenji’nin çay hazırlamasını izleyeceğiz. Eğer sizin öğretmeniniz olacaksa, Si Wang-mu, benim de olmalı. Çünkü evimde olan birinin benim henüz öğrenmemiş olduğum bir şeyi bilmesine nasıl dayanırım!"</p>

  <p>Wang-mu adamın maharetini kabul etmek zorundaydı. Hikari bir kez daha kendini onun altına koymuştu.</p>

  <p>Zavallı hizmetçi, Kenji! Becerikli ve iyi eğitilmiş bir kadındı, Wang-mu bunu görebiliyordu, fakat bu üçünün, özellikle efendisinin, çay hazırlamasını izlemesi kadını huzursuz ediyordu. Bu nedenle Wang-mu hemen atıldı ve "yardım etti" - bu arada bilinçli bir hata yaparak. Kenji derhal kendini toparladı ve tekrar güvenini kazandı. "Unuttun," dedi Kenji nezaketle, "Çünkü mutfağım o kadar yetersizce düzenlenmiş ki." Sonra Wang-mu’ya çayın nasıl hazırlanacağım gösterdi. "En azından Nagoya’da," dedi alçak gönüllülükle. "En azından bu evde."</p>

  <p>Wang-mu, sadece Kenji ve onun ne yaptığına yoğunlaşarak kadını dikkatle izledi, çünkü Japon usulü çay hazırlamanın -belki de bu Divine Wind tarzıydı veya sadece Nagoya tarzıydı, ya da Yamato ruhunun bekçisi olan alçak gönüllü filozofların- Han Fei-tzu'nun evinde özenle izlediği düzenden farklı olduğunu görmüştü. Wang-mu çayın hazır olduğunu kadından öğrenmişti. Çünkü bir hizmetçi olduğunu iddia ettiğinden ve bütün hayatını Divine Wind'deki Çin toplumu arasında geçirdiğini gösteren bir bilgisayar kaydına sahip olduğundan, Wang-mu'nun kesinlikle bu tarz çay servisi yapması gerekirdi.</p>

  <p>Hikari’nin evinin ön odasına döndüler. Kenji ve Wang-mu birer küçük çay masası taşıyorlardı. Kenji masasım Hikari'ye sundu, fakat o Peter’ı işaret etti ve sonra ona doğru eğildi. Hikari'ye hizmet eden Wang-mu'ydu ve Kenji Peter’ın önünden geri çekildiği zaman, Wang-mu da Hikari’nin önünden çekildi.</p>

  <p>İlk kez olarak Hikari 'öfkeli' mi görünüyordu? Ne olursa olsun, gözleri parlıyordu, çünkü kendisini Kenji'yle tümüyle aynı düzeye getirerek Wang-mu onu, ya kızdan daha mağrur olmanın utancını taşıyarak hizmetçisini odadan yollamaya, ya da evinin güzel düzenini bozup, Kenji'yi üçüyle eşitmiş gibi oturmaya davet etmeye zorlayan bir duruma sokmuştu.</p>

  <p>"Kenji," dedi Hikari, "Sana çay doldurayım."</p>

  <p>Şah, diye düşündü Wang-mu ve mat.</p>

  <p>Sonunda Peter’ın oyuna katılması güzel bir ikramiyeydi; o da Wang-mu’ya çay doldurdu ve birazını kızın üstüne sıçratmayı başardı, bu da misafirini rahatlatmak için Hikari’nin de kendi üstüne biraz çay dökmesine neden oldu. Sıcak çayın acısı ve sonra kuruyup serinlerken verdiği rahatsızlık, Wang-mu saygısızca nezakette Hikari'ye denk olduğunu kanıtlarken, Peter’ın sadece bir aptal olduğunu kanıtlamasının verdiği zevke değerdi.</p>

  <p>Acaba Wang-mu gerçekten Hikari'ye denk miydi? Adam kızın kendisini gösterişli bir şekilde onun altına koymak için harcadığı çabayı muhakkak görmüş ve anlamış olmalıydı. O zaman, kızın ikisi arasında en alçak gönüllü olma ödülünü kazanmasına -alçak gönüllülükle- izin vermiş olabilirdi. Adamın bunu yapmış olabileceğini düşündüğü anda, onun böyle yapmış olduğunu kız kesinlikle anladı, zafer Hikari'nindi.</p>

  <p>Düşündüğüm kadar zeki değilim.</p>

  <p>Aklında ne gibi zekice şey varsa, onu ortaya koyarak durumu devralması umuduyla Peter’e baktı. Fakat o, kızın rehberliğinden çok hoşnut görünüyordu. Açılan gediğe kesinlikle atlamamıştı. Acaba o da, fazla derine itmeyi başaramadığı için, kızın kendi oyunuyla yenildiğini fark etmiş miydi? Kendini asması için ipi kıza mı veriyordu?</p>

  <p>Eh, o zaman ilmeği güzel ve sıkı yapalım.</p>

  <p>"Aimaina Hikari, bazıları tarafından Yamato ruhunun bekçisi diye çağrılıyorsunuz. Peter ve ben bir Japon dünyasında büyüdük, ancak Japonlar alçak gönüllülükle Stark’ın okullarda eğitim yapılan dil olmasına izin verdiler, bu nedenle Japonca konuşamıyoruz. Benim Çinli yöremde ve Peter'ın Amerikan şehrinde, Japon kültürünün kenarında, onun içine bakarak, çocukluklarımızı geçirdik. Bu nedenle, eğer büyük cehaletimizin herhangi bir yeri fazlasıyla sizin gözünüze çarparsa, bu Yamato'nun kendisiyle ilgili bilgilerimizin içindedir."</p>

  <p>"Oh, Wang-mu, apaçık olan bir şeyden bir gizem yaratıyorsun. Tıpkı bir ebeveynin çocuğunu, çocuğun kendisini taramasından fazla taradığı gibi, kimse onu dışarıdan gören birisi kadar Yamato'yu anlayamaz."</p>

  <p>Wang-mu alçak gönüllülük oyununu bir kenara iterek, "O zaman <i>sizi</i> aydınlatayım," dedi. "Çünkü ben Japonya’yı bir kenar ulus olarak görüyorum ve fikirlerinizin Japonya’yı yeni bir merkez ulus mu yapacağını, yoksa bütün kenar ulusların başına geldiği gibi, güç ellerine geçtiği zaman çürümeye mi başlayacağını henüz anlayamıyorum."</p>

  <p>"Sizin deyiminizle 'kenar ulus' için yüzlerce olası anlam kavrıyorum, halkım için çoğu kesinlikle doğru," dedi Hikari. "Fakat merkez ulus nedir ve insanlar nasıl onlardan biri olurlar?"</p>

  <p>"Dünya tarihi konusunda iyi eğitilmedim," dedi Wang-mu, "fakat bildiğim çok az şeyi öğrenirken, bütün fatihlerini yutacak kadar sağlam bir kültürü olan bir avuç ulus olduğunu gördüm. Mısır bunlardan biriydi ve Çin. Her biri önce birleşti, sonra sınırlarım korumak ve iç bölgelerini barışa kavuşturmak için gereği kadar genişledi. Her biri onları fethedenleri binlerce yıl boyunca yuttu. Mısır yazısı ve Çin yazısı sadece stilistik değişikliklerle devam etti, böylece okuyabilenler için geçmiş, şimdiki zamana aktarıldı."</p>

  <p>Peter’ın gerginliğinden, Wang-mu onun çok kaygılı olduğunu görebiliyordu. Ne de olsa kesinlikle veciz <i>olmayan</i> şeyler söylüyordu. Fakat Peter bir Asyalıyla hiçbir zaman boy ölçüşemeyeceğinden, hâlâ araya girmek için bir şey yapmıyordu.</p>

  <p>"Bu iki ulus da barbarlık çağında ortaya çıkmışlardı," dedi Hikari. "Şimdi artık hiçbir milletin merkez ulus olamayacağını mı söylemek istiyorsun?"</p>

  <p>"Bilmiyorum," dedi Wang-mu. "Hatta kenar uluslarla merkez uluslar arasındaki ayrımın bir doğruluğu veya değeri olup olmadığım bile bilmiyorum. Ancak bir merkez ulusun politik kontrolünü kaybetmesinden çok sonra bile kültürel gücünü koruduğunu biliyorum. Mezopotamya devamlı olarak komşuları tarafından istila edildi, yine de her istilacı Mezopotamya’nın değişmesinden çok, kendisi Mezopotamya tarafından değiştirilmiş olarak döndü. Nehirler arasındaki ülkenin kültürünün bir kez tadını aldıktan sonra, Asur, Kaide ve Pers krallarının neredeyse ayırt edilmeleri imkânsızdı. Fakat bir merkez ulus o kadar bütünüyle çökebilir ki, sonunda yok olur. Mısır, Helenizm’in kültürel darbesiyle sendeledi, Hıristiyanlık ideolojisi altında diz çöktü ve sonunda Müslümanlar tarafından silindi. Sadece çocuklara eski atalarının ne olduğunu anlatan taş binalar kaldı. Tarihin yasaları yoktur, orada bulduğumuz bütün örnekler yararlı hayallerdir."</p>

  <p>"Sizin <i>gerçekten</i> filozof olduğunuzu görüyorum," dedi Hikari.</p>

  <p>"Çocukça kurgularımı böyle yüce bir adla nitelendirmeniz büyük bir cömertlik," dedi Wang-mu. "Şimdi size kenar uluslar hakkında ne düşündüğümü söylememe izin verin. Bunlar diğer ulusların gölgesinde -belki de yansıyan ışığında denebilir- doğarlar. Tıpkı Japonya’nın, Çin’in etkisiyle uygarlaşması gibi, tıpkı Roma’nın Yunanlıların etkisiyle kendini keşfetmesi gibi."</p>

  <p>"Önce Etrüsklerin," dedi Peter yardımseverce.</p>

  <p>Hikari ona donuk bir ifadeyle baktı, sonra hiçbir yorumda bulunmadan Wang-mu’ya döndü. Kız, Peter’ın böyle konu dışı varsayılmaktan utandığını hissetti. Onun adına üzüldü. Çok değil, biraz.</p>

  <p>"Merkez uluslar kendilerinden o kadar emindir ki, genellikle fetih savaşları başlatmaya ihtiyaçları yoktur. Kendilerinin zaten üstün insanlar olduklarına ve diğer bütün ulusların onlar gibi olmak ve onlara itaat etmek isteyeceklerinden emindirler. Fakat kenar uluslar güçlerini ilk hissettikleri zaman kendilerini kanıtlamaları gerektiğini düşünürler ve genellikle bunu kılıçlarıyla yaparlar. Bu şekilde Araplar Roma İmparatorluğunun arkasını parçalayıp İran’ı yuttular. Bu şekilde Yunanistan’ın kenarındaki Makedonyalılar, Yunanistan’ı işgal ettiler, sonra kültürel açıdan öyle yutuldular ki, şimdi kendilerinin Yunanlı olduğunu sanıyorlar ve daha sonra da kenarında Yunanistan’ın uygarlaştığı bir imparatorluğu fethettiler - İran. Vikingler, kabuk değiştirerek Napoli, Sicilya, Normandiya, İrlanda ve sonunda İngiltere’de krallıklar kurmadan önce, Avrupa’yı kasıp kavurdular. Ve Japon -"</p>

  <p>Hikari alçak sesle, "Biz adalarımızda kalmaya çalıştık," dedi.</p>

  <p>"Japonya, patlayıp Pasifik Okyanusu'nda kükreyerek ilerlediği, büyük merkez ulus olan Çin’i işgal etmek istediği zaman, yeni merkez ulus olan Amerika tarafından sonunda bombalarla durduruldu."</p>

  <p>"Ben olsam," dedi Hikari, "Amerika’nın son kenar ulus olduğunu düşünürdüm."</p>

  <p>"Amerika, kenar insanları tarafından kuruldu, fakat Amerika fikri, onu bir merkez ulus haline getiren yeni teşvik edici prensip oldu. O kadar mağrurlardı ki, kendi bölgelerini ellerinde tutmanın ötesinde, bir imparatorluk kurma istekleri yoktu. Sadece her ulusun onlar gibi olmak isteyeceğini sanıyorlardı. Bütün diğer kültürleri yuttular. Divine Wind’de bile okullarda kullanılan dil ne? Stark, Yıldızyolları’nın genel konuşma dili. Bu dili bize zorla kabul ettiren İngiltere değildi."</p>

  <p>"Ana Kraliçe’nin gelip bizi yıldızların arasına gitmeye zorladığı sırada, Amerika’nın teknolojik açıdan önde olması sadece bir rastlantıydı."</p>

  <p>"Bence Amerika fikri, merkez fikir oldu," dedi Wang-mu. "O zamandan beri her ulus demokrasi biçimlerine sahip olmak zorunda. Şimdi bile Yıldızyolları Kongresi tarafından yönetiliyoruz. Sevsek de sevmesek de Amerikan kültürüyle birlikte yaşıyoruz. Bu nedenle merak ettiğim şu: Artık bir merkez ulusun kontrolünü ele geçirdiğine göre, Japonya da, Moğolların Çinliler tarafından yutulduğu gibi yutulup gidecek mi? Yoksa Japon kültürü kimliğini koruyacak, ama sonuçta tıpkı kenar ulus Türklerin, Müslümanlığın kontrolünü kaybetmesi, kenar ulus Manchu'nun Çin’in kontrolünü kaybetmesi gibi, o da çürüyerek kontrolünü kayıp mı edecek?"</p>

  <p>Hikari sinirlenmişti. Öfkeli miydi? Şaşırmış mıydı? Wang-mu'nun bunu tahmin etme imkânı yoktu.</p>

  <p>"Filozof Si Wang-mu benim için kabul edilemeyecek bir şey söyledi," dedi Hikari. "Japonların şimdi Yıldızyolları Kongresi ve Yüz Dünya’yı kontrol etmekte olduğunu nasıl söylersin? Kimsenin fark etmediği bu devrim ne zaman oldu?"</p>

  <p>"Fakat sizin Yamato yolu öğretinizin neyi başardığım görebildiğinizi sanmıştım," dedi Wang-mu. "Lusitania Filosunun varlığı Japon kontrolünün bir kanıtıdır. Fizikçi arkadaşım bana bu büyük buluşunu anlattı ve bu nedenle size geldik."</p>

  <p>Peter ona gerçekten dehşetle bakıyordu. Kız onun ne düşündüğünü tahmin edebiliyordu. Ellerini böyle açığa vuracak kadar çıldırmış mıydı? Fakat kız buraya geliş nedenlerini hiç belli etmeyecek şekilde bunu yaptığını biliyordu.</p>

  <p>Dinginliğini hiç bozmadan Peter sözü devraldı ve Jane’in Yıldızyolları Kongresi, Gereklilikçiler ve Lusitania Filosu ile ilgili çözümlemesini, elbette kendi fikriymiş gibi, açıklamaya başladı. Hikari ara sıra onaylayarak, diğer zamanlarda başını sallayarak dinledi; artık ilgisizliği yok olmuş, alaycı uzaklığını bırakmıştı.</p>

  <p>Peter bitirdiği zaman, "Yani," dedi Hikari, "bana, Amerikan bombalarıyla ilgili küçük kitabım yüzünden Gereklilikçilerin hükümetin kontrolünü ele geçirdiğini ve Lusitania Filosu'nu yola çıkardığını mı söylüyorsunuz? Bunu bana mı yüklüyorsunuz?"</p>

  <p>"Bir suçlama veya bir övgü olarak değil," dedi Peter. "Bunu planlamadınız veya tasarlamadınız, çünkü bildiğime göre bunu onaylamadınız bile."</p>

  <p>"Yıldızyolları Kongresi’nin politikaları hakkında düşünmem bile. Ben Yamato'danım."</p>

  <p>"Fakat, öğrenmek için buraya gelmemizin nedeni de işte bu," dedi Wang-mu. "Sizin Merkez'den değil de Kenar'dan bir adam olduğunuzu görüyorum. Bu nedenle Yamato'nun bir merkez ulus tarafından yutulmasına izin vermezsiniz. Tersine, Japonlar kendi egemenliklerinden bile uzak kalacaklardır ve sonunda bu egemenlik ellerinden başkalarının eline kayacaktır."</p>

  <p>Hikari başını salladı. "Şu Lusitania Filosu nedeniyle Japonları suçlamanıza izin vermeyeceğim. <i>Bizler</i> tanrılar tarafından cezalandırılmış insanlarız, başkalarım yok etmek için filolar yollamayız."</p>

  <p>"Gereklilikçiler yolladı," dedi Peter.</p>

  <p>"Gereklilikçiler konuşur," dedi Hikari. "Kimse dinlemez."</p>

  <p>"Siz onları dinlemezsiniz," dedi Peter. "Fakat Kongre dinler."</p>

  <p>"Ve Gereklilikçiler de <i>sizi</i> dinler," dedi Wang-mu.</p>

  <p>Hikari ayağa kalkarak, "Ben kusursuz sadeliği olan bir adamım," diye bağırdı. "Gerçek olamayacak suçlamalarla bana işkence etmek için buraya geldiniz."</p>

  <p>Wang-mu ayağa kalkmayı reddederek, "Suçlama yapmıyoruz," dedi alçak bir sesle. "Bir gözlem sunduk. Eğer yanıldıysak, yanlışımızı bize öğretmenizi rica ediyoruz."</p>

  <p>Hikari titriyordu ve şimdi sol eliyle boynunun çevresine ipek bir şeritle asılı olan atalarının küllerinin kutusunu kavramıştı. "Hayır," dedi. "Sizlerin gerçeğin peşindeki alçakgönüllü araştırmacılar gibi davranmanıza izin vermeyeceğim. Sizler birer katilsiniz. Yamato yolunu ararken bir şekilde halkımın insan dünyasına egemen olmasına neden olduğumu ve onların da bu gücü çaresiz, zayıf akıllı türleri yok etmek için kullandıklarım söylemek için, beni yok etmek için, gelen kalp katillerisiniz. Hayatımın çalışmasının bu kadar faydasız olduğunu bana söylemeniz korkunç bir yalan. Çayıma zehir koymanı yeğlerdim, Si Wang-mu. Başıma bir silah dayayıp onu uçurmanı yeğlerdim, Peter Wiggin. Ebeveynleriniz sizlere güzel isimler vermiş - ikiniz de mağrur ve korkunç isimlere sahipsiniz. Batı'nın Ana Kraliçesi ha? Bir Tanrıça? Ve Peter Wiggin, ilk Hegemon! Kim çocuklarına böyle isimler verir?"</p>

  <p>Peter ayağa kalkıyordu, Wang-mu'yu da kaldırmak için elini uzattı. "Hiç kastetmediğimiz halde sizi kızdırdık," dedi. "Utandım, hemen gitmeliyiz."</p>

  <p>Wang-mu, Peter’ın bu kadar doğulu tarzında konuşmasına şaşırmıştı. Amerikan tarzı; özür dilemek, kalmak ve tartışmaktı.</p>

  <p>Wang-mu, Peter'ın onu kapıya doğru götürmesine izin verdi. Hikari onları izlemedi; onları uğurlamak, sakin efendisinin böylesine öfkelenmesinden dehşete düşmüş olan zavallı Kenji'ye kalmıştı. Fakat Wang-mu bu ziyaretin tam bir felaketle bitmesine izin vermemeye kararlıydı. Bu yüzden son anda hızla geriye koştu ve kendini yere attı, Hikari’nin önünde ayağına kapanarak, kısa süre önce bir daha takınmamaya ant içtiği aşağılanma pozunu aldı. Fakat bu durumda kaldığı sürece Hikari gibi bir adamın onu dinlemek zorunda olduğunu biliyordu.</p>

  <p>"Oh, Aimaina Hikari," dedi, "bizim isimlerimizi söylediniz, ama kendinizinkini unuttunuz mu? Kendisine 'Belirsiz Işık' denen bir adam, nasıl olur da öğrettiklerinin sadece kastettiği etkileri olduğuna inanır?"</p>

  <p>Bu sözleri dinledikten sonra, Hikari döndü ve hızla odayı terk etti. Acaba durumu daha mı iyi, yoksa daha mı kötü yapmıştı? Wang-mu'nun bunu bilmesinin bir yolu yoktu. Ayağa kalktı ve hüzünle kapıya yürüdü. Peter ona çok kızacaktı. Atılganlığıyla onlar için her şeyi berbat etmiş olabilirdi - sadece onlar için değil, çaresizlikle onların Lusitania Filosu'nu durdurmasını bekleyen herkes için.</p>

  <p>Fakat Hikari’nin bahçesinden çıktıktan sonra Peter kızı şaşırtacak kadar neşeliydi. "Tekniğin oldukça tuhaf olsa da," dedi, "başarılıydın."</p>

  <p>"Ne demek istiyorsun? Bir felaketti," dedi kız; ama bir şekilde onun haklı olmasına ve her şeye rağmen başarılı olduğuna inanmaya çok istekliydi.</p>

  <p>"Oh, Hikari öfkelendi ve bir daha bizimle konuşmayacak, ama kimin umurunda. Biz onun düşüncesini değiştirmeye çalışmıyorduk ki. Sadece onu etkileyenin kim olduğunu öğrenmeye çalışıyorduk. Ve bulduk."</p>

  <p>"Bulduk mu?"</p>

  <p>"Jane onu hemen buldu. Kendisinin 'kusursuz sadeliği' olan bir adam olduğunu söylediği anda."</p>

  <p>"Bunun düz anlamından başka bir manası da mı var?"</p>

  <p>"Mr. Hikari, canım, kendisinin Ua Lava’nın gizli öğrencisi olduğunu açığa vurdu."</p>

  <p>Wang-mu afallamıştı.</p>

  <p>"Bu, dinsel bir hareket. Ya da bir şaka. Hangisi olduğunu bilmek zor. 'Şimdi yeterli!', ya da daha doğru bir çeviriyle, 'Zaten yeterli!' anlamında bir Samoa terimi."</p>

  <p>"Samoaca üzerine uzman olduğuna eminim." Wang-mu açısından öyleydi, kız bu dili hiç duymamıştı.</p>

  <p>"Jane öyle," dedi Peter, ters bir ifadeyle. "Kulağımda onun mücevheri var, sende yok. Bana söylediklerini sana anlatmamı ister misin?"</p>

  <p>"Evet, lütfen," dedi Wang-mu.</p>

  <p>"Bu bir tür felsefe; neşeli Stoacılık<a href="../Text/footnotes.xhtml#n7d" id="n7"><sup>(7)</sup></a> denebilir, çünkü işler kötü gittiği veya iyi olduğu zaman hep aynı şeyi söylüyorsun. Fakat Leiloa Lanea adındaki özel bir Samoalı yazar tarafından öğretildiği zaman, sadece bir davranıştan fazlası oluyor. Kadının öğrettiği..."</p>

  <p>"Kadın mı? Hikari bir kadının mı talebesi?"</p>

  <p>"Bunu söylemedim," dedi Peter. "Eğer dinlersen, Jane’in bana söylediklerini sana anlatacağım."</p>

  <p>Peter bekledi. Kız dinledi.</p>

  <p>"Pekâlâ, o zaman, Leiloa Lavea’nın öğrettiği şey, bir tür gönüllü komünizm. İyi bir talih karşısında sadece gülüp 'zaten yeterli' demek yeterli değil. Bunu gerçekten kastetmen gerek - yani yeterince şeye sahip olduğunu. Ve bunu kastettiğin için fazlasını alıp dağıtmalısın. Benzer şekilde, talihin kötü gidince, dayanılmaz oluncaya kadar ona dayanmalısın, ailen aç, ya da artık işinde çalışamıyorsun. O zaman 'Zaten yeter' diyorsun ve bir şeyi değiştiriyorsun; taşınıyorsun; meslek değiştiriyorsun; bütün kararları eşinin vermesine izin veriyorsun. Bir şey. Dayanılamayana dayanmıyorsun."</p>

  <p>"Bunun 'kusursuz sadelik'le ilgisi ne?"</p>

  <p>"Leiloa Lavea, hayatında bir dengeye ulaştığın zaman - iyi talihin fazlası tümüyle paylaşılınca ve kötü talih ortadan kaldırılınca- geriye kusursuz sadelikte bir hayattan başka ne kalır, diyor. Aimaina Hikari’nin bize söylediği buydu. Biz gelinceye kadar hayatı kusursuz bir sadelik içinde geçiyordu. Fakat şimdi biz onun dengesini bozduk. Bu iyi, çünkü sadeliği kusursuz bir hale yeniden nasıl getireceğini bulmak için mücadele etmek zorunda kalacak demektir. Etkilenmeye açık olacak. Elbette bizimkine değil."</p>

  <p>"Leiloa Lavea'nınkine mi?"</p>

  <p>"Biraz zor. Kadın öleli iki bin yıl oluyor. Aklıma gelmişken, Ender bir kere onunla karşılaştı. Kadının ana dünyasına -şey, Yıldızyolları Kongresi oraya Pacifica diyor, fakat oradaki Samoa bölgesinde Lumana’i deniyor. 'Gelecek'- bir ölümün sözcülüğü için gelmişti."</p>

  <p>"Herhalde, kadının ölümü değil."</p>

  <p>"Aslında, Fiji'li bir katilin. Hepsi Tonga'lı iki yüzden fazla çocuğu öldüren bir adam. Anlaşılan Tongalıları sevmiyormuş. Ender’in gelip onun ölümünü konuşması için cenazesini otuz yıl beklettiler. Ölülerin Sözcüsü'nün onun yaptıklarından bir anlam çıkarmasını umuyorlardı."</p>

  <p>"Çıkarabildi mi?"</p>

  <p>Peter alay etti. "Oh, elbette, mükemmeldi. Ender yanlış yapamaz, falan filan."</p>

  <p>Kız onun Ender’e düşmanlığını görmezden geldi. "Demek Leiloa Lavea'yla buluştu?"</p>

  <p>"Kadının isminin anlamı, 'kaybolmak, incinmek'"</p>

  <p>"Bir tahmin edeyim, bunu kendi seçti."</p>

  <p>"Kesinlikle. Yazarları bilirsin. Hikari gibi, çalışmalarını yaratırken kendilerini yaratırlar, ya da kendilerini yaratmak için çalışmalarım yaratırlar."</p>

  <p>"Ne kadar veciz," dedi Wang-mu.</p>

  <p>"Oh, o konuyu kes," dedi Peter. "Kenar uluslar ve merkez uluslar hakkındaki tüm o zımbırtıya gerçekten inanıyor musun?"</p>

  <p>"Bunu düşündüm," dedi Wang-mu. "Han Fei-tzu'dan dünya tarihini ilk öğrendiğim zaman. Düşüncelerimi ona anlattığımda bana gülmedi."</p>

  <p>"Oh, ben de gülmüyorum. Tamamıyla safça bir saçmalık olsa da, <i>kesinlikle</i> komik değildi."</p>

  <p>Wang-mu onun alayına aldırmadı. "Leiloa Lavea ölü olduğuna göre, nereye gideceğiz?"</p>

  <p>"Pacifica’ya. Lumana'i'ye. Hikari, Ua Lava’yı üniversitedeki gençlik yıllarında öğrendi. Pacifica elçisinin torunu olan Samoa'lı bir öğrenciden. Elbette kız Lumana'i’de hiç bulunmamış, bu nedenle geleneklerine çok daha sıkıca sarılmış ve Leiloa Lavea' nın oldukça sıkı bir müridi olmuştu. Bütün bunlar Hikari daha bir şeyler yazmadan çok önceydi. Bundan hiç bahsetmez, hiçbir zaman Ua Lava hakkında bir şey yazmadı, ama şimdi elini bize gösterdi, Jane onun çalışmalarındaki her türlü Ua Lava etkisini buluyor. Ve Hikari’nin Lumana'i’de dostları var. Onlarla hiç karşılaşmadı, fakat ansible net kanalıyla haberleşiyorlar."</p>

  <p>"Elçinin torununa ne oldu?"</p>

  <p>"Şu anda bir yıldız gemisinde, evine, Lumana'i'ye gidiyor. Yirmi yıl önce, büyükbabası öldüğü zaman buradan ayrıldı. Oraya... oh, on yıl kadar sonra ulaşacak. Ortama bağlı. Kuşkusuz, büyük bir onurla karşılanacak ve büyükbabasının cesedi büyük bir törenle gömülecek veya yakılacak - Jane yakılacak diyor."</p>

  <p>"Ama Hikari onunla görüşmeye çalışmayacak."</p>

  <p>"Geminin yol aldığı hızla, kıza en basit bir mesajın bile gönderilmesi bir hafta alacaktır. Felsefi tartışma yapmanın bir yolu yok. Hikari daha sorusunun açıklamasını bitiremeden, kız evine varmış olur."</p>

  <p>Wang-mu ilk kez olarak kendisinin ve Peter’ın kullandıkları 'anında yıldız uçuşu'nun önemini kavradı. Bu uzun, ömür törpüsü uçuşlar ortadan kalkabilirdi.</p>

  <p>"Keşke," dedi.</p>

  <p>"Biliyorum," dedi Peter, "Ama yapamayız."</p>

  <p>Kız onun haklı olduğunu biliyordu. Konuya dönerek, "Demek oraya gideceğiz," dedi. "Sonra ne olacak?"</p>

  <p>"Jane, Hikari’nin kime yazacağını öğrenmek için izliyor. Bu, onu etkileyen kişi olacak. Ve böylece..."</p>

  <p>"Konuşacağımız kişi de o olacak."</p>

  <p>"Doğru. Ormandaki küçük kabinimize dönüşümüzü ayarlamadan önce tuvalete falan gitmek ister misin?"</p>

  <p>"İyi olur," dedi Wang-mu. "Sen de elbise falan değiştirebilirsin."</p>

  <p>"Ne, bu tutucu giysilerin bile fazla göz alıcı olacağını mı düşünüyorsun?"</p>

  <p>"Lamana'i’de ne giyerler?"</p>

  <p>"Oh, şey, çoğu çıplak dolaşır. Tropik bölgelerde. Jane bunun yetişkin birçok Polinezyalıya iri yapılı bir gövde sağladığını söylüyor. Esin verici bir görüntü olmalı."</p>

  <p>Wang-mu ürperdi. "Yerel halk gibi davranmayı denemeyeceğiz, değil mi?"</p>

  <p>"Orada değil," dedi Peter. "Jane, oraya Moskva'dan dün gelen bir yıldız gemisinin yolcuları gibi görünmemizi ayarlayacak. Galiba bir tür hükümet yetkilisi olacağız."</p>

  <p>Kız, "Bu yasa dışı değil mi?" diye sordu.</p>

  <p>Peter ona tuhaf bir ifadeyle baktı. "Wang-mu, zaten sadece Lusitania’yı terk etmiş olmakla Kongre'ye ihanet etmiş durumdayız. Bu ana suç. Bir hükümet yetkilisini de taklit etmenin fazla fark edeceğini sanıyorum."</p>

  <p>"Fakat ben Lusitania’yı terk <i>etmedim,"</i> dedi Wang-mu, "Lusitania’yı hiç <i>görmedim</i> bile."</p>

  <p>"Oh, fazla şey kaybetmemişsin. Ara sıra rastlanan ve yıldız gemileri inşa eden Ana Kraliçe fabrikaları ve ağaçlarda yaşayan domuza benzer yaratıklar dışında, orası bir savanlar ve ormanlar yumağı."</p>

  <p>"Ben de ihanete suç ortağıyım, öyle mi?" diye sordu Wang-mu.</p>

  <p>"Ve sen dahası bir Japon filozofunun bütün gününü mahvetmekten de suçlusun."</p>

  <p>"Umurumda bile değil."</p>

  <p>Bir saat sonra özel bir uçucudaydılar - o kadar özeldi ki, pilotları onlara hiçbir soru sormadı; Jane bütün kâğıtlarının düzenli olmasını sağlamıştı. Gece olmadan tekrar küçük yıldız gemilerindeydiler.</p>

  <p>Peter rahatsız bir ifadeyle ilkel uyuma yerlerini gözden geçirirken, "Apartmanda uyumalıydık," dedi.</p>

  <p>Wang-mu ona sadece güldü ve yere uzanarak kıvrıldı. Sabahleyin, dinlenmiş olarak, Jane’in uykuları sırasında onları çoktan Pacifica’ya getirmiş olduğunu gördüler.</p>

  <p>Aimaina Hikari görmekte olduğu rüyadan ne gece, ne de sabah olan bir ışıkta uyandı ve ne sıcak, ne de soğuk olan havada yatağından kalktı. Uykusu dinlendirici olmamıştı ve rüyaları, niyetlendiği şeyin tersine, durmadan ona geri dönen çirkin ve çılgın şeyler olmuştu. Aimaina rüyasında derin bir vadinin dibine inmeye çalışmıştı. Konuşmak istemiş ve insanlar ondan uzaklaşmıştı. Yazmak istemiş ve defterin sayfaları elinin altından fışkırarak yerlere saçılmıştı.</p>

  <p>Hikari bunların hepsinin dünkü yalancı yabancıların ziyaretine bir tepki olduğunu anlıyordu. Onları umursamamak için tüm öğleden sonrasını öyküler ve denemeler okumakla geçirmişti; onları unutmak için bütün akşamını onu ziyarete gelen yedi arkadaşıyla sohbet ederek geçirmişti. Fakat öyküler ve denemeler, sanki hepsi, bütün bunlar bir kenar ulusun güvende olmayan halkının sözleridir, diye ona haykırıyordu; Ayrıca yedi arkadaşının hepsinin de Gereklilikçi olduğunu fark etmişti ve sohbet konusunu Lusitania Filosu'na çevirdiği zaman, kısa sürede her birinin tam olarak o gülünç isimli iki yalancının söylediklerine inandıklarını görmüştü.</p>

  <p>Böylece Aimaina kendini şafak öncesinin belirsiz ışığında bahçesindeki hasıra oturmuş, atalarının kutusuna parmaklarıyla dokunurken ve düşünürken buldu: rüyalarım bana atalarım tarafından mı gönderildi? Bu yalancı ziyaretçiler de onlar tarafından mı gönderildi? Eğer bana karşı olan suçlamaları yalan <i>değ</i><i>ilse,</i> hangi konuda yalan söylüyorlardı? Çünkü Hikari, birbirlerine bakışlarından, genç kadirim tereddüdünü izleyen atılganlığından, ikisinin prova edilmemiş fakat yine de bir tür senaryoyu izleyen bir oyun sergilediklerini fark etmişti.</p>

  <p>Her birine kendi özel gölge ve rengini verebilmek için, her ağacın her yaprağını arayarak şafak söktü; ışığı sonsuz değişikliklere uğratarak hafif bir rüzgâr çıktı. Daha sonra, günün sıcağında bütün yapraklar aynı olacaklardı: bir alev hortumuna benzeyen muazzam güneş ışığı selini, sakince, uysalca karşılayacaklardı. Öğleden sonra, tepelerinde bulutlar yuvarlanacak ve hafif bir yağmur düşecekti; zayıf yapraklar güçlerini toplayacaklar, suyla parıldayacaklar, renkleri koyulaşırken onları bütün gün döven güneş ışığını depolayarak, yağmurlar tarafından beslenmiş olan serin iç ırmaklarını harekete geçirerek, geceye, gecenin yaşamına, bitkilerin geceleri ortaya çıkan rüyalarına hazırlanacaklardı. Hikari, ışık, rüzgâr ve yağmur dışındaki tüm düşünceleri kafasından atarak, şafak evresi sona erip, güneş aşağıya günün sıcaklığını gönderinceye kadar yapraklardan biri oldu. Sonra oturduğu yerden kalktı.</p>

  <p>Kenji kahvaltısı için ona küçük bir balık hazırlamıştı. Balığa biçimim veren kusursuz iskeletini rahatsız etmek istemezcesine onu yavaşça ve nezaketle yedi. Balığın kasları o yana, bu yana ayrıldı ve kemikler esnediler, fakat kırılmadılar. Onları şimdi kırmayacağım ama kasların gücünü vücudumun içine alacağım. En son olarak gözleri yedi. Hayvanın hareket eden parçalarına gücün geldiği yer. Atalarının kutusuna tekrar dokundu. Ne bilgeliğim varsa, bu yediklerimden değil, geçmiş çağlardan kulağıma fısıldayanlardan geliyor. Yaşayan insanlar geçmişin derslerini unutabilirler. Fakat atalar asla unutmaz.</p>

  <p>Aimaina kahvaltı masasından kalktı ve bahçe sundurmasındaki bilgisayarına gitti. Onun için bu sadece başka bir aletti, bu nedenle başkaları gibi onu kutsal bir şey olarak kabul edip evinin içine, ya da özel bir büroya koymak yerine burada tutuyordu. Bilgisayarı bir el küreği gibiydi. Onu kullanıp bir yere koyardı.</p>

  <p>Terminalinin üstünde havada bir yüz belirdi. "Dostum Yasunari'yi arıyorum," dedi Aimaina. "Fakat onu rahatsız etmeyin. Konu o kadar önemsiz ki, zamanını bununla harcamasına utanırım."</p>

  <p>"O zaman onun adına ben size yardımcı olayım," dedi havadaki yüz.</p>

  <p>"Dün, benimle randevusu olan Peter Wiggin ve Si Wang-mu hakkında bilgi istemiştim."</p>

  <p>"Hatırlıyorum, sizin için onları hemen bulmak büyük bir zevkti."</p>

  <p>"Ziyaretlerini çok rahatsız edici buldum," dedi Aimaina. "Bana söyledikleri bir şey doğru değildi ve onun ne olduğunu anlamak için daha fazla bilgiye ihtiyacım var. Kişisel gizliliklerine tecavüz etmek istemiyorum, fakat genel kayıtlarda bir şeyler vardır - belki okudukları okullar, çalıştıkları yerler veya aile ilişkileriyle ilgili bazı şeyler..."</p>

  <p>"Yasunari bize istediğiniz her şeyin bilgece bir nedeni olduğunu söyledi. Araştırayım."</p>

  <p>Yüz, bir an için kayboldu ve neredeyse aynı anda titreşerek belirdi.</p>

  <p>"Bu çok tuhaf. Bir yanlışlık mı yaptım?" Kız isimleri dikkatle heceledi.</p>

  <p>"Doğru," dedi Aimaina. "Kesinlikle dün olduğu gibi."</p>

  <p>"Onları ben de hatırlıyordum. Evinizden sadece birkaç blok ötedeki bir apartmanda oturuyorlardı. Ama bugün onları bulamıyorum. Ve burada binayı araştırdım ve kaldıkları dairenin bir yıldır boş olduğunu gördüm. Aimaina, çok şaşırdım. Nasıl olur da iki insan bir gün var, ertesi gün yok olabilir? Dün veya bugün bir yanlış mı yaptım?"</p>

  <p>"Yanlış yapmadın, dostumun yardımcısı. İhtiyacım olan bilgi buydu. Lütfen, bu konuda daha fazla düşünmeni istemiyorum. Sana bir gizem gibi görünen şey, aslında benim sorularımın çözümü."</p>

  <p>Kibar sözlerle birbirlerine veda ettiler.</p>

  <p>Aimaina bahçe çalışma odasından ayrıldı, güneş ışığının baskısı altında eğilmiş, mücadele eden yaprakların yanından geçti. Atalar, tıpkı güneşin yapraklara yaptığı gibi, beni bilgelikle doldurdular ve dün gece, tıpkı özün bitki içinde ilerlemesi gibi, bu bilgeliği zihnime taşıyarak, su içimde aktı. Peter Wiggin ve Si Wang-mu, et ve kandan oluşuyorlar ve yalanlarla dolular, fakat bana gelerek duymam gereken gerçekleri söylediler. Ataların, yaşayan çocuklarına haber yollamalarının yolu değil mi bu? Bir şekilde en korkunç savaş silahlarıyla donatılmış bir filoyu yola çıkardım. Bunu gençken yaptım; şimdi gemiler hedeflerine yaklaştılar ve ben yaşlıyım. Ve onları geri çağıramam. Bir dünya yok edilecek ve Kongre onaylamaları için Gereklilikçilere bakacak, onlar da verecekler ve sonra da onaylamam için bana bakacaklar ve ben de utançla yüzümü saklayacağım. Yapraklarım dökülecek, onların önünde çırılçıplak duracağım. Bu nedenle hayatımı bu tropik bölgede geçirmemeliydim. Kışı unuttum, utanç ve ölümü unuttum.</p>

  <p>Kusursuz sadelik - ona ulaştığımı sanmıştım. Fakat bunun yerine kötü talihin getiricisi oldum.</p>

  <p>Hikari, patikanın ince kumuna belirli işaretler çizerek, onları silip yeniden yazarak bir saat kadar bahçede oturdu. Sonunda bahçe sundurmasına geçti ve düzenlediği mesajı bilgisayarına yazdı.</p>

  <p><i>Soykırımcı Ender bir çocuktu ve savaşın ne olduğunu bilmiyordu; yine de oyununda, üzerinde canlıların yaşadığı bir gezegeni yok etmeyi seçti. Ben bir yetişkinim ve başından beri oyunun bir gerçek olduğunu biliyorum; fakat oyuncunun ben olduğunu bilmiyordum. Eğer başka bir dünya yok edilir ve başka bir akıllı tür ortadan silinirse, benim suçum Soykırımcınınkinden daha çok mu, yoksa daha az mı olur? Şimdi benim sadeliğe olan yolum nedir?</i></p>

  <p>Dostu bu soruyu çevreleyen birkaç ayrıntıyı bilecekti; fakat daha fazlasına ihtiyacı olmayacaktı. Soru üzerinde düşünecekti. Bir yanıt bulacaktı.</p>

  <p>Bir an sonra, Pacifica'daki biri, bir ansible mesajı aldı. Yolda tüm ansible nete yayılıp yerleşmiş olan bir varlık tarafından çoktan okunmuştu. Jane için mesaj, adres kadar önemli değildi. Artık Peter ve Wang-mu araştırmalarında bir sonraki adım olarak nereye gideceklerini bileceklerdi.</p>
</body>
</html>
