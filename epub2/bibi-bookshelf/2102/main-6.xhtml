<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><span class="calibre2">Lettie, “Evet, gereklisin. Bir baba ve koca olarak gereklisin, maddi anlamda desteklemesen bile,” dedi.</span></p>
<p class="calibre1"><span class="calibre2">George, “Bence evlilik bir düetten çok bir düello. Bir taraf kazanıp diğer tarafı esir, hizmetçi, köle ediyor. Bence böyle,” dedi.</span></p>
<p class="calibre1"><span class="calibre2">Lettie, “Yani?” diye sordu.</span></p>
<p class="calibre1"><span class="calibre2">George, “Yani! Meg senin gibi değil. Beni istiyor, bir parçamı istiyor; bu yüzden de beni bırakacağına öldürüyor,” dedi.</span></p>
<p class="calibre1"><span class="calibre2">Lettie anlayış göstererek, “Hiç de değil!” dedi.</span></p>
<p class="calibre1"><span class="calibre2">George, “Bilmiyorsun ama. Evlilik düellosunda Meg kazanıyor. Kadınlar genellikle kazanır zaten, onun tarafında çocuklar var. Ona benim gerçek, en önemli hiçbir yanımı veremem. Bir yabancıyı öpmekten daha fazlasını yapamam. Ben kaybettiğimi hissediyorum. Umurumda da değil açıkçası,” dedi.</span></p>
<p class="calibre1"><span class="calibre2">Lettie, “Hayır, sadece aksileşiyorsun,” dedi.</span></p>
<p class="calibre1"><span class="calibre2">George dudakları arasına sigarayı yerleştirdi, derin bir nefes aldı ve sonra dumanı yavaşça burnundan çıkarıp, “Hayır, aksileşmiyorum,” dedi.</span></p>
<p class="calibre1"><span class="calibre2">Lettie, “Tamam bana bak, sana şarkı söyleyeyim mi? Biraz neşelendirsem seni?" diye sordu.</span></p>
<p class="calibre1"><span class="calibre2">Wagner’dan bir parça söyledi. Bu, teslimiyetin ve hüznün müziğiydi. Lettie bunu düşünmemişti. George müziği dinlerken hayli düşünceliydi. Müzik onun düşüncelerini kamçıladı ve onun kara kara düşünme şekline bir örnek sunmuş oldu. Lettie’ye baktığı her an gözleri düşüncelerden karardı. Lettie Tannhauser’den “Havva’nın Yıldızı" adlı besteyi söyledi.</span></p>
<p class="calibre1"><span class="calibre2">Lettie sakince, “Bugün benim doğum günümken nasıl bu kadar üzgün olabiliyorsun?" diye sordu.</span></p>
<p class="calibre1"><span class="calibre2">George, “Öyle miyim? Kusura bakma," dedi.</span></p>
<p class="calibre1"><span class="calibre2">Lettie, George’un yanındaki küçük koltuğa çökerek, “Sorun ne?" diye sordu.</span></p>
<p class="calibre1"><span class="calibre2">George, “Bir şey yok," dedi ve ekledi, “Çok güzel gözüküyorsun."</span></p>
<p class="calibre1"><span class="calibre2">“İşte bunu söylemeni bekliyordum! Ben bu akşam bu kadar şıkken senin mutlu olman gerek."</span></p>
<p class="calibre1"><span class="calibre2">“Evet, biliyorum ama yarın bana karşı kara sevdaya tutulmuş sanki. Yarının sıska kollarından kendimi alamıyorum."</span></p>
<p class="calibre1"><span class="calibre2">Lettie, “Hiç de, yarının kolları sıska değildir. Benimkiler gibi beyazdır," deyip kollarını kaldırıp gülümseyerek kendi kollarına baktı.</span></p>
<p class="calibre1"><span class="calibre2">George ilgili bir biçimde, “Nereden biliyorsun?" diye sordu.</span></p>
<p class="calibre1"><span class="calibre2">Lettie geçiştirerek, “Elbette öyleler," deyince; George alaycı gülümsemesiyle güldü.</span></p>
<p class="calibre1"><span class="calibre2">“Çocukların bizi öpmesiyle öyle oldu," dedi George</span></p>
<p class="calibre1"><span class="calibre2">“Ne?"</span></p>
<p class="calibre1"><span class="calibre2">“Beni saran yarının sıska kolları ve seni saran yarının beyaz kolları," dedi George alaycı gülümsemesiyle. Lettie kollarını uzatıp George’un ellerini tuttu.</span></p>
<p class="calibre1"><span class="calibre2">“Seni aptal çocuk," dedi.</span></p>
<p class="calibre1"><span class="calibre2">George acı acı güldü, Lettie’ye bakamıyordu.</span></p>
<p class="calibre1"><span class="calibre2">George sesini alçaltarak, “Biliyorsun, yolumu aydınlatman için sana ihtiyacım vardı. Yine o tek ışık sen olacaksın,” dedi.</span></p>
<p class="calibre1"><span class="calibre2">“Şimdiki ışığın kim?” diye sordu Lettie.</span></p>
<p class="calibre1"><span class="calibre2">“Küçük kızım. Bilirsin, zifiri karanlığa dayanamam. Yalnızlık çünkü o,” dedi.</span></p>
<p class="calibre1"><span class="calibre2">Lettie, “Böyle konuşmamalısın. Konuşmaman gerektiğini biliyorsun,” deyip elini George’un başına koydu ve onun dalgalı saçlarının arasında parmaklarını gezdirdi.</span></p>
<p class="calibre1"><span class="calibre2">“Saçların her zamanki gibi kalın.”</span></p>
<p class="calibre1"><span class="calibre2">George yanıt vermedi ama hâlâ başını kaldırmamıştı. Lettie, koltuktan kalkıp George’un sandalyesinin arkasında durdu. Saçından kehribar rengi bir tarak çıkaran Lettie, George’un üzerine doğru eğildi ve beyaz ellerindeki saydam tarakla onun saçlarını taramaya başladı.</span></p>
<p class="calibre1"><span class="calibre2">Lettie yavaşça, “Bence saçını ayırabilirsin,” dedi.</span></p>
<p class="calibre1"><span class="calibre2">George, Lettie’nin cilvesine güldü. Lettie, parmaklarının uçlarıyla saçlara dokunarak George’un saçını taramaya devam etti.</span></p>
<p class="calibre1"><span class="calibre2">George kaldığı yerden devam edip, “Ben senin için sadece bir sıcaklıktım. Bu yüzden sen bensiz de yapabildin. Ama sen benim ışığımdın, bu yüzden de sen olmayınca ben ışıksız ve amaçsızım. Amaçsızlık, çok korkunç,” dedi.</span></p>
<p class="calibre1"><span class="calibre2">Lettie nihayet George’un saçlarını düzeltebilmişti, bu yüzden ellerini kaldırıp başının arkasına koydu.</span></p>
<p class="calibre1"><span class="calibre2">“Oldu işte! Alice’in dediği gibi, saçın oldukça iyi gözüküyor. Kuş kanatları bile dağınık kalır yanında.”</span></p>
<p class="calibre1"><span class="calibre2">George, pek aldırış etmemişti.</span></p>
<p class="calibre1"><span class="calibre2">Lettie, mahsustan azarlar gibi, “Gidip kendine bakmayacak mısın?” diye sorup parmak uçlarıyla George’un çenesinin altına dokundu. George başını kaldırdı ve birbirlerine baktılar. Lettie, onu mutlu etmek için gülümsüyordu. George ise dudaklarıyla gülüyordu, fakat gözleri</span></p>
<p class="calibre1"><span class="calibre2">acıdan kararmıştı.</span></p>
<p class="calibre1"><span class="calibre2">George sakince, “Bu şekilde devam edemeyiz, değil mi Lettie?” diye sordu.</span></p>
<p class="calibre1"><span class="calibre2">Lettie, “Elbette edebiliriz, neden edemeyelim?” dedi. “Olmaz! Ben yürütemem Lettie.”</span></p>
<p class="calibre1"><span class="calibre2">‘'Ama bunu düşünme, sadece bunu düşünme.”</span></p>
<p class="calibre1"><span class="calibre2">“Lettie, yalnızlıktan içim ürperiyor.”</span></p>
<p class="calibre1"><span class="calibre2">“Sus George. Çocuklar var. Bir şey söyleme. Ciddiyetini at üstünden, olur mu?”</span></p>
<p class="calibre1"><span class="calibre2">George belirsiz biçimde gülerek, “Tabii, çocuklar var,” dedi.</span></p>
<p class="calibre1"><span class="calibre2">“Evet! Sus! Ayağa kalk ve git saçma bak, çok güzel ayırdım. Ayağa kalk ve bak bakalım benin yaptığım tarz sana uyuyor mu?”</span></p>
<p class="calibre1"><span class="calibre2">“Bunun yararı yok Lettie. Böyle devam edemeyiz.” Lettie, “Yapma ama işte! Devam edip edemeyeceğimizden konuşmuyorduk ki, saçlarını kuş kanadı gibi ortadan ayırmamızdan bahsediyorduk...” deyip yere bakarak neşeyle gülümsedi. Gözlerini hafifçe rica eder gibi kapadı.</span></p>
<p class="calibre1"><span class="calibre2">George ayağa kalkıp derin bir nefes aldı ve omuzlarını düzelti.</span></p>
<p class="calibre1"><span class="calibre2">George, “Hayır,” deyince Lettie’nin benzi attı ve neredeyse kendini kastı.</span></p>
<p class="calibre1"><span class="calibre2">George, “Hayır,” diye tekrarladı. “Fred odaya geldiği an hissettim, seçim yapmak zorundayız.”</span></p>
<p class="calibre1"><span class="calibre2">Lettie soğuk bir biçimde, “İyi o zaman,” dedi. Sesi tıpkı bir keman gibi boğulmuştu.</span></p>
<p class="calibre1"><span class="calibre2">George, yenilmişçesine, “Evet, çocuklar,” dedi ve acı ile gülümseyerek dudaklarını bastırıp Lettie’ye baktı.</span></p>
<p class="calibre1"><span class="calibre2">Lettie isyankâr hatta kızgın tavrı ile; “Böyle bitirmeye kararlı mısın?” diye sordu. Göğsündeki yeşil taşlarla oynayıp, uçlarını etine batırıyordu. Lettie’nin son sorusunu sorarkenki ses tonunu duyunca George hayretle ona baktı. George kızmıştı.</span></p>
<p class="calibre1"><span class="calibre2">Sonunda George gülerek, alaycı biçimde, “Evet, kararlıyım,” dedi.</span></p>
<p class="calibre1"><span class="calibre2">Lettie, cevabı kabul ederek başını eğdi. George konuşmaktan kendini alıkoyarken yüzünü sertçe buruşturdu. Daha sonra arkasını dönüp odadan çıktı. Lettie, onun gidişini izlemedi ama yerinden de kıpırdamadı. Bir süre sonra George’un at arabasının sesini taşların üstünde ve at nallarının donmuş yolda çıkardığı keskin tınıyı duyunca, Lettie kendini koltuğa bıraktı ve yüzükoyun yatıp gözlerini duvara dikti.</span></p>
<p class="calibre1"><a id="bookmark0"></a>vıı.</p>
<p class="calibre1"><span class="calibre2">DİK BAYIR</span></p>
<p class="calibre1"><span class="calibre2">Benim “Highclose” ziyaretimden yaklaşık bir yıl sonra gerçekleşen genel seçimlerde Leslie muhafazakâr taraftan seçime girip kazandı.</span></p>
<p class="calibre1"><span class="calibre2">Bu sırada Tempest’lara oldukça fazla insan gelmişti. Lettie’den ara ara ne kadar meşgul, mutlu ya da sıkılmış olduğunu duyuyordum. Bana, George’un İşçi Partisi tarafından seçime katıldığını, uzun zamandır sokaktan başka bir yerde onu görmediğini anlatmıştı.</span></p>
<p class="calibre1"><span class="calibre2">Seçimlerden sonra Eberwich’e martta gittiğimde kız kardeşimde çok fazla kişinin kaldığını gördüm. Lettie’nin bakımını üstlendiklerinden birisi Dora Copperfield’ın ”Doady” karakterini etkilemiş olan, edebiyatla uğraşan bir genç vardı. Saçları hafif kıvırcık bukleliydi ve siyah, hoş bir kravat takıyordu. Başına buyrukmuş gibi davranıyordu ama borsadaki biri kadar planlı ve hesaplıydı. Ona “annelik yapmak”, Lettie’nin hoşuna gidiyordu. Çok cin fikirli biriydi. Onun misafirlerinden olan müzikle ilgilenen bir kadın ve sanat dünyasında ama sanat dünyasına ait olmayan yaşlı bir adam ilginç kişilerdi. Hayaller ve esprilerle gecelerimizi geçiriyorduk. Sabah kalktığımda bu hayallerden ve esprilerden nefret ediyordum.</span></p>
<p class="calibre1"><span class="calibre2">Artık beni unutmuş olan Nethermere’i gezmiştim. Kayıkhanenin altındaki fulyalar altın kahkahalarına devam ediyordu ve birbirleriyle dedikodu etmek için başlarını eğmişlerdi. Ben onları izlerken bile beni fark etmemişlerdi. Suyun içindeki gri söğütlerin gölgeleri arasındaki fulyaların sarı yansıması, fulyalar kasvetli bir halde hayalet hikâyeleri anlatırken hafifçe titriyordu. Kendimi, oyun arkadaşlarının arasına almadığı bir çocuk gibi hissetmiştim. Nethermere boyunca esen bir rüzgâr vardı ve hevesle akan suyun üstünde mavi parlak gri gölgeler hızlıca yer değiştiriyordu. Kıyı boyunda iki beyaz kuğu, turuncu gagalarını kanatlarının arasına götürüp bana doğru küstahça yaklaşırken ve büyüklük taslayan bir kızgınlıkla beni karşılayarak parlak kanatlarını büyük iki nilüfer gibi görünene kadar kaldırırken, yabani kuşlar ben yanlarından geçerken sitemle kanat çırpıp havalanıyor, başımın üstünde kızkuş-ları şiddetle dönüyordu.</span></p>
<p class="calibre1"><span class="calibre2">Bir şeyler beni tanısın istiyordum. Kendime, orman perilerinin ormanın kenarında beni aradıklarını söyledim. Ancak ben ileri doğru gidince onlar çekilmişti. Efkârlı bir şekilde bakıp solmuş çiçekler gibi arkalarını döndüler ve ormanın karanlıklarında kayboldular. Ben bir yabancıydım. Çalılıkların arasındaki canlı kuş cıvıltıları beni heyecanlandırdı. Sakalar, parlak renkleriyle ileriye giderken bir narbülbülü bir yere tünemiş, kabaca soruyordu: “Merhaba! Kimsin sen?”</span></p>
<p class="calibre1"><span class="calibre2">Ağaçların altına uzun kışın sert rüzgârlarınca kırılmış, kurumuş dallar düşmüştü.</span></p>
<p class="calibre1"><span class="calibre2">Ağaçlar, rüzgârı uzun dalları arasında ağ gibi yakalamış ve taze sabah rüzgârı bu esaret karşısında inlemiş olmalıydı. Dökülmüş meşe yaprakları ve eğreltiotları üstünde yoluma devam edince, son sert nefeslerini alıp bilinmezliğe gittiler. Ormanın üstüne hafif bir ağlama sesi tavan olmuş, altına ise son nefes gibi belirsiz bir tıslama sesi taban olmuştu. Bütün bunların arasında, mutlu bir şekilde açmış tomurcuklar ve dağlaleleri ile kuşların telaşı vardı. Kendi başıma gezinirken bunların hepsini hissettim. Eğreltiotlarının yenilgiyle yere düşmüş üzüntüsünü, kuşların vurdumduymaz telaşlarını, onca acelesi sırasında esir düşmüş taze rüzgârın iniltisini ve tomurcukların titreyerek açan tatlılığını... Onların arasında bir tek ben bütün hislerin sesini duyabiliyordum.</span></p>
<p class="calibre1"><span class="calibre2">Nehir, içindeki küçük parlak balıkları tuttuğum zamanki gibi hem mutluydu hem de gümbür gümbür sesiyle sürekli konuşmuştu. Strelley Değirmeni’nden beyaz şapkalı ve beyaz önlüklü bir hizmetçi kız, elinde mor dua kitaplarıyla koşarak çıktı ve kitapları kapıda, at arabasında kiliseye gitmek için, siyahlar giymiş anneleri ile birlikte bekleyen ve hayli huzursuz oturan kızlardan büyük olanına verdi. Woodside yakınlarında yol boyunca dikenli tel vardı ve her bir biniş yolunun sonunda, ağaç gövdelerinin üstüne katranla yazılmış “Şahsi Mülkiyet” yazıları yer alıyordu.</span></p>
<p class="calibre1"><span class="calibre2">Nethermere vadisini gezmiştim. Nethermere vadisi, ben onun beni hatırladığına naifçe inanırken, beni yıllar önce içinden çıkarmış.</span></p>
<p class="calibre1"><span class="calibre2">Yoluma devam ederek Eberwich’e gittim. Kilise çanları; nehrin, kuşların ve gürültücü öksürükotları ile kır-langıçotunun gümbürtüsüne benzeyen yüksek bir sesle çalıyordu.</span></p>
<p class="calibre1"><span class="calibre2">Birkaç erkek kaygısızca ayine gidiyordu. Madenciler ve diğer işçiler, amaçsız gruplar halinde, iyi bir hana geldikleri sürece akıllarında belli bir yer olmadan, yürüyorlardı.</span></p>
<p class="calibre1"><span class="calibre2">“Çobanpüskülü”ne gittim. Eskisine göre çok daha düzenliydi. Ancak bahçe ve ahırda yine bir terk edilmişlik havası vardı. Hizmetçiye George’u sordum.</span></p>
<p class="calibre1"><span class="calibre2">Hizmetçi kafasını sallayıp gülümseyerek, “Henüz kalkmadılar,” dedi. Biraz bekledim.</span></p>
<p class="calibre1"><span class="calibre2">Hizmetçi sözlerine alaycı bir tavır katarak, ‘'Ancak on dakika önce bir şişe bira içti, o yüzden sanırım,” dedi ve yine de emin olmadığını belirten bir tonda devam ederek ekledi, “çok geçe kalmaz.” Meg’i sordum.</span></p>
<p class="calibre1"><span class="calibre2">“Hanımefendi kiliseye gitti, çocuklar da. Ancak Bayan Saxton içeride...”</span></p>
<p class="calibre1"><span class="calibre2">“Emily mi?” diye bağırdım.</span></p>
<p class="calibre1"><span class="calibre2">Hizmetçi güldü.</span></p>
<p class="calibre1"><span class="calibre2">“Çalışma odasında. Şu an meşgul ama ona söylersem belki... ”</span></p>
<p class="calibre1"><span class="calibre2">“Evet, söyle,” dedim, Emily’nin beni göreceğinden emindim.</span></p>
<p class="calibre1"><span class="calibre2">Eski sevgilimi ateşin yanında, alçak bir sandalyede otururken buldum. Şömine kiliminin üstünde bir adam ayakta durmuş bıyığını çekeliyordu. Hem Emily hem ben bu buluşmadan soğuk bir hazzın heyecanını duyduk.</span></p>
<p class="calibre1"><span class="calibre2">Emily, bana eski bakışları ile bakarak, “Seni gördüğüme inanamıyorum,” dedi. Çok değişmişti. Çok güzeldi ama üstünde yeni bir özgüven havası, hoş ve özgür bir umursamazlık vardı.</span></p>
<p class="calibre1"><span class="calibre2">“Seni tanıştırayım. Bay Renshaw, Cyril. Tom, Cyril’i biliyorsun sana ondan çok bahsettim. Üç haftaya kadar Tom ile evleniyorum,” dedi Emily gülerek.</span></p>
<p class="calibre1"><span class="calibre2">Gayriihtiyari, “Seni şeytan!” dedim.</span></p>
<p class="calibre1"><span class="calibre2">Emily şaka yollu, “Tabii beni alırsa,” dedi.</span></p>
<p class="calibre1"><span class="calibre2">Tom, iri yapılı, açık tenli ve pürüzsüz bir tene sahip biriydi. Duruşunda askeri bir çağrışım, başını eğişinde ve sakalını çekişinde özgüven, Emily’nin saçma konuşmalarına gülüşünde büyüleyici ve yeni bir şeyler vardı.</span></p>
<p class="calibre1"><span class="calibre2">“Neden bana söylemedin?” diye sordum.</span></p>
<p class="calibre1"><span class="calibre2">Emily kaşlarını çatarak, “Neden bana sormadın?” diye tersledi.</span></p>
<p class="calibre1"><span class="calibre2">“Bay Renshaw, beni farkında olmadan solladınız. Bu hiç de hoş değil,” dedim.</span></p>
<p class="calibre1"><span class="calibre2">Tom sakalını bir kez daha çekip, “Çok üzgünüm,” dedikten sonra kendi dediğine sesli sesli güldü.</span></p>
<p class="calibre1"><span class="calibre2">Emily, kaşlarını çatıp tuhaf biçimde gülümseyerek bana, “Gerçekten kırıldın mı?” diye sordu.</span></p>
<p class="calibre1"><span class="calibre2">Gerçek bir vurguyla, “Evet kırıldım,” diye yanıtladım.</span></p>
<p class="calibre1"><span class="calibre2">Bu; Emily’nin hoşuma gitmiş, üst üste kahkaha atmıştı.</span></p>
<p class="calibre1"><span class="calibre2">“Ne şaka! Şimdi kızgın olman, olacak iş değil. Ne kadar zaman önceydi?” dedi.</span></p>
<p class="calibre1"><span class="calibre2">“Ben saymam,” dedim ve Tom’a, “Bana üzülmediniz mi?” diye sordum.</span></p>
<p class="calibre1"><span class="calibre2">Tom, öylesine parlak, öylesine naif bir merakı barındıran, öylesine çocuksu bir düşünce içinde olan mavi gözleriyle baktı ve; “Çok üzüldüm!” dedi. Yine hızlıca sakalını çekip ayaklarına bakmıştı.</span></p>
<p class="calibre1"><span class="calibre2">Yirmi dokuz yaşındaydı. Beş yıl Çin’de askerlik yapmış ama şimdi Emily’nin öğretmenlik yaptığı Papplewick’te babasının çiftliğini sürüyormuş. On sekiz aydır evdeymiş. Yetmiş yaşında olan yaşlı babası elini bir doğrama aletine kaptırmış. Bana bunları anlattılar. Tom’un yakışıklı duruşu ve kendine has yeni ve çocuksu tarzı hoşuma gitti. Aşırı biçimde erkeksiydi. Yani, hiçbir şeyi sorgulamayı ve analiz etmeyi düşünmüyordu. Onun için her şey iyi, güzel, kötü ya çirkindi. Bir şeyin göründüğünün dışında bir şey olabileceğini düşünemiyordu. Zaten o görünüş de ona yetiyordu. Emily’yi bir bilge, soylu ve Tanrı’ya kendisinden daha yakın biri olarak görüyordu.</span></p>
<p class="calibre1"><span class="calibre2">Emily bana, “Ben ondan bin yaş yaşlıyım, aynı senin benden bin yaş yaşlı olman gibi,” dedi ve güldü.</span></p>
<p class="calibre1"><span class="calibre2">“Onun gençliğine mi âşık oldun?” diye sordum.</span></p>
<p class="calibre1"><span class="calibre2">“Evet,” dedi Emily, “Onun için ve de o çok anlayışlı, kibar.”</span></p>
<p class="calibre1"><span class="calibre2">Ben, “Ben hiç kibar değildim, değil mi?” diye sordum.</span></p>
<p class="calibre1"><span class="calibre2">“Hayır! Bir rüzgâr gibi huzursuz ve telaşlı,” dedi ve eski korkunun son pırıltısını gördüm.</span></p>
<p class="calibre1"><span class="calibre2">“George nerede?” diye sordum.</span></p>
<p class="calibre1"><span class="calibre2">Emily kısaca, “Yatakta. Eğlencelerinden birinden kurtulmaya çalışıyor. Meg’in yerinde olsam George ile yaşamazdım,” dedi.</span></p>
<p class="calibre1"><span class="calibre2">“O kadar mı kötü?” diye sordum.</span></p>
<p class="calibre1"><span class="calibre2">“Kötü,” dedi Emily. “İğrenç ve eminim ki tehlikeli de. Onu bir alkolikler evine tıkardım.”</span></p>
<p class="calibre1"><span class="calibre2">Odaya tekrar gelen Tom, “Tedavi olması için onu ikna etmen lazım,” dedi. “Korkunç nöbetler geçiriyor. Kendini öldürüyor. Onun için çok üzülüyorum.”</span></p>
<p class="calibre1"><span class="calibre2">“Hoşlandığın bir şeyin seni bir hayvana dönüştürün-ceye kadar kölesi olmak, bana çok rezilce geliyor. Çocukları için nasıl bir manzara sunduğuna bak. Karısı için de tam bir utanç,” dedi Emily.</span></p>
<p class="calibre1"><span class="calibre2">Tom, “Elinde değil ama, zavallı George. Ama yine de bir erkekte daha fazla metanet olmalı,” dedi.</span></p>
<p class="calibre1"><span class="calibre2">Yukarı odadan seslerin geldiğini duyduk.</span></p>
<p class="calibre1"><span class="calibre2">Emily, “Kalkıyor. Kahvaltı yapacak mı diye gidip bak-sam iyi olacak,” dedi. Ancak, gitmedi, bekledi. O anda kapı açıldı ve eli kapının tokmağında öne eğilmiş halde George içeri girdi.</span></p>
<p class="calibre1"><span class="calibre2">' “Üç ses duyduğumu düşünmüştüm,” dedi, sanki bu onu bir endişeden kurtarmış gibiydi. Gülümsedi. Yeleği, yün kazağının üstünde iliklenmemiş olarak duruyordu, ceket ve terlik giymemişti. Saçı sakalı birbirine karışmış, yüzü solmuş, uykulu hali ve küçük gözleriyle salak gözüküyordu. Parlak bir ışık görmüş gibi bakışlarını bizden kaçırdı. Elini sıktığımda eli zayıf ve soğuktu.</span></p>
<p class="calibre1"><span class="calibre2">George zorlanmış bir şekilde, “Nasıl oldu da geldin,</span></p>
<p class="calibre1"><span class="calibre2">Cyril?” dedi hafifçe gülümseyerek.</span></p>
<p class="calibre1"><span class="calibre2">Emily sertçe, “Kahvaltı yapacak mısın?” diye sordu.</span></p>
<p class="calibre1"><span class="calibre2">George, “Benim için hazırlanmış bir şeyler varsa yaparım,” diye yanıtladı.</span></p>
<p class="calibre1"><span class="calibre2">“Yeterince uzun bir vakittir kahvaltı sofrası seni bekliyor,” dedi Emily. George arkasını dönüp çoraplı ayaklarını sürüyerek yemek odasına gitti. Emily, hizmetçiyi çağırdı. Ben, nişanlıları bırakarak George’un ardı sıra gittim. Ge-orge, yemek odasının etrafında gezinip sandalyelerin arka^ sına ve köşelere bakıyordu.</span></p>
<p class="calibre1"><span class="calibre2">Açıklamak amacıyla ağzında geveleyerek, “Nerede şu terlikler acaba!” dedi. Bu sırada aramasına devam etti. Zili çalıp hizmetçilerden bulmalarını istemediğini fark ettim. Sonra ateşin yanma gitti ve ellerini uzattı. Yavaş yanan korları ezerken hizmetçi elinde tepsiyle odaya geldi. Geor-ge, ateşle oynamaktan vazgeçip maşayı dikkatlice kenara bıraktı. Hizmetçi, masanın bir köşesinde yemeğini masaya koyarken George hizmetçiye hiç aldırmadan ateşe baktı. Hizmetçinin işi bitince, “Bu kızartılmış ringa balığını ister misiniz?” diye sordu.</span></p>
<p class="calibre1"><span class="calibre2">George kafasını kaldırıp tabağa baktı ve; “Olur. Sirke getirdin mi?” dedi.</span></p>
<p class="calibre1"><span class="calibre2">Hizmetçi yanıt vermeden büfeden şişeyi alıp masaya koydu. Kapıyı kapatırken arkasına bakıp, “Sıcakken yese-niz iyi olur,” dedi.</span></p>
<p class="calibre1"><span class="calibre2">George hiç de aldırmayarak ateşe bakmaya devam</span></p>
<p class="calibre1"><span class="calibre2">etti.</span></p>
<p class="calibre1"><span class="calibre2">Bana, “Sen nasılsın?” diye sordu.</span></p>
<p class="calibre1"><span class="calibre2">“Ben mi? İyiyim! Ya sen?” dedim.</span></p>
<p class="calibre1"><span class="calibre2">George, alaycı bir şekilde başını yana çevirip, “Gördüğün gibi,” dedi.</span></p>
<p class="calibre1"><span class="calibre2">Bense, “Hiç de görmek istemediğim halde,” diye düzelttim.</span></p>
<p class="calibre1"><span class="calibre2">Dirseklerini dizlerine koyup bir parmağıyla kalp atışı</span></p>
<p class="calibre1"><span class="calibre2">ritminde eline vurarak oturduğu yerden öne doğru eğildi.</span></p>
<p class="calibre1"><span class="calibre2">“Kahvaltı yapmayacak mısın?” diye sordum. Saat o anda yanık yanık on ikiyi vurdu. George saate bastırılmış bir kızgınlıkla baktı.</span></p>
<p class="calibre1"><span class="calibre2">Saatin vuruşları kesildiğinde bana yanıt verdi ve; “Yapacağım,” dedi. Oturduğu yerden ağır ağır kalkıp masaya gitti. Bardağına çay doldururken masanın üstüne biraz çay döktü ve lekeye bakakaldı. Yemek yemeğe başlaması biraz zaman aldı. Sıcak balığın üstüne bolca sirke döktü ve tekrar tekrar ya bıyığına bulaşan çayı silmek ya da dizine düşen balık parçasını almak için yemeğine ara vererek yemek yemeği çirkin bir hale sokan aldırmazlıkla kahvaltıya devam etti.</span></p>
<p class="calibre1"><span class="calibre2">Bu aralarının birinde, “Sanırım hâlâ evli değilsin?” diye sordu.</span></p>
<p class="calibre1"><span class="calibre2">“Hayır, ama sanırım etrafa bakınsam iyi olacak,” dedim.</span></p>
<p class="calibre1"><span class="calibre2">Sessizce ve acılı bir tonda, “Hiç de akıllı değilsin,” dedi.</span></p>
<p class="calibre1"><span class="calibre2">Bir iki dakika sonra hizmetçi, elinde bir mektup ile geldi.</span></p>
<p class="calibre1"><span class="calibre2">Mektubu masaya, George'un yanma bırakırken, “Bu, sabah geldi,” dedi. George mektuba bakıp, “Reçel için bana bıçak vermedin,” dedi.</span></p>
<p class="calibre1"><span class="calibre2">Hizmetçi “Vermedim mi? İstemeyeceğinizi düşünmüştüm. Genelde istemezsiniz,” dedi.</span></p>
<p class="calibre1"><span class="calibre2">“Terliklerim nerede, biliyor musun?”</span></p>
<p class="calibre1"><span class="calibre2">Hizmetçi, “Her zamanki yerlerindedirler,” deyip köşeye bakmaya gitti. “Sanırım Hanımefendi Gertie onları bir yerlere koydu. Size başka bir çift getireyim.”</span></p>
<p class="calibre1"><span class="calibre2">George hizmetçiyi beklerken mektubu okudu. Mektubu iki kere okuyup, yüzünde hiçbir ifade belirtisi olmadan sessizce mektubu zarfa geri koydu. Fakat çok az yemesine rağmen hizmetçi bıçak ve terliklerini getirdikten</span></p>
<p class="calibre1"><span class="calibre2">sonra bile kahvaltıya devam etmedi.</span></p>
<p class="calibre1"><span class="calibre2">Saat on iki buçukta evde buyurgan bir kadın sesi duyuldu. Meg kapıya geldi. Odaya girerken beni görünce ayakta durdu. Burnunu çekip masaya göz anıktan sonra heyecanla öne doğru geldi.</span></p>
<p class="calibre1"><span class="calibre2">“Cyril, hiç tahmin etmezdim. Seni bu sabah burada göreceğimi, kim derdi! Nasılsın?” dedi.</span></p>
<p class="calibre1"><span class="calibre2">Meg, kelimelerimi sonuna kadar dinledikten sonra aniden George’a döndü ve; “Cyril’in karşısına çıkmak için ne de güzel bir haldesin. Bitirdin mi? Bittiyse, Kate tepsiyi dışarı çıkarsın. Kötü kokmuş içerisi. Bitti mi?” dedi.</span></p>
<p class="calibre1"><span class="calibre2">George yanıt vermedi ama çayını bitirip tepsiyi elinin tersiyle ittirdi. Meg, zili çaldı ve eldivenlerini çıkarıp balık artıklarını çatalla ani ve tiksinirmiş gibi hareketlerle tabağın kenarından ortasına doğru ittirerek masadakileri tepsiye koydu. Meg’in hareketleri ve tavrı, kızgınlık ve tiksinme doluydu. Hizmetçi içeri geldi.</span></p>
<p class="calibre1"><span class="calibre2">“Kate, masayı temizleyip camı aç. Yatak odasının camlarını açtın mı?”</span></p>
<p class="calibre1"><span class="calibre2">“Hayır, han’fendi. Henüz değil,” deyip George’a baktı, sanki George’un yeni aşağı indiğini söylemek istiyordu.</span></p>
<p class="calibre1"><span class="calibre2">Meg, “O zaman tepsiyi aldığında, yap,” dedi.</span></p>
<p class="calibre1"><span class="calibre2">George huysuzca, “Buranın camını açma, şimdi bile soğuk,” dedi.</span></p>
<p class="calibre1"><span class="calibre2">Meg büyüklenerek, “Eğer açlıktan ölmek üzereysen üstüne bir şey al. İçinde hayat olanlar için yeterince sıcak. Soğuk değil, değil mi Cyril?” dedi.</span></p>
<p class="calibre1"><span class="calibre2">Ben, “Bu sabah hava taze,” diye karşılık verdim.</span></p>
<p class="calibre1"><span class="calibre2">“Elbette, hiç de soğuk değil. Hem odanın havalandırılması gerekiyor,” dedi Meg.</span></p>
<p class="calibre1"><span class="calibre2">Ancak hizmetçi masa örtüsünü katlayıp pencerelerin yanma yaklaşmadan odadan çıktı.</span></p>
<p class="calibre1"><span class="calibre2">Meg kilo almıştı ve üzerinde sapasağlam bir özgüven vardı. Güvenilir, cana yakın ve sakindi. Üzerinde çok güzel koyu yeşil bir elbise ve gösterişli devekuşu tüylerinden bir şapka vardı. Odada dolaşırken her şeyin üstünde baskısını kuruyor gibiydi, özellikle de yeleği iliklenmiş şekilde, darmadağınık ve keyifsiz halde oturan kocasının.</span></p>
<p class="calibre1"><span class="calibre2">Bir kız içeri girdi. Vakur ve kendi tarzında kırıta kırıta yürüyordu. Yüzü çok güzeldi ama bir çocuk için çok kurumluydu. Kızın üzerinde beyaz bir ceket, kakım bir atkı, el kürkü ve şapka vardı. Uzun kahverengi saçlarını arkasına salmıştı.</span></p>
<p class="calibre1"><span class="calibre2">İçeri girer girmez yüksek ve eleştirel bir tonda, “Babam kahvaltısını daha yeni mi yapmış?” dedi.</span></p>
<p class="calibre1"><span class="calibre2">Meg, ‘'Aynen öyle!” diye karşılık verdi.</span></p>
<p class="calibre1"><span class="calibre2">Kız, babasına sakin ve çocuksu bir ayıplamayla baktı.</span></p>
<p class="calibre1"><span class="calibre2">Kız, küçük beyaz eldivenlerini çıkarırken, “Kiliseye gittik, eve akşam yemeğine geldik,” dedi. George kızını alaycı bir keyifle izliyordu.</span></p>
<p class="calibre1"><span class="calibre2">Meg, George’un dirseğinin yanında duran açılmış mektuba bakıp, “Orda mısın! Kimden gelmiş bu?” diye sordu.</span></p>
<p class="calibre1"><span class="calibre2">George, mektubu çoktan unuttuğu için etrafına bakındı. Zarfı alıp, katladı ve yeleğinin cebine koydu.</span></p>
<p class="calibre1"><span class="calibre2">“William Housley göndermiş,” dedi.</span></p>
<p class="calibre1"><span class="calibre2">“Ne diyor peki?”</span></p>
<p class="calibre1"><span class="calibre2">George siyah gözleriyle Meg’e baktı ve; “Bir şey demiyor!” dedi.</span></p>
<p class="calibre1"><span class="calibre2">Meg, “Hmm. Komik bir mektup olsa gerek, baksana hiçbir şey demiyormuş,” diye söylendi.</span></p>
<p class="calibre1"><span class="calibre2">Kız, küstah ve yüksek tonlu bir sesle üstünlüğünü gösterip “Bilmemizi istemediği bir para konusudur,” dedi.</span></p>
<p class="calibre1"><span class="calibre2">Kızının açıksözlülüğü hoşuna giden Meg, “Başka ne olacak!” dedi.</span></p>
<p class="calibre1"><span class="calibre2">Kız, George’u ayıplayarak başını sallayıp devam etti, “Böylelikle parayı kendine saklayabilir.”</span></p>
<p class="calibre1"><span class="calibre2">George alaycı tonda, “Benim hiç para sahibi olmaya</span></p>
<p class="calibre1"><span class="calibre2">hakkım yok, değil mi?” diye sordu.</span></p>
<p class="calibre1"><span class="calibre2">Kız başını artıirane bir biçimde sallayarak, “Hayır, yok. Yok, çünkü parayı ateşe atıyorsun,” dedi.</span></p>
<p class="calibre1"><span class="calibre2">George dudak bükerek, “Yanlış anlamışsın. Bence, benim yaptığım daha çok bir çocuğun ateşle oynamasına izin vermek gibi,” dedi.</span></p>
<p class="calibre1"><span class="calibre2">Küçük kız teyit için annesine dönüp, “Hmm, öyle mi anne?” dedi.</span></p>
<p class="calibre1"><span class="calibre2">Meg, George’un kızının onun hükmüne bırakırkenki alaycı tavrından dolayı kızarmıştı.</span></p>
<p class="calibre1"><span class="calibre2">Gertie, babasını hor görüp ona sırtını dönerek, “Sen çok serkeşsin,” dedi.</span></p>
<p class="calibre1"><span class="calibre2">George, hâlâ sesinin tonunda bir eğlence belirtisiyle, “Rahip böyle mi söylüyor?” diye sordu.</span></p>
<p class="calibre1"><span class="calibre2">Kız, “Hayır söylemiyor” dedi. “Eğer öğrenmek istiyorsan gidip dinlersin. Kiliseye giden herkes düzgün gözüküyor,” deyip dik durarak annesine ve kendine baktı ve; “hem, Tanrı onları seviyor,” dedi. Kız, kutsanmış bir ifade takındı ve biraz düşündükten sonra sözlerine devam etti, “Tanrı onları seviyor, çünkü o insanlar güzel gözüküyorlar ve uysallar.”</span></p>
<p class="calibre1"><span class="calibre2">Meg, gizli bir gururla bana bakıp gülerek, “Ne?” dedi.</span></p>
<p class="calibre1"><span class="calibre2">Gertie, bilginin üstünlüğü ile gülümseyerek tekrar edip, “Çünkü uysallar,” dedi.</span></p>
<p class="calibre1"><span class="calibre2">George, “Saçmalamaya başladın,” dedi.</span></p>
<p class="calibre1"><span class="calibre2">“Hayır, saçmalamıyorum. Öyle değil mi anne? Doğru değil mi anne? ‘Uysallar cennete gidecektir.”’</span></p>
<p class="calibre1"><span class="calibre2">Meg, yanıt veremeyecek kadar eğlenmişti.</span></p>
<p class="calibre1"><span class="calibre2">George da eğlenmişti ve dalga geçerek, “Uysallar bu dünyada ringa balığını tadacaktır,” dedi. Kızı, George’a kuşkuyla baktı. Yakışıksızlık kokusu almıştı.</span></p>
<p class="calibre1"><span class="calibre2">“Doğru değil, değil mi anne?” diye annesine sormuştu. Meg kahkaha attı.</span></p>
<p class="calibre1"><span class="calibre2">George yumuşak alayıyla, “Uysallar bu dünyada ringa</span></p>
<p class="calibre1"><span class="calibre2">balığını tadacaktır,” diye tekrarladı.</span></p>
<p class="calibre1"><span class="calibre2">Kız, gerçekten rahatsız olmuş ve; “Hayır, öyle değil, değil mi anne?” deyip ağlamıştı.</span></p>
<p class="calibre1"><span class="calibre2">Meg, “Babana söyle, sana hep yanlış bir şeyler öğretiyor,” diye yanıtladı.</span></p>
<p class="calibre1"><span class="calibre2">Ben, daha sonra, gitmem gerektiğini söyledim ama ısrar ettiler.</span></p>
<p class="calibre1"><span class="calibre2">Kız, şapkasını çıkardıktan sonra kabaran buklelerini düzelterek aniden, “Hayır, olmaz, yemeğe kalın lütfen,” diye rica etti. Benden defalarca içtenlikle istekte bulundu.</span></p>
<p class="calibre1"><span class="calibre2">“Ama neden?” diye sordum.</span></p>
<p class="calibre1"><span class="calibre2">Kız, el kürkünün üstündeki siyah noktalara vurarak sakince, “Çünkü, böylece öğleden sonra sohbet edebiliriz ve babam da huysuzlanmaz,” dedi.</span></p>
<p class="calibre1"><span class="calibre2">Meg, şefkat dolu hareketle kızına biraz daha yaklaştı.</span></p>
<p class="calibre1"><span class="calibre2">‘'Ama öğlen için bir hanımefendiye söz verdim. Hem sizin başka misafirleriniz de var,” dedim.</span></p>
<p class="calibre1"><span class="calibre2">“Evet ama sorun değil. Onlar başka bir odaya gider, babam onlara pek aldırmaz,” dedi kız.</span></p>
<p class="calibre1"><span class="calibre2">“Öyle mi?” dedim.</span></p>
<p class="calibre1"><span class="calibre2">“Halam Emily ve diğerleri burada olduklarında huysuzlaşıyor.”</span></p>
<p class="calibre1"><span class="calibre2">Meg sertçe George’a dönerek, “Nasıl biri olduğunu gösteriyorsun işte,” dedi.</span></p>
<p class="calibre1"><span class="calibre2">Onlarla vedalaştım. George benimle kapıya kadar geldi. İkimiz de söyleyecek bir söz bulamadık ama ikimiz de çok hislenmiştik. Sonunda elini tutup ona bakarak, “Hoşça kal,” dedim. George da görüşmemiz sırasında ilk kez bana baktı. Gözleri ağırlaşmıştı ve gözkapaklarını kaldırırken sanki gözleri bir utancın acısıyla geri çekilmişti.</span></p>
<p class="calibre1"><span class="calibre2">UNUTMA NEHRİNİN BATAKLIKLARINDA BEKLEYİŞ</span></p>
<p class="calibre1"><span class="calibre2">George kararlılıkla bu halde devam etti. İki yıl sonra onu görmeye gittim. Evde yoktu. Meg bana içini dökmüş, George’tan bahsetmişti. Onun işleri bıraktığından, ne kadar çok içtiğinden, içince nasıl bir hayvana dönüştüğünden ve ne kadar çekilmez olduğundan yakındı. Mal varlığını yok ediyordu, kendi hayatını ve çocuklarının hayatını da bu yok edişe sürüklüyordu. Meg, acıyla ağlayarak darmadağınık halde benim yanımda oturunca ona acıdım. George’u etkileyip etkileyemeyeceğimi sordu. Eski handaymış. Kötü bir nöbet geçirince hana gidip bazen bir hafta kadar orada Oswald ile kalıyormuş. Daha sonra iyileşince ise “Çobanpüskülü”ne geri dönüyormuş fakat, Meg’in dediğine göre, her sabah ve özellikle de her yemekten sonra hastalanıyormuş.</span></p>
<p class="calibre1"><span class="calibre2">Meg bütün bunları bana anlatırken, büyük bir sandalyede kucağında hırçın ağzı ve sinirli siyah gözleri olan solgun benizli, duygusal ve yedi sekiz saçlarında, hayli şımarık en küçük oğlu ile oturdu. Çocuk da annesini izliyordu. Hissettikleri ona fazla geldiğinde omuzlarını kaldırıp kendine yeni bir oturma şekli buluyordu. Annesine karşı saldırgan ve çocuksu bir acıma duyuyordu; bütün sorunlarının nedeni babasına karşı ise öfkeli çocuksu bir nefret. Hana gidip George’u gördüm. Neredeyse sarhoş bir haldeydi.</span></p>
<p class="calibre1"><span class="calibre2">Highclose’a içim hayli sıkkın döndüm. Lettie’nin son çocuğu hiç kimsenin beklemediği anda ben gelmeden birkaç ay önce doğmuştu. En küçük kızı ile son doğan bebek arasında yedi yıl vardı. Lettie anneliğe hayli kendini kaptırmıştı.</span></p>
<p class="calibre1"><span class="calibre2">George hakkında onunla konuşmaya gittiğimde Lettie yatak odasında oldukça sakin bir halde dizlerinde duran bebekle ilgileniyordu. Beni üzülerek dinledi ama dikkati bebeğin en ufak bir hareketiyle bile dağılıyordu. George’un çocuklarının anne babalarına karşı olan tavrını anlattığımda bebekten başını kaldırıp bana doğru bakarak, “Bak, nasıl da ışığın gözlüklerindeki yansımasını izliyor! Bak!” diye bağırdı.</span></p>
<p class="calibre1"><span class="calibre2">Lakin ben bebeklerden bıkmıştım. Bütün arkadaşlarım yetişkin olmuş, evlenmiş ve bana yükleniyorlardı. Bebek fırtınası vardı. Bebeklerin moda olmadığı ve genç, burnu havada, vurdumduymaz annelerin eski bir geleneğe ait olacağı bir yerin özlemini duyuyordum. Lettie’nin kalbi, bebeğin nabzının tek bir hafif atışıyla hızlanırdı.</span></p>
<p class="calibre1"><span class="calibre2">Bir gün Fransa’dan eve gelirken Charing Cross’a giden trende otururken o günün George’un doğum günü olduğunu hatırladım. Üzerimde onun etkisini olağanca ağırlığıyla hissetmiş ve depresyondan çıkamamıştım. Bu durumun nedenini yorgun tren yolculuğu olarak görmüş ve üstünde durmamıştım. Trende giderken taze mısır anızları üstünde parlayan akşam güneşini seyrederken bu etkiyi kendime tanımlamaya çalışıp kendi kendime şu soruyu sordum, “Sorun ne ki? Yüreğimi sıkıştıracak kötü bir haber de almadım, değil mi?”</span></p>
<p class="calibre1"><span class="calibre2">New Malden’da kaldığım yere geldiğimde bana hiç mektup gelmemesine şaşırmıştım, sadece Alice’in gönderdiği şişkin bir paket vardı o kadar. Paketin üstündeki soğuk el yazısını tanımıştım ve içindeki mektuptan ne beklediğimi bildiğimi düşündüm.</span></p>
<p class="calibre1"><span class="calibre2">Alice, zamanında hiç de hoşlanmadığı eski bir tanıdığı ile evlenmişti. Bu genç adam başını belaya sokmuştu; bu yüzden de haklı olanların kınamaları bir yaz gecesindeki sivrisinek topluluğu gibi ardından geliyordu. Alice, bu genç adamın pespaye düşmanlarına karşı derhal harekete geçmişti ve ona hizmet etmişti. Alice, evlenerek her şeyi kapatabileceğini düşünmüştü. İkisi oldukça rahatmış. Dediğine göre bazen arka bahçelerinde küçük havai fişek gösterileri oluyormuş. Evlendiği adam, Derbyshire’da-" ki Erewash üstündeki demir dökümhanelerinden birinin dükkânında çalışıyormuş. Alice, eşinin işine uzak olmayan ve Eberwich’ten yaklaşık bir buçuk kilometre mesafede, küçük kirli bir yerde yaşıyordu. Çocuğu yoktu, arkadaşı da. Sadece birkaç evli kadınla tanışmıştı. Daha üst düzeyde bir kâtibin eşi olarak işçiler arasındaki saygınlığını korumak zorundaydı. Bu sebeple arka bahçelerindeki çatırdayan ateşlerinin üstünü bile bir İngiliz asaleti kaplamıştı. Alice arada insanın gözünden yaş getirtebilecek bir ateş yakıyormuş. Bazen, belki yılda bir kere, beni eğlendiren uzun ve hacimli bir mektup yolluyordu.</span></p>
<p class="calibre1"><span class="calibre2">Yemek yiyinceye kadar bu uzun mektubu açmadım, onu mutsuzluluğumun kaynağı gibi görmüştüm.</span></p>
<p class="calibre1"><span class="calibre5">“Sevgili Cyril, resmen fokurdayan bir durumdayım. Yazmak değil bağırmak istiyorum! Cyril, neden benimle evlenmedin? Ya da George niye başkasıyla evlenmedi? Çok hastayım. Percival Charles, bir saati durdurabilir. Cyril, o sürekli takım elbiseyle geziyor. İnce yünlü ve üç santimlik manşetleri ile! Yatarken bile böyle. Yattığında İncil’den bir şeyler mırıldanıyor. Bütün ailesinin İncil'lerinin pirinç kaplarının ağırlığını göğsümde hissediyorum onun yanında yatarken. Hıncımdan ağlayabilirim ancak siyah şapkamı giyip bir kuzu gibi onunla kiliseye gidiyorum.</span></p>
<p class="calibre1"><span class="calibre5">Cyril, hiçbir şey olmadı. Bütün bu yıllar boyunca başıma bir şey gelmedi. Artık öleceğim. Yemekte dua edilmesini istedikten sonra Percival Charles’a bakınca onun masasında hiçbir şeye dokunmayacakmışım gibi geliyor. Bir saat içinde, onu her zaman acıktıran giriş dualarını hızlıca söylerken duyuyorum ve o da hemen masaya bakıyor. Ona</span></p>
<p class="calibre1"><span class="calibre5">adil davranmıyorum. Çok iyi biri. Keşke öyle olmasa.</span></p>
<p class="calibre1"><span class="calibre5">Çikolata bardağı gibi olması gereken evliliğime Ge-orge Saxton tuz karıştırdı. Cyril, bir hikaye anlatmalıyım. George, Meg ile evleneli on beş yıl olmuş. Saydığımda ve geleceği düşündüğümde bağırasım geliyor. Benim hikayem!</span></p>
<p class="calibre1"><span class="calibre5">Charles’ın sadık bir köpek gibi bakan kahverengi gözlerini hatırlıyor musun?</span></p>
<p class="calibre1"><span class="calibre5">Çarşamba günü öğleden sonra perşembenin akşam yemeğini hazır etmek için yarım kilo et almaya gittim. ‘Çobanpüskülü’nün arkasından dolaşan o küçük patikayı biliyorsundur, oradan yürüdüm. Ahırın arkasındaki otlakta bir tartışma duydum gibi geldi. O yüzden dedim gidip eğlenceye bir bakayım. Vakur bir papaz yardımcısı eşi olarak bir elimde sepetim bir elimde demir paralarla kapıya gittim.</span></p>
<p class="calibre1"><span class="calibre5">Tarla pantolonu ve dizlikleri ile elinde kırbacı olan George’u gördüm. Atın üstüne oturmuş, abartılı abartılı konuşup bağırıyordu: ‘Hadi oğlum...’ Ama Cyril, biraz erken anlattım. Aniden George’un yay gibi, düz kulaklı atı; boynuna tutunmuş soluk yüzlü Wilfred ile dörtnala koşarak geldi. Çocuğun yüzü bembeyaz kesilmişti. George, çocuğa binicilik öğretiyor diye düşündüm. Kemikli Oğlan, yani yarış atı hızlıca geldi. Sonra, George’un bağırarak koştuğunu ve atı kırbaçladığını gördüm. At, sanki gazyağı alevi gibi kaçtı. Çocuk bağırıp çağırıyordu. George çocuğun ardı sıra koştu. Çocuk topallaya topallaya koşuyor, George da onun arkasından küfredip bağırıyordu, ‘Seni ödlek domuz,</span> ’ <span class="calibre5">diye. Uzun bacaklı yarış atı etrafta sanki delirmiş gibi dolaştı. Şaşkına döndüm. Daha sonra koşarak Meg ve bağrışan diğer iki çocuk geldi. Meg, George’ a doğru gitti ama George elindeki kırbacı şeytan gibi havaya kaldırmıştı. Bu yüzden Meg ona yaklaşmaya cesaret edemedi. Önce durdu, sonra hızlıca George’a gitti, onun yanında durup iki yumruğu ile ona vurdu. George kırbacı şaklatıp Meg’i uzaklaştırdı. At daha da uzağa gitmişti. Meg, atı durdurmak için koştu. Ge-orge da sarhoş adımlarıyla kırbacını sallayarak koşuyordu. Ben de koştum. Elimdeki sepetle George’a vurdum. Çocuk da yere düştü ve Meg oğlana doğru koşturdu. Bazı erkekler koşarak geldi. George ise hafiften titreyerek duruyordu. Onun yüzünü görsen tanıyamazdın, Cyril. Delirmişti, şeytani bir ifade vardı yüzünde. O anı düşündüğümde bin bir parçaya bölünesim geliyor. Kolumda da bir morluk oluştu.</span></p>
<p class="calibre1"><span class="calibre5">Bu sırada tabii Charles’ın bana verdiği parayı kaybettim ve sepetteki beyaz örtü ve diğer her şey perşembe günü berbat bir haldeydi. Üstelik Charles’ın hiç sevmediği koyun pirzolası aldım. Cyril, ‘keşke Timbuctoo kıyısında falan bir devekuşu olsam’. Neyse ki çocuk yaralanmadı, ama Meg’i çocuğun yanında ağlar görünce o an George’un ölmesini istedim. Şimdi de istiyorum. Keşke sadece hatıralarımızda kalsa. Onları son zamanlarda görmedim, Meg’in haline dayanamıyorum. Nasıl sonlanacak bu durum merak ediyorum.</span></p>
<p class="calibre1"><span class="calibre5">Şimdi Charles geldi, James’e, ‘İyi akşamlar, Tanrı seninle olsun’ diyor ve henüz yemeği hazırlamadım."</span></p>
<p class="calibre1"><span class="calibre2">Alice’in mektubunu okur okumaz derhal Eberwich’e gidip ne olduğunu görmek istedim. Eski günlerin hatıraları, kalbim eski tanıdıkları özleyinceye kadar beynime üşüştü.</span></p>
<p class="calibre1"><span class="calibre2">“Çobanpüskülü”ne gittiğimde, birkaç kötü nöbetten sonra George’un Emily ile kalmak üzere sakin bir yer olan Papplewick’e gönderildiğini söylediler. On dört kilometreyi bisikletle gittim. Yaz çok sıcaktı ve her şey geç kalmıştı. Eylülün sonunda yapraklar yeşermişti ve ekin yığınlarının içindeki buğdaylar yapayalnız duruyordu. Bir sonbahar sabahının tatlılığının içinden geçerek yoluma gittim. Sis, çitler boyunca maviye bürünmüş, karaağaçlar sabahın loş duvarları boyunca belli belirsiz gözüküyor, atkestanele-ri parlak çiçekler gibi duran birkaç sarı yaprakla birlikte titriyordu. Kilise bekçisinin, son nöbetinde bana kilisenin tarihini anlattığı kilisenin yanındaki ağaçların arasında bisiklet sürerken, bulutlu yazın çürüyen yapraklarının kokusunu duyuyordum.</span></p>
<p class="calibre1"><span class="calibre2">Gölgede çiğin gri-mavi inci taneleriyle ağırlaşmış donuk çimlerin olduğu ve sonbaharın ıslak örümcek ağlarının dokuma tezgâhına yayılması gibi yayıldığı patikalardan sessizce geçtim. Kahverengi kuşlar önümde sürüler halinde uçuşuyordu. Madenlerden “iş bırakma” seslerini duydum, bu da bana saatin yedi buçuk olduğunu, erkeklerin ve çocukların “atıştırmalıklarını” madenlerin dar karanlığında oturarak yiyeceklerini, koyu renkli farelerin kırıntılara gelecekleğini ve ağızları yağa bulaşmış çocukların, fareler lambaların kuytu ışığında çocuklara bakarken, farelere güleceğini söylüyordu. Çitlerin tepesinde kızılcıklar bütün kırmızılıklarıyla fütursuzca duruyor, gündüzsefası ile avratotunun kırmızı ve yeşil meyveleri sararmış, yollarda asılı halde sallanıyor, böğürtlenler toplanmadan yere düşüyordu. Bitkiler etrafımda ölürken, böğürtlenler ağır ve kanlı canlı meyvelerini uzatıp kuşlar için çürürken, altımdaki adamlar madenlere hapsedilmişken ve kahverengi kuşlar telaşla çitlere doğru uçarken ben bisikletimi yavaşça sürdüm.</span></p>
<p class="calibre1"><span class="calibre2">Renshaw’ların yaşadığı Domuz Barakası Çiftliği, yoldan ve her şeyden saklanmış halde, tarlalar arasında tek başına duruyordu. Çiftliğe giden patika derin ve gölgelikti. Sağımda buğday demetlerinin büyük bir alana yayılmış bir filonun küçük sarı yelkenli gemileri gibi durduğu mısır tarlalarının ucunu gördüm. Tarlanın üst kısmı temizlenmişti. Bir vagonun tıkırtısını, erkeklerin seslerini duydum ve yüklü demetlerin sallanarak samanlıklara kaldırıldığını gördüm.</span></p>
<p class="calibre1"><span class="calibre2">Patika, boş tarlaya çıkıyordu ve bu boş tarlanın ötesinde çiftlik sanki hâlâ suda yüzen eski ve boyalı gemiler topluluğu gibi, bütün binalarıyla yükseliyordu. Beyaz kuşlar, sakin güneş ışığından ve gölgeden gizlice geçiyordu. Bisikletimi eski hangarın gri kapılarına doğru çevirdim. Mekân, sessizlikle nefes alıyordu. Açık kapıyı tıklatıp tıklatmamak konusunda tereddüte düştüm. Emily geldi. Her zamanki gibi güzelliğiyle hoş gözüküyordu ve artık altı aylık bir anne olmanın gösterişi ile daha bir azametli duruyordu.</span></p>
<p class="calibre1"><span class="calibre2">Beni görünce şaşkınlığını gizleyemedi. Emily’nin ardından bulaşıkhaneden geçerken, parlayan tencerelere ve beyaz lavaboya gözüm iliştikten sonra mutfağa geçtik. Mutfak, uzun yıllardan sonra bir ev haline gelebilmiş, alçak ama genişliği yeterli olan bir odaydı. Tavanın büyük kirişleri eğilmişti, şömine oturağında koyu yeşil perde vardı. Yüksek şömine rafının altında, ocak başında oturan insanın kolunu uzatarak erişebileceği bir başka raf daha vardı. Buraya borular koyulmuştu. Birçok huzur içinde yaşayan erkek ve hamarat kadın nesilleri bu odadan geçmişti ve her biri bir rahatlık eklemişti odaya. Tam yerine koyulmuş bir sandalye, askı, tabure, minder, koltuk örtüsü olarak hoş bir örtü, kitap rafları... Bu kadar sessiz ve basit gözüken oda, içinde yaşayan erkeklerin büyük bedenlerine ve kadınların kendi hallerindeki hayallerine ayak uydurmak için şekil değiştirmiş bir evdi. Nihayetinde bir kişiliği vardı. Burası Renshaw’ların sıcak, sevgi dolu ve huzurlu yuvasıydı. Emily, buranın kahverengiliğine, gölgelerine ve rahatlığına ne kadar da uymuştu... Pencerenin altındaki koltuğa otururken odanın sanki beni kabul etmediğini hissettim. Fanilik, soluk ve nedensiz bir kırılganlık duygusuyla huzursuz olmuştum.</span></p>
<p class="calibre1"><span class="calibre2">Emily, bütün güzelliğiyle evindeydi. Bir oda ve orada yaşayan biri arasında bir bağ; hatta yakın bir bağ kurmak ender olur. Ancak, Emily sonunda kendi yerini bulmuş ve tuhaf, karmakarışık modern hayatın zulmünden kaçabil-mişti. Emily, mutfakta turta yapıyordu ve un, buğday tenli kollarına sıçramıştı. Hamuru sarı bir kapta yoğururken koluyla, yüzünü kaşındıran saçı itti ve bana huzur verici bir ifadeyle baktı. Emily’nin yanında sessiz sakindim.</span></p>
<p class="calibre1"><span class="calibre2">“Oldukça mutlusun sanırım?” dedim.</span></p>
<p class="calibre1"><span class="calibre2">“Evet, mutluyum,” diye yanıt verip, “Sen, peki? Mutlu değilsin sanki, bitmiş gözüküyorsun,” diye ekledi.</span></p>
<p class="calibre1"><span class="calibre2">“Hayır. Mutluyum, hayatımı yaşıyorum.”</span></p>
<p class="calibre1"><span class="calibre2">Bana acıyarak, “Yorucu gelmiyor mu sana?” diye sordu.</span></p>
<p class="calibre1"><span class="calibre2">Bana yaptığım her şeyi anlattırdı. Anlattıklarıma hayret etmişti ama gözleri hep şüpheli ve acıma ile bakıyordu.</span></p>
<p class="calibre1"><span class="calibre2">“George buradaymış,” dedim.</span></p>
<p class="calibre1"><span class="calibre2">“Evet. Durumu fena ama eskiye göre daha iyi.”</span></p>
<p class="calibre1"><span class="calibre2">“Nöbetler ne durumda?”</span></p>
<p class="calibre1"><span class="calibre2">“Şimdi çok daha iyi. Buraya gelmeden önce kurtulmuştu onlardan. Yine de bazen birilerinin arkasında olduğunu sanıp korkuyor. Kötü, değil mi! Bütün bunları kendisine o yaptı tabii. Tom ona karşı çok iyi davranıyor.”</span></p>
<p class="calibre1"><span class="calibre2">“Fiziksel olarak bir sorun yok, değil mi?”</span></p>
<p class="calibre1"><span class="calibre2">Emily, pişen turtayı çevirmek için fırına doğru giderken, “Bilmiyorum,” diye yanıtladı. Kolunu alnına koyup saçını geriye doğru atınca burnuna un bulaştı. Bir iki saniye ocağın üstüne eğilmiş halde durup ateşe bakarak düşüncelere daldı. “Buraya geldiğinde çok kötüydü. Hiçbir şey yiyemiyordu, her sabah hastalanıyordu. Sanırım ciğerlerinden hasta. Hepsinin sonu böyle oluyor işte,” dedi. Emily, büyük siyah erikleri temizleyip tabağa koydu.</span></p>
<p class="calibre1"><span class="calibre2">“Karaciğer sertleşmesi mi?” diye sorunca Emily başını salladı.</span></p>
<p class="calibre1"><span class="calibre2">“Şimdi yatakta mı?” diye yeniden sordum.</span></p>
<p class="calibre1"><span class="calibre2">“Evet. Aslında kalkıp birkaç ufak tefek İş yapsa atlatacak ama suratı asık halde yatıyor.”</span></p>
<p class="calibre1"><span class="calibre2">“Ne zaman kalkar?” diye ısrar ettim.</span></p>
<p class="calibre1"><span class="calibre2">“Bilmem. Çay saatine doğru aşağıya gelebilir. Görmek istiyor musun? Bu yüzden geldin, değil mi?”</span></p>
<p class="calibre1"><span class="calibre2">Emily, hafif bir alayla bana gülümseyip devam etti, “Her zaman onu herkesten daha fazla düşündün, değil mi? Gel madem, gör.”</span></p>
<p class="calibre1"><span class="calibre2">Mutfaktan çıkıp, doğrudan yatak odasına götüren arka merdivenlerde Emily’yi takipettim. Bu boş ve zemini yankılanan odadan geçerek tam karşıdaki kapıyı açtık. Ge-orge kaygılı gözlerle bizi izleyerek yatıyordu.</span></p>
<p class="calibre1"><span class="calibre2">Emily, “Cyril seni görmeye gelmiş. Ne zaman aşağı geleceğini bilmediğimden ben de sana getirdim,” dedi.</span></p>
<p class="calibre1"><span class="calibre2">George’un yüzünde hafiften rahatladığını yansıtan bir gülümseme belirdi ve yattığı yerden elini uzattı. Çenesine çektiği çarşafların altında uzanıyordu. Yüzünde renk yoktu ve burnu kabarmış, şişmişti.</span></p>
<p class="calibre1"><span class="calibre2">George’un hastalığını görünce Emily’nin sesine bir acıma tonu gelmişti ve; “Bu sabah nasıl, iyi hissetmiyor musun?” diye sordu.</span></p>
<p class="calibre1"><span class="calibre2">George, sadece bizden kurtulmak istercesine, “Evet, iyiyim,” dedi.</span></p>
<p class="calibre1"><span class="calibre2">Emily nazikçe, “Kalkmaya çalış, çok güzel bir sabah var. Ilık ve yumuşak...” dedi. George yanıt vermedi ve Emily aşağı indi.</span></p>
<p class="calibre1"><span class="calibre2">Duvarlara doğru kıvrılan ve eğilen bir tavanı olan bu soğuk, beyaza boyanmış odanın etrafına baktım. Odada olabildiğince az mobilya vardı ve en ufak bir süs malzemesi dahi yoktu. Odadaki sıcak renkli şeyler, yere serilmiş olan inek ve at derileriydi. Odadaki geri kalan her şey beyaz, gri ya da mat renkliydi. Odanın bir tarafında tavan neredeyse yere değecek kadar alçalıyordu ve pencere dizlerimin altına geliyordu. Diğer tarafta ise daha geniş ve göğüs yüksekliğine erişen bir pencere vardı. Bu pencereden kulübelerin ve gökyüzünün karışık kırmızı çatıları gözüküyordu. Kiremitler, canlı turuncu mantar sıralarıyla parlıyordu. Bunların ardında mısır tarlası uzanıyordu ve çok da uzakta olmayan erkekler, demetleri arabaya taşıyorlardı.</span></p>
<p class="calibre1"><span class="calibre2">Yatağa doğru dönerek, “Yeniden çiftçilik işine gireceksin, değil mi?” diye sordum. George gülümsedi ve usulen, “Bilmem,” diye yanıtladı.</span></p>
<p class="calibre1"><span class="calibre2">‘'Aşağı gitmemi ister misin?” diye sordum.</span></p>
<p class="calibre1"><span class="calibre2">Yine aynı tatsız biçimde, “Hayır, geldiğine sevindim,” diye yanıtladı.</span></p>
<p class="calibre1"><span class="calibre2">“Fransa’dan yeni geldim,” dedim.</span></p>
<p class="calibre1"><span class="calibre2">Hiç de ilgilenmeyerek, “Öyle mi?” dedi.</span></p>
<p class="calibre1"><span class="calibre2">“Hastalanmana üzüldüm,” dedim.</span></p>
<p class="calibre1"><span class="calibre2">Kıpırdamadan karşıdaki duvara gözlerini dikti. Pencereye gidip dışarı baktım ben de. Bir süre sonra kendimi olağan biçimde konuşmaya zorlayarak, “Neden kalkıp dışarı çıkmıyorsun?” diye sordum.</span></p>
<p class="calibre1"><span class="calibre2">George, bu çabayı sarf etmek için kendini zorlayarak, “Sanırım, çıkmam gerek,” dedi. Kendini yataktan kaldırdı.</span></p>
<p class="calibre1"><span class="calibre2">Yıkanmak için geceliğinin üstünü çıkarınca arkamı döndüm. Kolları zayıf gözüküyordu, göbek yapmıştı, ezilmiş ve berbat halde gözüküyordu. Değirmenin göletinde yüzdüğümüz sabah geldi aklıma. Hayatının en güzel döneminde olduğunu hatırladım sonra. Hantalca kendini yıkarken mavimsi, pörsümüş kollarına baktım. Sabunu eline alacakken sabun parmaklarından kaydı ve kabı çangırdatarak yere düştü. Bu bizi şaşırtmıştı ve George kendini sabitlemek için lavaboya tutunuyordu. Daha sonra yavaş ve acılı halde elini yüzünü yıkamaya devam etti. Saçlarını tararken utançtan matlaşmış gözlerle kendine baktı.</span></p>
<p class="calibre1"><span class="calibre2">Aşağı indiğimizde, adamlar bulaşıkhaneden çıkmış, içeri geliyorlardı. Yemek masadaydı ve buharı tütüyordu. Tom Renshaw’ın ve yaşlı adamın sert, kaba ellerini sıktım. Daha sonra temiz yüzlü, yirmilerinde olan iri yarı ve utangaç Arthur Ranshaw ile tanıştırıldım. Jim ve Jim’in eşi</span></p>
<p class="calibre1"><span class="calibre2">Annie’ye kafa sallayarak selam verdim. Hepimiz masaya oturduk.</span></p>
<p class="calibre1"><span class="calibre2">Yaşlı adam içten bir şekilde, “Şimdi nasıl hissediyorsun?” diye George’a sordu. Cevap alamayınca sözlerini sürdürdü, “Kalkıp bize buğdayda yardım etmelisin, sana iyi gelir.”</span></p>
<p class="calibre1"><span class="calibre2">Tom, et bıçağıyla etin üstüne vurarak George’a, “Etin bu tarafından alır mısın?” diye sordu. George kafasını salladı.</span></p>
<p class="calibre1"><span class="calibre2">Tom kibarca, “Çok yumuşak ve taze,” dedi ama Ge-orge istemedi.</span></p>
<p class="calibre1"><span class="calibre2">Yaşlı adam, “Ver biraz, ver, ver,” diye bağırdı. “İyi gelir, şimdi güçlenmeye, iyi beslenmeye ihtiyacı var.”</span></p>
<p class="calibre1"><span class="calibre2">Tom, sanki çocukla konuşuyormuş gibi hafiften karşı çıkarak, ‘'Ama midesi almıyorsa hiç de iyi gelmez,“ dedi. Arthur hiç konuşmadan George’un bardağını bira ile doldurdu. İki genç adamın da kibar ve asil bir dikkati vardı.</span></p>
<p class="calibre1"><span class="calibre2">Yaşlı adam, “Olmadı, tabağına bir kaşık turp ve soğan sosu koyun,” diye ısrar etti. “Tabağı öyle boşken yemek yiyemiyorum.”</span></p>
<p class="calibre1"><span class="calibre2">Bunun üzerine George’un tabağına turp ve soğan sosu koydular. George çatalını alıp birkaç kaşık yedi. Diğer erkekler iştahla yemek yiyordu. Duydukları büyük memnuniyet neredeyse bir hazza dönüşüyordu ve bu da George’u daha da hasta ediyordu.</span></p>
<p class="calibre1"><span class="calibre2">En sonunda yaşlı adam çatal bıçak yerine kullandığı tatlı kaşığını masaya bıraktığında yeniden George’un tabağına bakıp, “Bir lokma bile yememişsin. Böyle iyileşmez-sin,” dedi.</span></p>
<p class="calibre1"><span class="calibre2">George aptal sessizliğini koruyordu.</span></p>
<p class="calibre1"><span class="calibre2">Emily, “Karışma baba,” dedi.</span></p>
<p class="calibre1"><span class="calibre2">Tom, iyi niyetiyle gülümseyerek, “Baba, alacaklı gibisin,” dedi. Emily ne söylerse Tom onu destekliyordu. Emily, turtayı servis etmeden önce George’a kaymak ve mürdümeriği verip sanki George bir çocukmuş gibi tabağı ve kaşığı onun önüne yerleştirdi. Bu asil hareket karşısında Tom, Emily’ye sevgi dolu gözlerle baktı ve yanından geçerken Emily’nin elini okşadı.</span></p>
<p class="calibre1"><span class="calibre2">Yemeğin ardından George ilgisiz bir ses tonu için hayli çabaladıktan sonra, “Cyril’e bir bardak viski vermeyecek misiniz?” diye sordu.</span></p>
<p class="calibre1"><span class="calibre2">George hem utanç hem de umut içinde yavaştan başını kaldırdı. Odaya bir sessizlik çökmüştü.</span></p>
<p class="calibre1"><span class="calibre2">Yaşlı adam kibarca, “Elbette, bir bardak verin,” dedi.</span></p>
<p class="calibre1"><span class="calibre2">Tom, kabullenerek ricada bulunup, “Evet, tabii,” dedi.</span></p>
<p class="calibre1"><span class="calibre2">Odadaki bütün adamlar sessizleşmiş ve odadaki tek kadının ne söyleyeceğini bekliyordu.</span></p>
<p class="calibre1"><span class="calibre2">Emily, “Bilmiyorum ki Cyril içmek istiyor mu?” dedi.</span></p>
<p class="calibre1"><span class="calibre2">Kendimi utanmış hissederek, “Fark etmez,” dedim. Emily’ye doğrudan karşı çıkma cesaretini gösteremedim. Yaşlı adam bile bu kadar cesaretli değildi. İkilemde kaldık. Bizi bir süre ikilemde bıraktıktan sonra ve bizler küçük düşmüş gibi yerimizde duramazken Emily başka bir odaya gitti. Bir kapının kilidini açtığını duyduk. Elinde içinde neredeyse yarım litre likör olan içki sürahisi ile dönmüştü. Beş bardak çıkardı.</span></p>
<p class="calibre1"><span class="calibre2">Yaşlı adam, “Bana koyma,” dedi.</span></p>
<p class="calibre1"><span class="calibre2">Arthur, “Ben de istemiyorum,” dedi.</span></p>
<p class="calibre1"><span class="calibre2">Emily, “Sen, Tom?” diye sordu.</span></p>
<p class="calibre1"><span class="calibre2">Tom gülümseyerek, “İçeyim mi, istiyor musun?” diye soruyla karşılık verdi.</span></p>
<p class="calibre1"><span class="calibre2">Emily sertçe, “Hayır,” deyip, “Sonuçlarına baktığımda kimsenin içmesini istemiyorum. Ama eğer Cyril içecekse sen de ona eşlik edebilirsin,” diye ekledi.</span></p>
<p class="calibre1"><span class="calibre2">Tom, Emily’nin yanıtından memnun kalmıştı. Emily, bana ve kocasına hayli dolu bardaklardan verdi.</span></p>
<p class="calibre1"><span class="calibre2">Tom, “Dur, dur. Bunu George’a ver, bana bu kadar çok verme. İki parmak kadar olsun. Senin iki parmağın kadar, biliyorsun,” dedi.</span></p>
<p class="calibre1"><span class="calibre2">Emily yine de bardağı ona uzattı. George da kendi bardağını alınca sürahide bir damla içki kaldı.</span></p>
<p class="calibre1"><span class="calibre2">George geri kalan içkiyi kendine alırken Emily soğukkanlılıkla onu izliyordu.</span></p>
<p class="calibre1"><span class="calibre2">Diğerleri sigara içerken bir süre ben ve George sohbet ettik. George, üzüldüğü için üstündki salak halden dolayı neredeyse budalaca bir gevezeliğe vurmuştu işi.</span></p>
<p class="calibre1"><span class="calibre2">George konuşup durdu: “Benimkileri gördün mü? Gördün demek! Çocuklar kötü değil, değil mi? En küçükleri çok yumuşaklar. Anneleri yetiştirdi onları, iyice süt kuzusu yaptı onları. Beni de karıştırmadı. Ben daha farklı yetiştirirdim, biliyorsun.”</span></p>
<p class="calibre1"><span class="calibre2">Tom, Emily’ye yüzündeki ayıplama ifadesini işaret ederek baktı ve ekin yığınlarını göstermek için onu dışarı çağırdı. Emily yanında yürürken, karısına saygı ve hassasiyetle bakan bu uzun, dik omuzlu adama baktım. Emily, sessiz ve kendine güvenen bir hanımefendiyken, Tom onun mutlu kocası ve hizmetkârıydı.</span></p>
<p class="calibre1"><span class="calibre2">George kendinden bahsediyordu. Onu görmesem bile söylediklerini tanırdım. George, haline acınacak derecede çökmüştü. Saçma sapan konuşuyor, başkalarına hakaret ediyor ve biraz da kendini övüyordu.</span></p>
<p class="calibre1"><span class="calibre2">Yaşlı adam ayağa kalkıp, “Biz erkekler artık çalışsak iyi olacak,” dedi ve erkekler evden çıktılar.</span></p>
<p class="calibre1"><span class="calibre2">George, başı ve elleri ile jestler yaparak aptalca ve kaba konuşmasına devam etti. Binaların etrafında tarlalara doğru yürürken de aynı böbürlenme ve hakaret içeren konuşmasını sürdürdü. Çok yorulmuştum ve bezginlik gelmişti. Anlamsızca bakıp, anlamı olmayan şeyler söylüyordu.</span></p>
<p class="calibre1"><span class="calibre2">Boş mısır tarlasının ötesinde keklikler koşuşuyordu. Eylül sisi içinde yavaşça yürüdük çünkü George’un bacakları tutmuyordu. Yorulunca konuşmaya ara verdi. Kısa ömürlü öğlenin kısa ışıltısında bir süre kapıya yaslandık. George elindeki bir avuç dolusu olgun böğürtleni benimle paylaşmaya yanaşmadı. Çitin üstünden böğürtlen dallarını çekip elime kırmızı ve yeşil böğürtlenleri toplayınca da George hiçbir şey söylemeden elime baktı.</span></p>
<p class="calibre1"><span class="calibre2">Yüzünde hiç ifade olmadan, “Zehirli onlar, değil mi?” dedi.</span></p>
<p class="calibre1"><span class="calibre2">George, tıpkı her tarafını küçük mantarlar sarmış, ağır ağır sararıp solan, çürüyen ve artık ölmek üzere bir ağaç gibi kapıya yaslanmış dururken; öğleden sonrasının loş ışığı, George’a dokunmadan tatlı güneş ışığı demetiyle kayıp gitti.</span></p>
<p class="calibre1"><span class="calibre2">Ekin yığınlarının olduğu yerde yazın fevkalade buğday ve ot yığınları sarı ve gri anıtlar gibi yükseliyordu. Buğdaylar, yığınların etrafında parlıyordu. Yüklenmiş araba gıcırdayarak aheste aheste bayır yukarı çıktı ve tekerleklerine değip çıtırdayan yığınlarla demir atmış bir gemi gibi gitti. Tom merdiveni tırmandı ve bir süreliğine sarı mısırın parlaklığı ve kokusu arasında yukarıda durup, binanın gölgesinden geçen karısına el salladı. Daha sonra Arthur demetleri, yığınların üstüne koymaya başladı. Ardından iki adam parlayan beyaz gömlekleri ve siyah saçları ile ılık gökyüzüyle mısırlara karşı ahenk içinde, hoş ve enfes bir ritimle çalıştılar. Sessizliği bir tek ara ara arabacı, yükün önüne ya da arkasına gittiğinde arabanın sarsıntıları bozuyordu. Arada bir gözüme adamların kullandığı bellerin sivri uçlarının parıltısı takılıyordu. Küçük arabanın üstünde duran Tom, kardeşine ekin yığını ile ilgili soru soruyordu. Sesi güçlü ve keyifliydi.</span></p>
<p class="calibre1"><span class="calibre2">Benim izlediğim gibi çalışanları izleyen George’a döndüm ve; “Senin de böyle olman lazım,” dedim.</span></p>
<p class="calibre1"><span class="calibre2">Tom’un, “Tamam,” diye bağırdığını duyduk ve bir geminin pruvasındaymış gibi yığınların en tepesinde dikildiğini gördük.</span></p>
<p class="calibre1"><span class="calibre2">George bütün bunları izlerken yüzünde bir ifade belirmeye başladı. Bana korku ve endişe dolu gözlerle baktı.</span></p>
<p class="calibre1"><span class="calibre2">“Yakında herkesin hayatından çıkacağım,” dedi. George’un korku ve umutsuzluk anı çok amansızdı. Onu uyuşukluğundan kaldırdığım için kendime kızdım.</span></p>
<p class="calibre1"><span class="calibre2">“Daha iyi olacaksın,” dedim.</span></p>
<p class="calibre1"><span class="calibre2">Ekin yığınlarında çalışan erkeklerin etkileyici hareketlerini izliyordu.</span></p>
<p class="calibre1"><span class="calibre2">“İki demeti birbirine bağlayamam,” dedi.</span></p>
<p class="calibre1"><span class="calibre2">“Bir iki aya kadar yaparsın,” diye üsteledim.</span></p>
<p class="calibre1"><span class="calibre2">Tom merdivene çıkıp yığının önüne inerken George onu izlemeye devam etti.</span></p>
<p class="calibre1"><span class="calibre2">George dediklerini tekrarladı, “Hayır, ne kadar erken çekilirsem, herkes için o kadar iyi.”</span></p>
<p class="calibre1"><span class="calibre2">Çay içmeye gittiğimizde Tom, George’un “mahzun” olduğunu söyledi. Erkekler kısılmış sesleriyle pek de huzurlu olmadan konuştular. Emily heyecandan titreyen bir ilgiyle George ile ilgilendi. Hepimiz, George’a yabancılaşmış olduğumuz gerçeğinden etkilenmiştik. George sanki suçlu bir adam gibi bizden ayrı oturdu ve bizim aramızda bir karanlığa çöktü.</span></p>
<p class="calibre1"></p>
<p class="calibre1"></p>
<p class="calibre1"><a id="bookmark1"></a>SON</p>
</body>
</html>
