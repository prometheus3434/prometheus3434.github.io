<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre2">D.H. LAWRENCE ak tavus kuşu</span></p>
<p class="calibre1">İngilizce aslından çeviren: burcu yalçınkaya</p><div class="calibre3"><img src="main-1.png" alt="" class="calibre4"/></div>
<p class="calibre1">Aylak Adam 26 Roman 6</p>
<p class="calibre1">Kitabın Özgün Adı: <span class="calibre5">The White Peacock </span>©2014 Aylak Adam Kültür Sanat Yayıncılık ISBN: 978-605-4849-16-1 Sertifika No: 27938</p>
<p class="calibre1">Tüm hakları saklıdır. Yayıncının yazılı izni olmaksızın hiçbir yolla çoğaltılamaz.</p>
<p class="calibre1">1. Basım: Ocak 2014</p>
<p class="calibre1">Yayın Yönetmeni: Kaya Tokmakçıoğlu</p>
<p class="calibre1">Editör: Gül T. Temur</p>
<p class="calibre1">Düzelti: Mısra Gökyıldız</p>
<p class="calibre1">Kapak Resmi: Slawek Gruca - <span class="calibre5">Love Letters</span></p>
<p class="calibre1">Tasarım: Kozmedya - Hüseyin Kozdibi (0216 631 07 90)</p>
<p class="calibre1">Baskı: Özal Matbaası (0212 565 25 99)</p>
<p class="calibre1">Matbaa Sertifika No: 26699</p>
<p class="calibre1">Aylak Adam Kültür Sanat Yayıncılık</p>
<p class="calibre1">Merkez Mah. Kesir Sok. No: 5/4 Çekmeköy/İstanbul</p>
<p class="calibre1">Tel: (0216) 640 1979 / (0542) 586 7961</p>
<p class="calibre1"><a href="mailto:bilgi@aylakadamyayinlari.com">bilgi@aylakadamyayinlari.com</a></p>
<p class="calibre1">aylakadamyayinlari.com</p>
<p class="calibre1">facebook.com/aylakadamyayinlari</p>
<p class="calibre1">twitter.com/aylakadamyayin</p>
<p class="calibre1">D.H. La^^ce (1885-1930). Eastwood’ta doğmuştur. İşçi bir baba ve öğretmen bir annenin çocuğudur. Edebiyata, ilk olarak şiir yazarak başlamış; roman, deneme ve öykü alanında pek çok eser vermiştir. Yazar, içgüdü ve akıl arasındaki yitik birliğin ancak insanın kendi cinselliğiyle barışması yoluyla kazanılabileceğine inanmış ve hep tabu olarak ele alınan cinselliğe eserlerinde cesurca yer vermiştir. Bu nedenle eserleri, uzun yıllar yasaklı kalmışnr. <span class="calibre5">Ak Tavus</span> ^Kuşu, <span class="calibre5">Oğullar ve Sevgililer, Gökkuşağı, Aşık Kadınlar, Lady Chatterley'in Aştğı, Bilinçdtştnın Düş Dünyast, Harun'un Asası, Kanguru</span> ve <span class="calibre5">Deniz ve Sardinya Adası</span> en önemli yapıtlarıdır.</p>
<p class="calibre1"><a id="bookmark1"></a><span class="calibre2">ÖNSÖZ</span></p>
<p class="calibre1">Dünyaca ünlü kişilerin ilk kitaplarına karşı özel bir ilgi vardır. Çok az okuyucu; hiç bilinmeyen bir yazarın ilk kitabına sakladığı korku ve umutların, kitabın ilk çıkışından sonraki hayal kırıklıklarının, kitabın bir belirsizlik yolunda ilerleyişinin ve yazarın üne karşı bir yandan önyargılarla bir yandan da ilgisizlikle savaşıp kendi yolunu bulmasının farkındadır ve bir kitabın böyle bir dönemde yazıldığını aklına getirir.</p>
<p class="calibre1">D.H. Lawrence, 1906 yılının sonbaharında bu kitabın ilk taslakları üstünde çalışırken çok gençti ve tanınmıyordu. O zamanlar Lawrence, Nottingham Üniversitesi’nde, ilkokul öğretmeni olabilmek için iki yıllık bir öğrenim görmekteydi. Babası beş çocuklu bir madenci olduğundan muhtemelen D.H. Lawrence’ı üniversiteye gönderemezdi; ama Lawrence kendi imkânları ile üniversiteye gitti. Lawrence, okulda oldukça başarılıydı. Kraliyet Bursu’na başvurup birinci olduğunda arkadaşlarını hayli şaşırtmıştı, fakat sağlığı elvermediği için seçkin bir akademik kariyer yapamadı.</p>
<p class="calibre1">Üç yıl boyunca boş vakitlerinde ve tatillerinde üç ya da dört kez yeni baştan yazdığı <span class="calibre5">Ak Tavus Kuşu,</span> Lawrence’ın Midlands’taki deneyimlerine dayanır. Edebi kariyerinin en başından itibaren Lawrence farklılığını ve o zamanlar sadece “şekle” önem veren roman anlayışına karşı duyduğu ilgisizliği gösterdi. Lawrence için roman yazmak ne uydurulmuş bir hikâyenin sanatsal temsili ne de heyecan verici bir eğlenceydi. Onun için roman yazmak, okuyucuya gerçek hayatın bir kesitini sunan “zihnin bir serüveniydi”. Yazmak için geliştirilmiş bütün “formüllerden” uzak duruyordu ve onun sözde yanlışları da yaşadığı hayatı olduğu gibi aktarma tutkusundan kaynaklanıyordu. Bu yüzden, Lawrence’ın kitapları genellikle sessiz sedasız, neredeyse belirsizlikle biter; çünkü üstü parlatılmış ya da çarpıcı sonlar hayatın kendisiyle uyuşmaz.</p>
<p class="calibre1">Bunları göz önüne alarak okuyucu, <span class="calibre5">Ak TavusKuşu</span> ’ nun sanatsal biçimde oluşturulmuş bir kurgu olmadığı gerçeğine kendisini hazırlamalıdır. <span class="calibre5">Ak Tavus Kuşu,</span> her ne kadar <span class="calibre5">Oğullar ve Sevgililer</span> kitabı gibi otobiyografik olmasa da Lawrence’ın hayal gücüne dayanarak oluşturulmuş kendi gençliğinin bir bölümüdür. Kitaptaki yerler ve insanlar, Lawrence’ın aralarında büyüdüğü yerler ve insanlardır. Kitabın bir kusuru varsa o da yazarın utangaçlığı ve kendine güvensizliği yüzünden işçi sınıfını alıp onlara bir orta sınıf görünüşü vermesidir. Kitaptaki en iyi sahneler genç adamın sözde soyluluğundan kopup bize Strelley Değirmeni ve Koç Hanı’ndaki hayatı, içine hiçbir orta sınıf unsuru katmadan anlattığı sahnelerdir.</p>
<p class="calibre1">Lawrence, tamamıyla yarım yüzyıl önceki İngiltere’nin çiftçileri ile maden işçileriyle alakalı, içinde beyaz yahut mavili yeşilli hiçbir tavus kuşunun geçmediği ve biraz alakasız adlandırılmış bu kitabında ne yapmaya çalışmıştı? Lawrence, içinde iki düşman karakterin baskın olmak için savaştığı, kendisiyle çelişen, çok karmaşık bir insandı. Siyaset ya da edebiyatta kendine yer edinen birinin yapay “istikrarlığından” çok uzaktı. Bu yüzden Derbyshire’ı seviyordu, ancak Derbyshire üstündeki endüstrinin “yıkımından”, yeni “mekanik” hayat ve “paranın getirdiği kokuşmuş zevkler” için eski İngiliz “tarım” hayatından vazgeçilmesinden korkarak Derbyshire’ı bırakıp gıttı. Motorlu araçların bir yenilik olduğu zamana dayanan <span class="calibre5">Ak Tavus</span> Kuşu’ndaki bu tutkulu bölünme, Lawrence’da yeni başlamıştı. <span class="calibre5">Ak Tavus</span> Kuşu, Lawrence’ın saf aşk ve gençliğin kaybolmasından duyduğu hüzünlü pişmanlığı ile dolu gençliğinin romanıdır.</p>
<p class="calibre1">Birkaç gerçek, Lawrence’ın bu kitapla nasıl özdeşleştiğini gösterecektir. “Cyril” Lawrence’ın; buyurganlığının ve muzipliğinin geride kaldığı, eğlenceli, naif gençliğinin bir portresidir. “Lettie”, Lawrence’ın kız kardeşinin çok kullanılmayan isimlerinden birisiydi. “Beardsall” annesinin kızlık soyadıydı. Lawrence’ın annesine duyduğu yoğun aşk ve babasına duyduğu nefret herkesin malumudur. Bu yüzden bu kitapta da babanın içkiden ölmesi ve Cyril’in, annesi ve kız kardeşiyle mutlu mesut biçimde oturması önemlidir. Lawrence’ın gençlik hayali, bir kır evine sahip olup haftada otuz şilin kazanmak ve resim yaparak ev işlerine yardım edip annesi ile yaşamaktı.</p>
<p class="calibre1">Şerefe! Kitaptaki en çarpıcı karakterlerden birisi Lettie’dir; kendisine âşık olan eğitimsiz yakışıklı George’a umut verir ama Leslie ile evlenir. Bunun üzerine Geor-ge da “Koç Hanı”ndaki yumuşak başlı, şehvetli Meg ile evlenir ama düş kırıklığı içinde ayyaşın biri olup çıkar. Lawrence’ın annesi dini sebeplerden ötürü kesinlikle içki içmeyen birisidir ve çocuklarını da babalarının birahanelerde vakit geçirip para harcamasını hor görmek üzere yetiştirir. Lawrence, babasının içki içmesini ailesinin fakirliğinin sebebi olarak görüyordu. Bu yüzden de George, hikâyenin kaybedenidir. Lawrence’ın bu ilk romanını ne kadar annesinin takdiri için yazdığı; George’un portresinin içki ile savaşan bir Hıristiyan yardım kuruluşu olan Umut Grubu’nun bir üyesi gibi çizilmesi ve Heinemann’ın kitabın ilk ve tek kopyasını Lawrence’ın ölmeden hemen önce annesine vermesi için basmasından çıkarılabilir.</p>
<p class="calibre1">Kitaptaki şiirsel paragraflar Lawrence’ın doğuştan ne kadar dokunaklı bir yazar olduğunu göstermektedir. Şu şekilde başlayan paragrafların giriş satırlarına bir göz atın: “Ormandaki rüzgârın uzun süren uğultusu... ” (1. Bölüm, 2. Kısım), “Bir süre sonra biz de dışarı çıktık...” (1. Bölüm, 5. Kısım), “Eylülde doğmuşum...” (1. Bölüm, 6. Kısım), “Nihayetinde kış geldi...” (2. Bölüm 1. Kısım), “Baharda Bir Gölge”nin neredeyse tamamı ve daha birçokları. “Evlilik Yolunda” adlı bölümün girişindeki domuz tasvirlerini gözden kaçırmayın, alaycı bir mizah ve harika bir gözlem. Lawrence daha ilk denemesinde böyle paragrafların taklit edilemeyen yazarı olan ustası Thomas Hardy’yi yakalamıştır (hatta bazılarına göre onu geçmiştir). Lawrence, madenciliğin olduğu kasabalardaki hayatları biliyordu çünkü kendisi de böyle bir kasabada yetişmişti. Kırsalı; her bir çiçeğin, bitkinin, kuşun adını biliyordu, bir çiftlikte çalıştığı için de çiftlik hayatından haberdardı. Bir tek kişileri hakkında kararsızdır. Ancak kişilerinde de genellikle temel bir gerçeklik vardır.</p>
<p class="calibre1">Lawrence, <span class="calibre5">Ak Tavus</span> Kuşu’nun yakaladığı başarının çok daha ötesine uçacaktı. Ancak, ilk kez Heinemann tarafından 1911’ in Ocak ayında yayımlandığında çok az eleştirmen kitabı okuduğu ve sadece bir iki tanesi kitabı anladığı için İngiliz edebiyatına hiç farkına varılmadan yeni bir şahsiyet adım atmış oldu.</p>
<p class="calibre1"><span class="calibre5">Richard Aldington</span></p>
<p class="calibre1"><span class="calibre2">1. BÖLÜM</span></p>
<p class="calibre1">NETHERMERE SAKİNLERİ</p>
<p class="calibre1">Değirmen göletinin umutsuzluğunda, balıkların bir görünüp bir kaybolan geçişini izlemekteydim. Griydiler, vadinin hareketli olduğu o ilk zamanlarda, keşişlerden artakalan gümüşi şeylerin soyundandılar. Vadinin her yanı eski zamanların anılarıyla dolup taşmıştı. Uzak kıyılarda genişçe kümelenen ağaçlar güneşle baş edemeyecek kadar kasvetli ve bezgindi; yapraklar iç içe ve hareketsizce duruyordu. Ufak bir rüzgâr bile adacıklarda duran söğütleri kendine getiremiyordu. Su, son derece durgundu. Sadece değirmen oluğundan gelen zayıf bir akıntı fısıldıyordu kendine, bir zamanlar vadiyi canlandıran yaşam hengâmesini.</p>
<p class="calibre1">Kulağıma ilişen bir ses, az kalsın beni gürgen kökleri üzerinde oturduğum yerden suya düşürüyordu: “Öyle dalıp gidecek ne var orada?” Arkadaşım, açık tenli bronz ve yer yer çilleri olan, kahverengi gözlü, sağlam bir vücuda sahip genç bir çiftçiydi. Korkudan yerimden sıçradığımı görünce güldü ve umursamaz bir tavırla ve biraz da küçümseyen gözlerle bana baktı, “Eski zamanları düşünüyordum da, buraların ne mazisi vardır kesin.”</p>
<p class="calibre1">Ağırbaşlı ve müsamahakâr bir gülümsemeyle bana baktı ve nehir kenarına sırtüstü uzanıp dedi ki, “Burası biraz kestirmek için iyi bir yer.” Ben de, “Hayatın kestirip</p>
<p class="calibre1">durmaktan başka bir şey değil zaten. Sen uyurken birile-ri gelip seni dürtükleye dürtükleye uyandırsa ne gülerdim ama,” diye cevap verdim.</p>
<p class="calibre1">Gözlerine çarpan gün ışığından korunmak için elini alnına dayayıp gözlerine siper yaptı. Oldukça rahat bir tavırla gülümsedi ve ağır bir ses tonuyla, “Niye gülecekmişsin?” diye sordu.</p>
<p class="calibre1">“Komik olurdu da ondan,” dedim ben de.</p>
<p class="calibre1">Uzunca bir süre sessiz kaldık, ta ki olduğu yerde yüzüstü dönüp nehir kenarında bir şeyleri parmağıyla dürt-meye başlayana kadar.</p>
<p class="calibre1">Soğukkanlı bir edayla, “Sanırım,” deyip devam etti, “bütün bu vızıldamaların bir sebebi var.”</p>
<p class="calibre1">Şöyle bir baktım ve anladım ki, az önce parmağıyla dürtüp durduğu şey, kuyruklarını amber tozuna bandırmış gibi sarı sarı parıldayan sevimli balarılarının savunmasız yuvalarıymış. Sersemlemiş arıların bazısı, artık içi boş olan yumurtaların etrafında dolanıyordu, kovan iyice karışmıştı. Genç balarıları düzgünce uçabilmek için yeteri kadar güç toplayamadan sağa sola yalpalıyordu. Arkadaşım, çimlerin gölgeleri arasında dehşet içerisinde oraya buraya koşuşturan küçük balarılarını izliyordu.</p>
<p class="calibre1">Biçare kalmış küçük arılardan birini, bir çim sapının altına kıstırıp, bir başka çimin sapıyla da arının henüz kullanamadığı mavi kanatlarını açmaya çalışırken, “Şuna bak, şuna bak!” diye bağırdı.</p>
<p class="calibre1">“Ya, zavallı küçük şeyle uğraşmayı bırak artık,” dedim.</p>
<p class="calibre1">“Yaptığım şey ona zarar vermiyor ki, uçamama sebebinin kanatlarını açamamasıyla bir alakası var mı yok mu onu anlamaya çalışıyordum sadece. Hah, bak işte uçuyor, zarar görmedi. Başka bir tanesinin üzerinde daha deneyeyim.”</p>
<p class="calibre1">“Onları rahat bırak,” dedim. “Bırak da güneşin altında yerde gezinsinler şimdi, zamanı gelince uçacaklardır. Daha kabuklarından yeni çıktılar. Uçmaya zorlama onları.”</p>
<p class="calibre1">Söylediklerime aldırış etmedi ve bir sonrakinin kanadını kırdı.    .</p>
<p class="calibre1">‘'Ah zavallı bebeğim!” dedi ve minik arıyı iki parmağı arasına alarak ezdi. Daha sonra yumurtaları incelemeye koyuldu. Ölü bir larvanın etrafındaki ipeğin bir kısmını çekip çıkarırken bir yandan da böcekler hakkında tüm bildiklerimi sorarak çıkardığı ipeği öylesine, amaçsızca incelemeye başladı. İşini bitirince de yumurtaları suya fırlatıp ayağa kalktı ve dizindeki cebinden saatini çıkardı.</p>
<p class="calibre1">Bana gülümseyerek, “Yemek zamanının geldiğini hissetmişim,” dedi. “Saat, 12 civarını gösterdiğinde hep bilirim. Geliyor musun?”</p>
<p class="calibre1">Göl boyunca kenardan kenardan yürümeye devam ettik, bir süre sonra gölün iki yakasının birbirine en yakın olduğu iki noktayı kavuşturan uzun bir tahtanın üzerinden yürüyüp karşı tarafa geçerken, “Peki madem, ben aşağı gidiyordum zaten,” dedim. Meyve ağaçlarıyla bezenmiş göl kıyısındaki yol, evin bahçesine doğru giden uzunca bir inişti.</p>
<p class="calibre1">Koca evin duvarlarını oluşturan kaya parçaları kendilerini sarmaşıkların ve hanımelinin renkli kollarına bırakmıştı. Bir zamanlar giriş kapısının önünü süsleyen leylak moru bitkiler ise şimdilerde neredeyse girişi kapatıyordu. Ön bahçeden çiftliğin avlusuna geçtik, daha sonra taş parçalarıyla döşenmiş patikayı takip ederek arka kapıya yürüdük.</p>
<p class="calibre1">Kapıdan içeri geçtikten sonra geriye doğru kafasını çevirip omzunun üstünden; “Kapıyı kapat, olur mu?” dedi.</p>
<p class="calibre1">Mutfak eşyalarının konulduğu geniş odadan mutfağa geçtik. Hizmetçi kız, masanın çekmecesinden telaşla masa örtüsünü çıkarmakla meşguldü. Kahverengi, büyük gözlü, hoş bir kadın olan annesi ise ocağın etrafında elinde bir çatalla dolanıp duruyordu.</p>
<p class="calibre1">Arkadaşım George gördüklerinin karşısında duyduğu hayal kırıklığıyla, ‘'Akşam yemeği hâlâ hazır değil mi?” dedi.</p>
<p class="calibre1">Annesi kendini George’a karşı mahcup hissederek, “Hayır, George,” diye cevap verdi. “Hazır değil. Ateş yeterince kızgın değildi, ama birkaç dakikaya hazır olacak.”</p>
<p class="calibre1">George kendini divana attı ve bir roman okumaya koyuldu. Tam gitmeye yeltenmiştim ki annesi kalmamda ısrar etti.</p>
<p class="calibre1">“Emily senin yemeğe kalmana çok sevinecektir, babası da öyle. Eminim. Hadi otur lütfen.”</p>
<p class="calibre1">Hasır bir sandalyeyi alıp avluya bakan geniş pencerenin yanma oturdum. George roman okumaya dalınca ve annesi de tüm dikkatini kaynayan patateslerle rostoya verince kendi başıma kalmıştım. George, etrafında olup bitene aldırış etmeden kitap okumaya devam ediyordu. Eskimiş pantolonuna ve pantolonunun altına giydiği uzun çorabına kafasını sürtüp şirinlik yapan köpeğe aldırış etmeden, kahverengiye kaçan bıyıklarını burup, uyuşuk uyuşuk kitap okumaya devam etmesi sinir bozucuydu. Trip’in kulaklarıyla oynama zahmetinde bile bulunmamıştı. Elindeki romandan ve bıyıklarından oldukça memnun görünüyordu. Kalın parmakları, bıyıklarının arasında bir o yana bir bu yana giderken, çıplak omzundaki kaslar, bronzlaşmış teninin altında hafif hafif kendini gösteriyordu. George’un hemen üstündeki çatının penceresi, dışarıdaki muazzam atkestanesinin yapraklarından yeşil bir gün ışığı süzüyordu içeriye. Bu ışıltı George’un siyah saçlarına, Annie’nin uzanarak raftan almaya çalıştığı tabaklara ve duvarda asılı duran uzun saatin camına yansıyordu. Mutfak oldukça genişti; koca mutfakta masa küçücük kalıyordu, sandalyeler ise divanın sofraya eşliğinden mahrum edilmenin yasını tutuyordu gizlice. Ocağın bacası, karanlık bir mağara gibiydi; şömine etrafındaki oturaklar ise şöminenin ateşiyle kızıl bir renkle aydınlanan, hizmetçi ve annenin dolandığı o küçük alanı iyice daraltıyordu. Düz olmayan dökme betondan bir zemine sahip mutfak, eski ve gösterişsiz ev eşyaları ve birbirinden uzak köşeleri ile oldukça bakımsız kalmış görünüyordu. Bir hayli kasvetli olan odada hoş görünen şeyler, renkli pamuklu kumaşla kaplanmış kanepe ve parlak kırmızı koltuk minderleriydi. Bir de gözalıcı ve oldukça canlı duran kümes hayvanları işlemeleri olan eski duvar saati de insanı gülümsetebilirdi, ama bende sadece şaşkınlık ve ilgi uyandırıyordu.</p>
<p class="calibre1">Kısa bir süre sonra, yeri dövercesine yaklaşan bir ayak sesi duyduk. Küçük bir bekleyiş sonrasında da George’un babası girdi içeri. Oldukça seyrelmiş, dağınık, kısa kıvırcık saçlarıyla neredeyse yarı kel bir adam gibi görünen iri yapılı bir çiftçiydi babası.</p>
<p class="calibre1">Neşe saçan bir ifadeyle, “Ooo Cyril, bizleri unutmamışsın,” dedi ve oğluna dönerek, “Bugün de koruluğa bolca tohum ektin mi?” diye sordu.</p>
<p class="calibre1">Bir yandan okumaya devam ederek, “Hallettim o işi,” diye cevap verdi George.</p>
<p class="calibre1">“Aferin oğlum, üstesinden gelmişsin. Tavşanlar bütün turpları yemiş, hanım.”</p>
<p class="calibre1">Aklı pişirmekte olduğu yemekte olan karısı, “Böyle olacağını biliyordum,” diyerek cevap verdi. Sonunda patatesin artık piştiğini düşünerek kızgın tavayla yemek masasına geldi.</p>
<p class="calibre1">Yemek masaya kurulmuş, baba da yemeğini kaşıklamaya başlamıştı. George, kitabının üstünden sofraya göz attıktan sonra tabağı ona uzatılıncaya kadar kitabını okumaya devam etti. Hizmetçi kadın kendi masasını pencere kenarına kurdu, sonrasında biz de yemek yemeye koyulduk. Tam bu sırada taş parçalarıyla döşenmiş yoldan eve doğru yaklaşan iki çift ayak sesi duyuldu ve hemen ardından yanında ablasıyla küçük bir kız girdi içeri. Çocuğun kahverengi saçları denizci şapkasının altına alelacele sıkıştırılmıştı. Giyiminin bir parçası olan şapkayı çıkarıp bir kenara fırlatarak yemeğe oturdu. Yirmi bir yaşlarındaki ablası kahverengi gözleriyle neşeli bir bakış atıp gülümsedi ve daha sonra da ellerini yıkamaya gitti. Ellerini yıkadıktan sonra gelip masaya oturdu. Tabağındaki az pişmiş bifteği görünce yüzü ekşidi.</p>
<p class="calibre1">“Çiğ etten nefret ederim!” dedi.</p>
<p class="calibre1">Dört elle yemek yiyen kardeşi, “Sana iyi gelir,” diyerek karşılık verdi. “Mahalledeki çocukları dövebilmen için iyi kas yapar.”</p>
<p class="calibre1">Et parçasını bir kenara itip sebzeleri yemeye başladı. George ise tabağını yeniden doldurup yemek yemeye devam etti.</p>
<p class="calibre1">George’un küçük kardeşi Mollie, ince ve titrek bir ses tonuyla, “George efendi, bol soslu bir et parçasını daha mideye indireceksin herhalde,” dedi.</p>
<p class="calibre1">“Tabii ki,” diyerek karşılık verdi George. “ Sen de kemikli bir parça daha alır mısın?”</p>
<p class="calibre1">On iki yaşındaki ufaklık, “Hayır!” diyerek sert bir cevap verdi. “Önündekini bile bitirebileceğini sanmıyorum.” Bir yandan hâlâ yemek yiyen George, “Zeki şey!” diye bağırdı.</p>
<p class="calibre1">Emily, alaycı bir ifadeyle, “Öyle olduğunu mu düşünüyorsun?” dedi.</p>
<p class="calibre1">George, küçümser bir tavırla, “Evet,” diye cevap verdi; “Mollie’yi kendin kadar zeki yapmışsın. Anne, iyi pişmiş bir patates varsa versene.”</p>
<p class="calibre1">“Bir bakayım George, karışmış hepsi ama tadına baktığım bir tanesi iyi pişmişti. Hah, bak şurada bir tane var, yumuşak. Aslında hepsi yeterince fazla kaynamışlardı,</p>
<p class="calibre1">eminim.”</p>
<p class="calibre1">Kaşlarını !y!ce çatan Emily, “Boş versene anne, ne diye bir de anlatıyorsun,” dedi.</p>
<p class="calibre1">George, kimsecikleri hedef göstermeden, sakin bir ses tonuyla,“Belli ki bu sabah, çocuklar çok üstüne gitmiş bi-rilerinin,” dedi.</p>
<p class="calibre1">“Yoo,” diyerek araya girdi Mollie, “mahalledeki çocuklardan birine bir yumruk attı, burnunu kanattı çocuğun.”</p>
<p class="calibre1">Boğazı düğümlenmiş, güçlükle konuşan Emily, “Beyinsiz budalalar,” dedi. “Pişman değilim, iyi ki vurmuşum! Mahalledeki bazı arkadaşlarım var ya,tam bir... tam bir...”</p>
<p class="calibre1">“Tam bir şeytan,” diyerek tamamladı George; fakat Emily, George’un bu dediğiyle de yetinmemişti.</p>
<p class="calibre1">Babası kahkahalar atıyordu; endişesi gözlerinden okunan annesi de, kafasını sallayıp parmaklarıyla masa örtüsüne şekiller çizen kızına baktı.</p>
<p class="calibre1">Annesi, korku dolu bir yüz ifadesiyle ama sakin sakin, “En son olanlardan daha mı kötüydü?” dedi.</p>
<p class="calibre1">Sert ve kısa bir cevap verdi Emily: “Hayır, değildi.”</p>
<p class="calibre1">“Hepsini yere sermiş gibi havalanıyor,” dedi George sütlü tatlısına ve şeker kâsesine şöyle bir bakarken.</p>
<p class="calibre1">‘'Annie, biraz daha şeker getir bana.”</p>
<p class="calibre1">Hizmetçi kadın köşede oturduğu küçük masadan kalktı, annesi de hızlıca dolaba yöneldi. Emily, yemeğiyle oynuyordu ve George’a seslendi, “En azından bir öğretme anlayışın olsaydı keşke, bari kişisel tatminini giderirdin.”</p>
<p class="calibre1">“Ohooho!” diye cevap verdi George kibirlice. “Çok rahat, mahalledeki bir sürü çocuğun burnunu kırardım ben.”</p>
<p class="calibre1">“Semirmiş bir öküz gibi möleyip durmaktan başka bir şey yapamazdın orada,” diyerek devam etti Emily.</p>
<p class="calibre1">Bu konuşma Mollie’nin o kadar komiğine gitti ki bir kahkaha tufanına tutuldu; hatta o kadar çok güldü ki, Mollie’nin gülmekten ara ara nefessiz kalması üzerine iyice tedirgin olan annesi ayağa kalktı.</p>
<p class="calibre1">George bir yandan küçük kız kardeşinin dikkat dağıtan davranışlarına bakarken, “Dalga mı geçiyorsun sen benimle, Emily?” dedi.</p>
<p class="calibre1">Emily, onunla daha fazla konuşamayacak kadar sinirli olduğundan masadan kalktı. Çok geçmeden, George ve babası da ekilen turplara bakmaya gittiler. Ben de okula giden kızlarla birlikte patika yol boyunca yürüdüm.</p>
<p class="calibre1">Emily, içi içine sığmayan bir sinirle yeniden konuya döndü, “Yaptığı ve söylediği her şey beni kızdırıyor.” “Odunun teki oluyor bazen işte,” dedim ben de. 'Aynen öyle,” dedi o da. “Şu her şeyi bilen tavrı ve kurnaz davranışları yok mu, beni sinir ediyor, ağzının payını da veremiyorum. Bir de annemin onun karşısında bu kadar âciz kalması!”</p>
<p class="calibre1">“Bu da seni deli ediyor.”</p>
<p class="calibre1">“Deli mi!” diye yineledi. Sesi, George’a beslediği o anki asabi duygularla titriyordu. Sessizce birlikte yürüdük, ta ki Emily bana bir soru yöneltene kadar.</p>
<p class="calibre1">“Şu yazdığın şiirleri getirdin mi?”</p>
<p class="calibre1">“Kusura bakma, getirmedim; yine unuttum. Doğrusunu istersen, o şiirleri yırttım attım.”</p>
<p class="calibre1">‘'Ama bana söz vermiştin.”</p>
<p class="calibre1">“Benim verdiğim sözlerin nasıl olduğunu bilirsin. Bir rüzgâr esintisi kadar sorumsuzum.”</p>
<p class="calibre1">Kaşlarını iyice çattı. Yaşadığı düş kırıklığı beklediğimden de fazlaydı. Patika yolun bitiminde ayrıldığımızda, yaşadığı derin üzüntünün sebebi olduğum için vicdan azabını çektim. Emily gittikten sonra hep bir pişmanlık duyuyordum.</p>
<p class="calibre1">Pek de derin olmayan göletten aşağıya doğru akan tertemiz dereden koşarak geçtim. Sıçraya sıçraya dereyi geçmemi sağlayan taşlar güneşte solgun duruyordu ve su, taşların arasından yavaşça süzülüp gidiyordu. Mavi gökyüzünden ayırt edilemeyen bir iki kelebek, çiçekten çiçeğe zıplayıp zaman geçiriyordu ve farkında olmadan beni de, güneşin kavururcasına yaktığı kırlardan tepeye doğru sürüklemişlerdi. Şimdi de kendimi, meşe ağaçlarının, dallarını güneşe siper etmesiyle oluşan o şükredilesi uzunca gölgelikten ileriye doğru yoluma devam ederken bulmuştum. Meşe ağaçlarıyla dolu ormandaki bu yeşil tünelde her şey, yürürken adımlarımın neredeyse havada asılı kalmasına neden olacak kadar durağan ve sakindi. Eğreltiotları yol boyunca bana eşlik ediyordu ve ormanın her yanından güzel kokular geliyordu burnuma; fakat biraz daha yürüdükten sonra kafamın etrafında gerilla savaşı veren bir sinek ordusunun saldırısıyla, kendimi mahmuzlanmış gibi hissettim. Bahçedeki koca çiçekli fulya çalılıklarını geçene kadar onlardan kurtulamadım. Tam da sineklerin beni rahat bıraktığı yerde şimdi de Rebecca’ya ait olduğundan emin olduğum kavanozlardan etrafa süzülen sirke ve şeker özünün kokusu geliyordu burnuma.</p>
<p class="calibre1">Rengi iyice solmuş ve yer yer çökük çatısı ile bu gördüğüm alçak tavanlı kırmızı ev, güneşin altında pineklemekteydi ve etrafını saran koca akçaağaçların gölgesinde, tatlı bir uykuya dalmış gibiydi.</p>
<p class="calibre1">Yemek odasında kimse yoktu, fakat çalışma odasından gelen dikiş makinesinin sesini duyabiliyordum, intikam peşinde koşan kindar bir böceğin koşuşturma sesi gibiydi; bazen yüksek bazen alçak ve bazen de sessiz, daha sonra tekrar... Sonrasında da misafir odasındaki piyanodan rasgele dört beş vuruşluk bir şıngırtı sesi geldi, devamında da bu şıngırtı, sanki irice bir kurbağa bir uçtan diğer bir uca zıplamayı deniyormuş gibi, küçük ama sert sıçrayışlarla sondan başa doğru tekrar etti.</p>
<p class="calibre1">“Annem misafir odasının tozunu alıyor olmalı,” diye düşündüm. Eski bir piyanonun bu alışılmadık sesi beni şaşırtmıştı. Örtüsünü kaldırınca ancak fark edileceği üzere piyanonun tuşlarını koruyan kapak bronz değil yeşil ipekten bir başlıktı. Ancak piyanodan gelen dokunaklı tonlar iyice büzüşmüş yaşlı bir kadının sesi gibi tiz ve ahenksizdi. Yıllar, annemin küçük piyanosunun tuşlarını sarartmış ve ayaklarını zamanla kısaltmıştı. Zavallı eski piyano, Lettie’nin parmaklarının küçümser tavırlarla üzerinde fink atmasına cevaben en fazla acı acı birkaç notalık sesle haykırabilirdi. Bu yüzden de ciddi duruşuyla kahverengiye dönmüş dudakları toz bezine mahkûm edilerek kapağı hep kapalı tutuluyordu.</p>
<p class="calibre1">Neyse ki şimdi, küçük, eski püskü piyano, Viktorya dönemine ait bir parça tutturmuştu. Ben de piyanoya yumuşak dokunuşlarda bulunan kişinin hayalini canlandırmaya başladım zihnimde. Yüzünün iki yanma şerbetçiotu salkımı gibi düşmüş bukleleriyle hafiften çekingen bir kadın olmalıydı bu. Eskiyi anımsatan bu çekingen ve hafif dokunuşlar beni maziye götürüyordu, fakat nafile, hafızamın bir yardımı olmayacaktı bana. Neler hissettiğimi anlamaya çalışırken, Rebecca masanın örtüsünü kaldırmak üzere odaya girdi.</p>
<p class="calibre1">“Piyano çalan kim, Beck?” diye sordum.</p>
<p class="calibre1">“Annen, Cyril.”</p>
<p class="calibre1">‘'Ama o hiç çalmaz. Yani ben hiç çalamadığını düşünüyordum.”</p>
<p class="calibre1">“Aa,” diyerek şaşkınlıkla cevap verdi Rebecca, “daha sen küçük bir şeydin, elinde dua kitabınla bir yandan da annenin eteğiyle oynarken, annenin sana şarkı söylediği zamanları unutmuşsun. Sen, annenin kahverengi bir ipek parçasını andıran uzun buklelerinin olduğu zamanları hatırlayamıyorsun. Sen, Lettie eve gelmeden önce annenin şarkı söyleyip piyano çaldığı zamanları da hatırlayamıyorsun ve baban...”</p>
<p class="calibre1">Rebecca arkasını dönüp odadan ayrıldı. Misafir odasına gidip odada neler olup bittiğine baktım kapı aralığından. Annem küçük kahverengi piyanonun önüne oturmuş, dudaklarında solgun bir gülümsemeyle tombul ama çevik parmaklarını piyano tuşlarının üzerinde ahenkle gezdiriyordu. Tam da bu sırada, Lettie büyük bir hızla yanımdan geçti ve annemin boynuna sarıldı, bir yandan da onu öperek, “Canım annem, bir taneciğim piyano da çalıyormuş! Küçük Hanım, senin piyano çalabildiğini bilmiyorduk!” Aslında piyanoyla pek bir alakası yokmuş gibi gülümseyerek, “Zaten çalamıyorum,” diye karşılık verdi. ‘'Acaba şu eski parçayı çalabilecek miyim diye bir denedim sadece. Bu parçayı çalmayı henüz daha çok genç bir kızken bu piyanoda öğrenmiştim. Şu çaldığım, sadece bir bölümüydü.” “Hadi anneciğim biraz daha çal, lütfen hadi biraz daha çal. Parıltılı bir camın ışıldaması gibiydi ve sen de piyanonun başında o kadar hoş görünüyordun ki anne... Hadi lütfen çal annem!” diye yalvardı Lettie.</p>
<p class="calibre1">“Yo hayır,” dedi annem. “Eski tuşların parmağıma dokunuşu bile beni duygusallaştırıyor, geçen yıllarımın o mahzun duygularıyla hüngür hüngür ağladığımı görmek istemezsiniz.”</p>
<p class="calibre1">“Geçen yıllar mı!” diyerek kızdı Lettie, bir yandan tekrar tekrar annemi öperek. “Böyle ufak aşk hikâyeleri çalabilecek kadar gençsin sen. Hadi anlat anne.”</p>
<p class="calibre1">“Ne anlatayım, kızım?”</p>
<p class="calibre1">“Piyano çaldığın zamanları.”</p>
<p class="calibre1">“Parmaklarım geçen elli küsur yaşla ağırlaşmadan önceki zamanları mı? Öğle yemeğinde yoktun Cyril, nerelerdeydin bakayım?</p>
<p class="calibre1">“Strelley Değirmeni’nin hemen aşağısındaydım,” dedim.</p>
<p class="calibre1">Soğuk bir ifadeyle, “Tabii, başka nerede olacaktın,” dedi annem.</p>
<p class="calibre1">“Neden ‘tabii’?” diye sordum.</p>
<p class="calibre1">“Ve Em okula gider gitmez geldin, değil mi?” dedi Lettie.</p>
<p class="calibre1">“Evet, öyle oldu,” dedim.</p>
<p class="calibre1">Anne-kız bana kızgınlardı. Bu tepkileri karşısındaki kırgınlığımı bir kenara bırakıp dedim ki, “Öğle yemeğine kalmamı istediler.”</p>
<p class="calibre1">Annem cevap vermeye bile tenezzül etmedi.</p>
<p class="calibre1">“Ee, bay muhteşem George hâlâ bir kız bulmadı mı?” dedi Lettie.</p>
<p class="calibre1">“Hayır,” diye karşılık verdim, “böyle giderse de bulamayacak. Hiç kimse onun için yeterince iyi olmayacaktır.”</p>
<p class="calibre1">“Seni oraya bu kadar sık götürecek ne buluyorsun George’larda, hiç mi hiç anlamıyorum,” dedi annem.</p>
<p class="calibre1">“Bu kadar da kötü olma anne,” diye cevap verdim sinirlenerek. “Biliyorsun, seviyorum onları işte.”</p>
<p class="calibre1">Alaycı bir ifadeyle, “Biliyorum, <span class="calibre5">onu</span> seviyorsun,” dedi annem. “Ha, George’a gelince de, o terbiyesiz bir çocuk. Bir annenin böylesine şımarttığı bir çocuktan ne beklenebilir ki zaten. Ona dalkavukluk etmeye bayılıyorsun ya, anlayamıyorum seni.” Annem sinirden burnundan soluyordu.</p>
<p class="calibre1">“Kendisi pek de bir yakışıklı,” dedi Lettie, gülümseyerek.</p>
<p class="calibre1">Hafiften başımı eğerek iğneleyici bir dille, "Sen, eminim adam edebilirsin onu,” dedim.</p>
<p class="calibre1">O da iğneleyici bir ifadeyle, “Ben kendisiyle ilgilenmiyorum,” dedi.</p>
<p class="calibre1">Daha sonra kafasını hızlıca çevirince saç bağının dışında kalan o kısa ince saçlar güneşte sarı birer ışık karartısı oluşturuverdi.</p>
<p class="calibre1">“Hangi elbisemi giysem anne?” diye sordu, Lettie.</p>
<p class="calibre1">“Bana sorma,” diye cevapladı annesi.</p>
<p class="calibre1">Dalgın dalgın düşünerek, “Bu güneşte renginin sola-bilme ihtimaline rağmen lila olanı giyeceğim,” dedi Lettie. Yaklaşık yüz seksen iki santimetre uzunluğundaydı, fakat vücudu da orantılıydı. Saçları koyu kahverengiye çalan sarı bir renkteydi. Çok güzel gözleri ve kaşları vardı ama burnu o kadar iyi değildi. Elleri çok güzeldi.</p>
<p class="calibre1">“Nereye gidiyorsun?” diye sordum.</p>
<p class="calibre1">Cevap vermedi.</p>
<p class="calibre1">“Tempest’lara mı!” dedim. Fakat yine cevap vermedi.</p>
<p class="calibre1">“Onda ne buluyorsun bilmiyorum,” diyerek konuşmaya devam ettim.</p>
<p class="calibre1">“Doğrusunu istersen,” dedi Lettie, “diğer popüler çocuklar kadar iyi...” Cümlesini henüz tamamlamadan ikimiz de gülmeye başladık.</p>
<p class="calibre1">“Yo yo, değil,” dedi utana sıkıla, “onunla ilgili bir şeyler düşünmüyorum. Altı üstü tenis oynamaya çıkıyorum. Geliyor musun?”</p>
<p class="calibre1">“Geliyorum desem?” diye sordum.</p>
<p class="calibre1">Kafasını hızlıca çevirdi. “Hepimiz gelmene seviniriz tabii ki.”</p>
<p class="calibre1">“Bak seeen!” diyerek ironik bir cevap verdim.</p>
<p class="calibre1">Güldü, kızarıp bozardı ve sonrasında da üst kata koştu.</p>
<p class="calibre1">Bir buçuk saat sonra, üstündekilerin yakışıp yakışmadığı hakkındaki tepkilerimi şöyle bir yoklamak için pat diye çalışma odasına girdi ve sonrasında da bana hoşça kal deyip çıktı. Keten elbisesi ve çiçekli şapkasıyla o kadar büyüleyici görünüyordu ki onunla gurur duymaktan kendimi alıkoyamadım. Pencereye çıkıp Lettie’yi izledim; koca çiçekli mor fundaların arasından bana el salladı ve daha sonra yeşil fındık ağaçları arasında süzülüp ışıldaya ışıldaya uçan bir çiçek gibi kıvılcımlar saçarak yoluna devam etti. Strelley Değirmeni’nin olduğu tarafın tam ters istikametine doğru, anayola çıkan ağaçlıklı alanı geçip kızıla çalan patikadan gitti. Bu yol, bizim küçük göletimiz Nethermere boyunca yaklaşık dört yüz metre kadar devam eder. Net-hermere, bölgedeki üç göletten en küçüğüdür. Diğer ikisi de Strelley’deki yukarı ve aşağı göllerdir. Bu gölet en büyük ve en büyüleyici su birikintisidir, bin iki yüz metre uzunluğunda ve yaklaşık dört yüz metre genişliğindedir. Bizim bahçemiz bu göletin kıyısına kadar uzanır. Tam ters tarafta, göletin en uzak köşesinin de ötesindeki bir tepede ise Highclose kendini gösterir. Woodside’ta göletin karşı tarafında olan bizlere sanki tek gözüyle bakar. Bizim kır evimiz de bu gururlu eve ağaçların arasından utangaç bir şekilde uzun uzun bakar.</p>
<p class="calibre1">Lettie’yi hâlâ görebiliyordum, elinde güneş şemsiyesiyle gölet kıyısı boyunca uzaklara süzülen bir yelkenli gibiydi. Çam ağaçlarının arasına döndü, dik yamacı tırmandı ve Highclose civarında tekrar ağaçların arasında kayboluverdi.</p>
<p class="calibre1">Leslie çimlerin üzerinde bir kızıl kayın ağacının altında katlanabilir sandalyesine yayılmış, sigarasını tüttürüyordu. Sıcak gün ışığında dumanın tuhaf şekiller alarak olağanüstü bir asaletle uçup gidişini izliyordu. Ve bu sabah tren istasyonuna bıraktığı zavallı Nell Wycherly için üzülüyordu. Trenin hızlanmasıyla Nell’in daha da uzaklara yol alması, ruhunu korkunç bir şekilde rahatsız etmiyor muydu ki acaba? Bu kızlar bir erkekle birliktelerken çok da aptal oluyorlar! Ama Nell güzel bir hatundu. Neyse artık, Leslie, Marie’den Nell’e bir şeyler yazmasını rica edecektir.</p>
<p class="calibre1">Tam bu noktada, yol boyunca uzaklardan sallana salana yaklaşan bir güneş şemsiyesi ilişti gözüne, tam da bu anda derin bir uykuya daldı. Bir süre sonra küçük bir takırtı tekrar onu uyandırıverdi ve Lettie’nin ona doğru yaklaştığını fark etti. Bekçisini, lambasını hazırda tutmak yerine ağzında sigarası ile sandalyeye yayılmış bir vaziyette gören Lettie, muzırlık yapmayı düşündü. Kokusu henüz yayılmamış, fildişi renginde tomurcukları olan bir leylak dalı kopardı ve ona, Leslie’ye doğru yaklaştı. Lettie, onu huylandırmadan önce nasıl oldu da burnu böyle bir durumu fark etti anlayamadım; bir şeyden habersiz, öyle sessizce hareketsiz bekledi Leslie. Daha sonra gözlerini bir hışımla açıp; “Lettie! Ben de öpücüklerin hayalini kuruyordum!” diye bağırdı.</p>
<p class="calibre1">Lettie, “Burnunun ucundan mı?” dedi; gülerek, “Peki kimin öpücüklerini düşünüyordun?” diye sordu.</p>
<p class="calibre1">Leslie, “Bu heyecana sebep olan kim?” diyerek gülümsedi.</p>
<p class="calibre1">“Sadece burnuna şöyle bir dokunduğum için, hayalini kurman gereken... ”</p>
<p class="calibre1">Sabırsızca, “Ee, devam et!” dedi Leslie.</p>
<p class="calibre1">Lettie, bir yandan güneş şemsiyesini kapatırken, “Doktor Slop,” diyerek karşılık verdi gülerek.</p>
<p class="calibre1">Lettie’nin, burnuyla dalga geçmesine sinir olan bir ifadeyle, “O beyefendiyi tanımıyorum,” dedi Leslie.</p>
<p class="calibre1">Lettie, bir kadının nasıl da zekice bir erkeğin gururunu okşamayı bildiğini gösteren kısa ama cilveli bir bakış atarak, Leslie’ye, “Yo, burnun oldukça güzel,” diye cevap verdi. Bu işittiğinden büyük bir mutluluk duyan Leslie’nin gözleri neşe saçıyordu.</p>
<p class="calibre1">II.</p>
<p class="calibre1">DALINDAKİ ELMA</p>
<p class="calibre1">Ormandaki rüzgârın uzun süren uğultusu, evin yakınındaki akçaağaçların ve meşelerin iniltisi ile hüngürtüsü Lettie’yi huzursuzlaştırmıştı. Hiçbir yere gitmek de hiçbir şey yapmak da istemiyordu, sadece gölet kıyısı boyunca ona eşlik etmemi istedi. Eğreltiotlarının yürümeyi zorlaştırdığı yolu ve oradan da evin önündeki boş alanı dolduran böğürtlen ve ahududu çalılarını geçtik ve sonrasında da çimenlik bayırdan aşağı Nethermere kıyısına indik. Rüzgâr, göletteki küçük dalgaları kamçılar gibiydi. Çakıltaşlarının tıkırtısı, sazların hışırtısı ve yüzümüze çarpan serin esinti bizi telaşlandırıyordu.</p>
<p class="calibre1">Pek de uzun olmayan gölet kenarı boyunca yeni tomurcuklanmış uzun çayırmelikeleri vardı. Köpüren dalgaları ve uzak kıyıdaki söğütlerin ağarışını izleyerek, diz boyuna ulaşmış çayırmelikelerinin arasında yürüdük. Nethermere’in üst uca doğru daralıp Strelley’den akan dere ile birleştiği noktada, ormandaki ağaçlar gölete daha da yakın duruyor; hatta bazılarının kökleri gölete sarkıyordu. Keskin kokusu ile nefes aldığımızı iyiden iyiye bize hissettiren yabani nanelerin üstüne basarak kıyı boyuna saptık. Bir yandan da meraklı gözlerle etrafımızı süzüyorduk ki bataklığı andıran yarı su, yarı çamur bir alanda göl kuşlarının darmadağın edilmiş yuvalarını fark ettik. Narin yavru kızkuşlarından bazıları bizim yaklaşmamızdan dolayı irkildi ve uçarak hızla bizden uzaklaştı. Boyunları onlara zarar veremeyen bir korkudan gerilerek uzamış gibi görünüyordu. Biri, ikisi derken hepsi ormanı inleten ötüşmelerle uçuşuverdi; fakat hemen sonrasında da tek bir vücutmuşçasına birleşip tek bir noktadan bir ok gibi fırlayarak durduğumuz yere doğru hızlandılar, hâlâ büyük bir korkunun tedirginliğini yaşıyor gibiydiler.</p>
<p class="calibre1">“Şu küçük çılgın şeyleri bu kadar korkutan ne ki?” diye sordu Lettie.</p>
<p class="calibre1">“Bilemiyorum. Bazen böyle arsızlaşıyorlar, sonra da kanatlarının altında bir yılan varmış gibi oraya buraya kaçışarak ciyaklayıp duruyorlar.”</p>
<p class="calibre1">Lettie, bu anlatım sanatıma pek aldırış etmedi. Ekmek dilimlerini andıran çiçeklerinden kırıntıları onun üzerine boca eden ve onu bir çeşit bitki kokusuna bulamış bir mürver fidanını bir kenara iterek yoluna devam etti. Ben de mürverden bir demet çiçek koparıp onun peşinden gittim. Bir süre sonra, Lettie’nin sessizliği delen “Oh Cryil!” nidası ile irkildim.</p>
<p class="calibre1">Göl kıyısında, hemen önümüzde, arka ayakları parçalanmış, kapanda kanlar içinde boylu boyunca yatan kara bir kedi vardı. Hiç şüphesiz, kapana kısılmadan önce avının peşindeydi. Kedi aç ve saldırgandı. Pek tabii, zavallı kızkuşlarını korkutarak histerik ciyaklamalara sebep olan da bu kediydi. Güçsüzce hırlayarak gözlerini öfkeyle bize dikti.</p>
<p class="calibre1">Lettie titreye titreye, “Aman Tanrım, ne canice, ne vahşice!” diye haykırıyordu.</p>
<p class="calibre1">Elimi şapkama koyup kediyi Lettie’nin şalıyla sardım ve kapanı açmak için eğildim. Kedi, korkusundan dişleriyle vahşice parçaladı şalı. Kapandan kurtulduğunda ani bir hareketle sıçradı ama hareket edemediğini fark edince nefes nefese beni ve Lettie’yi izledi.</p>
<p class="calibre1">Kediyi ceketime sardım ve yerden kaldırdıktan sonra yola koyulduk.</p>
<p class="calibre1">“Ah zavallı Bayan Nickie Ben, sonunun böyle olacağını biliyorduk,” diyerek, acı duyan bir ifadeyle mırıldandım.</p>
<p class="calibre1">“Kediyi ne yapacaksın?” diye sordu Lettie.</p>
<p class="calibre1">“Strelley Değirmeni kedilerinden biri bu,” dedim. “Bu yüzden evine götüreceğim.”</p>
<p class="calibre1">Zavallı hayvan hareket etmeye çalıştıkça homurdanıyordu. Taşıdım ve eve getirdim onu. Elimde sarılı bir şey ve ardımda Lettie’yle mutfaktan içeri girerken beni ceketsiz görenler şaşkın bir ifadeyle bana bakıyorlardı.</p>
<p class="calibre1">Elimde sarılı olanı açarak, “Zavallı Bayan Nickie Ben’i getirdim,” dedim.</p>
<p class="calibre1">‘'Ayy, ne fena!” diyerek haykırdı Emily, elini kediye dokunmak için uzatıp kapıldığı korkunun etkisiyle kızkuş-lan gibi hızlıca geri çekti.</p>
<p class="calibre1">“İşte hepsinin sonu böyle oluyor,” dedi anne.</p>
<p class="calibre1">İntikam arzusu ile heyecanlanan Mollie, “Umarım, korucular da böyle çıplak ayak bileklerinden iki üç gün kapana kısılı kalmak zorunda kalırlar,” dedi.</p>
<p class="calibre1">Hayvanı kilimin üzerine bıraktık ve ona ılık süt verdik. Bir deri bir kemik kalmış kedi, çok az içebildi. Öfke dolu Mollie, bir başka kara kedi Bay Nickie Ben’i alıp sakat kalmış arkadaşı Bayan Nickie Ben’i görsün diye getirdi, fakat Bay Nickie Ben arkadaşına şöyle bir baktı, sonrasında omuzlarını silkti ve asil adımlarla dışarıya doğru yürüdü. Eve tam bir dişil yakarışı ve eril soğukkanlılığı havası hâkimdi.</p>
<p class="calibre1">George, sıcak su almaya mutfağa girdiğinde karşısında bizleri görünce şaşkınlıktan bağırdı, birdenbire gözleri canlandı.</p>
<p class="calibre1">Ağlamaklı ağlamaklı, “Bayan Nickie Ben’e bak,” dedi Mollie. Dizlerinin üstüne çöküp kedinin yaralı patilerini tutup onu kaldırdı George.</p>
<p class="calibre1">“Kırılmış,” dedi.</p>
<p class="calibre1">Emily, karşılaştığı bu manzaradan oldukça etkilenerek, “Ne kadar korkunç bir şey bu!” dedi ve odadan dışarı çıktı.</p>
<p class="calibre1">“İkisi de mi kırık?” diye sordum.</p>
<p class="calibre1">“Sadece bir tanesi, gel bak!”</p>
<p class="calibre1">“Canını acıtıyorsun!” diyerek haykırdı Lettie.</p>
<p class="calibre1">“Bir zararı yok,” dedi George.</p>
<p class="calibre1">Mollie ve anne mutfaktan çıkıp oturma odasına gittiler.</p>
<p class="calibre1">“Ne yapacaksın peki?” dedi Lettie.</p>
<p class="calibre1">Kediyi yerden alıp, “Onu çektiği acıdan kurtaracağım,” diyerek karşılık verdi George. Ambara kadar peşinden gittik.</p>
<p class="calibre1">“En hızlı yöntem,” dedi George, “boynundan sallandırıp kafasını duvara vurmak.”</p>
<p class="calibre1">“Senden iğreniyorum,” diyerek bağırdı Lettie.</p>
<p class="calibre1">“Boğarak öldüreyim o zaman,” dedi pis pis sırıtarak. George’un yaptıklarını birer ruh hastasıymışız gibi izledik. Önce, kalınca bir ipi hayvanın boğazına doladı, hemen yanına çelik, ağır bir boru bağladı, sonra da borudan uzunca bir miktar ip bıraktı.</p>
<p class="calibre1">“Gelmeyeceksiniz, değil mi?” dedi George. Lettie ona baktı, beti benzi atmıştı.</p>
<p class="calibre1">“Gelmeseniz daha iyi olacaktır,” dedi George. Lettie cevap vermedi; fakat avludan bahçeye doğru George’un ardından gitti. Değirmen göletinin aşağı kıyısına varınca tekrar bize döndü ve dedi ki, “Şimdi tam zamanı! Cenaze sahibi sizsiniz.” Hiçbirimizden ses çıkmayınca, sırıttı ve; “Gülegüle, Bayan Nickie Ben,” diyerek, elinin altında kıvranan zavallı kediyi suyun içine bıraktı.</p>
<p class="calibre1">Bir süre göl kıyısında bekledik. Meraklı gözlerle bize şöyle bir göz gezdirdi.</p>
<p class="calibre1">“Cyril,” dedi Lettie sessizce, “acımasızca değil mi sence de? Korkunç değil mi?”</p>
<p class="calibre1">Diyebilecek bir şey bulamadım.</p>
<p class="calibre1">“Benden mi bahsediyorsunuz?” diye sordu George.</p>
<p class="calibre1">“Sadece senden değil, her şeyden! Bir cana kıydık, kana bulandık.”</p>
<p class="calibre1">George, ciddi bir tavır takınarak kara gözleriyle Lettie’ye baktı.</p>
<p class="calibre1">Dişbudak ağacına bağladığı ipe bakarak, “Merhamet ettiğim için onu boğarak öldürmek zorundaydım,” dedi. Daha sonra kürek bakınmaya gitti, bulduğu kürekle de kara toprakta kedi için bir mezar kazdı.</p>
<p class="calibre1">George, “Zavallı ihtiyar kedi, cesedin daha hoş görünüyor olsaydı, üzerine menekşeler de serperdim,” dedi.</p>
<p class="calibre1">Küreği bir yere sapladı ve daha sonra kedi ile çelik boruyu çıkardı.</p>
<p class="calibre1">Korkunç gorunen kediye göz gezdirdikten sonra, “Güzel görünümünden sizce de eser kalmamış, değil mi? Güzel bir kediydi,” dedi George.</p>
<p class="calibre1">“Kediyi göm de bitsin artık şu işimiz,” diyerek karşılık verdi Lettie.</p>
<p class="calibre1">“Bu olayın ardından kâbus da görecek misiniz?” diye sorarak gömdü kediyi George.</p>
<p class="calibre1">Lettie, arkasını dönüp giderken, “Rüyaları dert etmem ben,” dedi.</p>
<p class="calibre1">İçeriye, Emily’nin cam kenarında oturup parmaklarını ısırdığı oturma odasına girdik. Oda uzundu fakat pek de yüksek tavanlı sayılmazdı; odada, tavana doğru yükselen biçimsiz büyük bir kolon vardı. Şömine rafı, şömine ve piyanonun üzerinde yabani çiçeklerle bolca serpiştirilmiş yeşil yapraklar vardı. Oda, ahşap kokusu ile oldukça hoştu.</p>
<p class="calibre1">“Halletti mi?” dedi Emily. “Ve siz de onu mu izlediniz? O olaya şahit olsaydım, George’u bir daha görmeye tahammül edemez ve artık ona dokunmaktansa bir kurtçuğa dokunmayı tercih ederdim.”</p>
<p class="calibre1">“Bana dokunsa, ben de memnun olmazdım,” dedi Lettie.</p>
<p class="calibre1">“Vurdumduymazlığı ve caniliği o kadar tiksindirici ki,” dedi Emily, “midemi bulandırıyor.”</p>
<p class="calibre1">“Öyle mi?” dedi Lettie, yapmacık bir gülümsemeyle. Eski piyanoya doğru yürüdü. “George sadece mantıklı olanı yaptı.” Piyanonun başına geçti ve sakin bir tonda rasgele birkaç notaya basmaya başladı. Kulağa gelenler ise eski püskü, mağrur piyanodan düşen kuru yapraklar gibiydi.</p>
<p class="calibre1">Emily ve ben pencere kenarında kitaplar ve insanlar hakkında konuşmaya başladık. Emily oldukça gergindi ve genel olarak beni de aynı duruma getirmeyi başarmıştı.</p>
<p class="calibre1">Süt sağımı ve yemleme işi bittikten sonra, George geldi. Lettie hâlâ piyano çalıyordu. Lettie’nin neden melodik bir şeyler çalmadığını sordu ve bu da Lettie’nin sandalyeden dönüp onu utandıran bir cevap vermesine neden oldu. Fakat George’un yüz ifadesi, Lettie’nin kelimelerini afallamış kuşlar gibi darmadağın etti. George, mutfak eşyalarının konulduğu odada ellerini yıkayıp doğruca oturma odasına gelmiş ve umursamaz bir tavırla ellerindeki ıslaklığı kurulayarak Lettie’nin oturduğu sandalyenin arkasına geçmişti. Sonrasında omuzlarına kadar kollarını sıyırdı ve gömleğinin düğmeleri de göğsüne kadar açıktı. George’un, üzerindeki kirli tozluk, giydiği bot, yırtık dizliği, çıplak göğsü ve kollarıyla bir bekçi gibi Lettie’nin hemen arkasına dikilmesi, Lettie’yi bir parça şaşırtmıştı.</p>
<p class="calibre1">Gömleğinin altından omzunu havluyla ovarak, “Neden melodik bir şeyler çalmıyorsun?” diye sorusunu yineledi.</p>
<p class="calibre1">Lettie, kollarını oynattıkça George’un kollarında oluşan kas şişliklerini, sert ve beyaz göğsünün kabarıp inmesini izleyerek, “Melodi!” diyerek tekrarladı. Daha sonra güneş yanığı derisinin boğazındaki beyaz teniyle ani buluşmasını meraklı gözlerle inceledikten sonra George ile göz göze gelip tekrar piyanoya döndü. Neyse ki kızaran kulaklarını kapatan gür, parlak bukleleri vardı.</p>
<p class="calibre1">Biraz kafası karışmış bir şekilde piyano tuşlarına dokunarak, “Ne çalayım?” diye sordu.</p>
<p class="calibre1">George küçük bir müzik arşivinden bir kitap çıkardı ve Lettie’nin önüne koydu.</p>
<p class="calibre1">George’un kollarının kendisine bu kadar yakın olmasının verdiği heyecanla, “Hangisini söylemek istersin?” diye sordu.</p>
<p class="calibre1">“Sen hangisini istersen.”</p>
<p class="calibre1">“Bir aşk şarkısına ne dersin?” dedi.</p>
<p class="calibre1">Kızı heyecandan kıvrandıran kaba bir kinaye ile; “Eğer istiyorsan — olur peki, bir aşk şarkısı,” diyerek güldü.</p>
<p class="calibre1">Lettie cevap vermedi, ama Sullivan’ın “Tit Willow” adlı parçasını çalmaya başladı. Derinden gelmeyen ama iyi bir kalın ses tonu vardı George’un; şevkle söyledi şarkıyı. Daha sonra Lcttie, <span class="calibre5">“sadece gözlerinle bana iç"</span> sözlerini şarkıya ekledi. Şarkının sonunda Lettie döndü ve George’un sözleri beğenip beğenmediğini sordu. George, sözleri oldukça saçma bulduğunu söyledi. Fakat bu cesaretinden tereddüt edermişçesine, parlayan kahverengi gözlerle Lettie’ye baktı.</p>
<p class="calibre1">“Gözlerinde, ‘sağlığına’ içecek şarabın olmadığındandır,” diye cevap vererek gözlerindeki kızgın alevlerle George’un cevabına karşılık verdi, Lettie. Daha sonra kirpiklerini yanaklarına indirdi. George, Lettie’nin dediğini pek anlamayarak silik bir gülücük attı ve Lettie’ye bunu nereden bilebileceğini sordu.</p>
<p class="calibre1">“Çünkü,” dedi yavaşça ve başını ona doğru kaldırıp onu aşağılar gibi bakarak, “çünkü sana baktığımda bakışlarında herhangi bir değişiklik göremiyorum. Değerli kişilerin daha çok gözleriyle konuştuklarını düşünüyorum. Bu yüzden eğitimsiz insanlara saygı duymak zorundasın. Gözleri öylesine anlamlı, öylesine bilgi doludur ki,” dedi. Konuşurken George’a bakmaya devam ediyordu; kâh alaşağı olmuş yüz ifadesine ve ışığın karmakarışık renklerinin tek bir noktada buluştuğu saçlarına anlam vermeye çalışan donuk bakışlarını izliyor, kâh söylenen kelimelerde doğruluk payı olup olmadığının kısa muhakemesini yapıyor ve sonunda da normalden daha az tatmin edici ve daha çok garip kısa bir kahkaha atışını seyrediyordu. Daha sonra Lettie de gülümseyerek piyanoya döndü.</p>
<p class="calibre1">Memnuniyetsizlikle kitabın sayfalarını çevirerek, “Burada söylenebilecek güzel bir parça yok,” dedi Lettie. Kitabın başka bir sayısını bulup ona verdim, o da “Should He Upbraid” adlı parçayı söyledi. Lettie iyi bir sopranoydu, şarkı da George’a keyif vermişti. Lettie’ye yaklaştı. Şarkının sonunda, parıltılı ve muzip bir edayla etrafına bakarken, George’u, harikulade gözleriyle kendisine kadeh kaldırırken buldu.</p>
<p class="calibre1">Bu iki kişiyi birbirine yakınlaştırmak için bir kişinin tek yapması gereken, sanki pek muhterem bir kişi olan bendenizin yaptığı gibi devasa büyüklükteki kitabın doğru sayfasını açmakmışçasına, Lettie biraz da bilgiçlik taslayarak, “Bunu sevdin,” dedi.</p>
<p class="calibre1">Lettie’nin zaferini doğrularcasına, “Evet beğendim,” dedi George, vurgulayarak.</p>
<p class="calibre1">“Bacada uyurken kapıyı üstüne kapatmaktansa ‘şarkı söyleyip dans ederim’, öyle değil mi George?” diye sordu Lettie.</p>
<p class="calibre1">George gülümsedi ve cevap vermeden önce Lettie’nin ne demeye çalıştığını düşünmeye başladı.</p>
<p class="calibre1">“Senin yaptığın gibi,” diyerek de ekledi Lettie.</p>
<p class="calibre1">“Ne?”</p>
<p class="calibre1">“Algılarının yarısını kullan, diğer yarısını boşver şim-</p>
<p class="calibre1">dı. ”</p>
<p class="calibre1">“Yapabilir miyim?”</p>
<p class="calibre1">“Tabii ki yapabilirsin; <span class="calibre5">bos-bovis.</span> <a id="footnote1"></a><sup class="calibre6"><a href="#bookmark2">1</a></sup><sup class="calibre6"></sup> Ahıra kapatılmış öküz gibisin; tek bildiğin yemek yemek ve rahatlığın, başka da bir şey değil. Rahatına düşkünsün, öyle değil mi?” diye sorup gülümsedi Lettie.</p>
<p class="calibre1">Utangaç bir gülümsemeyle, “Sen de öyle değil misin?” diyerek karşılık verdi, George.</p>
<p class="calibre1">“Tabii ki. Gel şu parçayı çalarken sayfayı çevir. Sayfayı çevirmen gerekince başımla işaret vereceğim, kendine bir sandalye al.”</p>
<p class="calibre1">Schubert’in romantik bir parçasını çalmaya başladı Lettie. George müzik kitabının sayfalarını daha iyi kavrayabilmek bahanesiyle iyice Lettie’ye yaklaştı. Lettie, sallanan açık saçlarının George’un yüzüne değdiğini hissetti, bir yandan çalmaya devam ederek ona döndü ve gülümseyerek baktı. Sayfanın sonuna geldiğinde, başıyla işareti verdi, ama George pek de dikkat etmedi. Birden, “E hadi!” dedi Lettie, sabırsızlıkla. George tam sayfayı çevirmeye kalkmıştı ki, Lettie elini bir kenara iterek sayfayı kendi çevirdi ve çalmaya devam etti.</p>
<p class="calibre1">Biraz da kızararak, “Özür dilerim!” dedi, George.</p>
<p class="calibre1">George’a bakmadan, “Sorun değil,” deyip çalmaya devam etti, Lettie. Parçayı bitirince:</p>
<p class="calibre1">“Ve bitti!” dedi Lettie. “Ben parçayı çalarken ne hissettiğini söyle bakalım.”</p>
<p class="calibre1">George şaşkınlıkla, “Bir aptal gibi!” diyerek cevap verdi.</p>
<p class="calibre1">“Bunu duyduğuma sevindim,” dedi Lettie, “ama kastettiğim o değil. Demek istediğim, müzik sana ne hissettirdi?”</p>
<p class="calibre1">Verdiği cevabı her zamanki gibi düşünerek, “Bir şeyler hissettirdi mi hissettirmedi mi bilmiyorum,” diye cevap verdi.</p>
<p class="calibre1">“Diyorum ben,” dedi Lettie, “ya uyuyorsun ya da aptalsın. Gerçekten müzikte seni etkileyen bir şey yok muydu? Peki, ne düşünüyordun?”</p>
<p class="calibre1">Güldü, bir süre düşündü ve sonra tekrar gülümsedi.</p>
<p class="calibre1">Gülerek ve doğruyu anlatmaya çalışarak, “Neden acaba!” dedi. “Ellerinin ne hoş olduğunu, dokunuşlarının neye benzediğini ve birinin saçlarının yanağıma değişinin nasıl bir deneyim olduğunu düşünüyordum.” Uyduruk hikâyesini bitirdiğinde, Lettie George’un eline hafifçe vurdu ve yerinden kalkarak, “Oldukça kötüsün bu alanda,” dedi.</p>
<p class="calibre1">Lettie, odanın diğer ucundan Emily ile oturup konuştuğumuz sedire geldi ve kollarını boynuma doladı.</p>
<p class="calibre1">“Eve gitme zamanı gelmedi mi?” diye sordu Lettie.</p>
<p class="calibre1">“Saat sekiz buçuk, daha çok erken,” dedim.</p>
<p class="calibre1">“Bence şu an evde olmam gerekiyor,” dedi.</p>
<p class="calibre1">“Dur gitme,” dedi George.</p>
<p class="calibre1">“Neden?” diye sordum.</p>
<p class="calibre1">“Akşam yemeğine kalın,” diye ısrar etti Emily.</p>
<p class="calibre1">“Ama benim...” diyerek tereddüt etti Lettie.</p>
<p class="calibre1">“İyice haşlayacağı başka biri var,” dedim.</p>
<p class="calibre1">Lettie, “Emin değilim,” diyerek tereddüt etti yine. Daha sonra, “O kadar da anlayışsız olma, Cyril,” diyerek ani bir öfkeyle bana parladı.</p>
<p class="calibre1">Pek de üstüne varmadan, “Başka bir işin mi var?” diye sordu, George.</p>
<p class="calibre1">“Neden? Yo, hayır başka işim yoktu!” dedi, utanarak.</p>
<p class="calibre1">“O zaman akşam yemeğine kal, olur mu?” diyerek ısrar etti George. Lettie gülümsedi ve sonunda pes etti. Mutfağa geçtik. Bay Saxton oturmuş kitap okuyordu ve koca teriyer cinsi köpek; yani Trip, uyuyormuş gibi yaparak adamın ayaklarının ucuna uzanmıştı, Bay Nickie Ben de güzel güzel koltuğa yayılmıştı. Tam o sırada Bayan Saxton ve Mollie uyumaya gidiyorlardı. Onlara iyi geceler diledik ve oturduk. Evin hizmetçisi Annie evine gitmişti. Bu yüzden akşam yemeğini Emily hazırladı.</p>
<p class="calibre1">Bay Saxton, Lettie’ye saygı ve hayranlıkla bakarak, “Kimse senin kadar zarif dokunamıyor bu piyanoya,” dedi. Bay Saxton, o görkemli ve kendi kendine mırıldanan eski şeyle gurur duyuyordu; onun, kendisinden istenilen şey müzik olunca keşfedilmeyi bekleyen bir hazineye benzediğini söylerdi. Lettie gülümsedi ve pek az kimsenin bunu denediğini söyledi, bu yüzden de yapabildiği şeyin çok da övünülecek bir şey olmadığını ifade etti.</p>
<p class="calibre1">George’un babası, küçümser bir gülümseme eşliğinde duyduğu gururla, “Bizim George’un sesi hakkında ne düşünüyorsun?” diye sordu.</p>
<p class="calibre1">“Söylüyorum kendisine, âşık olduğu zaman çok daha iyi şarkı söyleyecektir,” dedi Lettie.</p>
<p class="calibre1">Keyifle kahkaha atarak, “Aşık olduğunda ha!” diyerek tekrarladı baba.</p>
<p class="calibre1">“Evet,” dedi Lettie, “istediği, ama sahip olamadığı bir şeyi fark ettiğinde.”</p>
<p class="calibre1">George, Lettie’nin bu dediklerini düşündü bir süre ve o da gülmeye başladı.</p>
<p class="calibre1">Masayı kurmakta olan Emily, “Elma tohumların susuz kalmış, George,” dedi.</p>
<p class="calibre1">“Oofff! Botlarımı yeni çıkarmıştım,” dedi.</p>
<p class="calibre1">“Botlarını tekrar giymen o kadar da zor değil,” dedi kız kardeşi.</p>
<p class="calibre1">‘'Annie neden sulamamış, burada işi ne ki?” dedi kızgın bir şekilde.</p>
<p class="calibre1">Emily bize baktı, yüzünü hızla çevirdi ve George’a arkasını döndü.</p>
<p class="calibre1">George’u sakinleştirecek bir ses tonuyla, “Tamam yemekten sonra ben giderim, ben giderim,” dedi babası.</p>
<p class="calibre1">“Yemekten sonra!” diyerek güldü Emily.</p>
<p class="calibre1">George kalktı ve istemeye istemeye çıktı. Evin yakınındaki korudan geçip kuyuya kadar gitmek zorunda kalması, George’u kızdırmış görünüyordu.</p>
<p class="calibre1">Trip kapıya doğru hareketlenip havlamaya başladığında, sofraya yeni oturmuştuk. Bay Saxton, uyuyanları düşünerek, “Sessiz ol,” diye bağırdı köpeğe ve ne olduğuna bakmak için dışarı çıktı.</p>
<p class="calibre1">Gelen Leslie’ydi. Lettie’nin hemen onunla birlikte eve dönmesini istedi. Lettie gitmek istemeyince Leslie içeri geçti ve sofraya oturmaya ikna oldu. Bir parça ekmek ve peynir yeyip ardından da bir bardak kahve içerken, Lettie’ye gelecek hafta Highclose’da düzenlenecek bir kır partisinden bahsetti.</p>
<p class="calibre1">“Peki ne için düzenleniyor?” diyerek araya girdi, Bay Saxton.</p>
<p class="calibre1">“Ne için?” diyerek yineledi, Leslie.</p>
<p class="calibre1">“Misyonerler ya da işsizler için mi yoksa başka bir şey</p>
<p class="calibre1">için mi?” dedi, Bay Saxton.</p>
<p class="calibre1">“Bu bir kır partisi, kermes değil,” dedi Leslie.</p>
<p class="calibre1">“Ha, özel bir organizasyon. Annenin kilise işleriyle alakalı bir konu olduğunu düşünmüştüm. Annen kilisede sözü geçen biri, öyle değil mi?”</p>
<p class="calibre1">“Kiliseyle ilgileniyor, evet!” dedi Leslie, ve sonrasında da Lettie’ye, kendisinin de katılacağı bir tenis turnuvası düzenlediğini anlatmaya koyuldu. Bu noktada sohbeti oldukça kişiselleştirdiğinin farkına varan Leslie, dişiyle bıçağındaki peynir parçasını almaya çalışan George’a döndü ve dedi ki:</p>
<p class="calibre1">“Tenis oynuyor musunuz, Bay Saxton? Bayan Saxton oynamıyordu sanırım.”</p>
<p class="calibre1">Ağzındaki peynir parçasını yanağına alarak, “Hayır,” dedi George. “Ben hiç kadın işi sporlar öğrenmedim.” Masa örtüsündeki lekeyi iki tabakla kapatmanın te-laşındayken söylenenin kendisini hedef almasının şaşkınlığını yaşayan Leslie, Emily’ye döndü ve; ‘'Annem, partiye katılımınızdan memnuniyet duyar, Bayan Saxton,” dedi. “Gelemem. Okulda olacağım. Çok teşekkür ederim.” “Davetin için teşekkür ederiz,” dedi baba, gülümseyerek. Fakat George, tüm kibriyle güldü.</p>
<p class="calibre1">Akşam yemeği faslı bittiğinde, Leslie, kalkmaya hazır olduğunu gösteren bir bakış attı Lettie’ye. Fakat Let-tie, onun bu bakışlarını görmezden geldi ve Bay Saxton ile konuşmaya devam etti. Gururu okşanmış George, şevkle konuşmaya katıldı. Daha sonra Leslie’nin öfkeli sessizliği hepimize hâkim oldu. Sıkıcı geçen bir aranın ardından, George kafasını kaldırıp babasına dedi ki:</p>
<p class="calibre1">“Bizim küçük kızıl inek bu akşam doğurursa hiç şaşırmam.”</p>
<p class="calibre1">Lettie’nin gözleri, bu iğneleyici lafların şaşkınlığıyla fal taşı gibi açıldı.</p>
<p class="calibre1">“Evet, ben de şaşırmam doğrusu,” diyerek George’a</p>
<p class="calibre1">arka çıktı babası da.</p>
<p class="calibre1">Bir anlık sessizlikten sonra, George, söylediklerine yenilerini katmak için devam etti,“Galiba kıkırdakları...” “Emily, sert bir şekilde, “George!” diyerek George’un sözünü kesti.</p>
<p class="calibre1">“Gidiyoruz,” dedi Leslie.</p>
<p class="calibre1">George yanındaki Lettie’ye baktı; kara gözleri alaycı muzipliklerle doluydu.</p>
<p class="calibre1">“Şalını bugünlük alabilir miyim mümkünse, Emily?” dedi Lettie. “Yanıma bir şey almamışım ve sanıyorum ki dışarıda rüzgâr soğuk esiyor.”</p>
<p class="calibre1">Emily, bir şala sahip olmamanın mahcubiyetiyle ida-reten başka bir şey verdi Lettie’ye. Lettie yazlık elbisesinin üstüne siyah bir ceket giymek durumunda kaldı. Üstünde o kadar komik durdu ki hepimiz güldük; ama Leslie, Lettie’nin onların önünde gülünç duruma düşmesine kızgındı. Mümkün olabildiğince nazik davranıyordu ona Les-lie; Emily’nin biraz bakınmasından sonra bulduğu iğneyi reddederek inci kravat iğnesiyle ceketin boyun kısmını iliştirdi. Daha sonra da yola koyulduk.</p>
<p class="calibre1">Dışarıdayken Leslie kırgın bir ağırbaşlılıkla Lettie’ye kolunu uzattı fakat Lettie istemedi, daha sonra Leslie ağzına geleni söylemeye başladı.</p>
<p class="calibre1">“Söz verdiğin üzere evde olmanı bekliyordum.” “Özür dilerim,” diyerek cevap verdi, “ama söz de vermemiştim.”</p>
<p class="calibre1">“Ama geleceğimi biliyordun.”</p>
<p class="calibre1">“İşte, sonuç olarak buldun beni,” diyerek hızlıca karşılık verdi Lettie.</p>
<p class="calibre1">“Evet,” dedi Leslie. “Seni, alelade bir adamla cilveleşirken buldum,” diyerek dudak büktü.</p>
<p class="calibre1">“Evet,” diyerek cevap verdi Lettie. “Evet, cilveleşiyorduk doğru, yavru inek, yavru inek.”</p>
<p class="calibre1">“Hoşuna gitmiş anlaşılan.”</p>
<p class="calibre1">Lettie kırıcı bir savsaklamayla, “Hiç umurumda bile değil,” dedi.</p>
<p class="calibre1">Leslie ise alaycı bir ifadeyle, “Daha seçici olduğunu sanıyordum,” dedi. ‘'Ama galiba romantik buluyorsun bunu.”</p>
<p class="calibre1">“Hem de nasıl! Al yanaklar, koyu ten ve heyecanlı gözler.”</p>
<p class="calibre1">“Bir kızın zırvalamasından nefret ediyorum,” dedi Leslie. “Kızıl” kıvırcık saçları vardı.</p>
<p class="calibre1">Lettie, ‘'Ama ben ciddiyim,” diyerek Leslie’nin öfkesini iyice alevlendirdi.</p>
<p class="calibre1">Leslie sinirliydi. “Seni eğlendirdiğine sevindim!”</p>
<p class="calibre1">Lettie, “Tabii ki, hem ben öyle memnun edilmesi zor biri değilim,” dedi açıkyüreklilikle. Leslie’nin canı acımış-tı.</p>
<p class="calibre1">“Seni memnun edemediğimi öğrendiğim iyi oldu,” dedi Leslie, soğukkanlılıkla.</p>
<p class="calibre1">“Yo yo, memnun ediyorsun kesinlikle! Beni bayağı bir eğlendiriyorsun.”</p>
<p class="calibre1">Daha sonra, sanırım Lettie’yi daha çok eğlendirmemek için, susmayı tercih etti.</p>
<p class="calibre1">Lettie koluma girdi, diğer eliyle de eteğini ıslak çimenlerin üstünde tutarken yürümeye devam ettik. Leslie, ormanın sonunda bizden ayrılınca, Lettie dedi ki:</p>
<p class="calibre1">“Leslie ne kadar da çocukça davranıyor!”</p>
<p class="calibre1">“Eşek biraz,” diyerek doğruladım ben de.</p>
<p class="calibre1">“'Ama gerçekten de öyle!” dedi, Lettie. “Yine de boğamdan daha makul.”</p>
<p class="calibre1">Gülerek, “Boğan ha!” diyerek tekrarladım.</p>
<p class="calibre1">RÜYA SATICISI</p>
<p class="calibre1">Lettie’nin değirmen ziyaretinin pazar sabahında, Les-lie ağırbaşlı havasıyla soylu bir insanı tamamlayan şık kıyafetlerini kuşanıp geldi. Onu konuk odasına buyur ettim ve odadan çıktım. Normalde, merdivenlere doğru yönelip Lettie’ye seslenirdi ama bugün sessiz kalıp oturmayı tercih etmişti. Broşunu yakasına iliştirmekte olan kız kardeşime, Leslie’nin geldiği haberini verdim.</p>
<p class="calibre1">“Peki, nasılmış küçük bey?” diye sordu Lettie.</p>
<p class="calibre1">“Sormadım kendilerine,” dedim ben de.</p>
<p class="calibre1">Güldü, kiliseye gitme saati gelene kadar odada oyalandı ve sonra aşağı indi. Daha sonra o da Leslie gibi soylu bir eda takınıp eğilerek Leslie’yi selamladı. Leslie, biraz şaşırmış görünüyordu, bir süre söyleyecek bir şey bulamadı. Lettie, beyaz sardunyaların ihtişamla çiçek verdiği pencereye doğru yöneldi. “Kendimi beyazlarla süslemeliyim,” dedi.</p>
<p class="calibre1">Lettie’ye çiçek getirmek Leslie’nin âdetiydi aslında, fakat bugün öyle bir incelikte bulunmaması Lettie’yi kırmıştı. Leslie, sardunyaların o kirecimsi beyazlığından ve kokusundan nefret ediyordu. Lettie, sardunyaları göğsüne iliştirirken, “Sardunyalar ne kadar da güzel, değil mi?” diye gülümsedi. “Evet, öyleler,” diye mırıldandı Leslie. Annem de aşağı indi, sıcakkanlılıkla Leslie’yi selamlayıp ona kiliseye gelip gelmeyeceğini sordu.</p>
<p class="calibre1">“İzninizle,” dedi Leslie.</p>
<p class="calibre1">“Bugün pek bir mütevazısınız,” deyip gülümsedi.</p>
<p class="calibre1">“Bugün!” diye tekrarladı.</p>
<p class="calibre1">“Genç bir adamın alçakgönüllü olmasından hoşlanmam,” dedi annem. “Çıkalım hadi, yoksa geç kalacağız.” Lettie, o sardunyaları tüm gün, akşama kadar üstünden</p>
<p class="calibre1">çıkarmadı. Akşam da Alice Gall’ü eve, laflamaya çağırdı. “Boğa”nın çiftlikteki işleri bitince neler yaptığının dedikodusunu yaptık.</p>
<p class="calibre1">Sıcak ve kasvetli bir gündü. Küçük dereden sıçraya sıçraya geçerken, güneş, batıyı kızıla boyuyordu. İkindi vaktinin bütün kokuları, durgun havada kendini hissettirmeye başlamıştı. Yer yer kendini belli eden sarı gün ışığı, ağaçların yaprak engelinden içeri sızıp üvez ağacının turuncu meyve salkımlarına tutkuyla sarılıyordu. Ağaçlar kımıldamıyor, birbirlerini uykuya davet ediyordu. Kalan son çiçekleri de bronz bir sütunun tepesinden indikçe kızıllaşıp, umutsuzca güneşe dilenen kırmızı-mor mayasıl otlarının bulunduğu tarafa efkârlı bir şekilde bakan birkaç pembe orkide duruyordu patikada solgun solgun.</p>
<p class="calibre1">Ormandaki sessizliği bozmadan sükûnet içinde etrafımıza baka baka ilerliyorduk. Eve yaklaşırken, koca ağaçların arasından ve devrilerek zamanla yosun tutup, kırılgan küçük yapraklarla kaplanarak iki kişilik bir oturak görünümüne bürünen ağaçtan fısıltılar ilişti kulağımıza. Kırık dal, kıvrılarak iki kişilik oldukça güzel bir yer haline gelmişti.</p>
<p class="calibre1">Yolumuza devam ederken, “Böyle bir alacakaranlıkta aşkın büyüsüne kapıldığını ve sevgilinle yeri göğü birbirine kattığını bir hayal etsene,” dedim. Ancak düşen ağacın yanma gittiğimizde, o düşündüğümüz türden âşıklarla değil de boylu boyunca uzanmış, uykusunda mırıldanan bir adamla karşılaştık. Başını, kırık dalı büyük bir özenle süsleyen küçük yabani sardunyalara yaslamıştı; şapkası da kır saçlarından bir kenara düşmüştü. Adamın giyimi kuşamı iyiydi fakat üstü başı dağınık ve özensizdi. Solgun yüzünden hastalık ve halsizlik akıyordu resmen. Adam uyurken, gri sakalları sallanıyordu ve geniş, sevimsiz ağzından belli belirsiz kelimeler çıkıyordu. Hayatından birkaç kesiti yeniden canlandırıyor gibiydi ve bu sıradışı uykusunda yüz hatları da seğiriyordu. Bir kadını dinledikten sonra ona cevap veriyormuş gibi korkutucu biçimde inildiyordu. Yüz hatları canı acıyormuşçasına seğiriyor, belli belirsiz bir şeyler geveliyordu.</p>
<p class="calibre1">Yüzünü ekşitince sakalların arasından açılıveren dudaklarından sapsarı dişleri göründü. Daha sonra yine boğuk boğuk, gırtlaktan çıkan seslerle konuşmaya başladı; dediklerinin sadece az bir kısmını anlayabildik. Pek hoş şeyler değildi duyduklarımız. Bu iniltileri nasıl durdurabileceğimizi düşündüm. Aniden, ormanı iyice saran alacakaranlığın kasvetinden, bir gelincik tarafından yakalanan tavşanın çığlıkları yükseldi. Adam duyduğu sesle aniden ‘'Ah!” diyerek kalktı, dehşet içinde etrafına bakındı, ardından da, “Yine rüya görüyordum,” diyerek bitkin bir şekilde yavaşça kendini yattığı dala bıraktı.</p>
<p class="calibre1">“Pek de iyi rüyalar görüyor gibi değilsiniz,” dedi Ge-orge.</p>
<p class="calibre1">Adam irkildikten sonra bize bakıp dudak bükerek, “Peki ya siz kimsiniz?” diye sordu.</p>
<p class="calibre1">Kalkana kadar cevap vermedik. Sonrasında da bize bakarak sakince oturuverdi.</p>
<p class="calibre1">“Öyle!” diyerek sonunda sorumuzu cevapladı bitkin bir halde, “Rüya görüyordum, evet, evet.” Derin bir iç çekti. Daha sonra alaycı bir ifadeyle, “Ne gördüğümü mü merak ediyordunuz?” diye ekledi.</p>
<p class="calibre1">“Hayır,” dedim. “Fakat yolunuzu kaybetmişe benziyorsunuz. Ne tarafa gitmek istiyordunuz?”</p>
<p class="calibre1">“Defolup gitmemi bekliyorsunuz,” dedi.</p>
<p class="calibre1">“Tabii ki hayır,” diyerek gülümsedim. “Rüya görmeniz beni ilgilendirmez; fakat bu yol hiçbir yere çıkmaz.”</p>
<p class="calibre1">“O zaman siz nereye gidiyorsunuz?” diye sordu.</p>
<p class="calibre1">“Ben mi? Eve,” diye cevap verdim ciddiyetle.</p>
<p class="calibre1">Kanlanmış gözleriyle beni süzerek, “Sen Beardsall ailesinden misin?” diye sordu.</p>
<p class="calibre1">Daha ciddi bir ifadeyle, “Evet!” diyerek, adamın kim olabileceğini düşünmeye başladım.</p>
<p class="calibre1">Birkaç dakika bana bakarak durdu. Ormana iyice karanlık çökmeye başlamıştı. Adam yaldızlı tokmağı olan siyah değneğine tutunarak ayağa kalktı. Değnek epey dikkatimi çekmişti. Patika yolun sonuna dek birlikte yürürken meraklı gözlerle değneği inceledim. Anayola kadar ona eşlik ettik. Günün son ışıklarının batıdan yüzümüze çarpabildiği açık alana vardığımızda, bize döndü ve dikkatle bize baktı. Bir şeyler söyleyecekmiş gibi ağzını dolu dolu açtı; fakat sadece “Hoşça kalın, hoşça kalın,” demekle yetindi.</p>
<p class="calibre1">Sendelediğini görünce, “Yardıma ihtiyacınız var mı?” dedim.</p>
<p class="calibre1">“Yok, yok, teşekkür ederim, hoşça kal, genç.”</p>
<p class="calibre1">Yavaş adımlarla karanlığa doğru ilerledi. Anayolda bir aracın farları belirdi, bir süre sonra bir kapı kapandı ve sesinden anladığımız üzere eski bir model araba çalışıp gitti.</p>
<p class="calibre1">George gülümseyerek, “Bu adam kimin nesi?” diye sordu.</p>
<p class="calibre1">“Biliyor musun,” dedim, “bu adam beni, ne bileyim, kötü hissettirdi.”</p>
<p class="calibre1">Nidasının sonunu anlayışlı bir şaşkınlıkla getirerek, “Gerçekten mi?” diyerek güldü George.</p>
<p class="calibre1">Kadınlara bu olaydan bahsetmeme kararı alarak eve döndük. Annem, Alice ve Lettie pencere kenarında oturmuş bizi izliyorlardı.</p>
<p class="calibre1">“Bayağı bir geç kaldınız!” dedi Lettie. “Biz de, güneşin batışını izliyorduk, çok harika, baksana, tepenin zirvesi hâlâ kızıl. Eee, siz neler yapıyordunuz bakayım?”</p>
<p class="calibre1">“Senin ‘boğanın’ işini bitirmesini bekledik.”</p>
<p class="calibre1">“Biraz sessiz olsana,” dedi bir solukta ve George’a dönerek, “bize ilahi mi söylemeye geldin?” diye sordu.</p>
<p class="calibre1">“Nasıl isterseniz,” diye karşılık verdi, George.</p>
<p class="calibre1">Alice, ironik bir ifadeyle, “Ne kadar da naziksin, Ge-orge!” diyerek sesini yükselti. Cüretkâr ve asi gözleriyle Alice; kısa, tombul ve solgun tenli bir kızdı. Annesi, kimilerince oldukça şaşırtan yolsuzluklarla, kimilerince de aşırı dürüstlüğüyle bilinen Wyld ailesindendi. Hayranlık uyandıran babası ve eşini tutkuyla seven annesiyle yaşayan Alice, görünürde yabani ve söz dinlemez, fakat özünde dürüst ve uysal bir kızdı. Annem ile Alice’in arasından su sızmazdı. Lettie de Alice’e büyük bir yakınlık duyuyordu. Zira Lettie, her ne kadar “seçkin” arkadaş ortamında değilken Alice’in ölçüsüz davranışlarından hazzetse de, genel olarak Alice’in bu huyundan hoşlanmazdı. Çoğu erkek, Alice ile zaman geçirmekten hoşlanıyordu, ama onunla yalnız kalmaktan da kaçınmaktaydı.</p>
<p class="calibre1">“Bana da aynısını söyler miydin?” dedi Alice. “Vereceğin cevaba bağlı,” dedi George, gülerek.</p>
<p class="calibre1">“Oh, oldukça temkinlisin. Temkinli bir adamdansa, tabanı çivili bir ayakkabımın olmasını tercih ederim, sence de öyle değil mi, Lettie?”</p>
<p class="calibre1">“O ayakkabıyla ne kadar yürümek zorunda kalacağıma bağlı,” diyerek cevapladı Lettie.“Ama uzunca bir süre sekerek yürümek zorunda olmayacaksam da...”</p>
<p class="calibre1">Alice, çoğu zaman sinir bozucu bulduğu Lettie’ye sırtını döndü.</p>
<p class="calibre1">“Çok asık suratlı görünüyorsun, Sybil,” dedi bana. “Birileri seni öpmeye mi kalktı yoksa?”</p>
<p class="calibre1">Ölçüsüz davranışlarına örnek olarak gösterebileceğim bu dişil göndermesini anlayarak içten içe güldüm ve şöyle cevap verdim:</p>
<p class="calibre1">“Birileri beni öpmüş olsaydı, mutlu görünüyor olurdum.”</p>
<p class="calibre1">“Çocuğum, hadi gülümse o zaman,”diyerek çenemin altından bir gıdık aldı. Geri çekildim.</p>
<p class="calibre1">“Oh, Gum, bakıyorum da pek bi ağırbaşlıyız! Sorun ne? Georgy, hadi söyle bir şeyler —gerilmeye başlıyorum yavaştan.”</p>
<p class="calibre1">Dizlerini kırıp dirseklerini dizlerinin üstüne koyarak, “Ne diyeyim?” dedi, George.</p>
<p class="calibre1">Bu duruma tahammül edemeyerek, ‘'Aman Yarabbi,” diye bağırdı, Alice.</p>
<p class="calibre1">George, Alice’e aldırış etmedi, yarım ağızla güldü ve ellerini birbirine kenetleyerek oturdu. Gergin görünüyordu. Resimlere, süslemelere ve odadaki her şeye baktı. Lettie, şömine rafına biraz çiçek koymaya kalktı; o sırada George, Lettie’yi dikkatle inceliyordu. Boğaz kısmında ve manşetlerinde dantel işlemeli birer şerit bulunan şal benzeri mavi bir üstlük giymişti. Lettie uzun ve çevikti; büyüleyici saç bukleleri vardı. George da uzundu fakat yapılı vücuduyla Lettie’nin yanında kısa görünüyordu. Onun da kendine has bir zarafeti vardı ama at üstünde dimdik du-rurkenki kadar değil. Lettie de adımlarında zarifti.</p>
<p class="calibre1">Kısa bir süre sonra annem bizi akşam yemeğine çağırdı.</p>
<p class="calibre1">“Gel,’’ dedi Lettie, George’a, “masaya kadar bana eşlik et.”</p>
<p class="calibre1">George, durumu hafiften garipseyerek ayağa kalktı.</p>
<p class="calibre1">George’a uyuzluk olsun diye, “Kolunu uzat,” dedi. George da Lettie’nin dediğini yaptı ve kolunu uzattı. Kolları arasındaki Lettie’nin dantelli kolundan çekinen George’un bronz teni heyecandan kızarmıştı.</p>
<p class="calibre1">Sofraya oturduğumuzda Lettie kaşığını aldı ve George’a ne yemek istediğini sordu. George ise bir an duraksadı, tuhaf yemeklere baktı ve sonra biraz peynir yemek istediğini söyledi. Fakat annemler yeni yapılmış karışık etlerden alması için ısrar etti.</p>
<p class="calibre1">Alaycı bir tavırla, “Eminim ki Tantafflin yemeğini seversin, değil mi Georgie?” dedi Alice. Emin değildi George. Tadını pek kestiremedi, kendi damak zevkinden bile emin olamayıp afallamıştı! Alice, ısrarla salata almasını istedi.</p>
<p class="calibre1">“Yok, teşekkür ederim,” dedi George. “Salata sevmiyorum.”</p>
<p class="calibre1">“Aaa, George!” dedi, “benim sana önerdiğim bir şeyi nasıl geri çevirirsin!”</p>
<p class="calibre1">“Bir keresinde yemiştim,” dedi George, “o da Flint ile çalıştığımız zamandı; yağlı domuz pastırması ve sirkeye batırılmış kıvırcık parçaları vermişti bize. ‘Biraz daha salata al,’ diye ısrar etmişti, fakat yeterince almıştım.”</p>
<p class="calibre1">Göz kırparak, “Ama bizim kıvırcığımız,’’ dedi Alice, “fındık kadar tatlıdır, hem sirkeyle de alakası yok.” Ge-orge, Alice’in yaptığı cinasın, kardeşimin ismi (Lettie) ile kıvırcık (lettuce) arasında yarattığı anlam karmaşasına güldü.</p>
<p class="calibre1">Afralı tafralı bir nezaketle, “İnanıyorum sana, tamam,” dedi George.</p>
<p class="calibre1">“Şuna bakın!” diyerek sesini yükseltti Alice. “George hazretleri bana inanıyormuş. Çok çok rahatladım!”</p>
<p class="calibre1">Samimiyetsiz bir gülücük attı George. Elleri masadaydı, başparmağını dört parmağıyla sıkıştırıyordu, başparmağını sıkıca kavradığı için parmak eklemleri be-yazlaşmıştı. Sonunda akşam yemeği faslı bitti ve George peçetesini alıp katladı. Lettie de huzursuz görünüyordu. Tedirginliği huzursuzluğa dönüşene dek George’a takılmaya devam etmişti. Lettie üzgündü ve bir parça pişmanlık duydu yaptığından, bu yüzden her zaman kafa dağıtmak için yaptığı gibi piyanoya yöneldi. Gergin olduğu zamanlar Çaykovski’den dokunaklı parçalar, çok mutsuz olduğu zamanlarda ise Mozart çalardı. Uzun notalarla, cennetin sadeliğini anlatan ve küçük titremelerle, Blake’in kafasında canlandırdığı genç kızlar gibi Jacob’un rüya merdivenlerini vals yaparak çıkıyormuşçasına, Handel’i çalıyordu şimdi. Hep demişimdir Lettie’ye, piyanoyla kendini şaşırtıcı bir şekilde göklere çıkartıyorsun diye; ama çoğu zaman beni anlamamazlıktan geliyordu ve bazen de aniden gözlerinden boşalan yaşlarla beni şaşırtıyordu. Şarkının duygusallığının George’a hitap edeceğini, onu hüzünlendireceğini ve hayatın ufak tefek kötülüklerini unutturacağını düşünerek, George’un hatırına, Gounod’un ‘'Ave Maria” adlı parçasını çaldı. George’u etkilemek için yaptığı ve pek de uğraş gerektirmeyen çalışmayı izlerken gülüyordum. Parçayı bitirdiğinde bir süre parmaklarını piyano tuşlarında hareketsizce bıraktı, daha sonra dönüp bir gülücük vaadiyle direkt George’a baktı. Fakat bakışlarını aşağıya indirdi.</p>
<p class="calibre1">“Müzikten sıkıldın,” dedi Lettie.</p>
<p class="calibre1">George, kafasını iki yana sallayarak, “Yo, hayır,” diyerek cevap verdi.</p>
<p class="calibre1">Şaka mahiyetinde, “Salatadan daha çok beğendin mi?” dedi.</p>
<p class="calibre1">Anlık bir gülümseme ile Lettie’ye baktı, ama bir şey demedi. Yakışıklı değildi; yüz hatları çoğu zaman katı bir ciddiyete bürünürdü ancak Lettie’ye bakıp aniden gülümsemesi, Lettie’nin sevecenlikle dolup taşmasına yetiyordu.</p>
<p class="calibre1">“O zaman biraz daha müzik tadacaksın,” dedi ve tekrardan piyanoya döndü. Hüzünlü, yavaş parçalar çaldı, daha sonra duygusal bir feryadın ortasında aniden kesip piyanodan kalktı ve kendini şöminenin yanındaki alçak iskemleye attı. Oraya oturdu ve George’a baktı. George, Lettie’nin bakışlarının üzerinde olduğunun bilincindeydi; fakat ona bakma cesaretinde bulunmadı. Bıyıklarını çekiştirmeye başladı.</p>
<p class="calibre1">Sessizce, “Sadece çocuğun tekisin ne de olsa,” dedi Lettie.</p>
<p class="calibre1">Bunun üzerine George döndü ve “Neden?” diye sordu.</p>
<p class="calibre1">Lettie iskemlesine yaslanıp umursamaz bir gülümsemeyle, “Yaptığın çocukça,” diyerek tekrarladı.</p>
<p class="calibre1">George ise ciddi bir edayla, “Hiç öyle düşünmemiştim,” dedi</p>
<p class="calibre1">Sinirden gülerek, “Gerçekten mi?” diye sordu Lettie.</p>
<p class="calibre1">George, Lettie’de bıraktığı önceki izlenimleri anımsamaya çalışarak, “Hayır,” diye yanıtladı.</p>
<p class="calibre1">Lettie içten bir gülümsemeyle dedi ki:</p>
<p class="calibre1">“Büyüyorsun.”</p>
<p class="calibre1">“Nasıl?”</p>
<p class="calibre1">Gülmeye devam ederek, “Büyüyorsun,” diyerek tekrarladı, Lettie.</p>
<p class="calibre1">‘'Ama eminim ki hiç çocukça bir şey yapmadım,” dedi George.</p>
<p class="calibre1">“Söylüyorum sana işte,” dedi Lettie, “sen çocukça davranmaktan korkmadığın an, usturuplu bir adam olmayı başaracaksın. Eğer bir adam, erkek adama yakışan ciddiyeti altüst etme korkusuyla çocuklaşmaya cesaret edemezse, işte o zaman aptal ve zavallı bir şey olur.”</p>
<p class="calibre1">George gülümsedi ve her zaman yaptığı gibi, sessizce Lettie’nin bu dediklerini düşünmeye başladı.</p>
<p class="calibre1">George’a bakmaktan usanan Lettie bu sessizliği, “Resimleri sever misin?” diyerek böldü.</p>
<p class="calibre1">“Her şeyden çok,” diyerek cevap verdi George.</p>
<p class="calibre1">‘'Akşam yemeği, sıcak bir şömine ve sakin bir akşam dışında,” dedi Lettie.</p>
<p class="calibre1">Bu aşağılamanın yarattığı duyguyla dudağını ısırıp, Lettie’nin bu tavrı karşısında iyice ciddileşen George, aniden Lettie’ye baktı. Lettie söylediğine pişman oldu ve dokunaklı bir şekilde gülümsedi.</p>
<p class="calibre1">Kalkıp odadan çıkarken, “Sana bir şeyler göstereceğim,” dedi Lettie. George, bir adım daha Lettie’ye yakınlaştığını düşünüyordu. Lettie, elinde bir sürü kitapla geri döndü.</p>
<p class="calibre1">“Ovv, çok kuvvetlisin!” dedi George.</p>
<p class="calibre1">“Bu iltifatın oldukça büyüleyici,” dedi Lettie.</p>
<p class="calibre1">Dalga mı geçiyor acaba diyerekten şöyle bir baktı, George.</p>
<p class="calibre1">“Bu bana söyleyebileceğin en iyi şey, değil mi?” diyerek söylediklerini vurguladı, Lettie.</p>
<p class="calibre1">George kendi dediğine, kendi de pek inanmayarak, “Öyle mi ki?” dedi.</p>
<p class="calibre1">“Kesinlikle,” diye cevap verdi Lettie ve daha sonra kitapları masaya bırakarak, “bir adamın bakışlarından, bana nasıl iltifat edeceğini anlarım,” deyip, şömine ateşinin yanına çömeldi. “Bazıları saçlarıma bakar, bazıları nefes alışverişimi, boynumu izler ve pek azı —ki onların arasında sen yoksun— düşündüklerimi görmek için gözlerimin içine bakar. Sana göre iyi bir tipim, güçlüyüm! Çok güçlü-yüm! Bay ilkel adam!”</p>
<p class="calibre1">George parmaklarını burarak oturdu; Lettie tam karşısındaydı.</p>
<p class="calibre1">Masaya oturup bir kitabı açarak, “Sandalyeni getir gel,” dedi Lettie. George’un da resimler hakkında kendi fikirlerini söylemesini bekleyerek, her baktığı resme dair bir şeyler anlattı Lettie. Bazen George’la Lettie hemfikir değillerdi ve iki taraf da ikna olmuyordu. Bu durumlarda Lettie uyuz oluyordu ona.</p>
<p class="calibre1">“Şayet,” dedi Lettie, “ilk Büyük Britanyalılardan biri gelse ve senin yaptığın gibi benim dediğime karşı çıksa, kendini komik duruma düşürmemesi gerektiğini söylemez miydin?”</p>
<p class="calibre1">“Bilmem,” dedi George.</p>
<p class="calibre1">“O zaman, bilmelisin,” diyerek karşılık verdi, Lettie. “Hiçbir şey bilmiyorsun.”</p>
<p class="calibre1">“Neden bana soruyorsun o zaman?”</p>
<p class="calibre1">Gülmeye başladı, Lettie.</p>
<p class="calibre1">“Neden, gayet yerinde bir soru bu. Bence biraz daha iyi olabilirsin.”</p>
<p class="calibre1">George, ironik bir yüz ifadesiyle gülümseyerek, “Teşekkür ederim, bu önerin için,” dedi.</p>
<p class="calibre1">“Mükemmel olduğunu sanıyorsun, ama öyle değilsin; bu tavrın çok sinir bozucu,” dedi Lettie.</p>
<p class="calibre1">Tekrardan odaya girmiş olan Alice, “Evet,” diyerek araya girdi. Çıkmak için hazır bekliyordu. “Ne yavaş bi herifsin! Hıza bak! Kim soğuk yemekler taşıyan bir herif ister ki? Onu silkip kendine getirmek istemez misin, Let-tie?”</p>
<p class="calibre1">“Pek umurumda değil,” diyerek cevap verdi Lettie, sakince.</p>
<p class="calibre1">Muzip bir edayla omzumu omzuyla dürterek, “Sen hiç kaynamış puding götürdün mü bir yerlere, Georgy?” dedi, masumane bir merakla.</p>
<p class="calibre1">Ne diyeceğini bilemeyen George, “Ben mi? Neden? Niye soruyorsun ki?” diye cevap verdi.</p>
<p class="calibre1">“Oh, çevrende hiç hazımsızlık karışımına ihtiyacı olan var mı acaba diye merak ettim sadece; alıyorsun kaynamakta olan pudingi, bir şişenin yarısına kadar doldurup karıştırıyorsun.”</p>
<p class="calibre1">George, “Gerek duymuyorum...” diyerek başlamıştı ki cümlesine, Alice araya girdi:</p>
<p class="calibre1">“Hı hı tabii, yaşlı çocuk, bunu düşünmen için sana zaman veriyorum. İyi geceler, Lettie. Gözden ırak olan gönülden de ırak olur, Georgy. Hoşça kalın. Gel benimle, Sybil aşkım, ay parıldıyor bak. Hepinize iyi geceler, iyi geceler!”</p>
<p class="calibre1">Onlar resimlere bakmaya devam ederlerken, ben evine kadar Alice’e eşlik ettim. George romantizme sempati duyuyordu. Copley’i, Fielding’i, Cattermole’ü ve Birket Foster’ı seviyordu; Girtin veya David Cox’u kayda değer bulmuyordu. George ve Lettie, George Clausen üzerine sert bir tartışmaya tutuşmuştu.</p>
<p class="calibre1">“Fakat,” dedi Lettie, “o gerçek bir realist, sıradan şeyleri güzelleştiriyor, köle gibi çalışırken bile bizi saran gizemi ve mükemmelliği görüyor. Bundan <span class="calibre5">kesinlikle</span> eminim ve bunu rahatça <span class="calibre5">iddia edebilirim.</span> Senin anlayamayacağın bir şeyden bahsediyorsam eğer...” Bu, George’un aşina olduğu bir konu değildi, hayal gücünde neredeyse şok etkisi yarattı. Lettie buna aldırış etmeden konuşmaya devam etti. Üzerine tartışılan resim Clausen’in sulu boya çalışması olan “Çapalama” resmiydi.</p>
<p class="calibre1">“Sen günbatımındaki o renk olursun ancak,” diyerek George’u tekrar konuya çekmeye çalıştı, “ve eğer toprağa baksaydın, orada sıcak yaldızlı ateşin olduğunu görebilirdin ve o rengi algıladığın anda, renk sen ondan başka hiçbir şey görmeyene kadar güçlenecekti. Körsün; gelişimini tamamlamamışsın; sadece keyfine bakan ve çokça uyuyan içi boş bir fıçısın. Sadece birkaç sıradan nota çalabilen bir piyanosun. Günbatımı sana hiçbir şey ifade etmiyor, her yerde gerçekleşen bir olay sadece senin için. Senin canını acıtmak istiyormuşum gibi hissettiriyorsun bana. Bir kere bile keyifsiz olsaydın, bir şeylerin seni bunalttığı bir evde doğmuş olsaydın ve bir şeyi anlayamasaydın, inansaydın ya da şüphe etseydin, şimdiye kadar adam olmuş olabilirdin. Tüm yazı şişmanlayıp tombullaşarak geçiren, ancak hiç çiçek vermeyen çiçek soğanları gibisin; hiç gelişmiyorsun, büyümüyorsun. Bana gelince, çiçek benim bedenimde hayat bulur; fakat dallanıp budanmak ister. Aşırı beslenirse çiçek vermezler. Tomurcuklanmak istiyorsan bu hayatta, önce acı çekmelisin. Ölüm bir bitkiye yaklaşınca tutkuyla filizlenmeye zorlar onu. Ölüme nasıl yaklaştığımı merak ediyorsun. Bilmezsin. Bu evde hep bir ölüm duygusu var. Ben doğmadan önce annemin babamdan nefret ettiğini biliyorum. Ben doğmadan önce, annemin damarlarındaki şey, ölümdü benim için. Bu, bir fark yaratıyor.”</p>
<p class="calibre1">George dinlerken, hikâyeyi derinden hisseden, fakat kelimelere anlam veremeyen çocuklar gibi gözleri açıldı ve ağzı açık kaldı. Lettie, bir süre sonra yüzünü yana çevirdi ve George’a baktı; usul usul gülmeye başlamıştı ve George’un ellerini ovuşturarak dedi ki:</p>
<p class="calibre1">“Oh! Şaşırdın mı yavrucuğum? Beni dinleyişin ne kadar da dostaneydi, bunların hiçbirinin bir anlamı yoktu senin için değil mi! Yoktu gerçekten!”</p>
<p class="calibre1">“Peki ama,” dedi George, “neden anlattın?”</p>
<p class="calibre1">‘'Ah şu soru!” diyerek güldü. “Biz iyisi normal muhabbetimize geri dönelim, iki sersem nesne gibi dalgın dalgın birbirimize bakıyoruz.”</p>
<p class="calibre1">Havadan sudan sohbet etmeye başladılar, ta ki Geor-ge aniden, “İşte şu!” diye haykırma kadar.</p>
<p class="calibre1">Maurice Griffinhagen’in “Idyll” adlı resmiydi bu. Yavaşça yüzü kızararak, “Ne oldu ki?” dedi. Resme bakarkenki kendi coşkusunu anımsadı.</p>
<p class="calibre1">Heyecanlı gözlerle ve hiç de komik olmayan beyaz dişlerini gösteren bir gülümsemeyle Lettie’ye bakıp, “Güzel olmaz mıydı?” diyerek sesini yükseltti, George.</p>
<p class="calibre1">Kafası iyice karışan Lettie, “Nasıl yani?” diye sordu. George, “Şu —resimdeki kız gibi —hani biraz korkak— tutku dolu olan!” diyerek devam etti, büyük bir heyecanla.</p>
<p class="calibre1">“Gelip de kaba saba bir adam çırılçıplak öylece karşısına çıksa, kız pek tabii ki korkabilir.”</p>
<p class="calibre1">“Resmi beğenmedin yani, öyle mi?” diye sordu, Ge-orge.</p>
<p class="calibre1">Omuzlarını silkti ve dedi ki; “Tanışacağın ilk kızı kollarına al, tarlalar gelincik kırmızısına büründüğünde, kız kendini tamamen senin kollarına bırakacaktır. İşte o zaman kızın korkusu yerini bambaşka duygulara bırakacaktır, öyle olmaz mı sence de?”</p>
<p class="calibre1">Lettie kitabın sayfalarını kurcaladı ve George’a hiç bakmadı.</p>
<p class="calibre1">George, gözleri parıldayarak, ‘'Ama,” dedi, titrek bir sesle, “bu, bu oldukça...“</p>
<p class="calibre1">Lettie, “Tamam, sevimli çocuk, tamam, sakin ol!” diyerek kahkahaya boğuldu.</p>
<p class="calibre1">‘'Ama yapmamalıyım,” diye devam etti George, “tanıdığım bir kızdan hoşlanmalı mıyım bilemedim...“</p>
<p class="calibre1">Alaycı bir ses tonuyla, “Pek kıymetli Sir Galahad,” dedi ve parmağıyla George’un yanağına dokunarak, “bir rahip, fedai ya da bir Carthusya cemaatine mensup biri olmalıymışsın sen aslında,” dedi.</p>
<p class="calibre1">Lettie’nin bu dediklerini dikkate almayarak güldü George. Göğsündeki o yatışmayan yoğun duyguların ve kollarındaki kasların altında, nefessizce titriyordu.</p>
<p class="calibre1">“Parçayı nasıl çalman gerektiğine mi bakıyorsun?” diye sordu Lettie.</p>
<p class="calibre1">“Yo, hayır,” deyip Lettie’ye bakmaya çalıştı, fakat bakamadı. Çekindi, gülümsedi ve sonra da başını eğdi.</p>
<p class="calibre1">Heyecan dolu bir meraklılıkla, “Neye bakıyorsun o zaman?” dedi Lettie.</p>
<p class="calibre1">Şimdi biraz daha sakin görünen George, kafasını kaldırıp Lettie’ye baktı. Lettie, yüzüne bir kıvılcım sıçramış-çasına bakışlarını George’un heyecan dolu gözlerinden kaçırdı ve başını eğerek elbisesini çekiştirdi hafiften.</p>
<p class="calibre1">Sıkılgan bir ses tonuyla, “Resmi daha önce görmemiş miydin?” dedi Lettie.</p>
<p class="calibre1">George, gözlerini kapamış ve o anki utanmışlık duygusuyla iyice sessizleşmişti.</p>
<p class="calibre1">“Hayır, daha önce hiç görmemiştim,” dedi.</p>
<p class="calibre1">“Çok şaşırdım. Halbuki bilinen bir resimdir,” dedi Lettie.</p>
<p class="calibre1">George, “Öyle mi?” dedikten sonra da bu pek de önemi olmayan konu kapanmış oldu. Lettie başını kaldırdı ve George ile göz göze geldi. Bir süre birbirlerine baktılar; ta ki ikisi yeniden bakışlarını birbirlerinden kaçırana kadar. Hiçbir şey yapmadan öylece birbirlerine bakarak kendilerini maruz bıraktıkları o işkence öylesine acı vericiydi ki o an, ikisinin de damarlarını dolduran şiddetli elektriğin verdiği duygularla ikisi de kendinden geçebilirdi. Lettie, o anın telaşıyla söyleyecek bir şeyler aramaya çalıştı.</p>
<p class="calibre1">“Sanırım Liverpool’da bu resim,” diyerek sessizliği bozdu, Lettie.</p>
<p class="calibre1">George cevap vermeyerek sohbeti bitirmeye cesaret edemedi. Olup bitenin farkındaydı gayet. “Liverpool’da bir galerinin olduğunu bilmiyordum,” diyerek cevap vermeye zorladı kendini yine de.</p>
<p class="calibre1">“Aa tabii ki var, hem de iyi bir galeri,” dedi Lettie.</p>
<p class="calibre1">Göz açıp kapamalık kısacık bir an süresince tekrar göz göze geldiler, daha sonra ikisi de bakışlarını kaçırdı. Bu şekilde, bir konudan başka bir konuya geçerek havadan sudan konuşmaya devam ettiler. En sonunda Lettie, resim dergilerini toparlayıp başka bir odaya götürmek üzere kalktı. Kapıda arkasını döndü. Uygun bir an yakalayarak; “Gücüme hayransın, değil mi?” diye sordu. Kapıdaki duruşu hoştu. Başını arkaya doğru eğmiş, göğsü kitapların üstünde inip kalkıyor ve bir eliyle boynunu tutmuştu. Ge-orge, Lettie’ye baktı. Her ikisi de ilginç bir şekilde gülümsüyordu. Lettie, bir şey içiyormuş gibi yutkundu. İkisi de nabızlarının şiddetli atışlarını boyunlarında hissediyordu. Daha sonra ani bir titremeyle kendine gelen Lettie döndü ve odadan ayrıldı.</p>
<p class="calibre1">O dışarıdayken, George oturmuş bıyık buruyordu. Lettie, koridor boyunca kendi kendine Fransızca bir şeyler söylenerek geri geldi. Sarah Bernhardt’ın oynadığı <span class="calibre5">“Dame Aux Camelias"</span> ve <span class="calibre5">“Adrienne Lecouvreur"</span> oyunlarının oldukça etkisinde kalan Lettie, sesini bu ünlü oyuncunun tuhaf ses tonuna benzetmeye çalışarak bir şeyler söylüyordu; bu gülünç taklidi küçük dalgalar halinde ara ara duyuluyordu. Lettie; George’a, kendisine, genel olarak tüm insanlara ve bilhassa da aşka gülüyordu. George ona ne derse desin, Lettie aynı çılgın Fransızca konuşma tarzıyla yüksek sesle ve kaba bir biçimde George’a karşılık veriyordu. Çıkardıkları sesler tuhaf ve rahatsız ediciydi. George’un kaşlarında, kendisine tuhaf gelen bir şeyin getirdiği bir şaşkınlık ifadesi vardı; benim acı veren bir olaydan sonra hissettiğim gibi, anlam veremediği bir şeyler varmış gibi.</p>
<p class="calibre1">“Peki, peki, peki tamam!” diye bağırdı sonunda, Lettie. “Bazen çılgınca davranmamız gerekir ya da olgun davranmalıyız bazen, ne diyorsun söyle bakalım?”</p>
<p class="calibre1">“Keşke ne demek istediğini anlayabilseydim,” dedi George, hüzün dolu bir şekilde.</p>
<p class="calibre1">“Vah zavallı,” diyerek gülümsedi, Lettie. “Ne kadar da ciddi takılıyorsun! Kalkıyor musun cidden? Gören de sana yemek vermediğimizi, seni aç bıraktığımızı sanır; üzgün görünüyorsun.”</p>
<p class="calibre1">“Doydum, fazlasıyla...” diyerek başladı konuşmasına, gözlerinin içi gülüyordu söze başlarken.</p>
<p class="calibre1">“Korkularla!” diye tamamladı cümlesini Lettie. “Sana söylediğim şeyler sonrasında olduğundan daha da kötü bir noktaya geldin.”</p>
<p class="calibre1">“Öyle mi?” dedi George ve sonrasında da birbirlerine gülümsediler.</p>
<p class="calibre1">“Oldukça kötü hem de,” diye karşılık verdi Lettie. Belirsizlik içinde öylece bir süre beklediler. Sonra George, Lettie’ye baktı.</p>
<p class="calibre1">“Hoşça kal,” dedi Lettie, elini kaldırarak. Sesi isyankâr bir şefkatle doluydu. George, Lettie’ye gözlerini kırpıştırarak tekrar baktı. Sonrasında Lettie’nin elini tuttu. Lettie de, George’un parmaklarını hafifçe sıkarak elini bir süre tuttu. Daha sonra duygularını belli etmekten çekinen Lettie başını eğdi. Daha sonra George’un başparmağındaki derin kesiği fark etti.</p>
<p class="calibre1">Parmaklarını bırakmadan önce biraz daha sıkı tutup, “Parmağına ne oldu öyle!” diyerek sesini yükseltti Lettie.</p>
<p class="calibre1">“Canın acıyor mu?” dedi yumuşak bir ses tonuyla.</p>
<p class="calibre1">Tekrar gülerek, “Yo hayır!” dedi George sakince, başparmağı hiç umurunda değilmiş gibi.</p>
<p class="calibre1">Yine gülüştüler, daha sonra George, Lettie’nin bu büyüsünü bozarak çekip gitti.</p>
<p class="calibre1">ıv.</p>
<p class="calibre1">BABA</p>
<p class="calibre1">Sonbahar gelmişti. Ilık ışığı akşama kadar göğüslerinde saklayan kırmızı yıldızçiçekleri artık geceleri solmaktaydı ve sabahların, kurumuş kahverengi tomurcuklardan başka insanlığa sergileyebileceği hiçbir şeyi kalmamıştı.</p>
<p class="calibre1">Bir akşamüzeri Eberwich’teki postane kapısından geçerken beni çağırdılar ve anneme götürmem için bir mektup verdiler. Eciş bücüş, bir büyük bir küçük harflerle yazılanlar beni nedense kaygılandırdı; mektubu bir kenara koydum ve unuttum. Akşam geç saatlerde, annemi ilgilendiren bir şeylerin olduğunu anımsamaya çalışırken, aklıma geldi. Annem zarfın üstündeki el yazısını görünce, hızlıca ve heyecanla zarfı açmak için yırtmaya başladı; mektubu ışığa tuttu ve kısık gözlerle hızlıca okumaya çalıştı. Gözlüğünü bulup getirdim ama bir teşekkür bile etmedi, elleri titriyordu. Kısa mektubu hızlıca okudu ve daha sonra oturup tekrar okudu; ardından da mektuba bakmaya da devam etti bir süre.</p>
<p class="calibre1">“Kimdenmiş mektup?” diye sordum.</p>
<p class="calibre1">Cevap vermedi ve mektuba bakmaya devam etti. Kendimi kötü hissetmeye başlamıştım. Ellerimi omzuna koydum. Pek oralı olmadı ve mırıldanmaya başladı: “Zavallı Frank, vah zavallı Frank.” Bu, babamın ismiydi.</p>
<p class="calibre1">“Mektupta ne yazıyor, anne? Söyle artık, sorun nedir!”</p>
<p class="calibre1">Bana döndü ve bir yabancıymışım gibi bana baktı. Ayağa kalkıp odada dolanmaya başladı, sonra odadan çıktı. Bunun ardındansa evden dışarı çıktığını duydum.</p>
<p class="calibre1">Mektup yere düşmüştü. Kaldırdım. Yazı çok okunaksızdı. Adres birkaç mil ötedeki evdi; tarih ise üç gün öncesine aitti.</p>
<p class="calibre1"><span class="calibre5">“Sevgili Lettice;</span></p>
<p class="calibre1"><span class="calibre5">Ölmek üzere olduğumu bilmeni istedim. İki veya üç gün ya yaşarım ya da yaşamam; böbreklerim iflas etmiş.</span></p>
<p class="calibre1"><span class="calibre5">Bir keresinde geldim. Seni göremedim, fakat pencerede kızımı gördüm; oğlanla biraz lafladık. Beni tanımadı ve hiçbir şey hissetmedi. Beni unutmuş galiba. Ne kadar yalnız olduğumu bir bilsen Lettice, bir bilsen ne kadar kötü durumda olduğumu, belki üzülebilirdin.</span></p>
<p class="calibre1"><span class="calibre5">Sana olan gönül borcumu ödemek için elimden gelen her şeyi yaptım. Yaptıklarımın cezasını fazlasıyla çektim, Lettice. Yolun sonu geldiği için de mutluyum. Yaptıklarımın cezasını fazlasıyla çektim.</span></p>
<p class="calibre1"><span class="calibre5">Sonsuza dek hoşça kal, kocan,</span></p>
<p class="calibre1"><span class="calibre5">F^RANK B^EARDSALL:</span></p>
<p class="calibre1">Babamın bu mektubu karşısında donakalmıştım. Babamı anımsamak için neredeyse acı çekme noktasına gelecek kadar zorladım kendimi; fakat anladım ki kafamdaki uzun, yakışıklı, soluk gri renkli baba figürü, annemin söylediği birkaç kelimeden ve babamın bir kere gördüğüm resminden ibaretti.</p>
<p class="calibre1">Mutsuz bir evlilikti. Babam ciddiyetsiz ve oldukça görgüsüz bir kişiliğe sahipti; ama güleç yüzüyle sempatikti. Dürüstlük kavramından hayli yoksun bir yalancıydı ve evliliği boyunca annemi hep aldattı. Annem onun peşi sıra devam eden adi alçaklıklarını ve yalanlarını anlayınca ruhu ondan vazgeçti. Babamın yalanları binlerce adi parçaya ayrılıp teker teker annemin göğsüne saplandığı için, kendi aşk hikâyesinin abuk sabuk bir masal haline geldiğinin farkına varan bir kadının kalp ağrısı ile kocasından tamamen vazgeçti annem. Ben beş yaşında ve Lettie de henüz üç yaşında bir bebek iken, babamın annemi başka keyifler uğruna terk edişi annemi memnun etmişti acı bir şekilde. Sağdan soldan onun hakkında haberler alıyordu annem; babamın işlerinin rast gitmesine rağmen, onun hakkında duydukları şeyler pek de hoş şeyler değildi. Geçen on sekiz yıl içerisinde babam annemi ne görmeye gelmişti ne de ona bir şeyler yazmıştı.</p>
<p class="calibre1">Birden annem içeri girdi. Siyah önlüğünün kenarını katlayıp düzelterek oturdu.</p>
<p class="calibre1">“Biliyorsun,” dedi, “sizler üzerinde hakkı var ve ben sizi her zaman uzak tuttum ondan.”</p>
<p class="calibre1">“Ama gelip bizleri görebilirdi,” dedim.</p>
<p class="calibre1">“Karşı koydum ona, çocuklarını istedi; fakat sizi uzak tuttum ondan. Şimdi onun yanında olmalıyım, sizleri uzun zaman önce ona götürmeliydim.”</p>
<p class="calibre1">“Ama onun hakkında hiçbir şey bilmezken bizleri nasıl götürebilirdin ki?”</p>
<p class="calibre1">“Gelecekti, gelmeyi istedi, bunu yıllardır hissediyordum. Ama ondan uzak durdum. Biliyorum, ondan hep uzak durdum. Bunu hissediyorum, o da hissediyor. Zavallı Frank, yanlışlarını yeni yeni fark ediyor. Benim ona acımasız olduğum kadar acımasız davranmayacaktı belki de bizlere...”</p>
<p class="calibre1">“Böyle düşünmene neden olan şey sadece, onun şu anki durumuna karşı duyduğun üzüntün.”</p>
<p class="calibre1">“Bu üzüntü bilmemi sağladı işte. Acı çektiğini uzun zamandır hissedebiliyordum; onu hissedebiliyordum içimde. Biliyordum, evet, kesinlikle biliyordum benimle ve çocuklarıyla birlikte yaşamak istediğini; hissettim bunu. Özellikle son üç aydır hep aklımdaydı... Ona karşı acımasızca davrandım.”</p>
<p class="calibre1">“Tamam, öyleyse şimdi ona gidiyoruz, tamam mı?” dedim.</p>
<p class="calibre1">İlk defa gerçekten odadaymışım gibi davranarak, “Yarın, yarın,” diye cevap verdi annem. “Sabah gideceğim.” “Ve ben de seninle gideceğim.”</p>
<p class="calibre1">“Tamam, sabah gideceğiz. Lettie, Chatsworth’teki partiye gidecekti, ona söylemeyiz.”</p>
<p class="calibre1">“Tamam,” dedim.</p>
<p class="calibre1">Kısa bir süre sonra annem yukarı çıktı. Lettie, Highclose’dan oldukça geç bir saatte döndü; Leslie içeri girmedi. Sabah, motorlu araçları olan bir grupla Matloch’a ve Chatsworth’e gidiyorlardı; çok heyecanlıydı, bu yüzden de hiçbir şey dikkatini çekmemişti.</p>
<p class="calibre1">Buna rağmen, ben ve annem öğleye kadar evden çıkamadık. Cossethay’de trenden aşağı adımımızı attığımızda hava, güneşin yumuşak sarılığıyla canlanıyordu. Annem, köye giden yaklaşık üç kilometre uzunluğundaki yolu yürümek istediğini söyledi. Yokuş boyunca çitlerin altında biten kırmızı küçük çiçeklere baka baka yavaş yavaş yürüdük yol boyunca. Gideceğimiz yere varmaya pek de niyetli gibi değildik. Uzaklardan gördüğümüz kilisenin küçük gri kulesine yaklaşırken, kulak tırmalayıcı bir mızıka sesi duyduk. Bizden önce, küçük bir çiftlik alanını dolduran kutlama yoğun bir şekilde devam ediyordu.</p>
<p class="calibre1">Tahtadan yapılmış birkaç at paldır küldür dolanıyordu etrafta, gondollar mavi gökyüzünün kollarına kendini bırakmış, sallanıyordu. Annemle çit merdivenlerine oturduk ve etrafı izlemeye koyulduk. Bu küçük alanda, oyun çadırları, halka atma oyunları ve atlıkarıncalar vardı. Dört beş kişilik çocuk grupları birinden ötekine koşuşturuyorlardı. Karşıdan oldukça esmer bir adam elinde damlayan iki su kovası ile geliyordu. Kadınlar ışıltılı karavanlarının kapılarından bakıyorlardı, cılız köpekler, miskin miskin kalkıp basamakların altına yatıyordu tekrardan. Panayır, tatlı gürültüsüyle devam ediyordu. İrice bir kadın, erkeksi, tok bir ses tonuyla heyecanlı çocukları, birazdan yapacağı dikiz şovuna davet ediyordu. Esmer bir adam atlıkarıncanın sahanlığı üzerinde, güçsüz, zayıf bacaklarını ata binecekmiş gibi ayırmış, duruyordu. Arkaya doğru hafiften meyletti, birkaç parmağını ağzına götürdü ve şaşılacak derecede ilginç, gürültülü bir ıslık çaldı. Tıpkı bacaların çok üstünden uçan bir yabankazı gibi, o da sesiyle birlikte daireler çizerek yukarılara yükseliyordu; ıslığının sesi o derece netti.</p>
<p class="calibre1">Göğsünde kocaman, iğrenç bir çıban olan hafif şişman bir adam eski püskü görünen barakasından haşarı çocuk grubuna seslendi; eli kolu bağlı duran ve bileklerini hareket ettirerek pazılarını çıkaran cüsseli ve oldukça soğukkanlı genç bir adamla bilek güreşinde boy ölçüşmek isteyenleri davet ediyordu karavanına. “Olası bir düello talebi karşısında güreşir misin?” sorusu üzerine genç adam kafasını salladı, tam bir şeyler söyleyecek gibi olmuştu ki göğsündeki çıkıntısıyla bizim şişman ufak adamımız, boks maçı sunuyormuşçasına genç hanımlara bakarak, “Evet, aynı anda iki kişiyle kapışırmış,” diyerek sesini yükseltti suspus olmuş delikanlılara. Biraz daha ileride, hindistan-cevizine isabet oyunu oynatan adam çıngırağını sallamayı kestiği zaman, bileklerden çıkan o garip sesi duyabilir olmuştuk. Hindistancevizine isabet oyunu oynatan adam, şu gençlerin bir atış için riske edecekleri metelikleri olmamasına çıldırıyordu ve adamın çıngırağı canavarca böğü-rüyordu. Küçük bir kız, büyük bir itinayla dondurmasını yiyerek bize doğru geldi meraklı gözlerle. Biz ilgisiz davranınca, karavanlara doğru yoluna devam etti.</p>
<p class="calibre1">Eğlenceden ayrılmak için cesaretimizi toplamıştık ki, kilisenin kulak tırmalayan çanı kalabalığın uğultusunu bas-tırırcasına çalmaya başladı.</p>
<p class="calibre1">“Bir—iki—üç—” Üçüncüsü en şiddetli olanıydı! Daha sonra tekrar hafiften şiddetliye doğru çalmaya başladı: “Bir—iki—üç—” Bir adamın vefatı ilanı ediliyordu! Anneme baktım; bakışlarını benden kaçırdı.</p>
<p class="calibre1">Dinç görünen bir kadının başka bir duyuru yapmak için öne atılmasıyla kilise orgunun sesi iyice yükseldi. Daha sonra bir süre sükûnet hâkim oldu havaya. Göğsünde çıban olan adam kalabalığı yarıp sert çocuklarla ağız dalaşma tutuştu. Hindistancevizi oyunu oynatan adam da, cevizlerin sorumluluğunu aşağı yukarı on yedi yaşlarındaki arsız bir kıza bırakıp, öfke içinde “Üç Fıçılar”a gitmişti. Atlar, bir hayli korkmuşa benzeyen iki çocuğu almış, ortalıkta dolanıyordu.</p>
<p class="calibre1">Aniden, kargaşanın uğultusunu bastıran, fakat pek de kuvvetlice çalınmayan çandan hızlı ve zonklayan bir ses yükselmeye başladı tekrar. Kulak verdim, fakat bir süre sonra sayarken karıştırdım. “Bir, iki, üç, dört—“şişman bir delikanlı atlara binmeye karar verdiği için üçüncü defadır çalıyordu ve delikanlının ayağı basamaktayken onlar da delikanlıyı ata bindirmeye çalışıyorlardı ite kaka. “Sekiz, dokuz, on—” Belli ki ıslık çalan adamın büyükçe bir âdemelması var; merek ettim de bu denli hızlı konuşurken gırtlağını acıtmıyor mu acaba şu âdemelması? “On dokuz, yirmi—” Kız dondurmasını dikkatle ve azar azar yalıyordu. “Yirmi beş, yirmi altı—” Acaba, bilmeden yirmi altıya kadar mı saydım ki? Bu noktada saymayı bıraktım ve atlıkarıncanın boyalı kenarında fırıl fırıl dönüp kendince eğlenecek olan Lort Tennyson’ın kel kafasını, ardından gelecek olan kırmızı suratlı Lort Roberts ve hain tipli Disraeli’yi dört gözle bekliyordum.</p>
<p class="calibre1">“Elli bir,” dedi annem. “Gel, gel benimle.”</p>
<p class="calibre1">Panayırdan kiliseye doğru, hatmi çiçeğinin tepesinden dışarıyı gözetleyen son kırmızı bekçilerin bulundukları bahçeye doğru hızlı hızlı yürüdük. Solgun pembe krizantemler, sulu göz saraypatılar ve hortlamış hatmi çiçeklerinin sapları, bahçeyi arapsaçına çevirmişti. Porsuk ağaçlarının arkasında kalan, alçak tavanlı bir evin bahçesiydi bu. Evin önüne doğru yürüdük. Panjurlar aşağı çekilmişti, sadece bir odada yanan mumların yorgun ışığını görebiliyorduk.</p>
<p class="calibre1">“Porsuk kulübesi mi bu?” diye sordu annem, meraklı bir gence.</p>
<p class="calibre1">“Bayan May’in kulübesi,” diye karşılık verdi çocuk.</p>
<p class="calibre1">“Yalnız mı yaşıyor peki?” diye sordum.</p>
<p class="calibre1">“French Carlin’le yaşıyordu; ama şimdi adam öldü, mumları da onun için yakıyor.”</p>
<p class="calibre1">Eve yaklaşıp kapıyı çaldık</p>
<p class="calibre1">Kadife tüllü, saçlarına aklar düşmüş ve kamburu çıkmış yaşlı bir kadın, başını içerideki odaya doğru uzatıp masmavi gözleriyle bize bakarak, “Onun için mi geldiniz?” diye homurdandı boğuk bir sesle.</p>
<p class="calibre1">“Evet,” dedi annem, “mektup almıştık kendisinden.”</p>
<p class="calibre1">‘'Ah zavallı adamcağız; o yaşamını yitirdi hanımefendi,” dedi yaşlı kadın ve kafasını salladı. Daha sonra meraklı gözlerle bize bakıp öne eğildi; koyu mavi damarları çıkmış, titreyen yaşlı ellerini annemin omzuna koyup kendinden emin bir şekilde homurdanarak, “Böylelikle mumlar ikinci kez sönmüş oldu. Eğlenceli bir adamdı, çok eğlenceli!” dedi.</p>
<p class="calibre1">“İçeri girip onu görmeliyim, ben onun en yakın akra-balarındanım,” dedi annem titrek bir sesle.</p>
<p class="calibre1">“Evet, tabii. İçeri buyur etmeliydim sizi, kaybımızdan ötürü bilemedim. Artık onun yanında duramıyorum, cenaze hazırlıklarıyla da ilgilenemiyorum, hanımefendi. Ne acılar çekti o, hanımefendi— ah zavallı adam— ah!” İyice yaşlanmış ellerini kaldırdı ve masmavi gözleriyle anneme baktı.</p>
<p class="calibre1">“Kâğıtlarını, belgelerini, önemli eşyalarını nereye koyduğunu biliyor musunuz peki?” diye sordu annem.</p>
<p class="calibre1">“Evet, onları Peder Burns’e sordum; ‘Onun için dua etmeliyiz,’ dedi. Kendi cebimden, onun için mumlar aldım. Acayip bir adamdı, acayip!” dedi kadın ve o griye dönmüş başını yine kederle salladı. O arada annem bir adım ileri attı.</p>
<p class="calibre1">Yarım ağızla bizi sorgularmışçasına, “Onu görmeyi istiyor muydunuz?” dedi yaşlı kadın.</p>
<p class="calibre1">Hızlıca başını sallayarak, “Evet,” diye cevap verdi annem. Yaşlı kadının da sağır olduğunu yeni anlamıştı.</p>
<p class="calibre1">Kadının ardından, perdeleri çekilmiş alçak tavanlı karanlık bir odaya doğru yürüdük mutfak tarafından.</p>
<p class="calibre1">Aynı kısık ses tonuyla, kendi başına konuşuyormuş gibi, “Oturmaz mısınız?” dedi ve devam etti: “Kardeşisiniz, öyle mi?”</p>
<p class="calibre1">Annem hayır anlamında kafasını salladı.</p>
<p class="calibre1">“Oh, onun kardeşinin karısı o zaman!” diye devam etti yaşlı bayan.</p>
<p class="calibre1">Başımızı salladık.</p>
<p class="calibre1">Bir varsayımda daha bulunarak, “Sadece kuzensiniz?” dedi ve duygusal bir şekilde bize baktı. Bu dediğini başımı sallayarak onayladım.</p>
<p class="calibre1">“Oturun bakalım iki dakika,” dedi kadın ve hareketlendi. Kapıyı gürültülü bir şekilde sertçe kapattı, kapatmaya giderken de çarptığı sandalyeyi gıcırdattı. Daha sonra bir şişe ve iki bardağı tam önümüze, masanın üzerine sertçe vurarak koydu. İncecik bir kürdanı andıran bileği, şişeyi taşırken oldukça güçlük çekiyor gibiydi.</p>
<p class="calibre1">Şişeyi annemin önüne itti; hızlıca gidip, şeker ve çaydanlıkla masaya geri dönerek, “Bu, onun açıp da bitirmediklerinden biriydi; bir yudum için, iyi gelecektir, ah zavallım benim,” dedi kadın. Biz içmek istemedik.</p>
<p class="calibre1">“Onun artık ihtiyacı olmayacak buna, zavallı genç adam, doyasıya bunu içerdi. Ama işte, son üç gündür tek yudum bile içmedi, zavallı adam, zavallı genç adam, bir yudum bile içmedi. İçin bakalım, rahatlatacaktır, için hadi.” İçmek istemedik.</p>
<p class="calibre1">Kasvetli mutfağın karanlık bir köşesinde görünen kapalı bir kapıyı işaret ederek, “İşte orada,” diye homurdandı. Çekimser bir adım attım ve üstünde pirinç alaşımdan uzun şamdanlıktaki mumların bulunduğu, ayakta zor duran masaya çarpıp ortalığı darmadağın ederek yürüdüm; mum yere yuvarlandı, şamdanlık da büyük bir gürültüyle kendini yerde buldu.</p>
<p class="calibre1">“Ay Allah, ay Allah. Ah kalbim!” diye acı acı feryat etti yaşlı kadın. Sesi titreye titreye, yatağın öteki ucuna gidip, hâlâ yanmakta olan küçük aydınlatma fenerindeki sönmüş mumu yeniden alevlendirdi. Erimekte olan mumdan akan balmumu bir yandan yere dökülürken, diğer taraftan ışık, kadının yaşlı, buruşuk yüzüne ve koyu maun karyolanın parlak cilalı topuzlarına vuruyordu. Mumun titrek ışığının iki kâğıda yansımasıyla yatak örtüsünün altında duran bir beden gördük. Kadın yatak örtüsünün bir ucundan çekip örtüyü kıvırdı ve iniltili, acı dolu sesler çıkarmaya başladı. Kalbim çok hızlı atıyordu, boğulacak gibi hissediyordum. Bakmak istemedim; fakat bakmalıydım. Ormanda gördüğüm adamdı bu, yüzündeki kabarıklık gitmişti. Büyük bir boşluğun içerisinde şiddetli bir merhamet, dehşet verici bir duygu, korku hissi, korkunç bir önemsizlik ve yalnızlık duydum. Karanlığa sürüklenen çaresiz bir zerreymişçesine kendimin de ötesine geçmişim gibi hissediyordum. Sonra annem, kolunu omzuma atıp bana sarıldı, acıklı acıklı, “Ah evladım ah!” diyerek ağladı.</p>
<p class="calibre1">Silkelenip kendime geldim. Annemin gözünde tek damla gözyaşı olmamasına rağmen kendini bundan sorumlu tutan bir ifade sinmişti yüzünde. Anneme anlamsız gelebilirdi ama yine de, “Dert etme anne,” dedim.</p>
<p class="calibre1">Ayağa kalkıp yüzünü örttü tekrardan ve ihtiyar kadının yanına gitti, ona sıkıca sarıldı; içten içe ağlıyordu. Kadın geçirdiği onca yılın birkaç gözyaşı damlasını yanaklarından silmişti; griye kaçan saçlarını da kadife tülünün altına itti.</p>
<p class="calibre1">“Eşyalarının tamamı nerede?” diye sordu annem.</p>
<p class="calibre1">Kulak kesilerek, “Burada,” dedi ihtiyar kadın.</p>
<p class="calibre1">“Onun bütün eşyaları burada mı?” diye tekrar etti annem, daha yüksek ses tonuyla.</p>
<p class="calibre1">Kadın, elini odada gezdirerek, “Burada?” dedi. Maundan yapılmış karyola, çalışma masası, meşeden bir sandık ve iki üç maun sandalye vardı. “Yukarı çıkaramadım Frank’i, yaklaşık üç haftadır burada duruyor.”</p>
<p class="calibre1">Kadının kulağına bağırarak, “Çalışma masasının anahtarı nerede?” dedi annem.</p>
<p class="calibre1">“Evet,” diye cevap verdi kadın, “evet, bu onun masası.” Yanlış anlayıp anlamsız bir cevap verme ihtimalinin tedirginliğiyle bize baktı; kafası karışmışa benziyordu, şüpheciydi. Bu durum çok berbattı.</p>
<p class="calibre1">“Anahtar!” diye bağırdım. ‘'Anahtar nerde?”</p>
<p class="calibre1">Kafasını sallarken yüz ifadesi pek bir sıkıntılıydı. Anahtarın nerde olduğunu bilmediğini çıkardım bu durumdan.</p>
<p class="calibre1">Üstümdeki ceketi göstererek, “Elbiseleri nerde? Elbiseler,” diye tekrar ettim. Beni anladı ve “Alıp getiriyorum şimdi,” diye fısıldadı.</p>
<p class="calibre1">Mutfaktan gelen gürültülü bir ayak sesi ve; “İhtiyar kadın şeytanla mı oturup içecekmiş? Merhabalar Bayan May, gelin, gelin de birlikte içelim,” diye bağıran bir ses duymasaydık, yatağın yanındaki kapıdan yukarı doğru hızlı adımlarla çıkınca biz de yaşlı kadının peşinden gidecektik. Likörün bir bardağa dökülürkenki lıkırtısını ve hemen ardından da boş sürahinin masanın üstüne koyulu-şunu duyduk.</p>
<p class="calibre1">“Bakalım yaşlı kız ne yapıyormuş yukarıda,” dedi adam ve bize doğru yöneldi. Benim gibi o da ilk adımında tökezledi ama neyse ki masayı devirmedi.</p>
<p class="calibre1">Can havliyle, “Hay aksi şeytan,” dedi. Kafasındaki şapkasını çıkarmayıp kafasına göre evde dolanmasından anladım ki gelen kişi evin doktoruydu. Yüzü kızarmış, iri yapılı, kapı gibi bir adamdı.</p>
<p class="calibre1">Anneme bakarak, “Affınıza sığınıyorum efendim,” dedi. Annem eğilerek selam verdi.</p>
<p class="calibre1">Şapkasını çıkararak, “Bayan Beardsall?” dedi.</p>
<p class="calibre1">Söyleneni onayan bir ifadeyle annem de başını eğdi.</p>
<p class="calibre1">“Size bir mektup göndermiştim. Siz, akrabasısınız, değil mi —yaşlı Carlin’in?” diyerek, kafasını yan tarafa, yatağa doğru eğdi.</p>
<p class="calibre1">“Hem de en yakını,” dedi annem.</p>
<p class="calibre1">“Zavallı adamcağız, çıkmaza düşmüştü biraz. Bekâr kaldığından belki de, hanımefendi.”</p>
<p class="calibre1">“Ondan haber almak beni oldukça şaşırttı,” dedi annem.</p>
<p class="calibre1">“Evet, tahminimce arkadaşlarına da pek yazan biri değildi. Son zamanlarda zor günler geçirdi. Biraz ilgilenmek zorundaydınız ya da başka şeyler. Arkadaşlarına da bizzat kendimiz haber verdik. Aptallık ettik belki. Müsaadenizle,” dedi doktor.</p>
<p class="calibre1">Doktor iç çekerken, bir anlık sessizliğe büründü ortam, daha sonra hafifçe ıslık çalmaya başladı.</p>
<p class="calibre1">Doktor, panjuru çekip gün ışığının mumdan yayılan titrek ışığa karışmasını sağlayarak, “Olanlara gözlerimizi kapatıp umursamasaydık, şu anda daha rahat olabilirdik belki de,” dedi.</p>
<p class="calibre1">“Her neyse,” dedi doktor, “işleri yoluna koymakta bir sorun yaşamayacaksınız; herhangi bir borç ya da borç sayılabilecek başka bir şey yok. Hatta size bıraktığı birkaç bir şey bile var; yani durum o kadar kötü değil anlayacağınız. Zavallı şeytan, son zamanlarda zaten çökmüştü; fakat öyle ya da böyle ödüyoruz karşılığını. Tanrı aşkına, ihtiyar kadın nerde?” diye sordu, kirişlerle sağlamlaştırılmış tavana bakarak. İhtiyar kadının çatı katını altını üstüne getiriyor olmasından çıkan gürültü patırtı sesleri geliyordu.</p>
<p class="calibre1">“Frank’in çalışma masasının anahtarını istemiştik kendisinden,” dedi annem.</p>
<p class="calibre1">“Ha, ben biliyorum onun nerde olduğunu, durun getireyim. Anahtarların yerini söylemişti bana, geldiğinizde de size vermemi istemişti. Sizi bir hayli anmış görünüyor. Belki de kendisi için de böylelikle iyisini etmiştir.”</p>
<p class="calibre1">Tam bu sırada ihtiyar kadının merdivenlerden aşağı inen sert adımlarını işittik. Doktor da merdivenlere yöneldi.</p>
<p class="calibre1">“Merhabalar, dikkatli ol bakayım şimdi!” diye bağırdı avazı çıktığı kadar. Zavallı ihtiyar kadın doktorun dediği gibi yaptı; fakat pantolonunun sarkan paçasına basıp dengesini kaybederek doktorun kollarına düştü. Doktor yavaşça ihtiyar kadını oturtarak, “Canın acımıyor, değil mi? Acımıyor!?” dedi ve kadına gülümseyerek kafasını salladı.</p>
<p class="calibre1">“Ay doktor —aman doktor —sana şükür, iyi ki gelmişsin. Onlarla sen ilgilenirsin, değil mi?”</p>
<p class="calibre1">Doktor ,“Evet,” diyerek kafasını salladı sevimli bir edayla geçiştirerek, sonrasında da aceleyle mutfağa gitti; bir kadeh viski hazırladı kadına, kendine de bir bardak getirip, “İşte buradasın, ağır bir sarsıntı geçirdin, şöyle gel,” dedi.</p>
<p class="calibre1">Nefessiz kalan ihtiyar kadın merdivenin açık kapısının eşiğindeki sandalyeye oturdu, bir yığın kıyafeti de ayaklarının önüne yığıvermişti. Merhamet dolu bir ifadeyle bize doğru baktıktan sonra kaskatı kesilmiş bir bedenin hareketsiz yattığı yatağın üzerinde ruhani bir parıltı oluşturarak mum ışığını yarmaya çalışan gün ışığına çevirdi kafasını; eli o kadar titriyordu ki bardağını zar zor tutabiliyordu.</p>
<p class="calibre1">Doktor anahtarları verdi, biz de masayı ve çekmeceleri darmaduman ettik, bütün kâğıtları incelemeye koyulduk. Doktor bir yandan viskisini yudumlayıp bir yandan da bizimle konuşuyordu sürekli.</p>
<p class="calibre1">“Evet,” dedi, “topu topu iki yıldır buradaydı. Kanımca, yolun sonuna geldiğini düşünüyordu. Uzunca bir süre hayatını yurtdışında geçirmişti, ona hep Frenchy derlerdi.” Viskisinden bir yudum daha aldı doktor ve düşüncelere daldı, sonra bir yudum daha, “Ne işler çevirirdi vakti zamanında, ah ah, rüyasında çok fena konuşurdu. Tanrıya şükür ihtiyar kadın sağırdı. Bir insanın rüya görürken kendini ele vermesi ne de kötü değil mi, kör talih peşini hiç bırakmadı, o da farkındaydı.” Bir yudum, bir yudum viski daha ve yudumlar, derin düşünceler ve bir kadeh viski daha...</p>
<p class="calibre1">‘'Ancak, şen şakrak bir adamdı; cömertti, eli açıktı. İnsanlar onu sevmiyorlardı, çünkü kimse onu anlayamı-yordu; içyüzünü anlayamadıkları her şeyden nefret ediyorlardı. Hakkını yemeyeyim ağzı sıkıydı, tabii bazen uyurken yaptıklarını bir tarafa koymakta yarar var.” Doktor kadehine bakıp iç çekti.</p>
<p class="calibre1">“Her neyse, özleyeceğiz onu, değil mi Bayan May?” diye aniden gürledi adam, bu da bizi yine ürkütüp, yatağa bakıvermemize neden oldu.</p>
<p class="calibre1">Doktor piposunu yakıp bardağının albenisi ortadan kaldırmak için derince içine çekti ve tüm dumanı fosurdattı. Bu arada biz kâğıtları inceliyorduk. Çok az sayıda mektup vardı; bir iki tanesi Paris adresliydi. Birçok fatura, fiş ve not vardı; hep iş güç.</p>
<p class="calibre1">Tüm bu süprüntü içerisinde ufak tefek duygu emareleri vardı. Annemin değerli buldukları bunlar olduğu için bu tarz kâğıtları bir kenara ayırıyordu; hızlı hızlı göz gezdirdiği mektupları, resmi yazışmaları ve diğerlerini de ayrı bir tarafa koyuyordu. Daha sonra, bilmek istemediği şeyleri de öğrenebilecek olmanın korkusuyla işine yaramayacağını düşündüklerini mutfağa götürüp yaktı.</p>
<p class="calibre1">Doktor, düşündürücü birkaç kelimeyle tütününün dumanını renklendirmeye devam etti.</p>
<p class="calibre1">“Aaah ahh,” diyerek iç çekti yine doktor, “iki yöntemi vardır. Gaz lambanızın fitilini uzun bırakarak yakıp büyük bir aydınlığa sahip olabilirsiniz, ta ki gazınız bitene kadar; fakat aydınlığınız kısa sürecek ve daha sonra fitil berbat kokup duman çıkarmaktan başka da bir işe yaramayacaktır ya da fitilini kısa tutup lambayı mutfaktaki masada bırakacaksınız, kirli parmaklar nadiren gelip alevi büyütmeye kalkacaktır; bu da aydınlığınızın az ama uzun süreli olacağını ve de fitilin nispeten daha az koku çıkaracağını gösterir.” Tam bu sırada bardağına dönüp içinin boş olduğunu fark edince, rüyadan uyanmış gibi hissetti.</p>
<p class="calibre1">“Yapabileceğim bir şey var mı sizin için hanımefendi?” dedi doktor.</p>
<p class="calibre1">“Yok, teşekkür ederim.”</p>
<p class="calibre1">“Ayarlanması gereken pek de bir şeyler yok sanıyorum. Pek dökülecek gözyaşı da yok, yıllarını nasıl geçirdiğini ancak Tanrı’nın bildiği bir adam için, yakınlarının içten gözyaşı dökmeleri de beklenemezdi sanırım. Ama her şeye rağmen günlerini dolu dolu geçirmişti, hanımefendi. Eğlenceli günler geçirmiştir herhalde. Bitmek bilmez bir enerjisi vardı, her şey için hep istek duyardı, can atardı. Evlenmek gibisi yoktur; yemeden önce tercihinizi yaparsınız, daha sonra da seçtiğinizi yemek zorunda kalırsınız.” Ardından yine derin düşüncelere daldı doktor; bizim çalışma masasını kilitleyip gereksiz bulduğumuz kâğıtları yaktıktan, diğerlerini ceplerime ve siyah çantama koyup çıkmaya hazırlandığımız ana kadar da kendine gelmedi.</p>
<p class="calibre1">Daha sonra doktor bir hışımla bize baktı ve dedi ki:</p>
<p class="calibre1">“Peki ya cenaze töreni ne olacak?”</p>
<p class="calibre1">Annemin bakışındaki o bitkinliği gördü, ayağa kalktı ve hızlıca şapkasını kapıp, “Karımın yanına gidelim, bir çayını için. Şu deliklere gömülmek adamı odunun tekine dönüştürüyor. Lütfen gelin, biricik karım yalnız zaten, olmadı bir uğrayın bari,” dedi.</p>
<p class="calibre1">Annem gülümseyerek teşekkür etti ve böylece evden çıkmaya yöneldik. Annem yürürken bir ara duraksadı; oda kapısının eşiğindeyken yatağın üzerinde göz gezdirdikten sonra yürümeye devam etti.</p>
<p class="calibre1">Solup giden gün ışığının ferah havasını içime çekerken, olup bitenin gerçekliğine inanamadım. Gri bıyıklarıyla cansız yüzünün bu denli üzgün ve mumun sarı ışığıyla titremekte olması; hayır, doğru olamazdı. Şu tahta karyola, sağır kadın ve şu unutulup giden uydurma kelimeler; hepsi yalandı. Gerçek olan, güneşin altında parıl parıl parlayan minik sarı ayçiçekleriydi ve sevgi dolu huzurevin-deki güneş saatinin gölgesiydi. İkindi zamanı bize çarpan yoğun gün ışığı içimizi ısıttı, canlandık, ürperdik ve bütün bu gerçek olmayanlar damarlarımızdan bir kereliğine geçip gitti; tamamen kendimize geldik.</p>
<p class="calibre1">Doktorun evi kayın ağaçlarının arasında göz kamaştırıyordu. Pek de geniş sayılmayan bir çimenliğin önündeki çitlerde kadının biri, kara burnunu öte tarafta kalan arazinin çit parmaklıklarının arasına sokan güzel bir Jersey ineğine sesleniyordu. Pürüzsüz bir cilde sahip, esmer ve genç bir kadındı; hassas hayvancağızın burnunu ovuşturup, gözlerinin içine bakarak sevimli bir İskoç aksanıyla ona sesleniyordu, ses tonu tıpkı bir annenin şefkatle çocuğuyla konuşması gibiydi.</p>
<p class="calibre1">Bizi selamlamak için şaşkınlıkla döndüğünde bile gözlerinde yoğun bir şefkatin sevecenliği vardı. Çayın yanında yağlı çörek ve elma jölesi ikram etti bize. Sohbet boyunca, onun o ıhlamur ağacındaki arılar gibi vızıldayan sesini zevkle dinledik. Oysa dikkatlice dinlediklerimizin içinde dikkate değer bir şey de yoktu.</p>
<p class="calibre1">Eşi güleç ve nazik biriydi. Kadın, etrafına utangaç bakışlar atarken her defasında kocasını es geçiyordu. Adam şen ve içten edasıyla eşiyle şakalaşıyor, abartılı bir şekilde onu övüyor ve sürekli ona sataşıyordu. Daha sonra zırvaladığının farkına varınca keyfi kaçtı. Galiba kadın, eşinin içmiş olmasından endişe duyuyordu; hatta onun çakırkeyif olduğunu ve içince sersemlediğini bildiği için korkuya kapılmıştı. Hiç çocukları yoktu. Eşinin üstüne çok gittiğini anlayınca doktor şaka yapmayı bıraktı. Sık sık karısına bakıyordu, karısının bakışlarını kendisinden her kaçırışında adam pek acınası bir şekilde etrafına bakınıyor, gittikçe huzursuzlaşıyordu. Uzaklaşmak istediğini görebiliyordum.</p>
<p class="calibre1">“Sizinle gelip papazın yanına uğrasam iyi olacak,” dedi doktor bana ve pencereleri güneye, çimenlik bayıra bakan odadan ayrıldık. Hoş, suluboya duvarlar, harika işlemeler, boş çiçek vazoları, şehir kütüphanesinden alınmış iki tozlu roman, üstü örtülmüş bir piyano, şaşılası fincanlar ve masa örtüsüne çay damlatan ağzı kırık çaydanlıkla bu odanın her köşesi tek bir hikâyeyi anlatıyordu.</p>
<p class="calibre1">Doğramacıya gittik ve bir tabut yapılmasını istedik. Doktor bunun üzerine ikram edilen bir kadeh viskiyi de içti; mezarlık ücretleri ödenmişti ve doktor bir yudum konyak ile sorumluluğunu yerine getirmişti. Papazın verdiği şarap da doktorun keyfine keyif kattıktan sonra eve gittik.</p>
<p class="calibre1">Bu sefer, genç kadının kara gözlerindeki sessizlik adamın neşesini kaçıramadı. Doktor konuşmaya başladı, eşi de sinirinden nikâh yüzüğünü çıkarıp iki parmağına arasına alarak yüzüğü eğdi. Endişemizi ona belli etmemize rağmen bizi istasyona kadar arabayla bırakmak konusunda ısrarcı davrandı.</p>
<p class="calibre1">Yatıştırıcı bir Highland lehçesiyle, “Bir şey olmaz, merak etmeyin,” dedi karısı. Vedalaşma faslına geçildiğinde kadınla tokalaşırken kadının o küçük avucunun sertliğini hissettim ve işte o andan bu yana alpaka yününden yapılan eskimiş siyah elbiseden hep nefret ettim.</p>
<p class="calibre1">Eberwich istasyonundan eve kadar yolumuz oldukça uzundu. Yolun bir kısmını otobüsle gittik, sonra da yürüdük. Kederden ağırlaşan adımlar, annem için yolu daha da uzun kılıyordu.</p>
<p class="calibre1">Rebecca ormangüllerinin yanından bize bakıyordu. Heyecanla bize doğru koştu ve annem ona çay yapıp yapmadığını sordu. ‘'Ama tekrardan demleyeceksin,” diye ekleyince de eve geri koştu.</p>
<p class="calibre1">Yemek odasına gelip annemin başlığını ve montunu aldı. Konuşmamızı bekledi; annemin adına üzülüyordu, çünkü gözlerinin altındaki şişlikleri fark etmişti. Olup biteni sormak istemiyordu fakat öğrenmeden de edememenin huzursuzluğu ve endişesiyle yerinde duramıyordu, odanın bir o yanma bir bu yanına gidiyordu.</p>
<p class="calibre1">“Lettie eve gelmişti,” dedi Rebecca.</p>
<p class="calibre1">“Ve tekrar çıktı, öyle mi?” diye sordu annem.</p>
<p class="calibre1">“Üstünü değiştirmeye gelmiş. Yeşil poplinini giydi. Nerede olduğunuzu sordu.”</p>
<p class="calibre1">“Ne dedin ona?</p>
<p class="calibre1">“Hava almaya çıktığınızı söyledim. Buna sevindiğini' belirtti. Bir sincap gibi kıpır kıpırdı.”</p>
<p class="calibre1">Rebecca, “E hadi anlatın artık,” dercesine anneme baktı. En sonunda annem dedi ki:</p>
<p class="calibre1">“Öldü, Rebecca. Onu gördüm.”</p>
<p class="calibre1">“Tanrıya şükürler olsun ki artık onun için endişelenmemize gerek kalmadı.”</p>
<p class="calibre1">‘'Ama yapayalnız öldü, Rebecca, yapayalnız.”</p>
<p class="calibre1">“Senin yaşadığın gibi öldü,” diye sert çıktı Becky. ‘'Ama çocuklarını ondan alıkoydum, çocukları alıkoy-</p>
<p class="calibre1">dum; Lettie’ye bir şey demeyeceğiz, Rebecca, tamam mı?” “Tamam, bir şey söylemem,” dedi Rebecca ve odadan çıktı.</p>
<p class="calibre1">“Sen ve Lettie parayı alacaksınız,” dedi annem bana. Yaklaşık dört bin pound civarında para vardı. Anneme ya da annemin yokluğunda Lettie ve bana bırakılmıştı.</p>
<p class="calibre1">‘'Anne, bu para bizimse, senindir.”</p>
<p class="calibre1">Birkaç dakika kimseden ses çıkmadı, sonra annem dedi ki: “Belki de babanız...“</p>
<p class="calibre1">“İyi ki yokmuş, anne. Onun yokluğunu hissettirmedin bize.”</p>
<p class="calibre1">“Ama nasıl bunu rahatça diyebilirsiniz ki?” dedi annem.</p>
<p class="calibre1">“Diyebilirim,” diye cevap verdim. “Ve de sana minnettarım.”</p>
<p class="calibre1">“Onu andığınızda, boğazınız düğümlendiği zamanlar metin olun oğlum.”</p>
<p class="calibre1">“Peki,” dedim.</p>
<p class="calibre1">“Evet,” diye cevap verdi. ‘'Artık ondan bahsetmeyeceğiz. Bir ara Lettie’ye de söylersin; sen ona anlatırsın.” Bir, iki hafta sonra söyledim.</p>
<p class="calibre1">Donuk bir ifadeyle, “Kim biliyor?” dedi.</p>
<p class="calibre1">‘'Annem, Becky ve bizler.”</p>
<p class="calibre1">“Başka kimse?”</p>
<p class="calibre1">“Hayır, başka hiç kimse bilmiyor.”</p>
<p class="calibre1">‘'Annemin başına bu kadar bela olmuş madem, yoldan çekilmesi iyi olmuş. Annem nerede?”</p>
<p class="calibre1">“Yukarıda.”</p>
<p class="calibre1">KAN KOKUSU</p>
<p class="calibre1">Ölen adamın babamız olması hayatımızı değiştirmişti. Ölümünden dolayı büyük bir üzüntü duyduğumuz söylenemez, fakat asıl sorun, ardında bıraktığı yıkımın izleriydi. Hayata bakış açımız, çevremizdekilerle olan ilişkilerimiz değişti, davranışlarımızda yeni bir hassasiyet, yeni bir özveri kendini gösterdi.</p>
<p class="calibre1">Lettie ve ben, bu zamana kadar hep orman ve göl ile iç içe yaşamıştık. Lettie, daima her şeyin iyi yanını görmeye çalışırdı. Suyun kahkahalarını ve yaprakların tıpkı genç kızlar gibi tebessüm edip kıkırdayışını duyuyor gibiydi; toz ağacı, rüzgârda flört eden bir örtü gibi kendini rüzgârın kollarına bırakıvermişti; üveyik kuşlarının sesleri, bu romantizmin yanında gülünç kalıyordu.</p>
<p class="calibre1">Geçen gün Lettie, bu sefer, tuzağa yakalanmış bir kirpinin iç yakan inlemelerini duymuş ve sese yönelerek tehlikeli küçük hayvanlar için kurulmuş bir sürü tuzakla karşılaşmıştı. Bu tuzaklar, köknar ağacının küçük dikenli yapraklarıyla kamufle edilmiş, yem olarak da tavşan bağırsağı kullanılmıştı.</p>
<p class="calibre1">Bir öğle vakti, Cossethay'e ziyaretimizden kısa bir süre sonra Lettie, sandalyesini pencere kenarına çekti. Güneş, Lettie’nin saçlarına dört elle sarılmış, dışarıdaki sarmaşıkları parlak bir kırmızıya boyayan renk ile Lettie’nin yüzüne aşk dolu öpücükler konduruyordu. Güneş Lettie’ye âşık olmuştu ve ondan ayrılmaya da niyeti yokmuş gibi görünüyordu. Nethermere’den, eylülün sisi içinde belli belirsiz görünen Highclose’a doğru baktı Lettie. Yüzüne çarpan kızıl gün ışığı olmasaydı, Lettie’nin gergin ve üzgün olduğunu düşünürdüm. Daha da yaklaştı pencereye doğru ve başını pencerenin ahşap çerçevesine dayadı, bir süre</p>
<p class="calibre1">sonra da öylece uykuya daldı. Uyandığında, tekrar o muhteşem çocuksu haline döndü —az önce oracıkta uyuyan kız, on yedi yaşında, dudaklarını bükmüş ve dertli dertli iç çeken biriydi. Körelmiş sorumluluk duygularımı anımsadım; Lettie’yi korumalı ve ona göz kulak olmalıydım.</p>
<p class="calibre1">Bir süre sonra, çakıltaşlarının çatırtısı duyuldu. Gelen Leslie’ydi. Lettie’nin ona baktığını zannederek şapkasını kaldırıp selam verdi. Bir hayvanın fit bedenini anımsatan, hoş ve yerinde bir fiziği vardı. Oldukça çekiciydi, onun hareketlerini izleyen biri bundan zevk duyardı. Hal ve tavırları, yüzünden daha hoştu. Yakışıklı değildi; kirpikleri çok seyrekti, burnu büyük ve çirkindi; yüksek ve açık alnı hiç de asil durmuyordu. Tüm bunlara rağmen içten, babacan, hoş ve erdemli bir gülüşü vardı.</p>
<p class="calibre1">Lettie’nin neden tepki vermediğini merak etti. Biraz yaklaşınca durumu anladı. Daha sonra bana göz kırptı ve içeri geldi. Lettie’ye bakmak üzere, parmaklarının ucunda odaya girdi. Lettie’nin umursamaz tavrıyla genç kızlığının o masum hali, Leslie’nin hassas kalbini sızlatmıştı. Lettie’ye doğru eğilip, güneşin bıraktığı kırmızı izlerin bulunduğu yanağından öptü.</p>
<p class="calibre1">Uykusundan uyandırılmış küçük, hırçın bir çocuk gibi; ‘'Aaa!” dedi hafifçe doğrularak. Leslie, onun arkasına oturdu ve bir yandan gülümseyerek usul usul Lettie’nin başını hafifçe kendi göğsüne dayadı. Lettie’nin tekrardan öylece uyuyacağını sanmıştım; çünkü gözkapaklarını kıpırdatıyor, kendini uyanmaya zorluyor gibiydi, hareket eden gözkapaklarının altında bunun savaşını veriyordu.</p>
<p class="calibre1">“Leslie!— ah!— bırak beni!” dedi Leslie’yi iterek. Leslie, onu bıraktı ve sitem dolu gözlerle ona bakarak kalktı. Lettie, üstünü başını düzeltti ve saçlarına çekidüzen vermek için direk aynaya doğru yöneldi.</p>
<p class="calibre1">Yanakları al al olan Lettie, kızgın ve üstü başı darmadağın, paspal bir halde, “Çok kötüsün!” diye bağırdı</p>
<p class="calibre1">aynanın başından.</p>
<p class="calibre1">Müsamahakâr bir gülümsemeyle, “O zaman sen de uyurken bu kadar şirin olmasaydın. Kim kendini öpmekten alıkoyabilirdi ki o durumda?” dedi Leslie.</p>
<p class="calibre1">“Hiç hoş değil!” dedi, kaşlarını çatarak.</p>
<p class="calibre1">“‘Hoş değiliz, öyle mi? Samimi davranışlarımızla övündüğümüzü sanıyordum. Neden seni öpmeyeyim ki hem?”</p>
<p class="calibre1">“Çünkü bu, beni de ilgilendiren bir durum, sadece seni değil.”</p>
<p class="calibre1">“Canım, biraz huysuzsun!</p>
<p class="calibre1">“Annem geliyor.”</p>
<p class="calibre1">‘'Annen mi? Ona söylesen iyi edersin.”</p>
<p class="calibre1">Annem, Leslie’yi severdi.</p>
<p class="calibre1">“Pekâlâ,” dedi annem, “ neden kaşların çatık bakayım senin?”</p>
<p class="calibre1">Leslie kahkahalara boğuldu.</p>
<p class="calibre1">“Lettie, ‘Uyuyan Güzel’ masalını canlandırırken onu öptüğüm için beni azarlıyordu.”</p>
<p class="calibre1">“Prens rolünü oynamak için oldukça kibirli bir çocuksun!” dedi annem.</p>
<p class="calibre1">Leslie, pişman olmuş bir yüz ifadesiyle, ‘'Ama görünüşe göre rolü kaybettim,” dedi.</p>
<p class="calibre1">Lettie gülümsedi ve sonrasında affetti onu.</p>
<p class="calibre1">Leslie, “Ben de,” diyerek söze başladı, Lettie’ye bakıp gülümseyerek, “sana dışarı çıkalım mı diye sormaya gelmiştim.”</p>
<p class="calibre1">“Cıvıl cıvıl, hoş bir öğle vakti,” dedi annem.</p>
<p class="calibre1">Lettie, Leslie’ye baktı ve dedi ki:</p>
<ul class="calibre7"><li class="calibre8"><a href="main-1.xhtml">“Kendimi çok yorgun hissediyorum.”</a></li><li class="calibre8"><a href="main-2.xhtml">vııı.</a></li><li class="calibre8"><a href="main-3.xhtml">II.</a></li><li class="calibre8"><a href="main-4.xhtml">Bir bıldırcın kılavuzu kısık bir ses tonuyla, sis </a></li><li class="calibre8"><a href="main-5.xhtml">Her ikisi de karmakarışık duygular içindeydi. Kula</a></li><li class="calibre8"><a href="main-6.xhtml">Lettie, “Evet, gereklisin. Bir baba ve koca olarak</a></li></ul>
<p class="calibre1"><a id="bookmark2"><sup class="calibre6"><a href="#footnote1">1</a></sup></a></p>
<p class="calibre1"> Lat. öküz.</p>
</body>
</html>
