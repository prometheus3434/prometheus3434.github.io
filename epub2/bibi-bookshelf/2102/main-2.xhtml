<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>vııı.</p>
<p class="calibre1">YILBAŞI EĞLENCESİ</p>
<p class="calibre1">Kasımın sonuna ve aralığın başına doğru soğuk nedeniyle bir süre eve kapanmak zorunda kaldım. Sonunda bir don gelip havayı temizledi ve yerdeki çamuru kuruttu. Yılbaşından önceki ikinci cumartesi ortalık değişmişti. Uzun ve gümüş gibi parlayan ağaçlar, sanki nadide ve soluk bir cennettelermiş gibi uçuk mavi gökyüzünde daha bir solgun görünüyordu. Bütün orman sanki mermer, gümüş ve karla donuklaşmıştı. Çalı yaprakları ve ormangülünün uzun yaprakları pırıl pırıl parlıyor ve o ince kesimlerini daha bir belli ediyorlardı.</p>
<p class="calibre1">Gece bütün parlaklığı ve berraklığı ile kırağının ortasında bir ayla çökünce evde hapis oluşuma lanet ettim. Artık sisler ve nemli hava evi çekici kılmıyordu. Bu akşam uzaktaki küçük demir parmaklıklı kapı bile parlamıyordu ve solgun yıldızlar ayın arkasından göz kırpıyordu.</p>
<p class="calibre1">Lettie benimle birlikteydi. Leslie yine Londra’ya gitmişti. Dışarı gitmek istediğimde bana bir kız kardeş içtenliğiyle karşı çıktı.</p>
<p class="calibre1">“Sadece değirmene kadar gideceğim,” dedim. Daha sonra bir müddet tereddüt edip, kendisinin de geleceğini söyledi. Sanırım ona kızgınlıkla baktım çünkü, “Tamam, yalnız gitmeyi yeğliyorsan gelmem,” dedi.</p>
<p class="calibre1">Kendi kendime gülerek, “Hayır, hayır sen de gel,” dedim.</p>
<p class="calibre1">Lettie’nin ruh hali o eski canlılığındaydı. Sert yerlerin üzerinden atlayıp zıplıyor, kahkaha atıyor ve kendi kendine Fransızca konuşuyordu. Değirmen geldik sonunda. Gyp havlamadı. Dış kapıyı açtım ve kapının aralığından içeri göz atarak büyük karanlık mutfağa sessizce girdik.</p>
<p class="calibre1">Evin annesi, yarısı sabunlu suyla dolu büyük bir küvetin bulunduğu şöminenin yanında oturmuştu. Ayaklarının dibinde, yeni banyo yapmış David oturmuş, çıplak bacaklarını ısıtıyordu. Annesi David’in saçlarını nazikçe kuruluyordu. Mollie, tuhaf bir netlikle canlı bir tonda bir şeyler okuyan babasının yanındaki şömine koltuğuna oturmuş, kıvırcık saçlarını tarıyordu. Emily ve George masada oturuyorlardı. Emily bir kuru üzüm yığınından acele acele üzüm ayıklıyordu. George da kafasını eğmiş, daha büyük üzümlerin çekirdeklerini yavaş yavaş çıkarıyordu. David, annesinin saç kurutma işini sekteye uğratarak, uyuklayan kediyle oynamak için öne doğru eğiliyordu. Keyifle bir şeyler okuyan evin babasının sesinden başka ses yoktu. Sanırım hiçbiri onu dikkatle dinlemiyordu. Kilidi çektim ve içeri girdik.</p>
<p class="calibre1">George, “Lettie!” diye bağırdı.</p>
<p class="calibre1">Emily de, “Cyril,” diye seslendi.</p>
<p class="calibre1">David, “Selam Cyril,” diye bağırdı.</p>
<p class="calibre1">Mollie de, “Merhaba Cyril,” dedi.</p>
<p class="calibre1">Şaşırmış altı iri kahverengi göz beni karşılaşmıştı. Halimi hatırımı sorduktan sonra tekrar oturdular ve yine sessizlik çöktü.</p>
<p class="calibre1">Montunu, şapkasını ve kürkünü çıkaran Lettie, “Nasıl olsa ben yabancıyım. Benim sık gelmemi beklemiyorsunuz, değil mi? Ama ben de ara ara gelebilir miyim?” dedi.</p>
<p class="calibre1">Evin annesi, “Çok mutlu olduk. Bütün gün sadece su, sis ve çürümüş yaprakların sesi var etrafta. Yeni bir ses duyduğuma sevindim,” diye yanıtladı.</p>
<p class="calibre1">Emily kısık bir tonda, “Lettie, Cyril daha iyi oldu mu?” diye sordu.</p>
<p class="calibre1">“Çok şımarık. Bence onunla ilgilenelim diye biraz hasta kalıyor. Dur da sana yardım edeyim. Elmaları soyabilirim.”</p>
<p class="calibre1">Lettie masanın bir ucuna oturup elma soymaya başladı. George onunla konuşmadığı için söze o başladı ve;</p>
<p class="calibre1">“Sana yardım edemeyeceğim George. Parmaklarımın yapış yapış olmasını istemiyorum ve seni böyle evcimen görmek hoşuma gidiyor,” dedi.</p>
<p class="calibre1">“O zaman daha çok hoşuna gidecek. Ben çoğu zaman böyleyim.”</p>
<p class="calibre1">‘'Arada sırada bir iki tane yemelisin, ben her zaman yiyorum.”</p>
<p class="calibre1">“Eğer bir tane yersem o zaman payımı yemiş olurum.”</p>
<p class="calibre1">“O zaman senin payını bana ver.”</p>
<p class="calibre1">George, bir şey demeden Lettie’ye bir avuç dolusu üzüm uzattı.</p>
<p class="calibre1">“Bu çok fazla. Annen bakıyor. Bırak da şu elmayı bitireyim. Bak, kabuğu hiç koparmadım!”</p>
<p class="calibre1">Lettie elinde uzun ve kıvrılmış bir elma kabuğu ile ayağa kalkıp, “Bunu kaç kez çevirmem gerekir Bayan Sax-ton?”</p>
<p class="calibre1">“Üç kez, ama yılbaşı arifesi değil ki.”</p>
<p class="calibre1">“Olsun, bakın!” diyerek Lettie, uzun yeşil elma kabuğunu başı üzerinde üç kez yavaşça döndürdü. Üçüncü seferden sonra kabuğu yere bıraktı ve kedi kabuğun üzerine çullandı. Ancak Mollie kediyi kovmuştu.</p>
<p class="calibre1">Lettie kızararak, “Hangi harf?” diye sordu.</p>
<p class="calibre1">George’un babası göz kırpıp gülerek, “G,” deyince eşi ona ters ters baktı.</p>
<p class="calibre1">David, sadece bir tişörtle bir kadının huzurunda olduğunu unutarak safça, “Hiçbir şey yok,” dedi.</p>
<p class="calibre1">Mollie sakin tavrıyla, “Bozulmuş,” dedi.</p>
<p class="calibre1">Ben, “Belki de L’dir,” diye ekledim. Lettie bana amirane bir şekilde bakmış, beni kızdırmıştı.</p>
<p class="calibre1">“Sen ne diyorsun Emily?” diye sordu Lettie.</p>
<p class="calibre1">“Hiç, doğru harfi sadece sen görebilirsin.”</p>
<p class="calibre1">George, Lettie’ye dönerek, “Hadi bize hangi harf olduğunu söyle,” dedi.</p>
<p class="calibre1">“Ben mi?” diye tepki verdi Lettie. “Zamanın tohumlarına kim bakıp da bir şeyler görebilir ki?”</p>
<p class="calibre1">“O tohumları ekip büyütenler,” diye yanıt verdim</p>
<p class="calibre1">ona.</p>
<p class="calibre1">Lettie, kabuğu ateşe attı ve kısa bir kahkaha koyverip işinin başına döndü.</p>
<p class="calibre1">Bayan Saxton, kızına eğilip George’un duyamayacağı şekilde George’un üzümlerin içini de çıkardığını söyledi.</p>
<p class="calibre1">Emily sert bir biçimde, “George, çöpten başka bir şey bırakmıyorsun,” dedi.</p>
<p class="calibre1">George da kızgındı ve sessizce; “‘O, karnını domuzların yediği çöple dolduracak,”’ diyerek bir avuç üzüm alıp bir kısmını ağzına attı. Emily, üzüm kabını onun önünden çekip, “Çok kötüsün,” dedi.</p>
<p class="calibre1">Lettie, George’a soyduğu elmayı uzatarak, ‘'Al. Aç çocuk seni, bu elmayı da yiyebilirsin,” dedi.</p>
<p class="calibre1">George elmayı alıp baktı. Daha sonra gözlerinin etrafında şeytani bir gülümseme belirdi ve; “Eğer bana elmayı veriyorsan kabuğunu kime vereceksin?” diye sordu.</p>
<p class="calibre1">Lettie, sanki George sadece Kayıp Oğul’dan bahsedi-yormuş gibi, “Domuza vereceğim,” dedi. George, elmayı masaya koydu.</p>
<p class="calibre1">Lettie, “İstemiyor musun?” diye sordu.</p>
<p class="calibre1">George, alaylı bir biçimde, ‘'Anne, bana Havva gibi elma sunuyor,” dedi.</p>
<p class="calibre1">Lettie, yıldırım hızıyla elmayı ondan aldı ve eteğine sakladı. George’a büyümüş gözleriyle bakıp elmayı ateşe attı. Ama hedefini tutturamadı. George’un babası öne eğilip elmayı alarak, “Domuzlara veririz. Yavaşsın George, bir hanım sana bir şey verdiğinde o kadar çok konuşmayacaksın,” dedi.</p>
<p class="calibre1">Lettie, kendi haline gülmüş ve; <span class="calibre5">“A ce qu’il parait,” </span>demişti Fransızca.</p>
<p class="calibre1">Evin babası, “Emily kur mu yapıyor?” diye imalı bir biçimde sormuştu.</p>
<p class="calibre1">Emily, “Hızlı söyledi, anlayamadım,” dedi.</p>
<p class="calibre1">George, elleri pantolonun cebinde, sandalyesinde arkaya doğru eğilmişti.</p>
<p class="calibre1">Lettie çok canlı bir biçimde, “Üzümleri bitirmemiz gerekli Emily. Baksana ne kadar da tembel bir hayvan,” dedi.</p>
<p class="calibre1">Emily imalı imalı, “Rahatına düşkün,” dedi.</p>
<p class="calibre1">Lettie “Rahatlığın portresi... Sağlam, sağlıklı ve uyuşuk,” diye devam etti. George, ocak başındaki koltuğun ucuna başını yaslamış halde, açıkta kalan kırmızı boynu ile gerçekten de tam bir rahatlık tablosu gibi duruyordu.</p>
<p class="calibre1">George duyarsızca, “Bir daha kılımı bile kıpırdatmam,” dedi.</p>
<p class="calibre1">“Sen ve ben, biz Cyril gibi değiliz. Bizler kalbimiz ya da fikirlerimizle yaşamıyoruz, değil mi?”</p>
<p class="calibre1">Kafasını geriye iterken kirpiklerinin altından Lettie’ye bakarak, “İkimiz de bu açıdan benzeşiyoruz,” dedi.</p>
<p class="calibre1">Lettie, elmaların kabuklarını soyup çekirdeklerini çıkarmaya devam etti, sonra üzümlere başladı. Bu arada Emily, ahşap bir sahanda içyağı parçalıyordu. Çocuklar yatmaya hazırdı. George hariç hepimizi öpüp iyi geceler dediler. Sonunda anneleri onları yataklarına götürdü. Emily bıçağı bırakıp kolunun ağrıdığını söyleyince ona yardım ettim. Uzun bir süre daha evin babası okumaya, Lettie işine, George da kafası arkaya yaslanmış halde bakmaya ve ben de kesmeye devam ettim. Doğrama işi bitince hepimizin işi bitmiş oldu. Lettie ortalığı temizlemeye yardım edip oturdu ancak sonra heyecanla zıplayıp, “Öylece oturamayacak kadar heyecanlıyım. Yılbaşı çok yaklaştı, hadi bir şeyler oynayalım,” dedi.</p>
<p class="calibre1">Emily, “Dans edelim mi?” diye öneride bulundu.</p>
<p class="calibre1">“Dans, evet dans!”</p>
<p class="calibre1">George aniden doğrulup ayağa kalktı, “Hadi,” dedi.</p>
<p class="calibre1">George, ıslak ayağındaki çorabın deliklerine rağmen terliklerini çıkarıp sandalyeleri kenara çekti. Kolunu Lettie’ye uzattı. Lettie kahkaha atarak George’un koluna girdi ve ikisi inanılmaz bir hızda mutfağa doğru gitti. Lettie’nin hafif adımları George’un adımlarını izliyordu. Lettie’nin parmaklarının hafif ve hızlı vuruşunu, George’un ıslak ayağının çıkardığı pat pat sesinden daha net duyabilirdiniz. Emily ve ben de katıldık dansa. Emily’nin hareketleri yavaştı ama biz hızla dans ettik. Emily’yi sandalyeye bıraktığımda soluk soluğa kalmıştı, ben ise sıcaklamış ve terliyordum. George ile Lettie, onları izlemekten başım dönünceye ve George’un babası durmaları gerektiğini söyleyinceye kadar danslarına devam ettiler. Ama George durmadı. Lettie’nin saçı dağılmış ve omuzlarına büyük dalgalar halinde düşmüştü. Bacağı aksamaya başlamıştı, yerde hafif bir sürtünme sesi duyuluyordu. Lettie soluk soluğa kalmıştı. George’a bir şeyler fısıldadığını ve durması için ona yalvardığını duyabiliyordum. George kahkaha atıyordu. Onu sıkıca tutmuştu. Sonunda Lettie’nin ayağı kaymıştı ama George onu kaldırıp sıkıca kucaklayarak odayı iki kez turlayıp dansa devam etti. Daha sonra kendini koltuğa atmış ve Lettie’yi de yanına çekmişti. George’un gözleri kömür parçaları gibi parlıyordu. Ter içinde soluk soluğa kalmıştı, saçları ıslanmış ve parlıyordu. Lettie koltukta sırtüstü uzandı. George’un kolları hâlâ onun belindeydi. Lettie çok zayıf düşmüş, saçları yüzüne dağılmıştı. Emily tedirgindi ve babası bir huzursuzluk belirtisi ile; “Bırakın şunu, çok aptalca,” dedi.</p>
<p class="calibre1">Lettie, yeniden soluk almaya başlayınca ayağa kalkıp ve tuhaf bir biçimde gülerek saçını yapmaya başladı. Fırça ve tarakların olduğu odaya doğru, arkasında elinde mum tutan Emily ile birlikte gitti. Döndüğünde saçını düzeltilmiş haldeydi. Yüzü biraz solgundu ve George’un onu belinden tuttuğu yerdeki kemerinin üstünde siyah ter lekeleri vardı. George gülerek gözlerinde bir zafer parıltısıyla</p>
<p class="calibre1">koltuktan Lettie’ye baktı.</p>
<p class="calibre1">“Sen bir hayvansın,” dedi Lettie ama ses tonu, sözleri kadar sert değildi. George derin bir nefes alıp oturdu ve usul usul güldü.</p>
<p class="calibre1">“Bir dans daha?”</p>
<p class="calibre1">“Benimle mi dans edeceksin?”</p>
<p class="calibre1">“Eğer istersen.”</p>
<p class="calibre1">“Tamam, saray dansı yapalım.”</p>
<p class="calibre1">“Ben onu bilmiyorum.”</p>
<p class="calibre1">“Hadi ama oynayabilirsin.”</p>
<p class="calibre1">George kalkıp Lettie’nin yanına gitti. Lettie, ona adımların nasıl olacağını gösteriyor; hatta onu vals yapmaya sürüklüyordu. Çok komikti. Dans bittiğinde Lettie, George’u koltuğuna bırakıp teşekkür etti ve ellerini mendiline sildi, çünkü ellerini koyduğu George’un kazağı terliydi.</p>
<p class="calibre1">“Umarım eğlenmişsindir,” dedi George.</p>
<p class="calibre1">“Evet, çok eğlendim.”</p>
<p class="calibre1">“Benim bir şapşal gibi gözükmeme neden oldun.” “Sen bir şapşal gibi görünebileceğini düşünebiliyor musun? Ne kadar da alaycısın! Hadi kalk. Bu seferki kolay bir dans olacak.”</p>
<p class="calibre1">George, Lettie’ye baktı, gözkapaklarını indirdi ve hiçbir şey demedi.</p>
<p class="calibre1">“Evet, tamam, bazı kişiler saray dansı için biçilmiş kaftandır; bazıları da...”</p>
<p class="calibre1">“Maskaralık için,” diye tamamladı George. “Yapamadığın için maskaralık diyorsun. Ben seviyorum o dansı...”</p>
<p class="calibre1">“Ben yapamıyor muyum?”</p>
<p class="calibre1">“Yapabiliyor musun? Yaptın mı? Sen bu dansa uygun değilsin.”</p>
<p class="calibre1">Bir pipo yakarak, “Clarence MacFadden şarkısı gibi,” dedi George, sohbet onu ilgilendirmiyormuş gibi.</p>
<p class="calibre1">“Evet, uzun yıllar önce söylerdik: ‘Clarance McFad-den dans etmek istedi / Ama ayağı uygun değildi..."'</p>
<p class="calibre1">“Bir mısır hasadından sonra söylediğimizi hatırlıyorum, çok eğlenmiştik. Seni daha önce Clarence olarak düşünmemiştim. Çok komik. Bu arada, yılbaşı partisine gelecek misin?”</p>
<p class="calibre1">“Ne zaman? Kimler geliyor?”</p>
<p class="calibre1">“26’sında. Sadece yaşlılar olacak, Highclose’dan Alice, Tom Smith, Fanny.”</p>
<p class="calibre1">“Sen ne yapacaksın?”</p>
<p class="calibre1">“Şarkı söyleyeceğim, dans ederim biraz. Senin istediğin bir dans.”</p>
<p class="calibre1">“Polka olur mu?”</p>
<p class="calibre1">“Tamam, ve saray dansı ile valeta. Cyril, hadi gel va-leta yapalım.”</p>
<p class="calibre1">Valeta, saray dansı ve sonra da mazurka dansı yaptık. Zarif bir şekilde dans ediyordu ancak üzerinde Carmen’in gösterişi vardı, onun adımları ve yaramazlıkları. Dansları bitirdiğimizde George’un babası, “Çok güzel, gerçekten çok güzel. Çok güzel görünüyorlar, değil mi George? Keşke ben de genç olsaydım,” dedi.</p>
<p class="calibre1">George acı acı gülerek, “Benim gibi...” dedi.</p>
<p class="calibre1">Emily, Lettie’nin hoşuna gitmeyen o rica eder tavrıyla, “Cyril, bana da bu dansları bir ara göster,” dedi.</p>
<p class="calibre1">Lettie, “Benden niye istemiyorsun?” diye hızlıca sordu.</p>
<p class="calibre1">“Sen genelde buraya gelmiyorsun.”</p>
<p class="calibre1">“Şimdi buradayım. Gel,” deyip Emily’yi amirane bir tavırla kaldırdı.</p>
<p class="calibre1">Lettie, dediğim gibi uzun bir kızdır, yaklaşık yüz seksen santim boyundadır. İri yapılıdır ama kıvraktır. Onda doğuştan gelen bir zarafet var. Duruşunda ve uyumlu hareketlerinde içindeki sanatçı ruhunun gizli kalmış halleri ortaya çıkar. Emily, daha kısa ve şişmandır. Her hareketinde duygusal doğasının aşırılığını görebilirsiniz. Emily, hislerini derinden hisseder. Güçlü bir zekâsı ve dalgacı bir kalbi olmadığından duygular onu karmaşaya iter ve talihsizliklerine bir de kendine güvensizliği eklenir.</p>
<p class="calibre1">Birlikte dans ederken Lettie ve Emily tamı tamına zıt gözüküyorlardı. Kardeşimin rahatlığı ve şairane hareketleri enfesti. Emily, hareketlerini kontrol edemiyor ve aynı hatayı tekrar tekrar yapıyordu. Lettie’nin elini sıkıca tutup sürekli hata yaptığından dolayı utanç ve korkuyla ama aynı zamanda tutkulu ve çaresiz bir başarma isteği ile baktı. Emily’ye hareketleri gösterip açıklama işleri daha da kötüye gidiyordu. Bir hareketten dolayı titrediğinde hareketi yapamamış olma korkusu gözünü karartıyordu ve derhal bir şeyler yapması gerektiğinin dışında bir şey düşünmüyordu. Sonunda Lettie konuşmayı kesip Emily’yi hareketlere uydurdu. Bu daha iyi oldu. Hareketleri hakkında düşünmek zorunda olmadıkça Emily daha rahat ve özgürce hareket etti. Dans, ritim ve zamanlama, zekâsından çok duyularından geçiyordu.</p>
<p class="calibre1">Akşam yemeği vakti gelmişti. Anne bir süreliğine aşağıya geldi ve havadan sudan konuştuk. Lettie, nişanı hakkında hiçbir şey demedi. Bunun hakkında imada dahi bulunmadı. Her şey önceden nasılsa öyleymiş gibi davranıyordu fakat eminim ki George’a söylediğimi biliyordu. Onun nişanından habersizmişiz gibi davranmamızı istiyordu.</p>
<p class="calibre1">Yemekten sonra eve gitmeye hazırlandığımızda Let-tie, George’a, “Bu arada parti için bize bolca böğürtlen ve biraz ökseotu göndermelisin. Bu yıl çok böğürtlen var mı sizde?”</p>
<p class="calibre1">“Bilmem, hiç bakmadım. Eğer istersen gidip bakarız,” diye yanıt verdi George.</p>
<p class="calibre1">“Bu soğukta çıkar mısın?”</p>
<p class="calibre1">George, ayakkabılarıyla montunu giyip boynuna bir atkı doladı. Yeni ay gitmişti. Çok karanlıktı; sadece yıldızlar titreşiyordu, o kadar. Gece bizi korkutmuştu. Lettie koluma tutundu, sıkıca tuttu beni. George önden gidip kapıyı açtı. Nehir kenarının geniş yakasında suyun oluğun altından aktığı çim köprüden geçerek ön bahçeye gittik. Bize doğru eğilmiş elma ağaçlarını ancak fark edebilmiştik. Dallardan korunmak için kafamızı eğdik ve George’u takip ettik. George bir an tereddüt ederek, “Durun bir bakayım. Ökseotu olan iki ağaç şurada,” dedi.</p>
<p class="calibre1">Biz tekrar sessizce onu takip ettik.</p>
<p class="calibre1">“Evet, evet işte burada!”</p>
<p class="calibre1">Yaşlı ağaçların yanına gidip onlara baktık. Ağaç dalları arasındaki siyah ökseotu çalısını zorlukla görebildik. Lettie gülmeye başladı.</p>
<p class="calibre1">“Böğürtlenleri saymaya mı geldik? Ökseotunu göremiyorum bile.”</p>
<p class="calibre1">Lettie, karanlıktan kurtulmak için ileri ve yukarı doğru eğildi. Görmeye çalışan George, Lettie’nin soluğunu yanağında hissetti. Arkasını dönünce Lettie’nin solgun yüzünün kendi yüzüne çok yakın olduğunu farketti ve onun gözlerinin karanlık ışığını hissetti. Lettie’yi kollarına alıp dudaklarından öptü. Ardından onu bırakıp uzaklaştı. Daha iyi görebilmek için gidip fener almakla ilgili alakasız şeyler mırıldandı. Lettie’nin arkası bana dönüktü ve ökseotları arasında böğürtlen arıyormuş gibi yapıyordu. Kısa bir süre sonra aşağıda rüzgâr fenerinin sallandığını gördüm.</p>
<p class="calibre1">“Fener getiriyor,” dedim.</p>
<p class="calibre1">George geldiğinde tuhaf ve bastırılmış bir ses tonu ile; “Şimdi ne var ne yok görebiliriz,” dedi.</p>
<p class="calibre1">George yaklaşıp feneri kaldırınca hem George’un hem de Lettie’nin yüzü, ağaçların garip dalları ve üzerinde çok az böğürtlen bulunan tuhaf ökseotu çalısı aydınlandı. Böğürtlenlere bakmak yerine birbirlerine baktılar. George’un kirpikleri titredi ve kızardı. Fenerin sarı ışığında sevimli ve yakışıklı görünüyordu. Şaşırmış halde yukarı bakıp, “Çok böğürtlen var,” dedi.</p>
<p class="calibre1">Aslında çok az böğürtlen vardı.</p>
<p class="calibre1">Lettie de yukarı baktı ve George’u onayladı. Işık sanki onları benim de içinde bulunduğumdan ayrı bir gecede, başka bir dünyada bir hale içine almıştı. George, üzerinde böğürtlen olan çalıdan bir dal koparıp Lettie’ye verdi. Tekrar birbirlerinin gözlerine baktılar. Lettie, göğüslerine bakarak böğürtlenli dalını kürkünün altına koydu. Yukarı kaldırılmış fenerin ışığı altında öylece durdular. George’un gevşek biçimde boynuna sardığı kırmızılı siyahlı atkısı ona rahat ve bonkör bir görüntü katmıştı. George feneri aşağı indirip doğal konuşmaya gayret ederek, “Evet, bu yıl çok böğürtlen var,” dedi.</p>
<p class="calibre1">Lettie yanıt olarak, “Bana biraz ver yeter,” deyip arkasını döndü ve sonunda büyüyü bozdu.</p>
<p class="calibre1">Eve gitmek için nehir kenarından aşağı doğru inerken George, feneri sallayarak Lettie’nin yanına gidip, “Ne zaman kesmemi istersin?” diye sordu. Nehir boyunca tek bir kelime dahi etmeden bizimle geldi. Daha sonra bize iyi geceler dileyip ayrıldı. George basamaklarda Lettie’nin önünü aydınlattığından, benim koluma girmemişti.</p>
<p class="calibre1">Sonraki iki hafta boyunca yılbaşına hazırlanmakla meşguldük. Etraftaki çiftliklerden domuzların acı bağrış-ları geliyordu ve geceleri de domuz yahnilerinin kokusu. Anayolda sırtlarına yılbaşı malzemeleri yüklenmiş atların keskin adımları duyuluyordu.</p>
<p class="calibre1">Seyyar satıcılar, yabancı ökseotlarının büyük dalları, sandıklardan gözüken portakallar, kırmızı elmalar ve kesilmiş küçükbaş hayvanlarla dolu arabalarını onları bekleyen köylere götürüyorlardı. Arabacılar kamçılarını zafer edasıyla savuruyor, küçük atlar da çınarlar altında cesurca yılbaşına doğru koşturuyordu.</p>
<p class="calibre1">Ayın 24’ünde öğleden sonra toz, kahverengi eğrelti-otları altında kalkarken Lettie ile birlikte yürüyordum. İç içe geçmiş dalların üstünde karanlık kırmızı bir gökyüzü gözüküyordu. Ağaçların gövdeleri daha koyu, neredeyse mavi görünüyordu.</p>
<p class="calibre1">Aşağıya doğru inerken on beş-on altı yaşlarında iki çocukla karşılaştık. Kıyafetlerinde büyük kadife yamalar vardı. Boğazlarını atkılarla sarmışlardı, ceplerinde çayla dolu küçük cam şişeler şangırdıyordu ve omuzlarında da çantaları vardı</p>
<p class="calibre1">Lettie, “Yılbaşı akşamında da mı çalışacaksınız?” dedi.</p>
<p class="calibre1">Daha büyük olan çocuk, “Öyle gözüküyor,” diye ya-nıtverdi.</p>
<p class="calibre1">“Ne zaman geri geleceksiniz?”</p>
<p class="calibre1">“Buçukta.”</p>
<p class="calibre1">“Yılbaşı sabahı mı!”</p>
<p class="calibre1">“Müjdeci melekler ve yıldızı bekleyebilirsiniz,” dedim.</p>
<p class="calibre1">Daha küçük olan çocuk gülerek, “Melekler bizim kirli iki velet olduğumuzu düşünür, o kadar,” dedi.</p>
<p class="calibre1">Büyük çocuk, “Biz yukarı çıkmadan evvel onlar işlerini bitirirler. Hem hiçbiri bacadan aşağıya inmeye cesaret edemez,” diye ekledi.</p>
<p class="calibre1">Diğer çocuk, “Eğer inselerdi, yıkanmak zorunda kalırlardı. Onlara kendi yemeğimden verirdim.”</p>
<p class="calibre1">Diğer çocuk asık suratla, “Hadi gel,” dedi.</p>
<p class="calibre1">Ağır botlarını sürükleyerek aşağıya indiler.</p>
<p class="calibre1">Onların arkasından, “Mutlu Yıllar!” diye bağırdım.</p>
<p class="calibre1">Büyük çocuk, “Sabaha evet,” diye karşılık verdi.</p>
<p class="calibre1">Küçük olan, “Sana da mutlu yıllar,” deyip gösterişli bir edayla şarkı söylemeye başladı: “Sürülerinin yattığı tar-lalarda/ Uzanırlardı çiğ düşmüş toprağa... ”</p>
<p class="calibre1">“Bu çocukların benim için çalışmaları tuhaf,” dedi Lettie.</p>
<p class="calibre1">Biz, Highclose’daki partiye gidiyorduk. Saat yedi buçuk civarında mutfağa inmiştim. Lambadan kısık bir ışık geliyordu ve Rebecca karanlıkta oturuyordu. Masadaki lambanın ışığında cam bir kavanozun içinde duran oldukça güzel beş ya da altı yılbaşı gülü gördüm.</p>
<p class="calibre1">“Selam Becka, kim gönderdi sana bunları?” diye sordum.</p>
<p class="calibre1">Rebecca karanlığın içinden sesinde ağladığını belli ederek, “Gönderilmedi onlar,” dedi.</p>
<p class="calibre1">‘'Ama bunları bahçede hiç görmedim,” dedim. “Olabilir. Bunları üç haftadır yetiştiriyorum ve camın altında büyüttüm.”</p>
<p class="calibre1">“Yılbaşı için mi? Çok güzeller. Sana birinin gönderdiğini düşünmüştüm.”</p>
<p class="calibre1">“Şimdiye kadar çok az gönderildi bana, artık daha az olacak bu,” diye yanıt verdi.</p>
<p class="calibre1">“Sorun ne?”</p>
<p class="calibre1">“Hiç. Kimim ki ben, önemli bir şeyim olsun. Hiç kimseydim, öyle de kalacak bu. Yaşlanıyorum da.”</p>
<p class="calibre1">“Becky, bir şey seni üzmüş.”</p>
<p class="calibre1">“Üzmüşse bile bunun bir önemi var mı? Benim hisle-rim ne? Bir çiftçinin düşüncesizce topladığı saçma sapan süs çiçekleri benim üç haftadır uğraştığım çiçeklerimden daha değerli. Ben evde oturup çiçeklerime arkadaşlık yaparım. Kimse istemese de.”</p>
<p class="calibre1">Lettie’nin seradan gelen çiçeklerini taktığını hatırladım. Highclose’daki parti onu oldukça heyecanlandırmıştı. Onun aceleyle, “Sağ ol Rebecca. Bana gelecek bir çiçek var,” deyişini hayal edebiliyordum.</p>
<p class="calibre1">“Boş ver Rebecca. Bu akşam çok heyecanlı o,” dedim. “Ben kolay unutuluyorum.”</p>
<p class="calibre1">“Hepimiz öyle Becky, böylesi daha iyi.”</p>
<p class="calibre1">Highclose’da Lettie heyecan yaratmıştı. Kırsalın küçük kadınları arasında çok fazla göze çarpıyordu. Sanki bir oyundaymış gibi hareket ediyordu ve çok parlaktı.</p>
<p class="calibre1">Leslie mest olmuştu, gösterişli bir hayranlıkla bakıyordu ve bu kadar âşık olmaktan gururluydu. Karşılaştıklarında birbirlerinin gözlerine baktılar. İkisi de zafer edasıyla heyecanlı ve birbirlerine delici bakışlarla bakıyorlardı. Lettie kendisine gösterilen ilgiden oldukça memnundu. Bu durum Lettie’yi Leslie’ye karşı daha canlı bir aşk duymaya itmişti. Leslie de harikaydı. Bu arada evin şatafatlı sahibesi annemin yanma oturmuş, bu ufak tefek sıcakkanlı kadın üzerindeki üstünlüğünü belli etmişti. Annem alaylı bir şekilde gülmüştü ve Lettie’yi izliyordu. Harika bir partiydi. Her bir yan parlıyordu.</p>
<p class="calibre1">Birçok kadınla dans ettim ve önce davranıp beni öpen ikisi hariç her birini ökseotu altında öptüm. Her şey en doğru biçimde olmuştu.</p>
<p class="calibre1">Bayan Wookey cilveli bir şekilde, “Seni çakal. Senin çakal olduğunu düşünüyorum, kadınların çakalı. Ama aynı zamanda bir kuzu gibi görünüyorsun canım,” dedi.</p>
<p class="calibre1">“Benim mırıldanmam bile sana Mary’nin hayvanını hatırlatıyor.”</p>
<p class="calibre1">“Sen benim evcil hayvanım değilsin. Neyse ki Golaud’um seni duyuyor...”</p>
<p class="calibre1">“O kadar büyükse...”</p>
<p class="calibre1">“Evet çok büyük. Onunla nişanlandım, oluverdi. İnsan bu tür şeyleri nasıl yaptığını bilemiyor, değil mi?”</p>
<p class="calibre1">“Benim henüz deneyimim yok,” dedim.</p>
<p class="calibre1">“Zalim seni! Yılbaşı havasına girdim ben, Maeterlinck okuyordum. Ve evet, o büyük.”</p>
<p class="calibre1">“Kim?” diye sordum.</p>
<p class="calibre1">“O işte, Golaud. Biraz iriyarı olan erkeklere hayran kalıyorum, elimde değil. Ama dans edememeleri çok kötü.”</p>
<p class="calibre1">“Belki de değildir,” dedim.</p>
<p class="calibre1">“Ondan nefret ettiğini görüyorum. Keşke daha önceden ona dans edip edemediğini sorsaydım...”</p>
<p class="calibre1">“Bu seni etkiler miydi?”</p>
<p class="calibre1">“Elbette. Kişi evlenmediği erkeklerle dans etmekte özgür olur.”</p>
<p class="calibre1">“Neden evlenmesin?”</p>
<p class="calibre1">“Sadece bir kez evleniyorsun...”</p>
<p class="calibre1">“Tabii.”</p>
<p class="calibre1">“İşte, geliyor. Frank, beni başkalarının merhametine bıraktın. Beni unuttuğunu düşünmüştüm canım.”</p>
<p class="calibre1">“Ben de aynısını düşündüm,” diye yanıt verdi çocuk suratlı şişman Golaud. Korkunç bir biçimde gülümsedi. Onun ne demek istediğini kimse anlamazdı.</p>
<p class="calibre1">Yılbaşı akşamı eve gittik. Lettie, montuna iyice sarılmış ve sevgilisiyle çalılıklarda küçük bir gezintiye çıkmıştı. Hâlâ parlıyor ve capcanlı hareket ediyordu. Leslie, iyi geceler derken tavırlarıyla ve alçak ses tonuyla âdeta güzeldi. Neredeyse ben kendim ona âşık olacaktım. Lettie ona karşı çok düşkün davranıyordu. Anayoldan ayrılan küçük yoldaki kapıya geldiğimizde, John’un “Teşekkürler,” dediğini duyduk. İleri baktığımızda partiye giderken gördüğümüz iki çocuğun madenden döndüklerini gördük. Onları kar parçalarıyla kirlenmiş ve dolmuş gösteren fener ışığı Üzerlerine vurunca karanlık gecede devasa görünüyorlardı. Mutlu bir şekilde iyi dileklerini ilettiler bize. Lettie öne doğru eğilip onlara el salladı, onlar da; “Merhaba!” diye bağrıştılar. Yılbaşı onların bağrışlarıyla gelmişti.</p>
<p class="calibre1"><a id="bookmark1"></a>ıx.</p>
<p class="calibre1">LETTIE REŞİT OLUYOR</p>
<p class="calibre1">Lettie, yılbaşından sonraki gün yirmi bir yaşına girdi. Sabah, hayal kırıklığından ağlayarak uyanmıştı. Soğuk sabah ışığını çoğaltan ve üşengeç alacakaranlığı şaşırtan büyük bir kar yağışı vardı. Göl, bir cesedin açık gözleri gibi siyahtı. Orman, bir cesedin yüzündeki sakal kadar siyahtı. Bir tavşan bir yerlerden fırladı ve şaşkınlıkla dolandı. Küçük kuşlar karanlığa tünemiş ve güller yeryüzünün ihanetinden korkarak titriyordu.</p>
<p class="calibre1">Lettie, bugün onun doğum günü partisi olduğundan, “Gelmeyecekler!” diye yakındı.</p>
<p class="calibre1">En azından, “Leslie gelir,” dedim.</p>
<p class="calibre1">“Bir kişi!” diye bağırdı.</p>
<p class="calibre1">“Ama o bir kişi çok önemli değil mi? Ayrıca George da kesin gelir, gerçi onu on beş gündür görmedim ama.”</p>
<p class="calibre1">Lettie, Rebecca’nın yanma gidip belki ellinci defa misafirlerin gelip gelmeyeceğini sordu. Her halükârda yardımcı kadın temizliğe gelmişti.</p>
<p class="calibre1">Leslie kanlı canlı ve parlayan gözleriyle bir çocuk gibi gülerek geldiğinde saat henüz ondu. Girişte silkelenmiş ve elindeki bastonla pantolonunu temizlemişti. Lettie mutfaktan kimin geldiğini öğrenmek için seslenmişti, yanıt olarak da kendisinin gelip görmesini isteyen bir yanıt almıştı. Lettie geldi ve Leslie’yi coşkunlukla karşıladı.</p>
<p class="calibre1">Leslie, Lettie’yi öperek, “Benim küçük kadınım!” dedi. “Sen artık bir kadınsın. Aynada kendine bir bak... ” Lettie gidip aynaya baktı. Leslie gülerek, “Ne görüyorsun?” diye sordu.</p>
<p class="calibre1">“Senin mutlu bir halde bana baktığını.”</p>
<p class="calibre1">“Hayır, kendine bak. İşte, dediğim gibi benim gözle-rimdense kendi gözlerin seni daha çok korkutuyor, değil mi?”</p>
<p class="calibre1">“Evet,” dedi ve Leslie onu iştahla öptü.</p>
<p class="calibre1">“Bugün doğum günün,” dedi.</p>
<p class="calibre1">“Biliyorum,” diye yanıt verdi Lettie.</p>
<p class="calibre1">“Ben de biliyorum. Bana bir şeyi söz vermiştin.”</p>
<p class="calibre1">“Ne söz vermiştim?”</p>
<p class="calibre1">‘'Al, bakalım beğenecek misin?” diyerek Lettie’ye küçük bir kutu verdi. Lettie kutuyu açtı ve içgüdüsel olarak yüzüğü parmağına taktı. Leslie, memnun olduğunu belli eden bir hareket yaptı. Lettie başını kaldırıp Leslie’ye bakarak kahkahaya boğuldu.</p>
<p class="calibre1">Lettie’nin kahkahalarını sonlandırarak, “Evet!” dedi Leslie.</p>
<p class="calibre1">Lettie, tuhaf ve heyecanlı sesiyle, “Evet!” diye bağırdı. Leslie onu kucağına aldı.</p>
<p class="calibre1">Bir süre sonra yine mantıklı şekilde konuştuklarında Lettie, “Sence partiye gelen olacak mı?” diye sordu. “Umarım gelmezler, Tanrım!”</p>
<p class="calibre1">‘'Ama hazırlandık o kadar.”</p>
<p class="calibre1">“Ne önemi var ki! On bin kişi gelse ne olacak?” “Onbin değil, sadece beş altı kişi gelse yeter. Gelmezlerse çok üzüleceğim.”</p>
<p class="calibre1">“Gelmelerini istiyor musun?”</p>
<p class="calibre1">“İnsanları davet ettim ve her şey hazır. Bugün bir parti istiyorum.”</p>
<p class="calibre1">‘'Ama Bu-gün! Boş versene Lettie!”</p>
<p class="calibre1">“Partimi bugün istiyordum. Geleceklerini düşünmüyorsun, değil mi?”</p>
<p class="calibre1">“Eğer akılları varsa gelmezler!”</p>
<p class="calibre1">Lettie dudak büktü, “Sen belki yardım edersin...” “Ederim. Aklında bugün bir ev dolusu insanı ağırlamak mı vardı?”</p>
<p class="calibre1">“Biliyorsun, partimi çok bekledik. Her neyse, Tom Smith’in geleceğini biliyorum. Emily Saxton da eminim gelecektir.”</p>
<p class="calibre1">Leslie bıyığını kızgınlıkla ısırarak sonunda, “O zaman John’u onları almaları için göndersem iyi olur,” dedi. “Sorun olmaz, değil mi?”</p>
<p class="calibre1">“Hiç sorun olmaz.”</p>
<p class="calibre1">Lettie parmağındaki yüzüğü çevirerek, “Biliyor musun, sanki parmağıma bir şeyi hatırlamak için bağlamışım gibi hissediyorum. Bir şekilde sanki sürekli onun bilincindeyim,” dedi</p>
<p class="calibre1">Leslie de, “Nihayetinde sana sahip oldum,” dedi.</p>
<p class="calibre1">Yemekten sonra biz bize kalmışken Lettie yüzüğü sinirli sinirli çevirerek masaya oturdu.</p>
<p class="calibre1">Dalga geçer gibi, “Hoş değil mi anne?” diye sordu.</p>
<p class="calibre1">“Evet, çok hoş. Leslie’yi her zaman beğenmişimdir.”</p>
<p class="calibre1">‘'Ama çok ağır geliyor bana, beni huzursuz ediyor. Çıkarmalıyım.”</p>
<p class="calibre1">“Sen de benim gibisin, ben de yüzük takamam. Aylarca evlilik yüzüğümden nefret ettim.”</p>
<p class="calibre1">“Öyle mi?”</p>
<p class="calibre1">“Çıkarıp bir kenara koymak istedim. Ama bir süre sonra alıştım.”</p>
<p class="calibre1">“Neyse ki bu evlilik yüzüğü değil.”</p>
<p class="calibre1">“Leslie, evlilik yüzüğü kadar iyi olduğunu söyledi,” dedim.</p>
<p class="calibre1">“Evet. Ama yine de farklı...” Lettie, yüzüğü parmağının altına koyup altın halkaya baktı. Sonra da ileri geri büktü.</p>
<p class="calibre1">“Neyse ki evlilik yüzüğü değil. Bir kadın, küçük bir anne gibi hissetmeye başladım. Bugün büyüdüğümü hissediyorum.”</p>
<p class="calibre1">Annem aniden kalkıp giderek Lettie’yi şevkle öptü.</p>
<p class="calibre1">“Kızıma hoşça kal diyeyim,” dediğinde sesine gözyaşları karışmıştı. Lettie anneme tutunup onun göğsünde sessizce ağladı. Daha sonra gözyaşlarından ıslanmış yüzünü kaldırıp fısıldayarak, ‘'Anne, hayır, hayır...” dedi.</p>
<p class="calibre1">Saat üçe doğru Leslie ve Marie arabayla geldiler. Let-tie ve ben yukarıdaydık. Marie’nin kız kardeşime geldiğini duydum.</p>
<p class="calibre1">“Lettie, Leslie öyle heyecanlı bir haldeydi ki, görmen lazım. Yüzüğü almaya beni de götürdü. Dur, bir bakayım. Çok tatlı. Dur da saçını yapayım. Küçük buklelerle büyüleyici görüneceksin. Gerçekten çok güzel saçların var, çok canlılar. Onları böyle sarman iyi değil hiç. Keşke benim de saçım biraz daha uzun olsaydı. Bu haliyle daha iyi ama; sence nasıl? Şık değil mi? Bu küçük lülelerin şahane olduğunu düşünüyorum. Saçım lülelere göre biraz uzun ama yine de çekici gözükecektir. Gözlerim, kaşlarım ve kirpiklerim sence de en güzel yerlerim değil mi?”</p>
<p class="calibre1">Tatlı, büyüleyici küçük bir varlık olan Marie konuşmaya devam etti. Aşağıya indim.</p>
<p class="calibre1">Leslie, benim odaya girmeme şaşırdı. Sadece benim geldiğimi görerek öne eğilip ellerini dizlerine koyarak ateşe baktı.</p>
<p class="calibre1">“Kızlar ne yapıyor?” diye sordu.</p>
<p class="calibre1">“Giyiniyorlar.”</p>
<p class="calibre1">“O zaman beklemeye devam edebiliriz. Bu insanların gelecek olması berbat değil mi?”</p>
<p class="calibre1">‘'Ama genelde güzel vakit geçiririz.”</p>
<p class="calibre1">“Çok iyi, seninle ben aynı tarafta değiliz.”</p>
<p class="calibre1">“Doğru,” dedim.</p>
<p class="calibre1">“Tanrı aşkına Cyril, sen âşık olmak ne demek bilmiyorsun. Ben böyle olabileceğimi hiç düşünmemiştim. Sürekli o, o, o...”</p>
<p class="calibre1">Gözlerini ateşe dikti.</p>
<p class="calibre1">“Sürekli senin üzerinde gibi. Bir an bile o düşünceyi bırakamıyorsun.”</p>
<p class="calibre1">Sonra tekrar düşüncelere daldı. “Sonra birden seni nasıl öptüğünü hatırlıyorsun ve bütün kanın tutuşuyor.” Bir süre yine sessiz kaldı ya da duygularıyla baş etmeye çalışıyordu.</p>
<p class="calibre1">“Biliyorsun, o benim ona hissetiğim gibi hissetmiyor.” “Öyle hissetmesini mi isterdin?” diye sordum. “Bilmiyorum. Belki de istemezdim, ama benim gibi hissetmediğini... ”</p>
<p class="calibre1">Bu laftan sonra ateşlenmiş duygularını bastırmak için bir sigara yaktı ve bir süre sessizce oturdu. Daha sonra kızlar aşağı geldiler. Kızların fısıltılı konuşmalarını duyuyorduk. Lettie odaya girdi. Leslie ayağa fırlayıp onu inceledi. Lettie, yumuşak krem rengi pamuklu elbise giymişti. Boynu açıktı. Saçları, Marie’nin dediği gibi büyüleyiciydi. Sinirli sinirli gülüyordu. Güneşte, Leslie’nin hayranlık ışığında açmış bir tomurcuk gibi parlıyordu. Leslie öne doğru gidip onu öptü.</p>
<p class="calibre1">“Harikasın!” dedi.</p>
<p class="calibre1">Lettie, yanıt olarak sadece güldü. Leslie onu büyük koltuğa doğru çekip yanına oturttu. Lettie hoşgörülü, Leslie ise gözalıcıydı. Leslie onun elini alıp eline ve ona verdiği yüzüğe baktı.</p>
<p class="calibre1">“Çok güzel duruyor,” diye mırıldandı.</p>
<p class="calibre1">“Herhangi bir şey de güzel dururdu,” diye yanıtladı Lettie.</p>
<p class="calibre1">“Bunlar hangi taşlar; safir, elmas? Bilmiyorum ben.” “Ben de bilmiyorum. Mavi, umut demek çünkü “Fa-iry Queen” (Peri Kraliçe) kitabında Speranza mavi bir elbise giyiyor. Elmaslar, benim doğamın kristal berraklığını temsil ediyor.”</p>
<p class="calibre1">“Elmasın parıltısı ve sertliği demek istedin herhalde. Küçük, sert bir kadınsın. Neden umut?”</p>
<p class="calibre1">“Neden mi? Nedeni yok, birçok şey gibi. Umut! Gözleri kapalı halde telleri olmayan bir arpı kucaklıyor. Speranza’nın arpı neden yeryüzünün ucundan atmadığını ve gözlerini bağlayan mendili çıkarıp etrafa bakmadığını merak ediyorum. Ama elbette o bir kadındı, bir erkeğin kadını. Biliyor musun, birçok kadının gözlerine bağlanmış olan umuta rağmen mendilinin altından gizlice burunlarına bakabileceğini düşünüyorum. Mendili tamamıyla çıkarabilirler ama yapmıyorlar.”</p>
<p class="calibre1">“Ne hakkında konuştuğunu bildiğini sanmıyorum. Ve ben de bilmiyorum. Safirler bana senin gözlerini hatırlatıyor, öyle değil mi? Mavi de sadakati? Bununla ilgili bir şey hatırladım.”</p>
<p class="calibre1">Lettie yüzüğü çıkararak, “Al, beni sürekli aklında tutmak için bunu sen takmalısın, <span class="calibre5">Sayın Sadık Kişi."</span></p>
<p class="calibre1">“Tak onu tak. Yüzük seni, Millais’nin resmindeki ağaca bağlı sarışın kızdan daha sıkı tutuyor. Millais’ydi o, değil mi?”</p>
<p class="calibre1">Lettie kahkahadan sarsılarak oturdu.</p>
<p class="calibre1">“Ne kıyaslama ama! Arkadan gizlice beni kurtaracak şövalye kim olacak peki?”</p>
<p class="calibre1">“Bunun önemi yok. Kurtarılmak istemiyorsun, değil mi?” diye yanıtladı Leslie.</p>
<p class="calibre1">Lettie onunla alay ederek, “Henüz değil,” dedi.</p>
<p class="calibre1">Birbirlerine kaçamak bakışlar fırlatıp ara ara el hareketlerinde bulunarak ve sıcak bir yakınlığı paylaşarak anlamlı şeyler söylüyormuş gibi gözükerek saçmalayarak da olsa konuşmaya devam ettiler. Lettie’nin sesindeki alaycı ton gitti ve öpüşmeye başladılar.</p>
<p class="calibre1">Marie, onları yalnız bırakmak için beni yemek odasına götürdü.</p>
<p class="calibre1">Marie, görünüşü derli toplu, yüzü kendinden emin gözüken, ufak tefek ve büyüleyici bir kızdır. Saçları siyahtır bukleler halinde boynunun etrafında dolanır. Kuaförlerdeki modayı takip etmez ve kıyafetleri de modanın gerisindedir.</p>
<p class="calibre1">Aslında o tutucu, görgü kurallarına göre davranan ve müsamahalı bir anaç kadının yarı açmış tomurcuğudur. Az önce nezaketinin üstüne örttüğü aşkın sıcak hazzıyla şimdi bana gülüyordu ancak çekingenliği, söylenecek hiçbir şeye yer vermiyordu. Odanın etrafına göz atıktan sonra camdan dışarı baktı:</p>
<p class="calibre1">“Woodside’ı her zaman sevmişimdir. Çok huzurlu. Burası insanı rahatlatıyor, evinde gibi hissettiriyor. Maksim Gorki okuyorum da bu aralar.”</p>
<p class="calibre1">“Okumamalısın,” dedim.</p>
<p class="calibre1">“Babam okuyor ama ben sevmiyorum. Artık okumam. Woodside’ı seviyorum, tıpkı evimde gibiyim. Adeta yaşlı bir orman gibi insanı rahatlatıyor. Güzel gözüküyor, burada hayat da düzgün, ülserli gibi değil... ”</p>
<p class="calibre1">“Sadece yaşayan sağlıklı bir canlı,” dedim.</p>
<p class="calibre1">“Hayır, onu kastetmedim. Tıpkı eski ve güzel olan kelimeler gibi, eski ve çirkin kelimeler gibi değil.”</p>
<p class="calibre1">“Genç, başıboş ve çılgın,” dedim.</p>
<p class="calibre1">“Burada, sen, Lettie, Leslie ve ben... Her şey o kadar doğal ki. Woodside çok yaşlı ama çok sevimli ve sakin, insanı rahatlatıyor.”</p>
<p class="calibre1">“Evet, bizler tıpkı güvercinlikte yaşayan kumrular gibi yaşıyoruz. Normal olmayan bir şey yok, zalim ya da aşırı olan bir şey yok. Her şey doğal.”</p>
<p class="calibre1">“Evet, kumrular! Onlar çok duygusal.”</p>
<p class="calibre1">“Tatlı küçük kuşlar. Boynundaki siyah atkı ile sen de bir kumruya benziyorsun. Sen bir kumru, Lettie de bir üveyik.”</p>
<p class="calibre1">“Lettie muhteşem, değil mi? Nasıl bir edası var öyle! Onun kadar güçlü olmayı isterdim. Doğru yolda dümdüz ilerliyor... Çok güzel bence.”</p>
<p class="calibre1">Kız kardeşime böylesi şevkle hayranlık duyuşuna güldüm. Marie’nin narin ve ciddi bir ruhu vardır. Pencereye gitti. Marie’ye öptümotu ve ökseotundan iki böğürtlen kopardım. Kalın perdelerin içinde ona bir yer yaptım, oturup dışarıdaki kara baktı.</p>
<p class="calibre1">Düşünceli bir halde, “Çok güzel,” dedi. “Maksim Gorki gibi yazınca insan hasta olur.”</p>
<p class="calibre1">“Onlar kasabada yaşıyor,” dedim.</p>
<p class="calibre1">“Evet, ama o zaman Hardy’e bak. Hayat çok berbat görünüyor. Öyle değil ama, değil mi?”</p>
<p class="calibre1">“Eğer öyle hissetmezsen değil. Eğer görmezsen. Ben bakmıyorum.”</p>
<p class="calibre1">“Cennete yakışacak bir güzellik.”</p>
<p class="calibre1">“Bir ihtimal eskimoların cenneti. Bizler de belki birer meleğizdir, ne dersin? Ben baş meleğim.”</p>
<p class="calibre1">“Hayır, olmaz sen mağrur ve aklı bir karış havada bir adamsın. Aaa, o ne? Ağaçların arasında ne hareket ediyor?”</p>
<p class="calibre1">“Birisi geliyor,” dedim.</p>
<p class="calibre1">İri yarı, cüsseli biri çalıların arasından geliyordu.</p>
<p class="calibre1">Marie, “Çok komik yürümüyor mu?” diye bağırdı. Komik yürüyordu. Yeterince yakına gelince çalılara takılıp düştüğünü gördük. Marie perdelerin arasından göz atıp güldü, tekrar göz atıp güldü ve kahkahalarla perdelerin arasına saklandı. Adam çok kırmızıydı ve büyük çalıları çekerken terlemiş gibi gözüküyordu. Vücudu komik bir biçimde sarsıldı. Marie, kahkahasının izlerini yüzünden elleriyle düzeltmeye çalışırken kapıya gidip adamı içeri aldım.</p>
<p class="calibre1">Elimi, daha sonra alnındaki teri silmek için kullandığı oldukça büyük ve kalın bir eldivenli eliyle sıktı.</p>
<p class="calibre1">“Evet, Beardsall, eski dostum, her şey yolunda mı?” dedi. “Çok terledim! İyi fikir ama...” deyip bana kar ayakkabılarını gösterdi.</p>
<p class="calibre1">“Harika değil mi? Bir Kızılderili gibi korkusuca geldim...” R'leri yuvarlayarak konuşuyordu ve a’ları da uzatıyordu, çok “koukusuzcaaaydı”.</p>
<p class="calibre1">“Dayanamadım ama,” diye devam etti.</p>
<p class="calibre1">“Geçen seneki partini hatırlıyorum. Kızlar geldi mi? Yoksa savaş yolundalar mı?” Çocuksu dudaklarını büzüp şişman çenesini sildi.</p>
<p class="calibre1">Montunu ve yakasını koruyan beyaz atkıyı çıkarıp hiç kuşkusuz ki Rebecca’nın neredeyse kendisine yönelik bir hakaret olarak aldığı kar tanelerini üzerinden silkti. Şişman ve sıcak vücudunu bir koltuğa yayıp tozluklarıyla ayakkabılarını çıkardı. Daha sonra dans ayakkabılarını</p>
<p class="calibre1">giydiğinde onu yukarı çıkardım.</p>
<p class="calibre1">“Tanrım, bir serçe gibi sektim,” diye devam etti, ben de onun iri vücuduna bir göz attım.</p>
<p class="calibre1">“Yolun aşağısında kar arabaları olmasına rağmen kimseyi görmedim. Yolda bir arabanın izlerini görünce Tempest’ların burada olduğunu tahmin ettim. Lettie, Tempest’lara kapağı attı, kimseye bir şans bırakmadı. Bazı kadınların tuhaf bir zevki oluyor. Kuzgun gibiler, altının peşinde koşuyorlar, onları suçlamamak gerekir. Sadece başkalarının şansı kalmıyor. Madie Howitt gelecek sanırım?”</p>
<p class="calibre1">Kar hakkında bir şeyler söylemeye çalıştım.</p>
<p class="calibre1">“Gelecektir. İnsan boyuna kadar kar olsa da gelir, annesi beni buraya gelirken gördü,” dedi.</p>
<p class="calibre1">Ona, Leslie’ninAlice ve Madie’yi almak üzere bir araba gönderdiğini söyledim. Ayaklarını çarpıp, “Bayan Gali, sülfür kokusu alıyorum! Beardsall, eski dostum, rüzgâr'çok tuhaf. Madie ile utangaç küçük Tempest ve...” dedikten sonra dişleri arasından bir salon müziği şarkısı mırıldandı. Bir yandan da bej ve lavanta rengi yeleğini düzeltiyordu.</p>
<p class="calibre1">“Hafif kız pembesi bana yakışıyor.” Beyaz papyonunu düzeltip iki yüzük çıkardı. Biri büyük bir mühür yüzüğü, diğeri ise elmaslarla süslenmiş harika bir yüzüktü. Yüzükleri beyaz ve şişman parmaklarına taktı. Parmaklarını zevkle saçlarının arasından geçirdi. Bir buklesi bayağı bir biçimde arkaya doğru savrulmuştu. Saçları fena değildi ama biraz pörsümüş gibi duruyordu. İçinde karanfil çiçeği olan bir kutu çıkardı. İpek bir mendille kendisini silip, rugan ayakkabılarının tozunu aldıktan sonra dudaklarını büzerek büyük bir memnuniyetle aynada kendisine baktı. Artık kendini sunmaya hazırdı.</p>
<p class="calibre1">“Lettie, bugünü unutamayacak. Yaşlı Pluto ve sürüsü beni uzak tutamadı. Kar ayakkabılarımla buraya ‘korku-suzcaaa’ geldim, Minnehaha’ya gelen Hiawatha gibiyim.”</p>
<p class="calibre1">Marie sakin bir tonda, “O çok kadınsıydı,” dedi.</p>
<p class="calibre1">“Ve bu büyük bir parti, Bayan Tempest, muhteşem bir parti,” diyerek gülmekte olan Marie’ye eğilerek selam verdi.</p>
<p class="calibre1">“Müzik getirdin mi?” diye sordu annem.</p>
<p class="calibre1">“Keşke bir Orfe olsaydım,” dedi kelimeleri abartılı bir telaffuzla vurgulayarak. Sanırım bu numarayı şarkı söylemesinden kapmıştı.</p>
<p class="calibre1">“Tempest, görüyorum ki bayramlıklarını giyip gelmişsin. Nazik olduğu kadar mağrur mu aynı zamanda?”</p>
<p class="calibre1">“Kim?”</p>
<p class="calibre1">Will, sanki hiç tıraşa ihtiyacı olmamış gibi duran pürüzsüz, hisli suratını büzdü. Lettie, çanın çaldığını duyunca Marie ile birlikte dışarı çıktı.</p>
<p class="calibre1">“O bir huri!” diye heyecanlandı William. “Tanrım, ağzım açık kaldı. Nilüfer çiçeği gibi! Ama parmağındaki senin yüzüğün müydü, Tempest?”</p>
<p class="calibre1">“Uzak dur,” dedi Leslie.</p>
<p class="calibre1">“Aptallık yapma,” dedim ben de.</p>
<p class="calibre1">“Ooo, anlaşıldı,” dedi kelimeleri uzatarak. “Başka yere bakacağız artık! Kadınların hiç acıması yok!”</p>
<p class="calibre1">İçtenlikle iç çekip aynada kendisine bakmaya devam ederek parmaklarını saçlarında gezdirdi. Daha sonra parmağındaki yüzükleri düzeltip piyanoya gitti. Önce harika bir şekilde gösteriş yaptı. Daha sonra notaları çıkarttı ve Çaykovski’nin parçalarından birini çaldı. Bir parçanın uzun girişine başladı. Pek memnun kalmayınca bir başka parçaya geçti, Don Juan serenadıydı. Sonunda şarkı söylemeye başladı.</p>
<p class="calibre1">Sesi, güzel bir tenordu. Leslie’den daha yumuşak, boğuk, daha güçsüz ve daha az cırtlaktır. Ses tonunu öyle yükseltmişti ki üst kattan da duyulmuştur. Dinen fırtına tekrar artınca kapı açıldı. William sesini alçaltarak “dolce” söyledi ama etrafına bakmamıştı.</p>
<p class="calibre1">Alice ellerini çırpıp kapının eşiğinden kutsal bakire gibi bakarken, “Harika! Melekler korosu,” diye bağırdı.</p>
<p class="calibre1">“Persephone, Europa...” diye mırıldandı Madie, Alice’in yanında mitolojik bir havaya girerek.</p>
<p class="calibre1">Alice, notalar yükseldikçe âdeta cezbeyle birbirine kenetlediği ellerini göğsünün üzerine bastırdı.</p>
<p class="calibre1">“Tut beni Marie, yoksa bu sirenin kollarında yok olacağım,” deyip Madie’ye tutundu. Şarkı bitince Will etrafına bakındı.</p>
<p class="calibre1">“Sakin olun Bayan Gali. Umarım çok çarpılmamışsı-nızdır,” dedi.</p>
<p class="calibre1">“Nasıl sakin olun dersin? Nasıl vahşi bir yaratık sakin olabilir!”</p>
<p class="calibre1">“Senin adına üzüldüm,” dedi Will.</p>
<p class="calibre1">Alice cevap olarak, “Sen benim dertlerimin sebebisin,” dedi.</p>
<p class="calibre1">Madie, “Senin geleceğini düşünmemiştim,” diye devam etti.</p>
<p class="calibre1">Will, “Buraya bir Kızılderili gibi sekerek korkusuz-caaaa geldim. Minnehaha’ya giden Hiawatha gibi. Senin geleceğini biliyordum.”</p>
<p class="calibre1">Madie, yapmacıklı gülümseyerek, “Piyanoyu duyunca duramadım. Seni bir yıldır görmedim. Nasıl geldin buraya?”</p>
<p class="calibre1">“Kar ayakkabılarımla geldim,” dedi. “Gerçek bir Kızılderili ürünü, Kanada’dan getirtildi. Muhteşemler.”</p>
<p class="calibre1">Alice, “Vaay, Hadi git giy onları ve bize göster, Billy canım,” diye bağırdı.</p>
<p class="calibre1">“Soğukta dışarıda sulusepken yağarken, hiç korkum yok,” dedi Will ve konuşmak için Madie’ye döndü. Alice annemle sohbete dalmıştı. Kısa bir süre sonra Tom Smith geldi ve Marie’nin yanma oturdu. Keskin kahverengi gözleriyle gözlüklerinin üstünden bakarak sessizce oturdu. William’a karşı küçümseme, Lettie ve Leslie’ye karşı da</p>
<p class="calibre1">kaygı doluydu.</p>
<p class="calibre1">Onun hemen ardından George ve Emily geldiler. İkisi de gergindi. Ayakkabılarını değiştirip, Emily paket kâğıdı tozluklarını George da deri tozluklarını çıkardığında içeri gitmeye pek de hevesli değildiler. Emily gibi ben de George’un dans ayakkabısı giydiğini görmekten ötürü şaşkındım.</p>
<p class="calibre1">Soğuktan kıpkırmızı olmuş Emily, o gösterişli güzelliğine uyan şarap rengi bir elbise giymişti. George’un kıyafetleri iyiydi. Bu konuda çok titiz davranırdı ve bir şekilde bunun farkındaydı. Bir ceket giyip siyah bir papyon takmıştı. Diğer erkekler takım elbise giymişlerdi.</p>
<p class="calibre1">Onları lambanın yanmadığı ve ateşin parıltısının akşam karanlığında iyice belirgin olmaya başladığı oturma odasına götürdük. Halıyı kaldırmıştık, yer parlıyordu. Mobilyaların bazıları da odadan çıkarılmıştı. O yüzden oda büyük ve geniş gözüküyordu.</p>
<p class="calibre1">Herkes el sıkışmıştı ve yeni gelenler ateşin yanına gitti. Onlarla önce annem konuştu. Daha sonra piyanonun mumları yakıldı ve Will bizim için çaldı. Zarafet ve şairanelikle dolu, harikulade bir piyanistti. Muhteşemdi. Annem çaya bakmak için dışarı çıktı. Bir süre sonra Lettie, George ve Emily’nin yanma gidip küçük bir oturak çekti. Onlarla konuştu. Leslie, pencere kenarında durmuş, karın gittikçe mavileştiği çayırlık alana bakıyordu ve gökyüzü de neredeyse mora bürünmüştü.</p>
<p class="calibre1">Lettie ellerini Emily’nin kucağına koydu ve yavaşça, “Bak, beğendin mi?” diye sordu.</p>
<p class="calibre1">“Ne? Nişanlandın mı?” diye bağırdı Emily.</p>
<p class="calibre1">“Biliyorsun, artık reşit oldum.”</p>
<p class="calibre1">“Çok güzel. Deneyebilir miyim? Hiç yüzüğüm olmadı benim. Yok, parmağıma girmiyor. Ellerim kırmızı, değil mi? Soğuk. Benim için çok küçük bir yüzük. Ama beğendim.”</p>
<p class="calibre1">George oturmuş, kız kardeşinin kucağındaki dört elin dansını izliyordu. Beyaz ve büyüleyici iki el alacakaranlıkta hareket ediyordu. Diğer ikisi kırmızı ve kalın kemikliydi, sinirli; hatta neredeyse histerik gözüküyorlardı. Yüzük, arada akşam ışığı ya da mum ışığından dolayı yansıyarak dört el arasında gidip geldi.</p>
<p class="calibre1">Lettie oldukça kısık bir sesle ve ikimizin de bildiği üzere George’a hitaben, “Beni tebrik etmelisin,” dedi.</p>
<p class="calibre1">Emily, “Elbette, tebrikler,” dedi.</p>
<p class="calibre1">Lettie, sessizce duran George’a dönerek, “Sen?” diye sordu.</p>
<p class="calibre1">“Ne söylememi istiyorsun?”</p>
<p class="calibre1">“Ne istersen.”</p>
<p class="calibre1">“Aklıma bir şey gelirse söylerim.”</p>
<p class="calibre1">Lettie, Alice’in George’un yavaşlığı konusundaki alayını hatırlayarak, “Ne kadar soğuksun!” diyerek güldü.</p>
<p class="calibre1">George, Lettie’nin alay edişine bakmak için kafasını kaldırıp, “Ne?” diye sordu. Lettie, yanlış yaptığını biliyordu. Yine de yüzüğü parmağına taktı, odanın diğer ucunda duran Leslie’nin yanına giderek elini onun omzuna koyup başını yasladı ve ona bir şeyler fısıldadı. Zavallı Leslie çok mutlu olmuştu çünkü Lettie, sevgisini çok sık göstermezdi.</p>
<p class="calibre1">Çay içmeye gittik. Üzeride yılbaşı güllerinin koyu yeşil yaprakların arasında genişçe açtığı masadaki sarı gölgeli lamba ağır ağır yanıyor ve seramik, gümüş ve renkli tabaklar hoş bir şekilde parlıyordu. Hepimiz mutlu ve neşeliydik. Dışarıda kar yağarken genç arkadaşlarıyla iyi hazırlanmış bir masanın etrafına oturunca kim mutlu olmazdı ki? George, ellerini masaya koyunca tuhaf hissetti ama geri kalanlarımız doyasıya eğleniyorduk.</p>
<p class="calibre1">Sohbet kaçınılmaz olarak dönüp dolaşıp evliliğe geldi.</p>
<p class="calibre1">Küçük Marie, “Smith, evlilik hakkında siz ne düşünüyorsunuz?” diye sordu.</p>
<p class="calibre1">Tom şahsına özgü o gıcırdayan ses tonuyla, “Henüz bir şey düşünmüyorum. Benim evliliğim, geleceğin incelenmemiş çözümünde. Çözümü yapınca sana da söylerim,” diye yanıtladı.</p>
<p class="calibre1">“Hayır, demek istediğim, evlilik hakkında ne düşünüyorsun?”</p>
<p class="calibre1">Will Bancroft, “Lettie, okulda senin döneminde kızıl saçlı küçük bir kız vardı, hatırlıyor musun? Fizik bölümündeki Craven ile evlendi.”</p>
<p class="calibre1">Lettie, “Mutlu olur umarım! O senin eski aşkın değil miydi?” diye sordu.</p>
<p class="calibre1">Will gülerek, “Aşklarımdan birisiydi. Bir zamanlar sen de öyleydin, hatırlamıyor musun?” dedi.</p>
<p class="calibre1">Lettie “Ne şaka ama!” diye şaşkınlığını dile getirdi. “Beraber botanik bahçesine giderdik akşamları. Küçük amfide sen, ben ve Frank Wishaw bir konser vermiştik, hatırladın mı?”</p>
<p class="calibre1">“Prinny’nin tam bir züppe olduğu ve sana asıldığı zamanlardı,” diye devam etti Will. “O gece Wishaw seni istasyona götürmüştü. Yaşlı Gettim’i bir araba çağırmaya yollamış ve bizzat kendisi sana eşlik etmişti. Wishaw, seni o arabayla tavlamıştı, değil mi?”</p>
<p class="calibre1">Lettie, “Ne kadar da pohpohlandım!” diye söze girdi. “Siz hepiniz merdivenlere oturmuş, hayranlıkla bakıyordunuz! Ama her ne kadar güzel keman çalsa da Frank Wishaw yakışıklı biri değildi. Onun gözlerini hiç sevmedim...”</p>
<p class="calibre1">“Hayır değildi,” diye ekledi Will. “Havası da çok sürmedi, ama yine de benden uzun sürdü. Okulda harika zaman geçiriyorduk, değil mi?”</p>
<p class="calibre1">“Fena değildi,” dedi Lettie. “Biraz aptalcaydı. Korkarım ki üç yılımı heba ettim.”</p>
<p class="calibre1">Leslie gülümseyerek, “Bence oradaki zamanı canlandırmışsın,” dedi.</p>
<p class="calibre1">Lettie’nin popüler bir kız olması onun hoşuna gitmişti, zira bu flörtler zararsızdı ve sadece onun nihai zaferini parlatmıştı. George, bu anılar konuşulurken kendini çok dışarıda hissetmişti.</p>
<p class="calibre1">Çay bitince misafir odasına gittik. Ateş ışığı haricinde karanlıktı ortalık. Ökseotunu herkes gördü ve ne kadar güzel olduğunu söylediler.</p>
<p class="calibre1">Alice, “Georgie, Sybil! Sybil, Georgie, gelip beni öpün,” diye haykırdı.</p>
<p class="calibre1">Will, bu isteği yerine getirmek üzere ileri doğru gitti. Alice koşarak bana, “Git başımdan, şişman aptal! Georgie, canım hadi gel ve beni öp, benden başka kimse yok senin için. Yoksa ninnilerdeki Georgie Porgie gibi kaçacak mısın? Çirkin olsan kesinlikle ağlamazdım,” dedi.</p>
<p class="calibre1">Alice, George’un yanma gidip onu iki yanağından öptü ve; “Bu kadar ciddi olma, neşelen biraz,” dedi.</p>
<p class="calibre1">Lambayı yaktık ve tiyatro oyunu oynadık. Leslie, Lettie, Will ve Alice oynadılar önce. İlk sahnede Alice harika bir biçimde canlandırdığı bir hizmetçi rolündeydi ve bu sahne Gretna Green köyüne evlenmek için kaçan bir çifti anlatıyordu. Çok gürültülü ve oldukça keyifliydi. Leslie gayet havasındaydı. Leslie, daha da canlandıkça Lettie’nin gittikçe sessizleşmesini görmek dikkate şayandı. İkinci sahnede heyecanlı bir melodram sahnelenirken Lettie bütün hüznüyle küçük bir acıya dönüştü. Dışarı çıktılar ve Leslie kapı eşiğinden bize öpücükler gönderdi.</p>
<p class="calibre1">Marie, Tom ile konuşarak heyecanlı bir halde, “Çok iyi oynamıyor mu?” diye sordu.</p>
<p class="calibre1">“Oldukça gerçekçi.”</p>
<p class="calibre1">Annem, “Bir sahneyi her zaman iyi oynar,” diye ekledi.</p>
<p class="calibre1">Emily, “Hayatta da bir role bürünüp onu oynayabileceğini düşünüyorum,” dedi.</p>
<p class="calibre1">Annem, “Evet, sanırım öyle. Bir aynada kendisini rol yaparken gördüğünde her zaman duraksayacaktır ama,” dedi.</p>
<p class="calibre1">“Sonra ne olur peki?” diye sordu Marie.</p>
<p class="calibre1">“Kendini mutsuz hissedecek ve bu his gidene kadar bekleyecektir,” diye yanıtladı annem, harika bir gülümsemeyle.</p>
<p class="calibre1">Oyuncular yeniden geldiler. Lettie, kendi kısmını önemsiz kılmıştı. Leslie, harika oynuyordu. Onun bu kadar ustaca oynaması şaşırtıcıydı. Büyük bir alkış aldı. Alkıştan ötürü söylediği sözü duyamadık. Daha sonra onlar kahkaha atıp bize de söylediler. Daha da alkışladık.</p>
<p class="calibre1">Lettie, Leslie’ye dönerek, “Canım, devam et sen. Ben odayı dans için hazırlayacağım. Seni izlemek istiyorum, ben yoruldum. Çok heyecanlı, Emily benim yerime geçsin,” dedi.    '</p>
<p class="calibre1">Oyuna devam ettiler. Marie, Tom, annem ve ben bir köşede briç oynuyorduk. Lettie, George’a bazı yeni resimler göstermek istediğini söyledi ve ikisi bir süre bir dosyanın üzerine eğilip baktılar. Daha sonra George’dan odayı dansa hazır hale getirmeye yardım etmesini istedi.</p>
<p class="calibre1">Lettie, George’a, “Düşünmek için zamanın oldu,” dedi.</p>
<p class="calibre1">George, “Kısa bir zamandı. Ne diyebilirim?” dedi.</p>
<p class="calibre1">“Ne düşündüğünü söyle.”</p>
<p class="calibre1">George, aptalca gülümseyerek, “Seni,” diye söze başladı.</p>
<p class="calibre1">Lettie, atak bir biçimde, “Ne olmuş bana?” diye sordu.</p>
<p class="calibre1">“Seni ve okulda nasıl olduğunu düşünüyordum,” diye yanıtladı.</p>
<p class="calibre1">“Okulda güzel zaman geçirdim. Birçok erkek arkadaşım oldu. Onlarda hiçbir şey olmadığını görene kadar hepsinden hoşlandım. Sonra sıkıldım onlardan.”</p>
<p class="calibre1">George gülerek, “Zavallılar!” dedi. “Hepsi birbirine benziyor muydu?”</p>
<p class="calibre1">Lettie yanıtladı, “Hepsi benziyordu.”</p>
<p class="calibre1">George gülümseyerek, “Yazık. Senin için zor olmuş olmalı,” dedi.</p>
<p class="calibre1">“Neden ki?”</p>
<p class="calibre1">“Seninle ilgilenecek kimse kalmamış,” diye yanıtladı. “Ne kadar alaycısın. Sen varsın ya.”</p>
<p class="calibre1">“Var mıyım?” dedi George sırıtarak. “Havaya bir şey söylüyorsun, sonra da elbette birimiz hariç hepimizin boş olduğunu söylüyorsun.”</p>
<p class="calibre1">Lettie, George’u inceleyerek, “Peki ya sen? Sen de hep havaya konuşursun,” dedi.</p>
<p class="calibre1">‘'Acımasızsın. Seni sevdiğimi biliyorsun. Bunu bal gibi biliyordun.”</p>
<p class="calibre1">Lettie, “Geçmiş zamanda demek,” diye yanıt verdi. “Bir dahaki sefere geniş zaman kullan.”</p>
<p class="calibre1">“Bekleyen ve beni bekleten sensin.”</p>
<p class="calibre1">Lettie gülümseyerek, “Demek artık dolaylı şekilde ima etmek yerine doğrudan söylüyorsun,” dedi.</p>
<p class="calibre1">George heyecanlanarak, “Beni bekleten sendin,” diye ısrar etti. Lettie yanıt olarak elini uzatıp yüzüğünü gösterdi. Hafifçe gülümsedi. George, gittikçe derinleşen bir kızgınlıkla eline baktı.</p>
<p class="calibre1">“Kilimleri ve sandalyeleri bir araya toplayıp köşeye koyar mısın?”</p>
<p class="calibre1">George söylenenleri yapmak için gitti ama arkasını dönüp kısık ama tutkulu bir tonda, “Beni hiç saymadın. Senin sıralamana hiç giremedim” dedi kendi kendine.</p>
<p class="calibre1">Lettie sakince, “Bak, orada, yolun ortasında bir sandalye var,” diye yanıtladı ama kızarmıştı ve başını önüne eğdi. Lettie uzaklaştı, George da bir kucak dolusu kilimi köşeye çekti.</p>
<p class="calibre1">Oyuncular içeri geldikleri sıra Lettie bir çiçek vazosunu yerleştiriyordu. Oyuncular sahnedeyken oynananlara bakıp gülerek el çırptı. Oyun bitince Leslie gelip Lettie’nin kulağına bir şeyler fısıldayınca Lettie de onu fark ettirmeden öptü. Bu öpücük Leslie’yi daha da heyecanlandırmıştı. Ardından bir sonraki sahneyi hazırlamaya gittiler.</p>
<p class="calibre1">George, Lettie kendisini yardıma çağırıncaya kadar ona bakmadı. Lettie’nin yanakları kızarmıştı.</p>
<p class="calibre1">Lettie kızgınca ve bu yasaklı oyunu oynamaya karşı koyamaz bir halde, “Seni hesaba katmadığımı da nereden çıkardın?” diye sordu.</p>
<p class="calibre1">George kahkaha attı, ancak bir an cevap olarak hiçbir şey diyemedi. Daha sonra ise; “Çıkarırım. İstediğin zaman bana sahip olabilirdin, biliyordun. Ama hiç umursamadın,” dedi.</p>
<p class="calibre1">Lettie, sesinde alayla, “Ne kadar da geleneksel davranmışız,” dedi.</p>
<p class="calibre1">“Ama biliyorsun, sen başlattın. Benimle oynadım, bana birçok şey gösterdin. Benim mısır bağladığım, elma topladığım, balya bağladığım sabahlarda geldin. O sabahları asla unutamam. Hiçbir şey eskisi olmayacak. Beni canlandırdın. Daha önce hiç hayal edemeyeceğim şeyleri hayal ediyorum.”</p>
<p class="calibre1">“Çok üzgünüm!”</p>
<p class="calibre1">“Üzülme. Ama bana ne olacak?”</p>
<p class="calibre1">Lettie şaşırarak, “Ne olmuş sana?” diye sordu. Geor-ge gülümsedi. Durumu hissediyordu ve ölesiye içten olmasına rağmen biraz dramatik gözüküyordu.</p>
<p class="calibre1">“Beni baştan çıkardın, şimdi de bırakıp gidiyorsun. Ne yapacağım?”</p>
<p class="calibre1">“Sen bir erkeksin.”</p>
<p class="calibre1">George güldü. Kibirli şekilde, “Bu ne demek şimdi?” diye sordu.</p>
<p class="calibre1">“İstediğin yolda gidebilirsin,” diye yanıtladı Lettie.</p>
<p class="calibre1">“Bakalım, göreceğiz.”</p>
<p class="calibre1">Lettie, oldukça gergin halde, “Öyle düşünmüyor musun?”diye sordu</p>
<p class="calibre1">“Bilmiyorum, göreceğiz.”</p>
<p class="calibre1">Yanlarında bazı eşyalarla dışarı çıktılar. Koridorda Lettie, George’a dönerek, sesinde bir buruklukla, “Üzgünüm, çok üzgünüm,” dedi.</p>
<p class="calibre1">George, alçak sesle, “Boş ver, boş ver,” diye tekrarladı.</p>
<p class="calibre1">Lettie, oyunu hazırlayanların kahkahasını duydu. Kenara çekilip misafir odasına gitti ve yüksek sesle, “Sanırım her şey hazır, artık oturabiliriz,” dedi.</p>
<p class="calibre1">Oyuncular son sahneyi de sahneledikten sonra Leslie, Lettie’ye gelip, “Madam, beni yeniden kandırdığınız için memnun musunuz?” diye sordu.</p>
<p class="calibre1">“Evet, memnunum. Beni tekrar terk etmezsiniz, değil</p>
<p class="calibre1">mi?”</p>
<p class="calibre1">Leslie, Lettie'yi yanma çekerek, “Etmem,” dedi. “Mendilimi yemek odasında unuttum,” diye devam etti Leslie ve ikisi beraber dışarı çıktılar.</p>
<p class="calibre1">Annem, erkeklerin sigara içebilmeleri için bana izin vermişti.</p>
<p class="calibre1">Marie, Tom’a, “Biliyor musun, bir bilim adamının sigara içmesine şaşırırım. Zaman kaybı, değil mi?” dedi.</p>
<p class="calibre1">“Gel de ateşi yak.”</p>
<p class="calibre1">“Yakmam. Bırak da bilim ateşlesin seni.”</p>
<p class="calibre1">“Bilim ateşliyor elbet, ama bilim onu harekete geçiren bir kız olmadan bir hiçtir. Hadi, gel yak. Burnuma dikkat et.”</p>
<p class="calibre1">Alice, “Zavallı George,” diye söylendi. “Ona bakacak bir melek mi istiyor?”</p>
<p class="calibre1">George, büyük bir koltuğa yayılmıştı.</p>
<p class="calibre1">“Evet, istiyorum. Gel. Kibritlerim yanmıyor.”</p>
<p class="calibre1">“Topuğumla mı çakayım? Ayağa kalk, yoksa dizlerine oturmam gerekecek sigaranı ateşlemek için.”</p>
<p class="calibre1">Gözü pek Alice, “Zavallım benim, ne kadar da rahat,” deyip, George’un dizlerinin üstüne oturdu.</p>
<p class="calibre1">“Favorilerini yakarsam ne olur? Bir donanma falan mı çağırırsın? Ayy, baksanıza... Ne kadar tatlı görünüyor, çok hoş çekmiyor mu?”</p>
<p class="calibre1">George kaprisli kaprisli, “Beni kıskanıyor musun?” diye sordu.</p>
<p class="calibre1">“Kıskanmam mı!”</p>
<p class="calibre1">George neredeyse sesinde bir şefkatle, “Seni bundan mahrum bırakmayalım o zaman,” dedi. “Benimle beraber iç.”</p>
<p class="calibre1">George, dudaklarındaki sigarayı Alice’e uzattı. Alice şaşırmış ve George’un şefkatli tonundan bir hayli heyecanlanmıştı. Sigarayı aldı.</p>
<p class="calibre1">“Bayan Daws gibi yavru bir inek olacağım,” dedi.</p>
<p class="calibre1">“Kendine inek deme.”</p>
<p class="calibre1">“Pis şey, bırak beni,” diye bağırdı.</p>
<p class="calibre1">“Olmaz, tam oturdun, gitme,” diye yanıtladı George, onu tutarak.</p>
<p class="calibre1">‘'Amma da büyümüşsün! Ne kadar iri eller, bırak beni. Lettie, gelip şunu çimdikler misin?”</p>
<p class="calibre1">Kız kardeşim, “Sorun nedir?” diye sordu.</p>
<p class="calibre1">“Beni bırakmıyor.”</p>
<p class="calibre1">Lettie, “Önce o bıkar,” diye yanıtladı.</p>
<p class="calibre1">George, Alice’i bıraktı ama Alice kımıldamadı. Alnını kırıştırmış halde George’un sigarasını denedi. Dumandan küçük halkalar çıkarıp durdu. Daha sonra burnundan küçük bir halka çıkarıp burnunu sildi.</p>
<p class="calibre1">“Göründüğü kadar güzel,” dedi.</p>
<p class="calibre1">George, erkeksi bir hazla ona güldü.</p>
<p class="calibre1">Alice onun çenesini okşayarak, “Tatlı çocuk seni!” dedi.</p>
<p class="calibre1">George aygın baygın bir tavırla, “Tatlı mıyım?” diye fısıldadı.</p>
<p class="calibre1">Alice, ‘'Arsız,” deyip kulaklarını yumrukladı. Sonra da George’u öptü.</p>
<p class="calibre1">Anneme ve Lettie’ye göz kırpmak üzere arkasını döndü. Lettie, Leslie ile beraber koltukta aynı şekilde oturuyordu. Leslie onun koluyla oynuyordu, bir tutup bir vuruyordu koluna hafiften.</p>
<p class="calibre1">Lettie’nin kolunu öperek, “Hoş değil mi? Sıcak ve beyaz. Bana Io’yu hatırlatıyor,” dedi Leslie.</p>
<p class="calibre1">Alice, fısıldayarak George’a, “Birileri daha ineklerden bahsediyor,” dedi.</p>
<p class="calibre1">Leslie, alçak sesle konuşarak, “Marimee’deki karısını ısırıp kanının tadına bakmak isteyen adamı hatırlıyor musun?” diye sordu.</p>
<p class="calibre1">Lettie, “Hatırlıyorum. Senin de mi böyle vahşi bir hayvan yanın var?” dedi.</p>
<p class="calibre1">Leslie gülerek, “Belki de. Keşke burada kimse olmasaydı. Saçların boynuna dağılmış, öyle güzel ki...”</p>
<p class="calibre1">Alaycı Alice, dizinde öylece duran kalın kemerin tokasını açıp George’un gömlek kolunu yukarı kıvırdı.</p>
<p class="calibre1">“Ne kadar güzel bir kol, fazla pişmiş ekmek gibi kahverengi!” dedi.</p>
<p class="calibre1">George, onun gülümsemesini seyrediyordu.</p>
<p class="calibre1">“Tuğla kadar kalın,” diye ekledi Alice.</p>
<p class="calibre1">George ağır ağır konuşarak, “Hoşuna gitti mi?” diye sordu.</p>
<p class="calibre1">Alice, “evet” anlamına gelen bir tonla üstüne basa basa “Hayır,” dedi. “Tüylerimi ürpertti.” George yine güldü.</p>
<p class="calibre1">Alice, zayıf, solgun ve çiçek gibi küçük ellerini George’un ellerinin üstüne koydu.</p>
<p class="calibre1">George ellere şaşkınlıkla bakarak arkaya doğru uzandı.</p>
<p class="calibre1">“Ellerin sanki gümüşle dolu gibi, hissediyor musun?” diye âdeta bilerek alay edercesine sordu Alice.</p>
<p class="calibre1">George kibarca, “Ondan daha iyi,” dedi.</p>
<p class="calibre1">Alice yine alayla, “Kalbinin altından olduğunu?” diye sordu.</p>
<p class="calibre1">George kısaca, “Ateşten,” diye yanıtladı.</p>
<p class="calibre1">Alice ona sorgular bakışlarla baktı.</p>
<p class="calibre1">Alice bir soru daha sordu. “Ben de senin pencerende seni uyanık tutmak için vızıldayan kurt sineği miyim?” George güldü.</p>
<p class="calibre1">Alice, “Hoşça kal,” deyip dizlerinden kaydı ve George’u bıraktı.</p>
<p class="calibre1">George, “Dur, gitme,” dedi ama geç kalmıştı.</p>
<p class="calibre1">Alice’in sakin ve romantik partiye ani gelişi, uyuklayan tavukların üstüne parlak bir ışık tutmaya benziyordu. Herkes ayaktaydı ve bir şeyler yapmak istiyordu. Dans etmek istiyorlardı.</p>
<p class="calibre1">“Emily, vals yapalım. Sorun olmaz değil mi George? Ne? Tom, sen dans etmiyor musun? Marie!”</p>
<p class="calibre1">Marie karşı çıkarak, “Sorun olmaz Lettie,” dedi. George gülerek, ‘'Alice, benimle dans et,” deyip ekledi “Cyril de Bayan Tempest ile dans etsin.”</p>
<p class="calibre1">Alice, “Harika! Hadi, dans edelim!” diye haykırdı. Dans etmeye başladık. Lettie’nin birilerini izlediğini görüp etrafıma baktım. George, Alice ile vals yapıyordu. Alice’in yorumlarına kahkahalar atarak dans ediyordu. Lettie, sevgilisinin ne dediğini dinlemiyordu. Kahkahalar atan çifti izliyordu. Sonunda George’a, “Dans edebiliyorsun!” dedi.</p>
<p class="calibre1">“Edemediğimi mi düşünmüştün? Benimle bir saray dansı ve valeta yapmaya söz vermiştin. Hatırladın mı?” “Evet.”</p>
<p class="calibre1">“Sözün geçerli mi?”</p>
<p class="calibre1">“Evet. Ama...”</p>
<p class="calibre1">“Nottingham’a gidip öğrendim.”</p>
<p class="calibre1">“Ama neden? Çok iyi, Leslie. Emily bir mazurka çalar mısın? Evet, çok kolay. Tom, annemle konuşurken çok mutlu gözüküyorsun.”</p>
<p class="calibre1">Aynı partnerlerle mazurka dansı da yaptık. George,</p>
<p class="calibre1">umduğumdan daha iyi dans etti. Sakil değildi ama biraz sertti. Yine de dans boyunca sakince hareket etmişti. Sürekli Alice ile kahkaha atıp kendinden geçmiş gibi konuşuyordu.</p>
<p class="calibre1">Daha sonra Lettie partnerlerin değiştirilmesini önerdi ve valeta yaptılar. George’un gülümsemesinde bir nevi zafer havası vardı.</p>
<p class="calibre1">“Beni tebrik ediyor musun?”</p>
<p class="calibre1">“Şaşırdım.”</p>
<p class="calibre1">“Ben de. Ama ben kendimi tebrik ediyorum.”</p>
<p class="calibre1">“Öyle mi? O zaman ben de tebrik ediyorum.” “Teşekkürler! Sonunda başladın.”</p>
<p class="calibre1">“Neye?”</p>
<p class="calibre1">“Bana güvenmeye.”</p>
<p class="calibre1">Lettie üzgün bir şekilde, “Tekrar konuşmaya başlama,” diye rica etti. “Hayati bir şey yok.”</p>
<p class="calibre1">“Benimle dans etmek hoşuna gidiyor mu?” diye sordu.</p>
<p class="calibre1">“Sessiz ol. <span class="calibre5">Bu</span> gerçek.”</p>
<p class="calibre1">“Lettie, beni güldürüyorsun!”</p>
<p class="calibre1">“Öyle mi? Alice ile yakında evleneceksen...”</p>
<p class="calibre1">“Ben ve Alice, ah Lettie! Benim sadece yüz pounddan başka bir şeyim yok. Bu yüzden paralı biri olmadığım sürece kimseyle evlenemem.”</p>
<p class="calibre1">“Benim birkaç bin ya da...”</p>
<p class="calibre1">“Hadi ya? O yeterdi bize,” dedi gülerek.</p>
<p class="calibre1">Lettie, George’a yaslanarak, “Bu akşam farklısın,” dedi.</p>
<p class="calibre1">“Öyle miyim? Bazı şeyler değiştiği içindir. En azından şimdilik bazı şeyler belli oldu.”</p>
<p class="calibre1">Lettie gülerek, “Bu sefer iki adımı unutma,” deyip ciddiyetle, “Anla beni, karşı koyamadım,” diye devam etti. “Neden ki?”</p>
<p class="calibre1">“Bazı şeyleri bekleyerek yetiştirildim. Herkes bekliyordu. Kişi, ondan beklenenleri yapmalıdır. Bu kişinin elinde olmaz. Kendimize karşı koyamayız. Hepimiz birer satranç taşıyız.”</p>
<p class="calibre1">George kuşkulu şekilde, “Öyle,” dedi.</p>
<p class="calibre1">“Nerede bitecek merak ediyorum.”</p>
<p class="calibre1">George, “Lettie!” diye bağırdıktan sonra elini sıkıca kavradı.</p>
<p class="calibre1">“Hiçbir şey söyleme. Yararı yok artık, çok geç. Her şey bitti. Olan oldu. Eğer biraz daha konuşursan yorulduğumu söyleyip dansı bitiririm. Tek kelime daha etme.” Etmedi, en azından ona. Dansları bitince George kendisiyle çekici bir şekilde konuşan Marie’yi dansa kaldırdı. Marie ile dans ederken yeniden neşelendi. Gecenin geri kalan kısmında da çok canlı, çekici ve umursamazdı. Yemekte her şeyi sildi süpürdü ve çok fazla şarap içti.</p>
<p class="calibre1">“Bay Saxton, biraz daha hindi alır mısınız?”</p>
<p class="calibre1">“Hayır, teşekkürler. Ama kahverengi jöle içindeki şeyden verebilirsiniz. Bana değişik geldi.”</p>
<p class="calibre1">“Georgie, bu tatlıdan ister misin?”</p>
<p class="calibre1">“Evet, harikasın.”</p>
<p class="calibre1">“Yarına bir topaz olacaksın.”</p>
<p class="calibre1">“Olsun. Yarın, yarın gelecek.”</p>
<p class="calibre1">Yemek bittikten sonra Alice haykırarak, “Georgie tatlım, bitirdin mi? Bir kral gibi, Kral John gibi ölme. Sana kıyamam,” dedi.</p>
<p class="calibre1">“Bana bu kadar düşkün müsün?”</p>
<p class="calibre1">“Evet! Senin için bayramlık şapkamı bile bir süt arabasının altına fırlatabilirim.”</p>
<p class="calibre1">“Hayır, benim sürdüğüm bir gün kendin atla süt arabasına.”</p>
<p class="calibre1">Emily, “Evet, ve bize gel,” dedi.</p>
<p class="calibre1">“Çok hoş olur! Yarın beni istemezsiniz. Georgie, tatlım bu yüzden geliyorum. Babanın Tono-Bungay ilacından yapmasını istemez miydin? O zaman benimle evlenirdin,</p>
<p class="calibre1">değil mi?”</p>
<p class="calibre1">“Evlenirdim.”</p>
<p class="calibre1">Araba geldiğinde Alice, Madie, Tom ve Will ayrıldılar. Alice, Lettie ile uzun uzun vedalaşıp George’u birçok kez öptü. Onu sadık bir şekilde seveceğinin sözünü vererek gitti.</p>
<p class="calibre1">George ve Emily biraz daha kaldılar.</p>
<p class="calibre1">Oda artık boş ve sessiz görünüyordu. Bütün kahkaha gitmiş gibiydi. Sohbet ağırlaştı ve sonunda tuhaflaştı.</p>
<p class="calibre1">George sonunda, “Evet, bugün neredeyse bitti. Yakında sabah olacak. Biraz sarhoş gibi hissediyorum. Bu akşam iyi vakit geçirdik,” dedi.</p>
<p class="calibre1">Lettie, “Mutluyum,” dedi.</p>
<p class="calibre1">George ve Emily montlarını ve tozluklarını giyip kendilerini sardıktan sonra koridorda durdular.</p>
<p class="calibre1">George, “Saat çalmadan gitmeliyiz, Cinderella gibi. Cam ayakkabılarıma bakın,” deyip ayakkabılarını gösterdi. “Gece yarısı, eski kıyafetler ve kaçış. Çok anlamlı. Kendimi Cinderella gibi görüyorum. Sanırım sarhoşum, her şey bir tuhaf gözüküyor.”</p>
<p class="calibre1">Nethermere’in ardındaki tepelerin rahatsız edici solgunluğuna baktık.</p>
<p class="calibre1">“Hoşça kal Lettie, hoşça kal!” George ve Emily, karanlık ormanın derinliklerinden soluk ve ürkütücü gözüken karda kayboldular.</p>
<p class="calibre1">George karanlığın içinden, “Hoşça kalın!” diye seslendi. Leslie kapıyı çarpıp Lettie’yi misafir odasına çekti. Lettie’ye fısıldayıp gülerkenki kısık ve memnuniyet saçan sesi bize kadar geliyordu. Daha sonra odanın kapısını kapattı. Lettie kahkaha atmaya, dalga geçmeye, oldukça yüksek ve gergin bir ses tonuyla konuşmaya başladı. Birbirine karışan kahkahalarının sesi tuhaf ve uyumsuzdu. Daha sonra Lettie’nin sesi tamamıyla kesildi.</p>
<p class="calibre1">Marie, yemek odasına konulmuş küçük piyanonun başına geçti. Yanlış ve titrek notalar çalıyordu. Kutlamanın geriye kalan kalıntılarına karışan hüzünlü bir sesti ama Marie eğleniyordu.</p>
<p class="calibre1">Bu, bugün ile yarın arasındaki araydı. Kişinin oturup da dünün kederli komedisine ve yarının ağaran belirsiz trajedilerine bakıp günün dokunaklılığını hissettiği korkutucu bir ara.</p>
<p class="calibre1">Araba döndü.</p>
<p class="calibre1">Marie, “Leslie, Leslie, John geldi. Hadi gel,” diye seslendi.</p>
<p class="calibre1">Hiç yanıt gelmedi.</p>
<p class="calibre1">“Leslie, John karda bekliyor.”</p>
<p class="calibre1">“Tamam, geliyorum.”</p>
<p class="calibre1">“Hemen gelmelisin ama.” Marie, kapıya gidip Leslie'ye seslendi. Leslie oldukça sıkkın ve bu kesintiye kızmış halde geri geldi. Lettie, saçlarını toplayarak Leslie'yi takip etti. Gülmedi ve benzer durumdaki birçok kız gibi şaşkın görünüyordu. Lettie çok yorgundu.</p>
<p class="calibre1">Sonunda Leslie uzaklaştı ve veda öpücüğü için birkaç kez gidip geldikten sonra sarı ışık altında üzerine gölgelerin vurduğu arabaya bindi ve yarın hakkında bir şeyler diyerek uzaklaştı.</p>
<p class="calibre1"><span class="calibre2">2. BÖLÜM</span></p>
<p class="calibre1">YABANİ ÇİÇEKLER VE TOMURCUKLAR</p>
<p class="calibre1">Kış iyice bastırmış, toprağı felç etmişti. Tempest, Warrall ve Co. maden ocaklarının çalışanları, yeraltındaki çalışma koşullarının gözden geçirilmesi için greve gitmişlerdi. Grevi başlatanların zeki ve iyi hazırlanmış olmaları sayesinde durum o kadar da kötü değildi; fakat köydekile-rin yüzünde bir üzüntü vardı ve bazıları maddi manevi çok sıkıntı çekiyordu. Her yer keyifsiz, başıboş, avare insanların istilasına uğramış gibiydi. Haftalar birbiri ardına geçerken Madenci Birliği temsilcileri büyük toplantılar düzenledi, papazlar dua meclisini topladı fakat hiçbir sonuç çıkmadı. Grev devam etti. Huzur yoktu. Duyuru yapanların çanları çalıyordu sokaklarda. Şirketlerin memurları durumu açıkça belirten el ilanları dağıtıyor, halk ise aylardır bu haberlerle yatıp bunlarla kalkıyor, hayatlarını mutsuz mutsuz geçiriyordu; umutsuzlaşıyorlardı gün geçtikçe. Okullar kahvaltı, şapeller de çorba dağıtırken, zengin insanlar da çay ikramında bulunuyorlardı. Bunlara en çok çocuklar seviniyordu. Ancak, ihtiyar adamların ve yokluk içindeki kadınların yüz ifadelerini bilen bizler, acının ve hüznün o caydırıcı ve soğuk nefesini içimize çekiyorduk.</p>
<p class="calibre1">Toprak ağasının arazilerinde ve av hayvanlarının bolca bulunduğu alanlarda kaçak avlanma başlamıştı. Annab-</p>
<p class="calibre1">le görevini cesurca yapıyordu. Bir gün, kaygan bir yolda kayıp düşerek ayağı incindiği sanılan bir adam evine geldi. Halbuki adamın ayağı ormanda kapana kısılmıştı. Annab-le, bu olayda iki kişiyi suçlu bulmuş ve iki ay hapis cezası almalarını sağlamıştı.</p>
<p class="calibre1">Highclose’un her iki yanında bulunan girişlerden (bizim tarafımızdaki ve Eberwich tarafının en ucundaki girişlere) arabayla ya da yürüyerek izinsiz geçenlerin cezalandırılacağını ifade eden bildiriler asıldı. Bu bildiriler zamanla yırtılıp atıldıkça yenileri asılıyordu.</p>
<p class="calibre1">Nethermere sokaklarında aylak aylak dolanan adamlar, Leslie’nin verdiği siyah kürkle önlerinden geçen Lettie’ye öfkeyle bakıyor ve arkasından kötü laflar ediyorlardı. Lettie, bir keresinde arkasından söylenenleri duydu ve konuşanları tek tek belleğine kazıdı. Daha sonra, annesinden edindiği demokratik duruş, bu konuyu sevgilisiyle tartışmaya açmasını sağladı.</p>
<p class="calibre1">Daha sonra, Leslie ile bir araya gelince grev konusunu onunla konuşmak istedi. Leslie, kibirli davranışlarıyla Lettie’yi dinledikten sonra gülümseyerek Lettie’nin bu konuya vakıf olmadığını belirtti. Kadınlar ilk anda duyulan hislerle sonuca varmaya çalışırken, erkekler uzun uzadıya konuyu irdeleyip öyle bir sonuca varmalıymış. Erkekler çok düşünmeden aceleyle harekete geçmez; özenle, derinlemesine düşünerek doğru sonuca varırlarmış. Kadınların bu tür konulardan anlamaları beklenemezmiş ve iş güç, onlara göre değilmiş. Aslında, onların sorumlulukları işlerin benzeri, hatta ötesindeymiş. MaalesefLettie bu şekilde davranılacak bir kadın değildi.</p>
<p class="calibre1">“Yani!” dedi Lettie, sonuç bekleyen, sessiz ve umutsuz bir ses tonuyla.</p>
<p class="calibre1">“İşte anladığın bunlar, değil mi, Sayın “Minnehaha”, yani “Gülen Suyum”? Demek istediğim, gülümsemeye devam et sen ve takma böyle şeyleri kafana. Bu konu hakkında konuşmayalım, olur mu?”</p>
<p class="calibre1">“Konuşmayalım mı?”</p>
<p class="calibre1">“Hayır, konuşmayalım. Aynen öyle. Bir melek kadar zekisin. Gel yanıma yavrucuğum, bak orman oldukça geniş ve yalnız! Baksana, bizden başkası yok koca dünyada. Ve sen benim cennetim, dünyamsın!”</p>
<p class="calibre1">“Peki ya cehennem?”</p>
<p class="calibre1">“Of! Şu dediklerim karşısında nasıl bu kadar soğuk davranabiliyorsun! Bana öyle bakınca ürperiyorum, o kadar sıcak biri olmama rağmen —Lettie!”</p>
<p class="calibre1">“Eee, yani?”</p>
<p class="calibre1">“Çok acımasızsın! Öpücük bekliyorum senden —hemen şimdi— öyle yanağını değdirmeni istemiyorum, sahici bir öpücük istiyorum. Neden bir şeyler söylemiyorsun?”</p>
<p class="calibre1">“Ne diyeyim? Hem söylenecek bir şeyler yokken laf olsun diye gevelememin ne gereği var?”</p>
<p class="calibre1">“Kırıldın sen!”</p>
<p class="calibre1">“Bugün kar yağacak gibi sanki,” diye cevap verdi Let-</p>
<p class="calibre1">tie.</p>
<p class="calibre1">Nihayet, kış elini ayağını toprağın üstünden çekmeye başladı, toprağı özgür bıraktı, malzemelerini toplayarak kuzeye doğru sürüklenip gitti.</p>
<p class="calibre1">Grev sona erdi. İşçiler anlaşmaya varmışlardı artık. Bu, onlara kaybettiklerini söylemenin en kibar yoluydu. Ama sonuç olarak grev bitmişti.</p>
<p class="calibre1">Kuşlar kanat çırpıp sağa sola uçuşmaya başlamıştı; fındık ağaçlarının söğüt çiçekleri sert geçen kışı aşıp püsküllerini sarkıtmıştı aşağıya doğru. Gün boyunca çalıların kulağa hoş gelen uğultusu; sonrasında da her el çırpışımda kuşların büyük bir gürültüyle söyledikleri zafer türküle-rı...</p>
<p class="calibre1">Şu tepelerin göğsünü gere gere son defa esnediğini ve gölün masmavi gözlerinin iyice açıldığı bir günü anımsıyorum. Bir mart ayının sonsuz göğü boyunca, bir şeyler anlatmaya çalışır gibi şekillenen bulutlar bembeyaz bir ışıltıyla geçiyordu. Gün boyunca, ufka doğru yol almaya devam ettiler. Bense dört elle toprağa sarılarak, kokusunu içime çekiyordum. Elime bir fırça alıp bulutları resmetmeye çalıştım. Sonra da kendime kızdım. Bulut gölgelerinin, kutsal bir yolculuğa çıkan hacılar gibi süzüldükleri vadide, bir şeylerin beni kök salmış yalnızlığımdan kurtarmasını diledim. Temkinli bulut kümecikleri, beyaz ve mavi bir günün ihtişamıyla usul usul yollarına devam etti ve beni öylece kendi halime bıraktı.</p>
<p class="calibre1">Akşama doğru tüm bulutlar gitmişti ve gök bizi içine almış, mavi bir kabarcık gibi yüzüyordu boşlukta, şeffaf uçlarıyla.</p>
<p class="calibre1">Leslie gelip nişanlısını, kararmakta olan bu harika kabarcığının altında yürümeye davet etti. Lettie, onlara eşlik etmemi istedi; biraz kafa dağıtacağımı düşünerek çıktım ben de.</p>
<p class="calibre1">Vadiyi dolduran ağaçların altında yürürken hava oldukça güzeldi. Fakat hafiften yamaca doğru çıkınca yüzümüzü kamçılayan bir rüzgâr esmeye başladı.</p>
<p class="calibre1">Lettie dereye doğru inerken, “Bana şu gürgen çiçeklerinden versene biraz Leslie,” dedi.</p>
<p class="calibre1">“Şu dereye doğru sarkanlardan istiyorum. Derinin altında hareketlenen kan kadar al al görünüyorlar. Baksanıza, kan kırmızısı ve altın sarısı püsküller!” Akçaağacın çiçekleriyle iç içe duran fındık ağacının tozlanmış söğüt çiçeklerini gösteriyordu. Daha sonra.Christina Rosetti’nin <span class="calibre5">“A Birthday"</span> (Bir Doğum Günü) adlı şiirini okumaya başladı.</p>
<p class="calibre1">Lettie, “İyi ki dışarı çıkmışız,” diyerek devam etti: “Strelley Değirmeni sence de güzel görünmüyor mu? Gerçeküstü bir tablodaki birkaç portakal ağacı ve kırmızı mantarlar gibi. Biliyor musun, çoktandır —gerçi çok da uzun bir zaman olmadı ama— değirmene gitmiyorum.</p>
<p class="calibre1">Gitsek mi?”</p>
<p class="calibre1">“Gidersek hava iyice kararmış olacak. Saat beş buçuk; hatta geçmiş! Geçen sabah görmüştüm ben George’u.”</p>
<p class="calibre1">“Nerede?”</p>
<p class="calibre1">“Gübre taşıyordu el arabasıyla. Hızlıca yanından geçtim.”</p>
<p class="calibre1">“Sana bir şeyler dedi mi, ona baktın mı?</p>
<p class="calibre1">“Hayır, hiçbir şey söylemedi. Göz ucuyla ona şöyle bir baktım. Bilirsin işte hep aynı; tuğla rengi ve duygusuz bir yüz ifadesi. Önündeki kayaya dikkat et, sallanıyor. Neyse ki sağlam ayakkabılarını giymişsin.”</p>
<p class="calibre1">“Eee, boşuna giymedim bunları...”</p>
<p class="calibre1">Lettie, büyük bir kaya parçasının üstüne çıkıp bir süre orada durdu. Nehir, ilkbaharın coşkusuyla hızla kayaya akıyor, derinleşiyor ve onun etrafına yanaşıyordu.</p>
<p class="calibre1">“O zaman onlara gidip onlarla görüşmeyecek misin?” diye sordu, Lettie.</p>
<p class="calibre1">“Derenin çıkardığı bu sesi duymaya bayılıyorum, sence de güzel, değil mi?” diye cevap verdi Leslie.</p>
<p class="calibre1">“Evet, kulağa çok hoş geliyor.”</p>
<p class="calibre1">Sabırsızca fakat itaatkâr bir edayla, “Yolumuza devam etsek?” dedi Leslie.</p>
<p class="calibre1">“Siz gidin, ben size yetişirim,” dedim.</p>
<p class="calibre1">Değirmenden içeri girdiğimde, Emily fırına ekmek atıyordu.</p>
<p class="calibre1">“Gel yürüyüşe çıkalım,” dedim.</p>
<p class="calibre1">“Şimdi mi? Anneme haber vereyim, dışarı çıkmayı çok istiyordum ben de... ”</p>
<p class="calibre1">Hemen gidip uzun gri montunu ve kırmızı İskoç beresini giydi. Avludan çıkarken, George bana seslendi.</p>
<p class="calibre1">“Geri geleceğim,” diye bağırarak karşılık verdim ben</p>
<p class="calibre1">de.</p>
<p class="calibre1">George, bizi geçirmek için avlunun çitlerine kadar geldi. Bahçeden çıkıp, patikaya doğru ilerlerken, Lettie’yi gördük. Çit basamaklarının tepesinde, elini Leslie’nin başına koyarak dengede durmaya çalışıyordu. Bizi ve George’u gördükten sonra bize el salladı. Leslie endişeyle Lettie’ye bakıyordu. Lettie tekrar bize el salladı; Lettie’nin tedirgin bir ses tonuyla, Leslie’ye, sabit durmasını söylediğini ve bize doğru dönerken de hareketsiz kalmasını söyleyerek kıkır kıkır güldüğünü duyabiliyorduk. Sonrasında da, çit basamağının tepesinden aşağıya, koca bir kuş, yuvasına iniyormuş gibi çırpınarak Leslie’nin kucağına atladı. Ardından bir zamanlar buğday ile sarıya boyanmış Sunny Bank’e çıkan dik yokuşu tırmandık ve şimdilerde, tavşanların aralarında koşuştuğu buğdayların yerine kara devedikenleriyle dolmuş bu alanda durduk. Yamacın doğal yollarla oluşturduğu geniş arazideki küçük kulübelerin yanından geçtik. Leicestershire’ın üzerinden solda kalan Charnwood’a ve önde, sağ tarafta kalan, Derbyshire’daki dağın tepesine bakan dağlık bölgeye geldik.</p>
<p class="calibre1">Üst yol hep çimenliktir ve artık kullanılmamaktadır. Bu yol bir zamanlar Abbey’den Hall’e giden yoldu; ama şimdi tepenin yamacında yol bitiveriyor. Hemen ötede dışarıya doğru bakan yeşil basamaklarıyla White House çiftliği durur. Kadınlar burada toplanır, Belvoir Vadisi’ne doğru at sürerlerdi; fakat şimdilerde bu çiftlikle sadece bir işçi ilgilenmekte.</p>
<p class="calibre1">Taşocaklarına varmıştık ve kireç ocaklarına doğru bakıyorduk.</p>
<p class="calibre1">“Taşocaklarının arasından doğrudan ormana geçelim,” dedi Leslie. “Çocukluğumdan beri gitmiyorum.”</p>
<p class="calibre1">“İzinsiz girmek yasak,” dedi Emily.</p>
<p class="calibre1">Tumturaklı bir şekilde, “İzinsiz girmeyeceğiz,” diye karşılık verdi Leslie.</p>
<p class="calibre1">Nehir kıyısında parıl parıl parıldayan çuhaçiçekleri-ne bir kere bile bakamadan, küçük şelaleler oluşturarak pürtelaş çağıldayan dere boyunca yürüdük. Bir yerden sonra dere kıyısından saptık ve ormanın içinden tepeye tırmandık. Kırmızı toprak, kadifemsi yeşil yerfesleğenleri ile donanmıştı. Ormanlık alanın iyice seyreldiği bir tepenin yamacına vardık. Emily ile konuştuğum sırada yerdeki beyazlığın pek de farkında değildim. Emily’nin şaşkınlıktan haykırması ile alacakaranlığın ilk gölgelerinde yerdeki kardelenleri ezdiğimi fark ettim. Fındık ağaçları oldukça seyrekti ve sağda solda parmakla sayılacak kadar az meşe ağacı vardı. Gri-yeşil yaprak yığınlarıyla örtülü kırmızı toprağın üstüne nimet yağmış gibi her yer kardelenlere bürünmüştü.</p>
<p class="calibre1">Bir fincanı andıran derin bir vadi vardı tam karşımızda. Aşağı doğru inen yol, beyaz çiçeklerle süslenmiş gibiydi. Toprak, dolgun yeşil yapraklı çançiçeği kını ile donanmış, yeşil-gri kargı kümecikleri ile süslenmiş ve bir sürü minik çiçekle bezenmiş haliyle hafiften karaya çalan kırmızı bir renkteydi. Tuhaf meşeler, fındık ağaçlarının hemen üstünden gelen ışığın ardında günbatımında birbirine sokulmuştu. Aşağıdaki karanlıkta, toprağın tek hâkimi olan beyaz çiçekler ümitsizliğe düşmüştü; güneşin yokluğunda oldukça sessiz ve üzgün görünüyorlardı. Akşam ışığında usulca kendi içlerine çekilmiş sayısız kırılgan yabani çiçeklerin kutsal bir topluluğu vardı sanki önümüzde. Diğer çiçek toplulukları hayatlarından memnundu; görünümleriyle ilgi uyandıran zalim çançiçekleri, neşeli çuhaçiçekleri, hatta rüzgârla bir yandan öbür yana sallanan dağlaleleri bile. Ancak, kardelenler üzgün ve gizemliydi. Anlamlan-dıramamıştık onları. Kardelenleri ezen bizlerin dünyasından değillerdi onlar. Kızlar kardelenlerin arasına eğilerek, onları koparmadan parmaklarıyla okşadılar. Havanın iyice kararmasıyla karanlığın altında kalan minik çiçekler, orman perilerinin terk edilmiş birer arkadaşlarıymış gibi surat asıyordu.</p>
<p class="calibre1">Lettie çiçeklere çömelip onları parmaklarıyla hissederken, kısık bir sesle, “Ne demek istiyorlar acaba?” dedi.</p>
<p class="calibre1">“Bu yıl sayıları bir hayli az,” dedi Leslie.</p>
<p class="calibre1">“Dört bir yanımızda olmalarına rağmen hiçbir zaman bize ait olmayan ökseotlarını anımsatıyor,” dedi Emily, bana bakarak.</p>
<p class="calibre1">“Ne anlatıyor olabilirler sence Cyril, sana neyi çağrıştırıyorlar?” diyerek tekrarladı sorusunu Lettie.</p>
<p class="calibre1">“Bilmiyorum. Emily, onların azalarak yok olmuş eski inançları anımsattığını söylüyor. Bizden önce var olmuş bir takım garip rahip sınıfının gözyaşı sembolüdürler belki de.”</p>
<p class="calibre1">“Gözyaşından fazlası var onlarda,” dedi Lettie. “Gözyaşından da öte oldukça durgunlar. Artık yitirdiğimiz eski bir dine ait bir şey var onlarda. Korkutuyorlar beni.”</p>
<p class="calibre1">“Nesi korkutuyor ki seni?” diye sordu Leslie.</p>
<p class="calibre1">Lettie, “Nedenini bilseydim, korkmazdım,” diye cevap verdi. “Kardelenlere bir bak.“ Kardelenler, koyu renkli yapraklar arasında loş noktalar halinde dağılmıştı. “Şunlara bir bak, nasıl da savunmasız duruyorlar; inzivaya çekilmişler korkuyla. Yitirdiğimiz bilgeliğe aitler. Benim de yitirdiğim ve ihtiyaç duyduğum bir bilgelik. Korkuyorum. Kaderin bir parçası gibiler. Mastodonlar ve şu tarihöncesi yaratıklar gibi bazı şeyler dünya üzerinde kaybolabilir, ama bilgelik gibi önemli bir şeyi kaybedebilir miyiz Cyril, ne düşünüyorsun?”</p>
<p class="calibre1">“İnancıma ters bu,” dedim.</p>
<p class="calibre1">“Bir şeyleri yitirdiğime inanıyorum,” dedi Lettie.</p>
<p class="calibre1">“Hadi gel,” dedi Leslie, “bu düşüncelere kapılıp kendini üzme. Fincanı andıran şu vadinin en aşağısına gidelim ve ayışığının nasıl da kendini ağaç dallarına yansıttığına bakalım.”</p>
<p class="calibre1">Lettie ayağa kalktı ve Leslie’nin peşinden koca oyuğun tepesinde aşağıya gitti. Bir anda bağırarak, “Çiçekleri eziyorsun,” dedi.</p>
<p class="calibre1">“Hayır,” dedi Leslie, “çiçeklerin üstüne basmamaya özen gösteriyorum.”</p>
<p class="calibre1">Aşağıya indikten sonra devrilmiş bir ağacın üstüne oturdu ikisi de. Lettie öne doğru eğildi. Beyaz parmaklarını günün yorgunluğu ile gri yaprakların arasında sakince gezdiriyor, dini bir ayini gerçekleştirir gibi usul usul yaprakları saçıyordu sağa sola. Her taraf yaprak olmuştu. Leslie, Lettie’nin yüzünü göremiyordu.</p>
<p class="calibre1">Hafif bir ses tonuyla, “Benimle ilgilenmiyorsun,” dedi Leslie.</p>
<p class="calibre1">“Seninle mi?” deyip düzgünce oturarak Leslie’ye baktı ve büyülenmiş bir edayla güldü. “Sen bana gerçekmişsin gibi gelmiyorsun,” diyerek cevap verdi Lettie.</p>
<p class="calibre1">Bir süre, ikisi de boyunları bükük, sessiz sessiz oturdu. Kuşlar bir hışımla çalılıkların arasından uçuştu ve yukarıdan sessiz ve alaycı bir ses duyulunca Emily şaşkınlıkla baktı.</p>
<p class="calibre1">“Bir güvercinlik, gözlerime inanamıyorum! Ay ay ay bir cıvıltı duyuyorum sanki, bakın burada kimler varmış. Hadi gelin canlarım, cıvıldamak için uygun bir yer değil orası. İsimleriniz nelermiş sizin, hadi söyleyin bakayım.”</p>
<p class="calibre1">Leslie aşağıdan, “Defol, aptal!” diyerek cevap verdi öfkeyle.</p>
<p class="calibre1">Dördümüz birden arkamıza dönüp orman korucusuna baktık. Loş ışığın altında belli belirsiz görünüyordu, sağlam ve güçlü vücudu bizi ürkütüyordu. Kımıldamadı ama niyeti kötü orman perisi Pan gibi küçümser bir edayla dedi ki:</p>
<p class="calibre1">“Ne hoş, ne hoş! İki iki daha dört eder. Bu doğru, iki iki daha dört eder. Gelin, gelin, çıkın şu gerdek yatağından, gelin de bir bakalım kim olduğunuza.”</p>
<p class="calibre1">Kalkıp Lettie’nin kabanını giymesine yardım ederek, “Gözlerini kullanamıyor musun beyinsiz,” diyerek cevap verdi Leslie. “En azından burada hanımefendilerin olduğunu görüyorsun.”</p>
<p class="calibre1">“Özür dileriz, Beyefendi! Karanlıkta bu mesafeden ayırt edemiyorum. Siz kimsiniz, Bayım?”</p>
<p class="calibre1">“Yürü git! Acele et, Lettie, burada durmamalısın.” Yukarıya çıktılar.</p>
<p class="calibre1">“Oh, çok özür dilerim, Bay Tempest, birine yukarıdan bakınca farklı görünüyor. Oynaşmaya gelen birkaç genç sanmıştım...”</p>
<p class="calibre1">Bağırarak, “Kes zırvalamayı!” dedi Leslie. “Çok özür dilerim Lettie. Koluma gir hadi.”</p>
<p class="calibre1">Çift olarak çok şık görünüyorlardı. Lettie’nin üstünde vücudunu tümüyle saran uzun bir kaban vardı. Tüyleri saçlarında parlayan bir de küçük şapka takmıştı.</p>
<p class="calibre1">Orman korucusu şöyle bir baktı, daha sonra gülümseyerek uzun adımlarla vadiye doğru yol almıştı ki dönüp, “Hanımefendi eldivenlerini de giyse bari,” dedi.</p>
<p class="calibre1">Lettie, Leslie’ye sinirlenerek eldivenleri onun elinden aldı ve sonrasında dedi ki:</p>
<p class="calibre1">“Ben bi çiçeklerimi alıp geleyim.”</p>
<p class="calibre1">Ağaç köklerindeki kardelenlerden bir demet koparıp geldi. Hepimiz onun yaptığına bakıyorduk.</p>
<p class="calibre1">“Böyle bir yanlış yaptığım için özür dilerim. Bir hanımefendi!” dedi Annable. “Fakat toprak ağasının gece hiç dışarı çıkmayan kız kardeşleri dışında, bir hanımefendi görmeyeli uzun zaman olmuştu.”</p>
<p class="calibre1">“Pek görmediğin belli zaten! Seyis misin sen?”</p>
<p class="calibre1">“Hayır beyim. Ama damat oldum; yani atları değil de bir kadını eğittim. Yine de atları tercih ederdim, çünkü damadı olduğum kadın beni bir güzel ısırmıştı da. Affınıza sığınarak, beyim.”</p>
<p class="calibre1">“Şüphesiz öyle olması doğru olmuş.”</p>
<p class="calibre1">‘'Anladım, bol şans diliyorum size. Bence, bir adam benim kadının odası yerine burada zaman geçiriyorsa daha erkektir.”</p>
<p class="calibre1">Leslie, patavatsız korucuya müsamahakâr bir tavırla gülümseyerek, “Bir kadının odası demek ha!” dedi.</p>
<p class="calibre1">“Ah, evet! ‘yatak odama geliyor musun....”’</p>
<p class="calibre1">“Bir orman korucusu için fazla zekisin.”</p>
<p class="calibre1">“Oh, evet beyim, bir ara zamparanın tekiydim. Ama şimdilerde, tavşanlarıma ve kuşlarıma bakmayı tercih ediyorum. Hem viranelerde yavru yetiştirmek, şehirdekinden daha kolaydır.”</p>
<p class="calibre1">“Bunlar senin, öyle değil mi?” dedim.</p>
<p class="calibre1">“Hepsini biliyorsunuz, değil mi beyim? Sizce de hepsi birer sevimli süprüntü değil mi? Sizce de bir yığın ipek değiller mi? Tam da onlardan olmalarını istediğim şey, sansarlar kadar doğal! İstedikleri kadar koşabilmeleri için yeniyetme tilkiler gibi büyümeleri.”</p>
<p class="calibre1">Emily, Lettie’ye katıldı ve pek de haz duymadıkları bu adamdan uzakta durdular.</p>
<p class="calibre1">“Önümüzdeki günlerde tuzağa düşeceklerdir ne yazık ki,” dedim.</p>
<p class="calibre1">“Doğanın bir parçası onlar da. Kendi başlarının çaresine bakacaklardır, tıpkı yabani hayvanların yaptığı gibi,” dedi korucu pis pis sırıtarak.</p>
<p class="calibre1">Leslie dayanamayıp, “Bana öyle geliyor ki sorumluluklarınızı yerine getirmiyorsunuz,” dedi.</p>
<p class="calibre1">Adam güldü.</p>
<p class="calibre1">‘'Ailevi sorumluluklar! Anlatsanıza Tanrı aşkına, buna ihtiyacım var. Dokuz tane çocuğum var. Şu anda sekizler, biri de yolda. Oldukça sağlıklı, bu dişiye borçluyum hepsini. İki yılda bir yavru doğuruyorlar aslında ama bizimki on dört yılda dokuz yavru doğurdu. İyi iş çıkarmış, sizce de öyle değil mi?”</p>
<p class="calibre1">“Oldukça kötü etmişsin bence.”</p>
<p class="calibre1">“Ben mi? Neden? Doğal bir şey bu! Şeytani olan, kişinin doğaya üstün gelme çabasıdır. Düzgün birer hayvan olun derim ben, erkek ya da dişi fark etmez. Siz beyim, iyi bir erkek hayvansınız, şuradaki bayan da iyi bir dişi, keyfini çıkarana kadar durum gayet uygundur.”</p>
<p class="calibre1">“Peki ya daha sonra?”</p>
<p class="calibre1">“Hayvanların yaptığı gibi yap. Yavrularımı izliyorum, büyüyüşlerini. Güzellik abideleri onlar, dişbudak ağacı kadar sağlam her biri. Haylazlık yaparak kendilerini kirletmeyi öğrenmeyecekler; elimden geldiğince izin vermeyeceğim buna. Yozlaşmış birer insan olmadıkça istedikleri gibi yaşayabilirler; kuş, sansar, engerek ya da sincap olabilirler. Bütün anlatmaya çalıştığım şey bu.”</p>
<p class="calibre1">“Bu bir bakış açısıdır,” dedi Leslie.</p>
<p class="calibre1">“Peki bakalım, bize bakan şu kadına bak. Bir boğa ile birkaç solucan karışımı bir şeyim ben, öyleyim. Şu azgına bak hele!” Kızların da duyabileceği kıvama getirdi ses tonunu korucu. “Tatlı, değil mi? Peki niçin? Ve niçin şık bir fanila giyip, bıyık buruyorsun beyim! Neden olabilir ki! Bir kadına, doğal şeylere bakamadıkça ormana gelmemesini söyle; bir şeyler anlayabilir belki. İyi geceler beyim.” Orman korucusu karanlığa doğru yürüyüp gözden kayboldu.</p>
<p class="calibre1">Lettie’nin yanına gittikten sonra, “Terbiyesiz herif,” dedi Leslie, “ama bir duruşu var en azından.”</p>
<p class="calibre1">“Sözleri seni ürküttü,” diye cevap verdi Lettie. ‘'Ama ilgini çekti galiba, dinledin onu. Sanıyorum ki anlatacak çok şeyi var.”</p>
<p class="calibre1">“Yine de eksik olan bir şeyleri var,” dedi Emily.</p>
<p class="calibre1">“Ben nedense iyi bir adam olduğunu düşünüyorum,” dedim.</p>
<p class="calibre1">Konuyu değiştirerek, “Sağlam bir dış görünüşü var, fakat taş kalpli, duygusuz,” diyerek dikkatleri farklı bir yöne çekti Leslie.</p>
<p class="calibre1">Leslie sözünü henüz bitirmemişken Emily lafa daldı, “Hiç mi hiç hem de,” dedi ve devam etti, “Kardelenlere rağmen ruh yok adamda.”</p>
<p class="calibre1">Lettie bir noktaya ruhunu teslim etmişçesine dalıp gitmişti; gülümsedim.</p>
<p class="calibre1">Batıda, iyiden iyiye kızıllaşan dağınık bulutlar, akşamı hoş kılıyordu. Ay, gökyüzünde istekli bir şekilde doğuya sırtını dönüyordu. Ağaçlar, ayışığının altında koyu mor bir renge bürünerek manzaraya bir başka heyecan katıyordu. Az ötemizdeki dışlanarak çorak kalmış arazi, soluk tan kızıllığında üzgün ve çekingen duruyordu. Çimenlik yol ise oldukça hoş görünüyordu.</p>
<p class="calibre1">“Hadi koşalım!” dedi Lettie ve el ele verip deliler gibi mutlu olana dek çılgınca koştuk büyük bir heyecanla. Sonra birden durup, “Duyuyor musunuz şunu!” diye panikledik.</p>
<p class="calibre1">“Bir çocuk!” dedi Lettie.</p>
<p class="calibre1">“Kulübeden geliyor,” dedim.</p>
<p class="calibre1">Hızlıca sese doğru yöneldik. Bir kadının çılgınca bağırtısı eşliğinde birkaç çocuğun acı dolu çığlıkları yükseliyordu evden.</p>
<p class="calibre1">“Seni küçük şeytan, seni küçük şeytan. Tanrım çıldırı-cam!” Bu garip sözlere derin bir esinti ve çıkan uğultunun kulak tırmalayıcı sesi eşlik ediyordu. İçeri girdik; öfkeden çılgına dönmüş bir kadın, elindeki emaye tavayla küçük çocuğa acımasızca vuruyordu. Küçük çocuk bir kirpi gibi tostoparlak oluvermişti. Kadın ayağıyla çocuğu kaldırdı ve harman döveni ile tahıl döver gibi çocuğun omzuna ve sırtına vurmaya devam etti. Şömine ateşinin çıkardığı titrek ışık, iki üç kişilik gruplar şeklinde odaya dağılmış diğer çocukların gözyaşlarına yansırken, şömine dibine kendini bırakıverdi çocuk, acıdan inim inim inliyordu. Diğer çocuklar da hüngür hüngür ağlıyorlardı. Anne öfkesine yenik düşmüş, cinnet geçiriyor gibiydi. Yüzünün önüne düşen saç telleri, hızlı nefes alışverişiyle bir o yana bir bu yana salınıyordu ve gözlerini, önüne geçilemeyecek bir öfkeyle tek bir noktaya dikmişti. Uzun kolları, yel değirmeni gibi bir aşağı bir yukarı hareket ediyordu. Koştum ve kadını sıkıca tuttum. Artık kımıldayamayacağını anlayan kadın tavayı etkisiz kalan elinden mindere bırakıverdi. Şok geçiriyor gibiydi, titriyordu. Her uzvundan bitkinlik akıyordu; bitmiş tükenmiş bir hali vardı. Durmadan ellerini bir kenetleyip bir serbest bırakıyordu. Lettie bir ileri bir geri sallanan annenin bakımsız, çatlamış ellerini ovuşturarak sakinleştirirken, Emily de çocukları yatıştırmaya çalışıyordu. Bir süre sonra kadın, iyiden iyiye sakinleşti ve Lettie’nin önüne oturup düşüncelere dalıp gitti. Daha sonra amaçsızca, Lettie’nin parmağındaki değerli taşlara dokunmaya başladı.</p>
<p class="calibre1">Emily, elbisesindeki kan lekesini görünce korkarak daha yüksek bir sesle hıçkıra hıçkıra ağlayan küçük kızın yanaklarını yıkıyordu. Neyse ki küçük kızın da sakinleşmesiyle, Emily kızın hüznünden artakalan son zerreyi de yüzünden silebilmişti. Ortalık iyice durulduktan sonra, nihayet, kulübenin ışıklarını yakmayı akıl ettiler.</p>
<p class="calibre1">Masanın altında öteberinin içine saklanan Sam’i fark ettim. Oradan çıkması için elimi uzattım ama bir kertenkele gibi süzüle süzüle koridora kaçtı. Bir süre sonra köşenin birine uzanmış, acı içinde sızlanırken gördüm onu. Köşeye sıkıştırdım ve kaçamadan yakalayıp mutfağa doğru taşımaya çalıştım. Daha sonra acıdan bitap düşen zavallı çocuk iyice dinginleşti.</p>
<p class="calibre1">Elbiselerini çıkardık; bembeyaz güzelim vücudu ezikler içinde kalmış, morarmıştı. Anne yine hıçkırıklara boğuldu, bir bebek korosu eşliğinde. Kızlar ağlamalarla ilgilenirken ben de sessiz ve acı içinde olan çocuğa ekmek hazırlıyordum. Daha sonra anne, oğlunu kollarından tutup kendine çekerek tutkuyla öpmeye başladı ve duygularının zirveye ulaştığı noktada yağmur olup yağdı gözyaşları. Çocukcağız kendini öpücüklerin koynuna bırakmıştı, bir süre sonra o da küçük bedeni sarsılıncaya kadar hıçkırıklara boğuldu. Darmadağın duygularla allak bullak olan kadıncağız ve yarı çıplak çocuk, birbirlerine sarılıp bir süre ağladılar. Daha sonra oğlunu yatağına götürdü kadın, kızlar da diğer çocuklara geceliklerini giydirip onları da yataklarına götürdü. Ev şimdi iyice sakinleşmiş, sessizleşmişti.</p>
<p class="calibre1">“Onları idare edemiyorum, edemiyorum,” dedi anne hüzünle. “Onları kontrol edemiyorum, ne yapacağımı da bilmiyorum. Elini kıpırdatıp bana yardımcı da olmuyor eşim, zerre kadar değerim yok onda, ufacık bile, tüm işi gücü benimle dalga geçip beni daha da çamura bulamak.” “Ah tatlım!” dedi Lettie, gürbüz çocuğu ayağa kaldırıp çocuğun geceliğinin arkasından tuttu ve; ‘'Annenin yanına mı gitmek istiyorsun, git bakalım!” dedi.</p>
<p class="calibre1">Tahminen on altı aylık olan minik adam bize el sallayıp gülümseyerek annesine doğru tıpış tıpış yürüdü. Koca ela gözleri halinden memnun bir parıltıyla ışıl ışıldı. Annesi onu düşmeden tuttu ve ipek kadar yumuşak kahverengi saçlarını alnından arkaya atıp yanağını kendi yanağına dayadı, kokusunu içine çekti.</p>
<p class="calibre1">“Aaah ahlı!” dedi kadın, “İlgisiz, umursamaz bir baban var, başkalarına benzemez o, minik ördeğim benim. Kimseleri umursayacak kalp yoktur onda, yok ne yazık ki güvercinim benim, kendi canına kanma yabancıymışçasına yaşar o öyle.”</p>
<p class="calibre1">Yanağı yaralı olan kız, Leslie’de kendini güvende hissetmiş olacak ki Leslie’nin dizlerine oturmuş, mavi gözlerinde vakur bir edayla ona bakıyordu. Yuvarlak kafasının etrafındaki kısa kesilmiş siyah saçlarıyla ciddiyeti daha bir artıyordu.</p>
<p class="calibre1">“O benim tebeşiyim, benim o, Sam tebeşiyimi alıyo, bitene kaday etyafı kaalıyor, bu yüzden de veymedim ben tebeşiyimi ona.” Kırmızı tebeşiri tombik avucunun içinde sıkı sıkı tutuyordu. “Babam verdi, bu tebeşiyi bana, kıymı-zıya boyicaktım bebeğimin yüzünü, bebeğimi göstereyim size.”</p>
<p class="calibre1">Bir eliyle geceliğinin eteğini tutarak salına salma gitti, daha sonra hızlandı ve ıvır zıvırlarıyla dolu köşeye doğru yönelip onca ıvır zıvırın içinden eciş bücüş, çizilmiş, çirkin bir bebeği çıkararak Leslie’ye getirdi. Bebeğin yüzü, kara-lanmışçasına kırmızıya boyanmıştı.</p>
<p class="calibre1">‘'Al bak, bu benim oyuncak bebeğim, babam yaptı, adı da Bayan Mima.”</p>
<p class="calibre1">“Gerçekten mi?” dedi Lettie, “Peki bunlar yanakları mı? Pek tatlı görünmüyor, sence de öyle değil mi?”</p>
<p class="calibre1">“Yoo hayır. Babam bana dedi ki, o hanım hanımcık bir bayan.”</p>
<p class="calibre1">‘'Annenin rujunu da sana vermişti, öyle mi?”</p>
<p class="calibre1">“Hıhı, ruj!” diyerek yanıt verdi kız.</p>
<p class="calibre1">“Ve sen de, Sam’in onu almasına izin vermedin?” “İzin veemedim, ruju ona vemeyince de, ısırdı beni.” “Baban ne diyecek bu duruma peki?”</p>
<p class="calibre1">“Benim babam?”</p>
<p class="calibre1">“Eminim ki sadece gülecektir,” dedi anne söze karışarak. “’lsırık öpücükten iyidir,’ der.”</p>
<p class="calibre1">“Hayvanca!” dedi Leslie, dokunaklı bir şekilde.</p>
<p class="calibre1">“Yo öyle düşündüğün gibi değil, onlara el kaldırmaz, bana da kaldırmaz. Ama başka adamlara da benzemez. Susar durur öyle. Onunla ilk göz göze geldiğim günden daha yabancıymışım gibi davranıyor bana.”</p>
<p class="calibre1">“Nerede tanışmıştınız?” diye sordu Lettie.</p>
<p class="calibre1">“Ben daha genç bir kızken... O da tam bir beyefendiydi! Hâlâ şimdi bile bir beyefendi edasıyla okuyabiliyor ve konuşabiliyor ama bana hiçbir şey anlatmıyor. Neyim onun için, çöp yığını mı? Benden birkaç gömlek üstün, biliyorum ama böyle davranmasa bana keşke. Az kalsın unutuyordum, birkaç dakikaya burada olur!”</p>
<p class="calibre1">Çocukları yataklarına gönderdi, ıvır zıvır ne varsa köşeye doğru süpürdü ve masaya örtü serdi. Masa örtüsü pırıl pırıldı, eşini memnun edebilmek için de, gümüş bir</p>
<p class="calibre1">kaşık koydu sofraya onun için.</p>
<p class="calibre1">Kocası eve vardığında biz çıkmak üzereydik. Kapının hemen önündeyken iri yarı cüsseli kocasını gördüm, hamarat kadın ise kocasına kul köle olmuş koşuşturuyordu odanın her yanına.</p>
<p class="calibre1">“Heyy, Proserpine, misafirlerimiz mi vardı?”</p>
<p class="calibre1">“Ben davet etmedim onları vallahi, çocukların ağlamasına gelmişler. Ben çağırmadım...”</p>
<p class="calibre1">Gecenin karanlığına doğru hızla ilerledik. ‘'Aaah ahhh, tüm yükü hep kadınlar çekiyor,” dedi Lettie için için.</p>
<p class="calibre1">“Belki de kocası ona yardımcı olsaydı, kadın şimdi iyi bir hayat yaşıyor olmaz mıydı, ne harika olurdu, değil mi? Ama şimdi kadın her hücresini bir derde adamış gibi bitmiş tükenmiş. Erkeklerin hayvanlardan farkı yok, evlilik denen şey de buna daha da olanak sağlıyor,” dedi Emily.</p>
<p class="calibre1">“Bu evliliği iyi bir evlilik örneği olarak göremezsin,” diye karşılık verdi Leslie. “ikimizin arasındaki ilişkiyi bir düşün.”</p>
<p class="calibre1">“Ay, ay.”</p>
<p class="calibre1">“Oh, şey diyecektim, Greymede’deki tarihi kilisede mi yapsak nikâhımızı?”</p>
<p class="calibre1">Lettie, o heyecanla kulaklarımızın içine içine bağırarak, “Orası çok hoş bir yer!” dedi.</p>
<p class="calibre1">Engebeli patikada tökezleye tökezleye yürümeye devam ettik. Ay, ışıl ışıldı ve kapkara görünen koca ağaçların karanlık gölgesinde korkak adımlarla ilerliyorduk. Ayışığı ara sıra, tavşanların kara kış günü arsızca kemirdiği dallara hoş bir görüntünün resmini yansıtır gibi oluyordu. Neyse ki sonunda ormandan çıkıp açık gökyüzümüze kavuştuk. Göğün kuzey yanında tam bir yeşil cümbüşü vardı. Ori-on Takımyıldızı her zamanki şovunu sergiliyordu, ay da Orion’un bu şovuna ayak uyduruyordu.</p>
<p class="calibre1">“Kuzey ışıkları ortaya çıktığı zamanlar,” dedi Emily, “böyle ayrı bir hoş hissediyorum kendimi. Tüylerim ürperiyor, korku ve merakla doluyor gözlerim, size de öyle oluyor mu?”</p>
<p class="calibre1">“Evet,” dedim, “merak uyandırıyorlar, hayallere dalıyor insan bakarken.”</p>
<p class="calibre1">Lettie, hafif bir ses tonuyla, “Ne hayaller kuruyorsun peki?” dedi ve başını kaldırıp bana baktı, gülümsüyordum. Dudaklarını ısırarak tekrar başını eğdi.</p>
<p class="calibre1">Yollarımızın ayrıldığı noktaya geldiğimizde, Emily bir iki dakikalığına değirmene uğramamız konusunda ısrar etti. Lettie de Emily’nin bu isteğini kırmadı.</p>
<p class="calibre1">Mutfak penceresinin perdesi açıktı ve panjurlar her zamanki gibi çekilmemişti. Tomurcuklanan hanımeli yapraklarının arasından içeri baktık. George ve Alice oturmuş, masada satranç oynuyordu. Annesi, elindeki paltonun yırtıklarını dikiyordu ve babası da her zaman olduğu gibi bir şeyler okuyordu. Alice, sessiz sakin konuşuyordu, George ise kollarını masaya dayamış, pürdikkat oyuna odaklanmıştı.</p>
<p class="calibre1">Önce içeridekilere seslendikten sonra içeri girdik. George ağır ağır ayağa kalktı, bizimle el sıkıştı ve tekrar oturdu.</p>
<p class="calibre1">“Merhabalar, Lettie Beardsall, yoksun bu aralar,” dedi Alice. “O kadar yoğunsun demek?”</p>
<p class="calibre1">Keyifli bir ifadeyle, “Ooo, bu aralar pek görmüyoruz onu,” diyerek ekledi babası.</p>
<p class="calibre1">“Narin şapkası, kürkü ve kardelenlerle çok görkemli görünmüyor mu? Baksana George. Onun ne kadar mükemmel olduğunu hiç göremedin sen!”</p>
<p class="calibre1">George kafasını kaldırdı ve Lettie’nin giydiklerine şöyle bir göz attı, üzerindeki çiçeklere de baktı. Fakat yüzüne bakmadı.</p>
<p class="calibre1">“Hıhı, evet, hoş görünüyor,” dedi ve satranca döndü.</p>
<p class="calibre1">Göğsüne iliştirdiği kardelenleri göstererek “Kardelen</p>
<p class="calibre1">topluyorduk,” dedi Lettie.</p>
<p class="calibre1">“Çok tatlılar, biraz da bana versene,” dedi Alice elini uzatarak. Lettie bir demet çiçek uzattı Alice’e.</p>
<p class="calibre1">“Şah!” dedi George, uyuzluğuna.</p>
<p class="calibre1">“Git işine be!” dedi rakibi, ‘'Artık kardelenlerim var benim, bana yakışmadılar mı? Bak, küçük masum bir beden, tıpkı benim gibi. Lettie bende bırakacak kardelenleri. Lettie benim kadar mütevazı, nazik ve de masum değil. Sen de ister misin biraz?”</p>
<p class="calibre1">“Peki bakalım istediğin gibi olsun, ne içindi?”</p>
<p class="calibre1">“Seni hoş göstermesi için elbette ve de seni masum ve küçük göstermesi için.”</p>
<p class="calibre1">“Şah çektim,” dedi George.</p>
<p class="calibre1">Alice, “Nereye koyabiliriz bir bakalım; bir tek gömleğin var. Ov! Buldum tamam!” diyerek birkaç çiçeği George’un arkaya taranmış dalgalı saçlarının arasına koydu. “Bak Lettie, nasıl olmuş? Sence de tatlı değil mi?” Lettie sahte bir tebessümde bulundu:</p>
<p class="calibre1">“Shakespeare’in ‘Bottom’ ve ‘eşek kafalı’ karakterleri gibi olmuş,” dedi, Lettie.</p>
<p class="calibre1">“Bu durumda ben de Titania’yım. Çok tatlı bir peri kraliçesi olmaz mıydım, ‘Bully Bottom’? Ha bir de Oberon’u kim kıskanıyordu?”</p>
<p class="calibre1">“Bana, ‘Hedda Gabler’deki adamı hatırlattı, hani şu asma yapraklarıyla taçlandırılan, evet evet asma yaprakla-rıylaydı,” dedi Emily.</p>
<p class="calibre1">George, başındaki çiçeği unutarak, “Kısrağınızın burkulan bileği nasıl oldu, Bay Tempest?” diye sordu.</p>
<p class="calibre1">“Ha, yakın bir zamanda bir şeyi kalmaz diye düşünüyorum, teşekkür ederim.”</p>
<p class="calibre1">Babası söze girerek, “George bu durumdan bana söz etmişti,” dedi ve Leslie ile muhabbete koyuldu.</p>
<p class="calibre1">Alice, tekrar oyuna dönerek, “Şah mı çekmiştin, Ge-orge?” dedi. Kaşlarını çattı ve iyice düşünmeye başladı.</p>
<p class="calibre1">“Bunu telafi ederim!” diyerek, hamlesini yaptı ve başarısıyla övünürcesine, “Hadi bakalım efendim, sizi görelim!” dedi.</p>
<p class="calibre1">George ölçtü biçti ve iyice düşündükten sonra, o da hamlesini yaptı. Alice direk hamlesini yapıp atını ileri sü-rereki “Şah!” dedi.</p>
<p class="calibre1">“Nasıl gözden kaçırırım ben bu hamleyi, oyunu alma ihtimalin var şimdi,” dedi George.</p>
<p class="calibre1">“Yenildin çocuk! Bir daha bir kadına böbürlenme öyle. Ama saçındaki çiçeklerin hatırına mat olsun diyeyim ben hadi!”</p>
<p class="calibre1">Elini kafasına götürdü ve çiçekleri fark edince de çıkarıp masaya fırlattı.</p>
<p class="calibre1">Bakkaldan dönüp içeri giren annesi, “İnanabiliyor musunuz!” dedi</p>
<p class="calibre1">“Neye?” diye sorduk hepimiz hemen.</p>
<p class="calibre1">“Nickie Ben şuradaydı ve şile bezimi yemiş. Bildiğimiz, yemiş! Bezi yıkamak için geldiğimde, Nickie Ben oturmuş son parçasını yutuyor ve bıyıklarını siliyordu.”</p>
<p class="calibre1">George kahkahaya boğuldu. Gülmekten yorulup yere yığılana kadar devam etti. Ne zaman gülmeyi kesecek diye Lettie de George’a bakıyordu.</p>
<p class="calibre1">“Hayal ettim de,” diyerek soluk soluğa, “yüz santimlik bez, boğazından aşağı inerken nasıl hissetmiştir acaba,” dedi George.</p>
<p class="calibre1">Bu kahkaha oldukça yersizdi. Bir kez daha gülme krizine girdi George. Alice de gülmeye başladı. Onu da gülme krizine sokmak kolay oldu. Daha sonra babası da gülmeye başladı. Tam bu sırada acıklı bir halde adımlayarak içeri Nickie Ben girdi. Hepimiz tekrardan böğürürcesine kahkaha attık, neredeyse çatının kirişleri sallanmaya başlamıştı artık. Lettie sabırsızlıkla sonuna kadar bekledi. George, çıplak kollarını masada şuursuzca hareket ettirirken, dağılmış küçük çiçekleri de yere düşürerek kırdı.</p>
<p class="calibre1">“Yazık, ne kadar ayıp, ne kadar!” diyerek sesini yükseltti Lettie.</p>
<p class="calibre1">“Ne?” dedi George etrafına bakınarak. “Çiçeklerin yüzünden mi öyle dedin? Çiçeklerin için üzülüyor musun? Çok yumuşak kalplisin; sence de öyle değil mi, Cyril?”</p>
<p class="calibre1">“Her zaman öyleydi, duygularını ifade edemeyen hayvanlara ve diğerlerine karşı hep yumuşak kalpli,” dedim.</p>
<p class="calibre1">“Duygularını ifade edemeyen küçük bir hayvan olmak istemez miydin, Georgie?” dedi Alice.</p>
<p class="calibre1">George, satranç taşlarını bir tarafa bırakarak gülüın-</p>
<p class="calibre1">sedi.</p>
<p class="calibre1">Lettie, “Gidelim mi tatlım?” dedi Leslie’ye.</p>
<p class="calibre1">Büyük bir şevkle, “Hazırsan gidelim,” diye karşılık verdi Leslie.</p>
<p class="calibre1">Sızlana sızlana, “Çok yorgunum,” dedi Lettie.</p>
<p class="calibre1">Lettie’nin dokunaklı sözüne anlayışla karşılık verdi Leslie, “Çok mu yürüdük bugün?” diye sordu.</p>
<p class="calibre1">“Yok, o kadar da çok yürümedik aslında ama kardelenler, o adam, çocuklar, her şey... Sadece biraz halsiz hissediyorum.”</p>
<p class="calibre1">Alice’i, Emily’yi ve Bayan Saxton’ı öptü, Lettie.</p>
<p class="calibre1">“İyi geceler, Alice,” dedi Lettie. “Pek görüşemiyor olmamızın tek sebebi ben değilim, bilesin. Bilirsin beni, ben hiç değişmedim. Kendini benim yerime koy, bir düşün, ne yapabilirim?”</p>
<p class="calibre1">Lettie, George’a veda ettikten sonra bastırılmış duygularının verdiği heyecanla George’a baktı.</p>
<p class="calibre1">Lettie’nin bu davranışı George’a bir başarı sağlamış gibi hissettirmiş olacaktı ki, George heyecandan kızardı. Aşığının gözlerine kayıtsız kalan gözlerinden akan yaşlarla evine gitti Lettie. Değirmende ise George, Alice ile gülüşüyordu.</p>
<p class="calibre1">Eberwich’teki evine kadar eşlik ettik Alice’e. Ortamıza geçerek omuzlarımıza tutunup sallanırken, onun deyişiyle “İki dal arasında sallanan geri zekâlı küçük bir maymun,” gibiydi. Saçma sapan şeyler söyleyip deliler gibi gülüp eğlendik. Alice’den ayrılırken, George, Alice’i yanağından öpmeye kalktı; ama Alice, George’u çenesinden öptü ve bir kanaryaya hitap eder gibi, “Cicim,” dedi. Daha sonra dilini dişlerinin altına kıstırarak gülüp içeri koştu. ‘'Alice tam bir küçük şeytan,” dedi George.</p>
<p class="calibre1">Greymede üzerinden evin yolunu tuttuk ve karanlık okul binalarından geçtik.</p>
<p class="calibre1">“Hadi,” dedi George, “Koç Hanı’na uğrayıp kuzenim Meg’e bir bakalım.”</p>
<p class="calibre1">George beni caddenin karşısına, oradan da küçük hanın kumlu girişine sürüklediğinde, saat on buçuğu gösteriyordu. Mekân, George’un büyük amcası zamanında önemli bir çiftlikmiş; fakat büyük amcasının ölümünden sonra çiftlik idaresinin ve tüm iş yükünün dul kadına binmesiyle çiftlik değer kaybetmeye başlamış. Göz kamaştırıcı kız torunu, yaşlı halasına arka çıkmış ve onu desteklemişti. Meg’in yakın akrabalarının hepsi California’da yaşamaktaydı; yirmi dört yaşında alımlı bir genç kız olan kendisi de büyükannesinin yanında kalıyordu.</p>
<p class="calibre1">Hanın, çakıllı girişinden içeri ağır ağır yürürken, bar bölümünden Bill’in kızıl kafası yükseldi ve George’u tanıyarak dedi ki:</p>
<p class="calibre1">“Hoş gelmişsiniz, gelin buyurun, içeri girin.”</p>
<p class="calibre1">İlerledik ve mutfak kapısından içeri girdik. Büyük hala, yuvarlak arkalı küçük koltuğuna oturmuş, yatmadan önce elindeki içkiyi yudumluyordu.</p>
<p class="calibre1">Huysuz ses tonuyla, oturduğu yerden, “George, delikanlım!” diyerek bağırdı. “Doğru mu görüyorum acaba? Eminim gelişinin farklı sebepleri var. Yoksa hangi rüzgâr atsın ki seni bu tarafa?”</p>
<p class="calibre1">“Yok, yok,” dedi, George. “Sizleri görmeye geldim, başka bir sebebi yok. Meg nerede?”</p>
<p class="calibre1">“Ah!—Ha—Ha—Ah! Beni görmeye geldiniz demek? Meg neredeymiş! Peki ya bu yanındaki beyefendi kim?”</p>
<p class="calibre1">George, oldukça resmi bir ifadeyle beni takdim etti yaşlı kadına. Ben de bir adım ileri atıp yaşlı kadının terli ve kemikli elleriyle tokalaştım.</p>
<p class="calibre1">Yukarıdan aşağıya beni şöyle bir süzdükten sonra, “Oldukça nazik bir beyefendi,” dedi ve başını salladı. Şapkası ve üzerindeki kızıl sardunyalar da sallanıyordu. Sonrasında da tekrar bana dönerek, ‘'Ayakta kalma, geç otur,” dedi.</p>
<p class="calibre1">Mavi ve kırmızı kumaşlarla döşenmiş bir koltuğa oturdum. Oda çok sıcaktı, huzursuzca etrafıma bakınıyordum. Yaşlı kadın gözünü bir noktaya dikerek hayallere dalmıştı. Zırhı andıran, siyah, kalınca bir kaban vardı üzerinde ve kıyafetinin boğaz kısmına bükümlü bir altın broş takmıştı.</p>
<p class="calibre1">Yukarıdan gelen sert ve hızlı adımların sesini duyduk.</p>
<p class="calibre1">Yaşlı kadın, kayıtsızlığını üstünden atarak, “Geliyor işte,” dedi. Adımlar hızlıca merdivenleri indikten sonra dikkatlice köşeyi döndü. Kapı aralığında Meg göründü. Şaşırmıştı, “Birilerinin geldiğini duydum ama senin geleceğini tahmin etmemiştim,” dedi. Al yanakları daha da renklendi ve kendine özgü o samimi, ışıl ışıl gülümsemesiyle güldü. Ben, henüz ondan daha fazla fiziksel çekiciliğe sahip başka bir kadın görmemiştim. Her bir hareketinden, davranışından şehvetli bir büyüleyicilik akıyordu. İnsan onun dudaklarından çıkan kelimeleri asla duymaz, sadece o kiraz dudakların dolgun hareketini seyredebilirdi.</p>
<p class="calibre1">“Meg, onlara bir bardak viski koy. Bir bardak içersiniz, değil mi?”</p>
<p class="calibre1">Ben hemen reddettim, yalnız kaçış yoktu.</p>
<p class="calibre1">Yaşlı kadın, “Olmaz. Hayır duymak istemiyorum. Sıcak mı istersiniz?” diye sordu.</p>
<p class="calibre1">Bir şey dememiştim.</p>
<p class="calibre1">Ev sahibi, “O zaman ona kırmızı şarap ver,” dedi.</p>
<p class="calibre1">Meg dışarı çıktı. Büyük hala, muhtemelen viskiden dolayı tekrar tekrar iç çekti.</p>
<p class="calibre1">“Beni şimdi görmeye gelerek iyi ettiniz,” diye sızlandı. “Bir dahaki sefer geldiğinizde göremeyeceksiniz. Artık, bittim...” deyip sardunyalı heykelciği salladı. Bunun nasıl bir ironisi olduğunu merak ettim.</p>
<p class="calibre1">“Söylemek zorundayım, gittiğime mutlu olacağım,” dedi ve birkaç kez daha iç çekti.</p>
<p class="calibre1">Vücudun yorgunluğu çok dokunaklıydı. Yaşlı kadının, bir domuzun sırtındaki pire gibi hayata tutunmuş olduğu gerçeği çok acımasızdı. Yavaşça ölüyordu ama vurgulayarak kendisinin “biraz daha iyi” olduğunu belirtmiş ve; “Yarın sabaha ayakta olurum,” demişti.</p>
<p class="calibre1">Yaşlı kadın devam etti, “Sağ olsun şu kız olmasaydı şimdiye çoktan göçmüştüm. Onu yalnız bırakmayı bile düşünemiyorum. Hadi, için bakalım.”</p>
<p class="calibre1">Ekşili bir içecek yerine viskiyi tercih etmiştim.</p>
<p class="calibre1">Büyük hala yeniden konuşmaya başlamıştı, “Şu kız yerleşene kadar huzur içinde ölemem.“</p>
<p class="calibre1">Yaşlı kadın burnunu çekerek küçümser bir tavırla bardağına baktı.</p>
<p class="calibre1">George sırıtıp dikkatlice baktı. Viskiyi yudumlarken içki, boğazından yuvarlanmıştı. Çıkan ses yaşlı kadını kızdırmıştı.</p>
<p class="calibre1">“İnsanı korkutuyorsun. Sen hayatında hiç cesur olmadın,” dedi.</p>
<p class="calibre1">Burnunu çekerek yine bardağına baktı. George kızgınlıkla kaş çatarak bardağını yarıya kadar likörle doldurup içti.</p>
<p class="calibre1">“İddiaya girerim ki şu oğlan hayatında doğru dürüst bir kız bile öpmemiştir,” dedi ve sıcak içkisinin son yudumlarını sarkık boğazından yuvarladı.</p>
<p class="calibre1">Meg gelmişti.</p>
<p class="calibre1">“Hadi, büyükanne. Yatma vakti geldi.”</p>
<p class="calibre1">“Sen de otur da bir yudum içki iç. Her gece misafir gelmiyor.”</p>
<p class="calibre1">“Hayır, olmaz. Hadi seni yatırayım.”</p>
<p class="calibre1">“Otur ve içki iç dedim. Gel buraya, daha fazla pazarlık yok.”    .</p>
<p class="calibre1">Meg, daha fazla bardak ve şarap sürahisi getirdi. Ona, benim ve George’un arasında yer açtım. Hepimiz porto şarabı içtik. Naif ve kendinden geçmiş olan Meg, hoşça bizi bekledi. Bir gölge gibi duran gamzelerini saymazsak güldüğünde yanakları saten kumaş gibi parlıyordu. Esmer boynu çıplaktı ve baş döndürücüydü. Aniden George’a döndü ve soru sordu. Yüzleri birbirine çok yakındı. Ge-orge onu öptü ve Meg geri çekilince eğilip boynunu öptü.</p>
<p class="calibre1">Yaşlı kadın zevkle şarkı mırıldanıp şarap sürahisini</p>
<p class="calibre1">aldı.</p>
<p class="calibre1">George, büyük bir bardağa şarap doldurup içti. Heyecanlanıyor, normalde dikkati ve içgüdüsüyle dizginlediği enerji ve tutkusu açığa çıkıyordu.</p>
<p class="calibre1">Bardağını kaldırarak, “Hala, sana! Senin istediğin şeye!” dedi.</p>
<p class="calibre1">“Biliyorum, o da cesaret ister. Ama o sadece bir ısınmaydı. Göreceğim seni. Anlaştık mı?”</p>
<p class="calibre1">George, dudaklarını bardağa değdirmeden önce, “Anlaştık,” dedi. •</p>
<p class="calibre1">Meg ,“Ne anlaşması bu?” diye sordu.</p>
<p class="calibre1">Yaşlı kadın sesli sesli güldü ve kalkıp, şarapla ıslanmış dudaklarıyla Meg’i seslice öpen George’a göz kırptı. Ge-orge, “Bu da anlaşmanın mührü,” dedi.</p>
<p class="calibre1">Meg, büyük önlüğüyle yüzünü sildi ve huzursuzlandı.</p>
<p class="calibre1">“Büyükanne, gelmiyor musun?” diye rica etti.</p>
<p class="calibre1">“Beni başından savmaya çalışıyor... Ne diyordum George?”</p>
<p class="calibre1">“Gitme, hala, kaçak yok.”</p>
<p class="calibre1">“Sus bakayım sen,” diyerek homurdandı yaşlı kadın.</p>
<p class="calibre1">“Hızlı ve hatasız olmalı George. Meg, bir mum al, hazırım ben.”</p>
<p class="calibre1">Meg, pirinçle kaplı yatak odası mumlarını getirdi. Bili, bir kutu içinde parayı getirip yaşlı kadının eline verdi.</p>
<p class="calibre1">‘'Artık yatabilirsin oğlum,” dedi kadın, yaşlı ve çirkin hizmetkâra. Bili bir köşeye oturup ayakkabılarını çıkardı.</p>
<p class="calibre1">Yaşlı kadın “George, gel de bana bir iyi geceler öpücüğü ver” dedi. George onu öperken de George’un kulağına bir şeyler fısıldadı ve George yüksek sesle güldü. Kendi bardağına viski doldurup hizmetkârı içmesi için çağırdı. Hala sonra kendini yavaşça kaldırdı ve Meg’e yaslanarak yukarı çıktı. Hala, iri yarı bir kadındı ama şimdi Meg’in harika vücudunun yanında onun vücudunun şekilsizliği acınası bir hal almıştı. Yavaşça ve zorlanarak merdivenleri çıktıklarını duyduk. George sakalını çekiştirip gülümseyerek oturdu. Yeni ve kuşkulu duygular içindeyken gözlerine inen o çocuksu bakışla gözleri parlıyordu. Daha sonra kendisine biraz daha viski döktü.</p>
<p class="calibre1">“Yeter!” diye azarladım.</p>
<p class="calibre1">Yaramaz bir çocuk gibi şımararak ve gülerek, “Neden ki?” dedi.</p>
<p class="calibre1">Çorabındaki deliğe bakarak bir süredir oturan Bili, bardağını boşalttı ve hüzünlü bir “iyi geceler” ile merdivenlerden yukarı çıktı.</p>
<p class="calibre1">Meg aşağı gelince ayağı kalkıp gitmemiz gerektiğini söyledim.</p>
<p class="calibre1">Huzursuzlanarak ayakta duran Meg, ‘'Arkanızdan gelip kapıyı kilitleyeceğim,” dedi.</p>
<p class="calibre1">George ayağa kalktı. Dengesini kurmak için masanın ucuna tutundu. Dengesini geri kazanınca Meg’e bakarak, “Dur, buraya gel, sana bir şey söylemek istiyorum önce,” dedi.</p>
<p class="calibre1">Meg, kuşkulu bir şekilde gülerek George’a baktı. Kolunu Meg’in beline doladı, yüzünü Meg’in yüzüne iyice</p>
<p class="calibre1">yaklaştırıp gözlerine bakarak, “Hadi öpüşelim,” dedi.</p>
<p class="calibre1">Meg, pek de direnmeden parlak kahverengi gözleriyle ona istekli bir şekilde bakarak dudaklarını uzattı. Geor-ge onu öperek kendine yaklaştırdı.</p>
<p class="calibre1">“Seninle evleneceğim,” dedi.</p>
<p class="calibre1">Meg, alçak bir ses tonuyla halinden memnun bir şekilde, “Devam et!” dedi.</p>
<p class="calibre1">George, Meg’i daha da sıkıca kendisine yaklaştırarak “Gidiyorum,” dedi.</p>
<p class="calibre1">Ben, açık kapı aralığında durup geceye baktım. Vakit, çok uzunmuş gibi geldi. Daha sonra merdivenlerin yukarısından yaşlı kadının tiz sesini duydum. “Meg, Meg! Gönder hadi onu. Yukarı gel!”</p>
<p class="calibre1">Devamındaki sessizlikte mırıltılar geliyordu kulağa ve bunun ardından onlar da dışarı çıktılar.</p>
<p class="calibre1">Gökten gelen bir hortlak sesi gibi, “İyi geceler oğlum, iyi geceler size,” diye bağırdı.</p>
<p class="calibre1">George, sözlüsüne kapıda aceleyle bir iyi geceler öpücüğü vermişti.</p>
<p class="calibre1">Meg, narin sesiyle George’un gidişini izlerken, “İyi geceler,” dedi. Daha sonra onun ağır kilidi kapattığını duyduk.</p>
<p class="calibre1">George boğazını temizlemeye çalışarak, “Biliyorsun,” dedi. Sesi, boğuk ve heyecandan kısılmıştı. Yeniden başladı cümleye, “Görüyorsun, o kız bir kor.”</p>
<p class="calibre1">Cevap vermedim, o da pek dikkat etmedi.</p>
<p class="calibre1">“Kahretsin!” diye haykırdı. “Neden sataşmasına izin verdim ki!”</p>
<p class="calibre1">Sessizce yürüdük. George’un heyecanı bir şekilde geçmişti.</p>
<p class="calibre1">“Salınıp gezmeyi, ayakta dururken dönmeleri... Ona baktığında, biliyorsun İşte, hissediyorsun.”</p>
<p class="calibre1">Sanırım biliyordum; ama bunu söylemek gereksizdi.</p>
<p class="calibre1">“Eğer geceleri kadınları düşlersem, düşümde hep</p>
<p class="calibre1">Meg olur, biliyor musun? Çok yumuşak gözüküyor ve vücudunun kıvrımları...”</p>
<p class="calibre1">Yavaşça ayağını yerde sürtmeye başladı. Kömür madeni demiryolunun yolla kesiştiği yere gelince George sendeleyip, kendini toparlamak için ileri doğru eğildi. Kolunu tuttum.</p>
<p class="calibre1">“Hay aksi, Cyril sarhoş muyum ben?”</p>
<p class="calibre1">“Çok değil,” dedim.</p>
<p class="calibre1">“Hayır, olamam,” diye mırıldandı.</p>
<p class="calibre1">Ama ayağı tekrar sürttü ve bir o yana bir bu yana sallanmaya başladı. Kolumu tuttu. Kızgınlıkla söylendi. Daha sonra sakinleşerek yeniden savsak bir tonda, “Uykum var gibi,” dedi.</p>
<p class="calibre1">Sessiz yol boyunca, ormanın karanlığında sallana sal-lana yürüyüp yalpaladık. George çok ağırdı, bu yüzden onu yönlendirmek zordu. Nehre geldiğimizde doğrudan suyun içinden geçtik. Düzgün ve sessiz bir biçimde yürümeye zorladım George’u. Elinden geleni yaptı ve çiftliğe nispeten sessizce girdik. Bütün ağırlığıyla koltuğa çöküp ayakkabılarını çözmeye başladı. Bocalarken uyuyakaldı. Öne doğru kafa üstü düşecek diye korktum. Tozluklarını, ıslak ayakkabılarını ve yakalığını çıkardım. Daha sonra montunu çıkarmak için onu ileri geri sararken merdivenlerde bir ses duydum ve gelenin, annesi olduğunu düşünerek kalbim sıkıştı. Ama gelen uzun beyaz geceliği içinde Emily idi. Korku dolu gözlerle bize baktı ve; “Ne oldu?” diye fısıldadı.</p>
<p class="calibre1">Kafamı sallayıp George’u işaret ettim. Kafası yine göğsüne düşmüştü.</p>
<p class="calibre1">Duyulabilir ve tehlikeli bir ses tonuyla, “Yaralandı mı?” diye sordu. George başını kaldırdı ve kızgın gözlerle Emily’ye baktı.</p>
<p class="calibre1">Şaşkınlık ve korku içinde sert bir biçimde, “George!” dedi. George, gözlerini şeytani biçimde kısmıştı.</p>
<p class="calibre1">Geri çekilip bana bakarak, “Sarhoş mu?” diye sordu. “Sen mi içirdin onu?”</p>
<p class="calibre1">Kafamı salladım. Ben de kızgındım.</p>
<p class="calibre1">“Eğer annem kalkarsa... Onu yatağa götürmeliyiz!”</p>
<p class="calibre1">Kız kardeşinin fısıldaması hem George’u hem de beni kızdırmıştı. Montunu çıkardım. George, saçma sapan bir şeyler homurdanıp küfretti. Emily nefesini tutuyordu. Emily’ye kızgınlıkla baktı. Sinirlenip patlamasından korkuyordum.</p>
<p class="calibre1">Emily’ye, “Yukarı çık,” diye fısıldadım. Olmaz anlamında kafasını salladı. George’un ağır ağır nefes alışını ve boynundaki damarların şiştiğini görüyordum. Emily’nin itaatsizliğine kızmıştım.</p>
<p class="calibre1">Sertçe, “Derhal gidiyorsun,” dedim ve tereddüt ederek de olsa gitti.</p>
<p class="calibre1">George’un montunu ve yeleğini çıkardım. Kendi ayakkabılarımı çıkarırken sersemlemişti. Daha sonra onu yine ayakta tuttum ve arkasından yürüyerek yavaşça merdivenlerden ittim. Yatak odasına gidince bir mum yaktım. Diğer odalardan hiç ses gelmiyordu. Sonunda bir şekilde George’u soyup yatağına yatırabildim. Üstünü örttüm. Üstüne bir de öküz derisinden yapılma kilimi koydum çünkü gece soğuktu. Neredeyse yatağa yatar yatmaz ağır ağır solumaya başladı. Onu yana çevirip kafasının altına yastık yerleştirdim. Uyurken yorgun düşmüş bir oğlan gibi duruyordu.</p>
<p class="calibre1">Öylece durdum. Şimdi kendimi yalnız hissetmiştim ve etrafıma bakındım. Alçak tavana kadar oyulmuş koyu renk maun kolonlar uzanıyordu. Yatağın yanında bir sandalye, pencerelerde küçük, sarı bir çekmeceli dolap vardı. Yerdeki öküz derisi kilim haricinde bütün mobilyalar bu kadardı. Çekmecede duran bir kitap ilgimi çekti. Lettie’nin “Ömer Hayyam” okuduğu günlerde George’a verdiği bir “Ömer Hayyam” kitabıydı. Renkli kapaklı, eski, küçük bir kitaptı.</p>
<p class="calibre1">Mumları söndürüp George’a tekrar baktım. Merdiven aralığına çıkarken Emily kendi odasından bakıp, “Uyudu mu?” diye fısıldadı.</p>
<p class="calibre1">Başımı onaylarcasına sallayıp iyi geceler diledim. Sonrasında ağır ağır eve döndüm.</p>
<p class="calibre1">Çiftlikteki geceden sonra Lettie ve Leslie birbirlerine daha da yaklaştılar. Kur, sataşma ve birleşip ayrılma arasında gidip geliyorlardı. Leslie bundan memnun değildi, bu yüzden bütün gücüyle Lettie’yi kendine doğru çekiyordu. Lettie yavaş yavaş durumu kabullendi ve ona teslim oldu. Leslie ve kendi etrafına şimdinin perdesini sarmıştı. Eski bir yatağın örtüleri ardında oyun oynayan iki çocuk gibiydiler. Lettie, çadırını kurup çölün gizemini keşfeden bir Arap gibi onu başkalarının bakışlarından saklıyordu. Lettie, küçük bir anlık mutluluk ve zevk çadırında mutlu mesut yaşıyordu.</p>
<p class="calibre1">Ara sıra, sadece ara sıra, çadırından dışarıya bakıyordu. Daha sonra ise kitaplarının başına dönüyor ve hiçbir şey onu uzaklaştıramıyordu. Ya da odasındaki pencerenin kenarına oturup saatlerce dışarıyı izliyordu. Lettie başının ağrıdığını, annem ise Lettie’nin karnının ağrıdığını söylerken Leslie isteği yerine getirilmemiş şımarık kızgın bir çocuk gibi Lettie’nin bu halini aksilik, huysuzluk olarak görüyordu.</p>
</body>
</html>
