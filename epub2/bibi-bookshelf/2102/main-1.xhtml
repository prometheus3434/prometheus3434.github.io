<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">“Kendimi çok yorgun hissediyorum.”</p>
<p class="calibre1">“Hiç önemli değil, kafana takma!” diye karşılık verdi, Leslie, “Uykun açılacaktır hemen. Kalk hadi şapkanı giy de gel.”</p>
<p class="calibre1">Leslie oldukça sabırsızdı. Lettie ona baktı. Olur olmadık her şeye gülüyordu Leslie.</p>
<p class="calibre1">Lettie ısrara dayanamayıp peki dercesine başını eğerek odadan çıktı.</p>
<p class="calibre1">Leslie, kendi kendine, “Dışarı çıkmak sana iyi gelecektir,” dedi ve bana dönüp, “dizginleri elinde tutmayı seviyor,” diye ekledi.</p>
<p class="calibre1">Lettie onu duymuş olsa gerek, tekrar odaya döndüğünde, bir yandan eldivenlerini giyerken sessizce dedi ki: “Sen de bizimle geliyorsun, Pat.”</p>
<p class="calibre1">Leslie, bu duyduklarının sonrasında dönüverdi ve şaşkınca, kızgınlıkla Lettie’ye baktı.</p>
<p class="calibre1">“Evde kalıp şu karalamamı tamamlasam iyi olacak,” dedim. Ne yapacağımı bilemedim o an.</p>
<p class="calibre1">“Olmaz, bizimle geliyorsun, senden rica ediyorum, hadi lütfen.” Elimden fırçayı aldı ve beni sandalyemden kaldırdı. Leslie, kıpkırmızı olmuştu. Sessizce koridora gidip şapkamı aldı.</p>
<p class="calibre1">Leslie, “Pekâlâ!” dedi kızgınca. “Kadınlar kendilerini Napolyon gibi görmeye bayılıyorlar.”</p>
<p class="calibre1">“Aynen öyle, sevgili Demir Dükü, aynen öyle,” diye dalga geçti Lettie.</p>
<p class="calibre1">‘'Alaya alma öyle, tarihlerinde bir Waterloo savaşı var, bilesin,” dedi Leslie.</p>
<p class="calibre1">“Peterloo diyelim şuna, paşam, Peterloo.”</p>
<p class="calibre1">“Hıhı tabii, Peterloo,”diye karşılık verdi Leslie, dudak bükerek, “Kolay fetihler!” diye de ekledi.</p>
<p class="calibre1">“‘Geldi, gördü, yendi,”’ dedi Lettie.</p>
<p class="calibre1">“Geliyor musun?” dedi Leslie iyice sinirlenerek.</p>
<p class="calibre1">“Gel demen yeterli bile,” dedi Lettie ve koluma girdi. Ormana doğru yöneldik, oradan da, çalı çırpıyla kaplanmış bir yolu kullanarak anayola doğru yürüdük. Aslında buralar, derli toplu bir park görünümünde olmalıyken şimdilerde, çok eski zamanlardan günümüze kalan dikenli ağaçlar, İskoç köknar ağaçlarından dökülen yaprak yığın-lan ve böğürtlen çalılarıyla kaplanmıştı.</p>
<p class="calibre1">Anayolda, her yanımız yere dökülen yapraklarla doluydu, yürüdükçe ayaklarımızın altında çatırdıyorlardı. Göl, sakin ve masmaviydi; “ekin yığını” içerisindeki mısırlar; sanki uyuyormuş gibi başları eğik duruyordu.</p>
<p class="calibre1">Highclose’un ardındaki tepeye tırmandık, dağlık alanda yürümeye devam ettik, sonbaharda olduğumuz için kurak Derbyshire tepelerinin ardı geldiğimiz noktadan artık görülemiyordu. Selsby’deki maden ocaklarının görülebildiği bir yere gelmiştik; dağ eteğindeki boş ve çıplak duran ve pek de hoş olmayan köyü de görebiliyorduk.</p>
<p class="calibre1">Lettie’nin neşesi yerindeydi. Durmadan gülüp şakalar yapıyordu. Bir demet kuşburnu koparıp elbisesine iliştirdi. Böğürtlen dalının dikeni eline battığı için Leslie’den onu çıkarmasını istedi. Daha sonra, anayoldan sapıp atların kendine yol edindiği yere girdiğimizde hepimiz halimizden oldukça memnunduk; sağımızda ormanlık alan, önümüzde küçük vadinin manzarasını kapatan koca Strel-ley tepeleri ve solumuzda da uçsuz bucaksız tarlalar... Dar yoldan aşağı doğru inerken, yolu neredeyse yarıladığımız bir noktada, ekinler arasında itinayla gidip gelen bir tırpanın sesini işittik. Lettie, ne olup bittiğini görmek için çitlere doğru yöneldi. Makinenin giremediği sarp yamaçtaki yulafları biçmekle uğraşan, George’tu. Babası da biçilen mısırları demetler haline getirerek bağlıyordu.</p>
<p class="calibre1">Babası sırtını doğrulttuğunda bizleri görünce, yanlarına gidip onlara yardım etmemizi istedi. Çitlerdeki bir boşluktan geçtik ve George’un yanma gittik.</p>
<p class="calibre1">Babası, “Hadi bakalım madem,” dedi bana, sonrasında da ve Lettie’ye dönerek, “şu montunu da çıkar hadi,” dedi ve devam etti, “ Bize içecek bir şeyler getirdiniz mi? Getirmediniz mi, bu çok kötü oldu işte! İşime devam edeyim ben! Kilolu olmanın ne zor olduğunu zamanla anlayacaksınız.” Mısır demetini bağlamak için eğildiğinde yüzünü ekşitti. Hayatının en güzel döneminde, çok hoş al yanakları olan iriyarı bir adamdı.</p>
<p class="calibre1">“Nasıl yaptığını bana da göster, ben de biraz yapmak istiyorum,” dedi Lettie.</p>
<p class="calibre1">Bay Saxton, “Yok yok, boşver,” dedi kibarca, “bileğini çizebilir ya da kolunu incitebilirsin. Ellerime bir baksana,” diyerek ellerini ovuşturdu, “zımpara kâğıdı gibiler!” George’un sırtı bize dönüktü, bizi fark etmedi bile. Ekinleri biçme işine iyice kaptırmıştı kendini. Leslie de onu izliyordu.</p>
<p class="calibre1">“Çok hoş bir hareket!” diyerek sesini yükseltti Leslie. Aşağı eğilip demeti bağlarken yüzü iyice kızaran baba doğrularak, “Evet,” diye cevapladı, “bizim George da büyük bir şevkle ekin biçiyor. İlk defa çalıştıktan sonraki ağrıyı atlatınca iyi bir vücuda sahip oluyorsun.”</p>
<p class="calibre1">Biçilmiş ekinlere doğru ilerledik. Güneş yakıcı sıcaklığını yitirmeye başlamıştı. George şapkasını bir kenara fırlatmıştı, siyah saçları terlemiş ve karmakarışık lüleler oluşmuştu başında. Hoş bir ritimle tırpanını belinden savurarak ekinleri biçiyordu. Pantolonunun kemer kısmında tırpan asılıydı; rengi solmuş gömleğinin belden yukarısı yırtılmıştı; sırt kasları, tıpkı su birikintisindeki beyaz kumlara çarpan gün ışığı gibi hareket ediyordu sırtında. Ritmik bedeninde insanı fazlasıyla cezbeden bir şeyler vardı.</p>
<p class="calibre1">Ona seslendim, bana doğru döndü. Ani ve yapmacık bir gülümsemeyle doğruca Lettie’ye baktı. Oldukça yakışıklıydı. Selamlamak için bir şeyler söylemeye çalıştı, ama diyecek bir şey bulamadı. Daha sonra eğildi ve kucak dolusu mısırı yerden kaldırarak iyice bağladı.</p>
<p class="calibre1">George gibi Lettie de söyleyecek bir şey bulamadı. Leslie bu kısa bakışmanın farkına varınca araya giriverdi: “Sanırım biçme işi oldukça iyi bir antrenman.” “Öyle,” dedi George. Leslie’yi tırpanı alırken görünce de devam etti konuşmasına, “fakat insanı çok yorar ve ellerini de yara bere içinde bırakır.”</p>
<p class="calibre1">Leslie kafasını hafifçe salladı, montunu çıkardı ve “Peki, nasıl yapıyorsun?” diye sordu; fakat George’un cevabını beklemeden kendince bir şeyler yapmaya kalktı. George hiçbir şey söylemedi ve Lettie’ye döndü.</p>
<p class="calibre1">“Bir tablo gibi görünüyorsun,” dedi Lettie. “Pastoral bir resim için gayet uygun konumdasın şu an.”</p>
<p class="calibre1">“Peki ya sen?” dedi George.</p>
<p class="calibre1">Omuzlarını silkti, gülümsedi ve sonrasında da mineçi-çeği toplamaya koyuldu.</p>
<p class="calibre1">“Mısırları nasıl bağlıyorsun?” diye sordu Lettie.</p>
<p class="calibre1">George birkaç ekin sapını aldı, temizledi ve nasıl tutulacağını gösterdi. İşe koyulmadan önce, George’un tırpandan dolayı yara bere içinde kalan, büyük ve güçlü ellerine şöyle bir baktı Lettie.</p>
<p class="calibre1">“Yapabileceğimi sanmıyorum,” dedi Lettie.</p>
<p class="calibre1">“Evet, bence de,” dedi sessizce ve Leslie’nin tırpanla yaptıklarına baktı. Her işi yapmaya büyük bir hevesle dünden hazır olan Leslie, tırpanı ilk defa eline alan biri için iyi iş çıkarıyordu, ancak George‘un bıraktığı o izlenimden eser yoktu Leslie’de; bir de sapları kırarken George kadar sert olup aynı kütürtüyü çıkartamıyordu ekinlerin saplarından.</p>
<p class="calibre1">“Sonrasında belinin epey ağrıyacağına eminim,” dedi George.</p>
<p class="calibre1">“Senin belin ağrımıyor mu ki?” diye sordu Leslie.</p>
<p class="calibre1">‘'Ağrıyor da pek o kadar değil artık, alışkınım ben.”</p>
<p class="calibre1">“Biliyor musun?” dedi birdenbire Lettie, “Kolların onlara dokunmam için beni kışkırtıyor. Çok güzel, esmer ve de güçlü görünüyorlar.”</p>
<p class="calibre1">George kolunu Lettie’ye uzattı. Lettie önce tereddüt etti, bir an için, ama sonra atik bir hareketle parmak uçlarını George’un o pürüzsüz kahverengi kaslarının üzerinde gezdirip sıkıca kavradı. Yaptığı şeyden utanarak aniden</p>
<p class="calibre1">elini çekti.</p>
<p class="calibre1">George kıs kıs gülüyordu; sessiz bir gülüştü bu, ama duyması hoş ve şaşırtıcıydı.</p>
<p class="calibre1">Lettie, ekinlere ve ormanın loş maviliğine bakarak, “Keşke burada sizinle çalışabilseydim,” dedi.</p>
<p class="calibre1">George, Lettie’nin o baktığı yerlere bir göz gezdirdikten sonra güldü sessizce, “Tabii tabii,” dercesine.</p>
<p class="calibre1">Lettie, vurgulaya vurgalaya, “Gerçekten de çalışmak isterdim!” dedi.</p>
<p class="calibre1">George, elini açık olan gömleğinin önüne getirip karın kaslarında hafifçe gezdirerek, “Kendini burada iyi hissederdin demek ha,” dedi. “Seninle çalışmak ya da böyle ayakta dikilmek benim için bir zevktir. Kendine edeceğin bir lütuf olur bu, fiziğin için de iyi olur.”</p>
<p class="calibre1">Lettie, hayatın henüz açılmamış goncası sanki George’muş gibi, onun harika görünen vücuduna bakakal-mıştı.</p>
<p class="calibre1">Tam o sırada, Leslie, alnındaki teri silerek geliyordu.</p>
<p class="calibre1">“Gerçekten de bayağı bir terledim.”</p>
<p class="calibre1">George montu aldı ve Leslie’nin giymesine yardım</p>
<p class="calibre1">etti.</p>
<p class="calibre1">“Dikkat et, üşütebilirsin,” dedi George.</p>
<p class="calibre1">“Keyifli ve hoş bir egzersiz deneyimi oldu benim için,” dedi Leslie.</p>
<p class="calibre1">Parmak ucuna bir şeylerin battığını hisseden George, cebinden çakısını çıkartıp parmağına batan dikeni bir anda çıkarıverdi.</p>
<p class="calibre1">“Nasıl da dayanıklı bir derin varmış öyle,” dedi Les-</p>
<p class="calibre1">lie.</p>
<p class="calibre1">Lettie hiçbir şey demedi ancak birazcık irkildi.</p>
<p class="calibre1">Belini doğrultmaya ve bizimle biraz sohbet etmeye yer arayan baba da yanımıza geldi. Gülerek, Leslie’ye dedi ki:</p>
<p class="calibre1">“Zamanla senin de öyle bir derin olacaktır,” dedi.</p>
<p class="calibre1">George, aniden, “Hey, şuraya bakın,” diyerek hepimizi şaşırttı. Dönüp ne olduğuna baktık. Mısırların arasından çıkıp biçilmiş ekinlerin arasından sıçraya sıçraya geçerek çitlere doğru giden bir tavşan gördük. Mısır tarlasının yamaç boyunca boyu elli adım genişliğiyse on adım kadardı.</p>
<p class="calibre1">Eline kısa bir tırmık alıp mısırların oluşturduğu alçak duvara doğru ilerlerken, “Ekinlerin arasında bir şeylerin olabileceğini hiç düşünmemiştim,” dedi Bay Saxton. Hepimiz onun peşinden gittik.</p>
<p class="calibre1">“İzleyin!” dedi baba. “Mısırların sallanıp sallanmadığına dikkat edin!”</p>
<p class="calibre1">Mısırların olduğu tarafı kolaçan ettik.</p>
<p class="calibre1">Tavşan gizlendiği yerden ortaya çıkınca, ani bir heyecanla, “İşte orada!” diye bağırdı baba.</p>
<p class="calibre1">“Hey— hey— hey, kaçırmayın, önünü kapatın,” diye bağrışıyorlardı. Hepimiz taşlamaya başladık tavşanı. Ne yapacağını bilemeyip afallayan tavşancağız, Leslie’nin çılgınca etrafa koşuşturarak bağırıp çağırmasından korkup zikzak çize çize henüz bağlanmamış ekin yığınlarının arasına doğru gitti. Daha sonra silah sesinden ürküp can havliyle, kendini ekin yığınına atıverdi. Zavallı küçük hayvancağız köşeye sıkışmıştı. George, tavşanı yakalamak için ona doğru gitti, fakat tavşan biçilmiş mısırların arasına dalarak tekrar kurtuluverdi. Tam o sırada George yeni bir hamle yapıp tavşana doğru zıpladı. George ayağa kalktığında küçük hayvancağız da onun elleri arasında çırpınıyordu.</p>
<p class="calibre1">Kan ter içinde, nefes nefese geçen kovalamacanın ardından mısırların olduğu tarafa döndük. Lettie’nin birile-rine seslendiğini duyunca gelenlerin kim olduğuna baktım, okuldan çıkıp gelen Emily ve iki çocuğu gördüm, tarlaya doğru geliyorlardı.</p>
<p class="calibre1">“Bir tane daha var!” diye bağırdı Leslie.</p>
<p class="calibre1">Yulaf tepelerinin kımıldadığını gördüm. “Şurada! Şurada!” diye bağırdım. Hayvan atladı ve çitlere doğru kaçtı. O tarafta duran George ile Leslie de o tarafa doğru fırlayınca, tavşan dönüp bize doğru koşmaya başladı. Az ötemizdeki Bay Saxton’a doğru kışkışladım tavşanı, fakat Bay Saxton onu kovalamak için oldukça kiloluydu. Küçük hayvan kapıya doğru kaçınca bu sefer de saçları uçuşan Mollie, elinde şapkası, tavşanın üzerine doğru koştu; ama o da yakalayamayıp sadece tavşanın yönünü değiştirmesine sebep oldu. Tavşan yorulmaya başlamıştı. Mısır demetlerinin üstünden kötü bir atlayış yaparak yere çakıldı fakat koşmaya devam etti. Peşinden gittim. George’un yaptığı gibi tavşanın üstüne atlasaydım, onu yakalardım ama bunu asla yapamazdım. Ben sadece delikten kaçmasını engelledim. Tavşan hızla çitlerin altına doğru koşmaktaydı. Ge-orge da peşinden fırladı, tavşanın çitlerin altına girmesiyle George’un tavşanın üstüne zıplaması bir olmuştu; fakat bu sefer, George tavşanı yakalayamamış, tavşan da deliğine girmişti. George nefes nefese kalmıştı, karanlık ve aydınlığın birbiriyle oynaşması gibi, heyecan ve yorgunlukla mücadele eden gözlerle bana bakarak yerde yatıyordu. Konuşmaya güç bulduğunda, bana “Neden tavşanın tepesine atlamadın?” diye sordu.</p>
<p class="calibre1">“Yapamadım,” dedim.</p>
<p class="calibre1">Tekrar geri döndük. İki çocuk da sık ekilmiş mısırların arasına doğru dikkatle bakıyorlardı. Başka bir tane daha olamayacağını düşündük. George tekrardan ekin biçmeye başladı. Etrafta dolaşırken aşağı taraftaki mısır yığınlarına gizlenmiş bir tavşan gördüm. Kulaklarını sırtına doğru eğmişti; kahverengi tüylerinin altında delice atan kalp atışlarını ve bana bakan parlak gözlerini görebiliyordum. Ona acımıyordum fakat onu incitemezdim de. Bağırmadan, el işaretleriyle Bay Saxton’ı çağırdım. Hemen geldi, tırmıkla tavşanı avlamayı geçiriyordu aklından. Küçük ve keskin bir çığlık duyuldu. Sanki benim bir yerim kesilmiş gibi içime işleyen derin bir acı hissettim o an. Fakat tavşan kaçmıştı, bir anda tüm hissettiklerimi bir kenara bırakıp tavşanın peşinden gittim. Topallıyordu. Leslie, hemen onu yakalayıverdi. Leslie zavallı hayvancağızı yakalamış olmanın heyecanıyla tavşanın kafasını kopartıp neredeyse öldürüyordu onu.</p>
<p class="calibre1">Kafamı kaldırıp diğer tarafa baktım; kızlar kapının orada, arkalarını dönmüşlerdi.</p>
<p class="calibre1">“Artık tavşan kalmadı,” dedi baba.</p>
<p class="calibre1">Tam o anda, Mary bağırdı birden: “Şu delikte bir tane daha var.”</p>
<p class="calibre1">Delik George’un elinin giremeyeceği kadar küçüktü, bu yüzden tırmığın sapıyla deliği genişletmek için kazdık. Tırmığı sert bir şekilde toprağa batırınca, bir ciyaklama sesi geldi.</p>
<p class="calibre1">“Fare!” dedi George ve delikten çıkan farenin de anne fare olduğunu söyledi. Deliğe vurulan birkaç darbe sonrası delik iyice genişlemişti. Her taraf küçük fare kaynıyordu. Böcek öldürmek gibi bir şeydi devamı. Dokuz tane küçük ölü fare saydım bir ara.</p>
<p class="calibre1">Anne fareye bakarak, “Zavallı hayvancağız,” dedi Ge-orge, “bu kadar çok sıçanı beslemek de ne iş ama!” Anne fareyi eline alınca, içini bir acıma duygusu kapladı. Daha sonra dedi ki: “Bugün de ben halledeyim şu işi madem.”</p>
<p class="calibre1">Babası çitlerin yanından başka bir tırpan daha aldı eline ve ekinleri biçmeye koyuldu. Leslie ile ben, onlar ekin biçtikçe, ellerinin altından ekinleri alıp bağlıyorduk. Kısa bir süre sonra bütün iş bitmişti.</p>
<p class="calibre1">Bu güzel gün de böylelikle bitmek üzereydi. Batıya doğru sis yoğunlaşıyordu. Havadaki durağan sessizlik uzaktaki kömür madeninin makinelerinden gelen uğultularla bozulmaktaydı, insanların son enerjisini de alıp götürüyordu bu ses. Tarlaların arasından geçerken, anızlarla dolu fıçılar santur gibi tıngırdıyordu. Mısırın kokusu hafiften yayılmaya başlamıştı. Sülünlerin son çığlığının yükselmesinin ardından küçük bulutlar gibi kümelenmiş kuş</p>
<p class="calibre1">sürüleri de gökyüzünden kaybolmuştu.</p>
<p class="calibre1">Bir tırpan taşıyordum, oldukça seri bir şekilde, çiftliğe doğru tepeden indik. Çocuklar ellerinde tavşanlarla evlerine gittiler.</p>
<p class="calibre1">Değirmene vardığımızda kızları masadan yeni kalkarlarken bulduk. Emily kullanılmış kapları masadan kaldırıp bizim için temizlerini getirmeye başladı. Samimiyetsiz bir şekilde bizi selamladı. Lettie, ocağın ateşinin yakınındaki oturakta duran kitabı aldı ve pencere kenarına gitti. Geor-ge, bir sandalyeye bırakıverdi kendini. Montunu çıkarıp bir kenara fırlatıvermiş, saçlarını da geriye doğru taramıştı. Büyük kahverengi kollarını masaya koyup dinlendirerek bir süre öylece sessiz kaldı.</p>
<p class="calibre1">George, elleriyle gözlerini ovup bir yandan da bana bakarak, “Bu kadar koşmak, bütün bir gün çalışmaktan daha çok yoruyor. Bunu bir daha yapmam diye düşünüyorum,” dedi.</p>
<p class="calibre1">“Eğlenceli bir şeyler yaparken sonrasını düşünemiyoruz,” diye karşılık verdi Leslie.</p>
<p class="calibre1">“Tavşanların bize sağladığı yarardan çok zararı dokunur bunun size,” dedi Bayan Saxton,“ve ömründen birkaç gün kaybolur topu topu.”</p>
<p class="calibre1">George, bir parça ekmek koparıp yağa bandırdıktan sonra koca bir parçayı ağzına götürürken, “Ne olacak ki sanki!” dedi.</p>
<p class="calibre1">Emily’ye dönüp, “Bize çay doldur,” dedi George.</p>
<p class="calibre1">Emily, bir taraftan çay doldururken, “Böyle kaba saba insanların yolunu beklemiş olmama inanamıyorum,” dedi.</p>
<p class="calibre1">“Hahay,” diye karşılık verdi George, bir parça daha ekmeğini yağa bandırarak, “bu seferki vahşiliğimde yalnız değildim.”</p>
<p class="calibre1">Başını kitabından kaldırmadan, kızgın bir sesle, “Erkeklerin hepsi vahşidir,” dedi Lettie.</p>
<p class="calibre1">“Bizi evcilleştirebilirsin,” dedi Leslie muazzam bir mizahla.</p>
<p class="calibre1">Lettie cevap vermedi. Emily’ye uyuzluk yapma derdindeki George konuşmaya başladı tekrardan:</p>
<p class="calibre1">“Tüylerine dokunup da tavşanı yakalayamamış olmak nasıl da delirtiyor adamı.” George bunu dedikten sonra kıs kıs güldü.</p>
<p class="calibre1">Emily kızgın bir şekilde odadan ayrıldı. Bunun üzerine Lettie bir şeyler söyleyecekmiş gibi aniden ağzını açtı fakat bir şey demekten vazgeçti sonrasında.</p>
<p class="calibre1">“Bilmiyorum,” dedi Leslie. “İş öldürmeye gelince mide bulandırıcı oluyor.”</p>
<p class="calibre1">“Eğer koşacaksan,” dedi George, “sonuna kadar koşmalısın. Kafana koyduktan sonra, yarı yolda asla pes etmezsin.”</p>
<p class="calibre1">“Tavşan gibi minik bir canlının peşinden koşup ona eziyet ettikten sonra kafasını koparan bir erkek kadar vahşisi yok bence,” dedi Lettie.</p>
<p class="calibre1">“Her şeyden önce böyle bir insan barbardan başka bir şey değildir,” diye fikir yürüttü Emily.</p>
<p class="calibre1">“Eğer o tavşanın peşine düşen sen olsaydın, sen de aynısını yapardın,” dedi George.</p>
<p class="calibre1">Leslie, “Kadınlar da yeterince zalimler,” dedi Lettie’ye bakarak. “Evet,” diyerek devam etti: “Bazen kendi yöntemleriyle oldukça zalim olabiliyorlar.” Sonrasında, komik bir tebessümle tekrar Lettie’ye baktı.</p>
<p class="calibre1">“Hiçbir şeyi de beğenmezsiniz!” dedi George. “Eğer bir şey yapmak istiyorsan, yapmalısın.”</p>
<p class="calibre1">“Cesaretin varsa tabii,” dedi Emily, laf sokuşturarak.</p>
<p class="calibre1">George, kara gözleriyle oldukça sinirli bir şekilde baktı Emily’ye.</p>
<p class="calibre1">“Fakat,” dedi Lettie, kendini bunu sormaktan alıkoyamadı: “Bunun zalimce bir davranış olduğunu düşünmüyor musunuz? —ki yaptığınızın vahşice bir şey olduğunu biliyorsunuz— o halde küçük bir canlının peşine düşüp</p>
<p class="calibre1">ona eziyet etmek adice, canice bir şey değil de ne?”</p>
<p class="calibre1">“Belki de öyledir,” diye cevap verdi George, “ama bu yaptığımızın üstünden daha bir saat bile geçmiş değil.”</p>
<p class="calibre1">Acı dolu bir ses tonuyla, “Duygusuzsunuz,” dedi Let-</p>
<p class="calibre1">tie.</p>
<p class="calibre1">George, küçümser bir tavırla güldü; fakat hiçbir şey demedi.</p>
<p class="calibre1">Çaylarımızı sessizlik içinde bitirdik. Lettie, kitabını okuyor, Emily ise evin içinde öylece dolanıyordu. George sonunda dayanamayıp kalktı ve dışarı çıktı. Birkaç dakika sonra, elinde süt kovalarıyla, “Dişbudak Koruluğu” şarkısını söyleyerek bahçeden geçtiğini duyduk.</p>
<p class="calibre1">George’a karşı biriktirdiği öfke patlamasıyla, “Hiçbir şey zerre kadar umurunda değil,” dedi Emily. Lettie düşünceli düşünceli pencereden bahçeye doğru bakıyordu, suratı asıktı.</p>
<p class="calibre1">Bir süre sonra, gölete çarpan gün ışığı tamamen kaybolmadan, biz de dışarı çıktık. Emily bizi olgunlaşmış erikleri toplamamız için küçük bir bahçeye götürdü. Toprağı kara ve bakımsız bir bahçeydi burası. Bağlanmış mısır sapları ve yoğurtotları, yol boyunca uzanan eski bektaşi-üzümü çalılarını sıkıca sarmıştı. Yabani otlar ve belki de uzun ince enginarlar ya da şişkin sakızkabakları yüzünden burası pek de meyve veren bir bahçe değildi. Ancak bahçenin yüksek ve gri çiftlik evlerinin bulunduğu alt kısmında, duvarda çarmıha gerilmiş ancak kaçıp esaretten kurtularak öne doğru eğilmiş bir erik ağacı vardı. Ağacın büyük dallarının altında, yoğun sisin altına gizlenmiş kızıl hazineler ve muhteşem bir dünya vardı. İç içe girmiş bir dalını sallayınca, ağacın tüm hazineleri, hatta taze reçineleriyle birlikte, ravent ağacının yapraklarına çarpa çarpa büyük bir gürültü çıkararak yaprakların arasından yere düştü. Kızların gülüşmesinin ardından, meyvelerin çürümüşlerini ayırdık ve bahçeye döndükBahçenin gölet kıyısına doğru kalan tarafına gittik, gölet, uzun otlarla çevrelenmişti. George’un babası buraların fare kaynadığını söylemişti. Biraz ötemizde bir sürü sazlık vardı. Gölün karşı kıyısında ise meyve ağaçlarıyla kaplı bir tepe bizi selamlamaktaydı. Küçük gölet, derin ve kara bir kanal aracılığıyla üst taraftaki göl ile birleşiyordu.</p>
<p class="calibre1">İki sıçan, su kanalından bize doğru koşuşturuyordu. Onları izlemek için yosunlu taş yığınının üstüne oturduk. Bir tanesi kanaldan dışarı çıktı, biraz koştuktan sonra durdu, sonra koşmaya devam etti, etrafını dinledi, çıplak uzun kuyruklarını sürüye sürüye özgürce dolanabileceklerinden emin oldular. Kısa süre sonra altı-yedi gri çirkin yaratık bir araya gelip karanlıkta kanalda birbirleriyle oynamaya başladı. Oturmuş, ayaklarıyla bıyıklarını vura vura yüzlerini siliyorlardı. Daha sonra bir tanesi biraz hareketlendi ve heyecanla kıpırdanarak iki ayağının üstünde durup sıçradı, sonrasında dört ayağının üzerine düştü, koştu ve karanlık gölgeler arasında kayboldu. Bir tanesi de cumburlop suya düştü, bize doğru yüzdü beyaz küçük şeytan, keskin burnu ve muzip küçük gözleri bize yaklaşıyordu. Lettie ürperdi. Durgun gölete bir taş fırlatmam, hepsini korkutmaya yetti. Ancak kendi kendimizi daha çok korkutmuştuk, bu yüzden de ayaklarımızı yere sürte sürte aceleyle yürüdük ve uzaklaştık oradan.</p>
<p class="calibre1">Leslie bizi arıyordu. Bay Saxton’la birlikte bahçeyi ve her yanı didik didik etmişlerdi.</p>
<p class="calibre1">“Benden mi kaçıyordunuz?” diye sordu.</p>
<p class="calibre1">“Hayır,” dedi Lettie. Bir yaprağın içerisine koyduğu iki eriği göstererek, “sana erik getirmeye gitmiştim. Bak!” dedi.</p>
<p class="calibre1">“Yenebilecek kadar olgunlaşmış görünmüyorlar!” dedi Leslie.</p>
<p class="calibre1">“Tadına bakmadan konuşma,” diyerek güldü Lettie.</p>
<p class="calibre1">“Gel,” dedi Leslie kolunu uzatarak. “Hadi göle doğru</p>
<p class="calibre1">gidelim.” Lettie, Leslie’nin koluna girdi.</p>
<p class="calibre1">Dingin gölete yansıyan sarı ve koyu renkli gün ışığıyla, muhteşem bir akşamdı. Lettie, kendisini, eğilmiş söğüt ağacına kaldırmasını istedi Leslie’den. Leslie de başını Lettie’nin eteğine yaslayarak oturdu. Emily ve ben yolumuza devam ettik. Leslie’nin bir ara mırıldanır gibi bir şeyler söylediğini duydum; fakat Lettie, sevecen bir edayla, “Hayır, sessiz kalalım. Her yanımız sessizlik şimdi, her şeyden çok buna ihtiyacım var şu an,” diyerek onu susturdu.</p>
<p class="calibre1">Emily ve ben kızılağaçların altında oturup sohbet ettik. Günün heyecanının ardından, akşam vakti, özellikle kışın, insan hüzne kapılıp duygusallaşabiliyor. Karanlığın çökmekte olduğunu unutmuştuk. Biraz uzağımızda olan Leslie’nin, uçan bir böceğin pek de yakınımıza gelmeden çıkardığı vızıltıya benzeyen sesini duyabiliyordum. Tam o sırada, yolun aşağısındaki bahçede George, eski bir şarkıyı söylemeye başladı: ‘'Aşkın tohumlarını ektim...”</p>
<p class="calibre1">Bu şarkı Leslie’nin uçuşan sesiyle karışıyordu, şarkının gittikçe yükselmesiyle Leslie’nin vızıltısı kesildi. Sonrasında George bize doğru yürüdü. Leslie, hiçbir şey demeden, ellerini dizlerine dayayıp aşağı atladı. George bize iyice yakınlaştıktan sonra, “'Ay yükseliyor,” dedi.</p>
<p class="calibre1">Lettie, ağaçtan inmeye yardımcı olsun diye ellerini George’a uzatarak, “İnmeme yardım et,” dedi. George, isteğini yanlış anladı ve onu, bir çocuğu tutar gibi, kollarının altından tutarak nazikçe yere bıraktı. Leslie yerden kalktı hemen; George’un bu davranışına gücenmiş olacaktı ki suratını ekşitti.</p>
<p class="calibre1">“Dördünüz, hep birliktesiniz sanıyordum,” dedi Ge-orge sessizce. Lettie, kendini savunurcasına hızla döndü: “Evet öyleydik. Ama şimdi de —beş olduk. Ay şu taraftan mı yükseliyor?”</p>
<p class="calibre1">“Evet. Ormanın hemen üzerinden çıkacağını düşünüyorum. Yukarılardan bize baka baka yükselecek en tepeye doğru. Bizlerden bir şeyler öğrenme çabasında olduğunu görebiliyorum ayın, benim de ona anlatabileceklerimin olduğunu biliyorum; ama ona hangisini anlatmam gerektiğini kestiremiyorum,” dedi Emily.</p>
<p class="calibre1">Gökyüzünün iyice karardığı doğu tarafında, ormanın hemen üstünden tüm asaletiyle görünüverdi sarı ay. Oturduk ve sessizce izledik. Daha sonra ayın tamamı görünüp tam karşımızdan bize doğru gülümsediği o an, ayışığının göldeki parıltısı ile oluşturduğu mehtap manzarasını izlerken, ayaklarımızı usulca suda gezdiriyorduk. Ayışığı-nın göldeki yansımasına öyle dalıp gitmiştik ki; suyu artık yüzümüzdeymiş gibi hissediyorduk. Lettie, bu durumdan memnun görünüyordu. Emily ise bu manzaranın karşısında kendini kaybetmiş gibiydi; ağzı açık, hayranlıkla izliyordu. Leslie kaşlarını çatmış, etrafında olup bitene kayıtsızdı. George ise derin düşüncelere dalmış, müthiş görünen ayışığının etkisiyle duygu seline kapılmıştı. En nihayetinde, Leslie hafif bir ses tonuyla bu sessizliği bozdu: “Gel canım,” dedi ve Lettie’yi koluna taktı.</p>
<p class="calibre1">Göl kıyısına kadar öylece kol kola gittiler ve kanaldaki kalasların üzerinden karşıya geçtiler.</p>
<p class="calibre1">Biz meyve bahçelerinin bulunduğu dik yamaçtan aşağı inerken, “Biliyor musun,” dedi Lettie, “gülmek ya da dans etmek gibi oldukça sıradışı şeyler yapmak istediğimi hissediyorum.”</p>
<p class="calibre1">Leslie, alçak birses tonuyla, incinmiş duygularını belli ederek, “Eminim, <span class="calibre5">az önce</span> yaptığımız gibi bir şey düşün-müyorsundur,” dedi.</p>
<p class="calibre1">‘'Aynen öyle bir şey! Aşağıya kadar yarışalım seninle.” Lettie, tam öne doğru atılmıştı ki, Leslie onu sırtından tutarak, “Hayır, hayır canım, lütfen!” dedi. Çimenlik alana açılan küçük kapıya vardıklarında, kapının önünde durup içten gelen, hafif bir ses tonuyla bir şeyler söyledi Leslie.</p>
<p class="calibre1">Sanırım, yarım kalan teklifini tamamlayacaktı, bu yüzden Lettie’ye sarıldı.</p>
<p class="calibre1">Lettie, Leslie’nin bu hamlesinden sıyrılıp, uçsuz bucaksız görünen çimenlere bakarak bağırdı:</p>
<p class="calibre1">“Polka! Polka dansı —-çimler düz ve kısayken polka dansı yapabiliriz —çimenlerin üstüne düşmüş yapraklara rağmen dans edebiliriz yine de. Evet, evet, nasıl da eğlenceli olur!”</p>
<p class="calibre1">Lettie, dans etmek için elini Leslie’ye uzattı; fakat bu hareketi Leslie’nin canını oldukça sıkmıştı, çünkü o dans etmek istemiyordu. Bu yüzden de Lettie bana seslendi; sesinde tedirginlik emareleri vardı, bu belki de gecenin duygusal yorgunluğundandı.</p>
<p class="calibre1">“Gel hadi, dans edelim. Leslie polka dansından nefret ediyor.” Lettie’yle dans ettim. Çok uzun zamandır polka dansı yapmıyordum —bu dansı yapabilmek için insanın ayaklarının doğuştan sahip olduğu bir yetenek lazım gibi görünüyor. Uçuyormuş gibi dönüyorduk kuru yaprakları çatırdatarak. Ufukta asılı duran ay, batının soluk rengi, akşam bulutları ve gece birbirinden ayrılmış, sarısalkım ağacının fantastik dalları arasında küçük bir çılgınlık deniyor-muş gibi eğleniyordu. Lettie yorulmak nedir bilmiyordu; ayakları havayı gıdıklayan kanatlar gibiydi. En sonunda onu durduğumda, Lettie, mutluluktan gülücükler saçıyor, bir yandan da saçlarını bağlıyordu.</p>
<p class="calibre1">Lettie, aşırı mutluluğun etkisiyle, “Oradaki!” diye seslendi Leslie’ye, “Çok eğlenceliydi. Gelip dans etmek istemez misin?”</p>
<p class="calibre1">Leslie, bu dansın ruhundaki şiiri aşağılama duygusuyla, üzgün bir sesle, “Polka dansı olmaz,” dedi.</p>
<p class="calibre1">‘'Ama insan ıslak çimde ve çatırdayan kuru yapraklar arasında başka bir dans edemez ki. Ya sen George, gelmez misin sen de?”</p>
<p class="calibre1">“Emily benim zıpladığımı söyler,” diye cevap verdi, George.</p>
<p class="calibre1">“Hadi ama ya —hadi,” dedi Lettie ve hemen ardından da çimlerin üstünde hoplayıp zıplamaya başladılar. Birkaç adım sonra ikisi birden yere düşüp çimlerin üzerinde yuvarlandı. George, büyük adımlar atıp Lettie’yi de kaldırarak sıçrıyordu. Muhteşem, karşı konulamaz bir danstı bu. Emily ve ben de bir iç halka oluşturarak onlara katıldık. Dans ederken, yanımızda uçuşan beyaz şeyleri, ahenkle rüzgârda salınan elbiselerden ve etrafımızda fırıl fırıl dönen yapraklara çarptığımızda çıkan hışırtıyı hissedebiliyorduk. Bir süre sonra yorulduk; ama Lettie ve Ge-orge dans etmeye devam ettiler.</p>
<p class="calibre1">George, müthiş sonun getirdiği ihtişamla böbürlenmiş ve dimdik görünüyordu; Lettie de, Bacchante gibi coşmuş, kendinden geçmişti.</p>
<p class="calibre1">“Bitti mi?” diye sordu Leslie.</p>
<p class="calibre1">Lettie, bugün Leslie’nin sorularını hiç takmıyordu. “Evet,” dedi, nefes nefese. “Sen de dans etmeliydin. Bana şapkamı uzatabilir misin lütfen, Berbat görünüyor muyum?”</p>
<p class="calibre1">Leslie, şapkayı alıp ona uzattı.</p>
<p class="calibre1">“Berbat mı?” diye tekrarladı, Leslie “Bakıyorum da bugün pek bir <span class="calibre5">ağırbaşlısın</span>! Neden?” Leslie, ironik bir ifadeyle, “Evet, neden?” diye tekrarladı.</p>
<p class="calibre1">‘'Aydan olsa gerek. Şapkam düzgün duruyor mu? Söylesene —bana bakmıyorsun bile. O zaman düzelt hadi. Hemen şimdi! Neden ellerin bu kadar soğuk ve benimkiler bu kadar sıcak! Kendimi afacan çocuklar gibi hissediyorum,” diyerek güldü Lettie.</p>
<p class="calibre1">“Tamamdır, işte şimdi hazırım. Yaşlı ay, şuradaki dallara kıkır kıkır gülerken bir de göz kırpınca üzgün üzgün kokan şu küçük kasımpatıları fark ettin mi? Onların hüzünle ne işi olabilir ki!” Lettie, eline bir avuç dolusu çiçek yaprağı alarak havaya fırlattı. “Rüzgârın esintisiyle uğuldarlarsa, kederlenmek istiyorlar demektir —etrafımdaki-lerin göz kırpıp, arsız görünmelerine bayılıyorum.”</p>
<p class="calibre1"><a id="bookmark0"></a>vı.</p>
<p class="calibre1">GEORGE’UN EĞİTİMİ</p>
<p class="calibre1">Söylediğim gibi, Strelley Değirmeni uzun Nethermere vadisinin kuzeyinde uzanır. Kuzey yamaçlarında otlaklar ve tarım arazileri yer alır. Şu an kapalı ve mülkün bir parçası olan bakımsız alan batı yamacını kaplar ve ekili alanlara doğudaki nehir yatağının keskin eğimi ile bağlanır. Ormanlık alan bir koruluğa doğru genişler ve göletin yukarısında sonlanır. Bunun dışında, batıda yaşlı ağaçlarla ve dikenli ağaçlara dönüşmüş eski çalılık sırasının kasvetli ve yıkık dökük kalıntıları ile kaplı, yalçın, vahşi ve çimenlik bir yamaç yükselir. Kuzeybatıdan başlayarak tepenin yamaçları boyunca, bizim evimizi çevreleyip Nethermere’in güney ucuna kadar neredeyse savaşarak ilerleyen, doğuyu ve güneyi saran karanlık ormanlar uzanmaktadır. Doğu tepesinin zirvesinden tam karşıya baktığınızda Selsby Kilisesi’nin çan kulesini, birkaç çatıyı ve maden yataklarını görürsünüz.</p>
<p class="calibre1">Yani, çiftliğin üç tarafı ormanlar, tavşan yuvaları ve yine tavşanı bol olan parkla çevriliydi.</p>
<p class="calibre1">Mülkün sahibi bir zamanlar ünlü olan ama şimdi döküntü haline gelmiş bir evin kahyâsıymış ve tavşanlarını seviyordu. Ailenin servetinin aksine, aile ağacı inanılmaz şekilde büyümüştü. Sherwood buna eş bir şey gösteremezdi. Dallanıp budaklanması harikuladeydi. Bir İngiliz meşesinden çok bir banyan ağacı gibiydi. İyi kalpli ev sahibi kendisini, karısını nasıl besleyecek; adını, geleneklerini ve bu bereketsiz arazisindeki on üç dalı nasıl koruyacaktı? Kötü talih ona tavşanlarını, şu tüylü yaratıkları Nottingham’da üç beş kuruşa sattırmıştı. Soylu aile o zamandan beri tavşanlarla geçinmekteydi.</p>
<p class="calibre1">Çiftlikler yenilip yok olmuştu. Mısırlar ve çimenler tepelerin yamaçlarından kaybolmuştu. Hayvanlar otları yiyemedikleri için zayıflamıştı. Daha sonra çiftlik, bir bekçinin evi haline gelmiş ve bölge sessizliğe bürünmüştü çünkü hayvanların sesleri, at nalların tıkırtıları, atak köpeklerin havlamaları duyulmuyordu.</p>
<p class="calibre1">Ancak mülk sahibi tavşanlarını seviyordu. Tavşanları, çaresiz kalmış çiftçilerin tuzaklarından silahla ve tahliye ihbarları ile koruyordu. Kemirgen yaratıklar hareket ettiğinde, tepenin yamacının dağınık halini görünce nasıl da müteşekkir olmuştu!</p>
<p class="calibre1">Bir pazartesi sabahı çayırlık, mülk sahibinin silahının sesiyle kendine gelirken, “Şunlar bıldırcın değil mi?” diye sordu, avlanmaya gelen misafirine.</p>
<p class="calibre1">“Bıldırcın mı? Bu vahşi alanda?”</p>
<p class="calibre1">Asık suratlı bekçinin tatsız tatsız gülümsediği sırada, avlanmaya gelen misafiri bir başka silahı alırken, “Evet, bıldırcınlar vallahi,” diyerek kabullendi.</p>
<p class="calibre1">Bu sırada Strelley Değirmeni, bu koşullar altında neredeyse kangren olmuş gibiydi. Değirmen, bu ıssız yerde tek başına duruyordu. Bölge sahibinin hiçbir kiracısında silah olmaması anlaşılır bir durumdu.</p>
<p class="calibre1">Bölge sahibi, Bay Saxton’a, “Sen zaten tarlayı neredeyse bir hiçe kiralamışsın. Kira gerçekten çok komik. Şüphem yok ki tavşanların yediği, az bir şeydir,” dedi.</p>
<p class="calibre1">‘'Az değil, gelip bakın isterseniz.”</p>
<p class="calibre1">“Ne istiyorsun?” diye sordu diğeri.</p>
<p class="calibre1">“Tarlayı telle çevirebilir misiniz?” diye istekte bulundu Bay Saxton.</p>
<p class="calibre1">“Halkett’in söylediği gibi, bu kadar tarla için, ne kadar demişti Halkett? Bayağı pahalıya geliyor. Bunu karşı-layamam.”</p>
<p class="calibre1">“Ben de böyle yaşayamam.”</p>
<p class="calibre1">“Bir bardak daha viski alır mısınız? Evet, evet ben bir tane daha alacağım. İçkiden gerçekten tat almak istiyorsam yalnız içemiyorum da. Evet, işte böyle! Bence biraz abartıyorsunuz. Durum o kadar da kötü olmadığına eminim.”</p>
<p class="calibre1">“İyi o zaman, tazminatta görüşürüz. Sizi bir de Hal-kett ile görüşeceğim zaman görmek isterim. Bir yerlerden bir şeyler buluruz.”</p>
<p class="calibre1">Eylülde doğmuşum. Bu yüzden eylülü bütün aylardan daha fazla severim. Eylülde yapılan mısır hasadında; buğday hasadının sıcağı, telaşı, susuzluğu ve yorgunluğu yoktur. Eğer bizde sürekli olduğu gibi mevsim geç kalmışsa, eylül ortasında bile tarlalarda mısır olur. Sabahlar yavaş yavaş gelir. Toprak, evli ve solan bir kadın gibidir; şafağın ilk öpücüğünü almak için heyecanla yerinden fırlamaz, yavaşça, sessizce ve beklemedik bir şekilde her bir yeni günün doğuşunu izler. Değer verilmemiş bir kadının gözlerindeki hatıra gibi olan mavi sis, ağaçlarla kaplı tepeden hiç gitmez; sadece öğle vakti yakınlardaki çalıların biraz gerisine çekilir, o kadar. Sabah şakıyacak bir kuş yoktur ortada. Bir tek karga konuşur kendiyle. Belki tırpanın düzenli nefesinin hışırtısı; hatta bazen biçme makinesinin korkunç gıcırtısı olur. Ancak bir sonraki günün sabahında yine her yer sakindir. Toplanmış mısırlar soğuktur, onları bağlayıp yığın yapmak için ağır demeti kaldırdığınızda yulaflar birbirine sarılır ve hüzünlü bir biçimde boyunlarını büker.</p>
<p class="calibre1">Arkadaşım George ile sakin sabahlar boyunca çalışırken durmadan konuşurduk. Ben ona kimya, botanik ve psikoloji konularında bildiklerimi anlatırdım. Birbirini izleyen günlerde öğretmenlerin bana söylediklerini ona aktardım: Hayat, cinsellik ve hayatın kökeni, Schopenhauer ve William James hakkında. Yıllardır arkadaştık ve benim konuşma tarzıma alışıktı. Ancak bu sonbahar, aramızdaki yakınlık ilk meyvelerini verebilmişti. Ona çokça şiirden ve temel metafizikten bahsettim. Çok iyiydi. Kendini tatmin etmek dışında neredeyse hiçbir önyargısı yoktu. Din onun için önemli değildi. Bu yüzden ona anlattıklarımı açık fikirlilikle dinledi ve anlatılanların maksadını çok hızlı kavrayıp bu fikirleri kendisinin bir parçası haline getirdi.</p>
<p class="calibre1">Akşam yemeğine kadar üstümüzde sadece bir montla durmamıza elveren sıcaklıkta çalışıyorduk. Böylesi durgun ve insanın bedenini saran sıcaklıktaki havada arkadaşlık harikuladedir. Sonbahar her şeye nüfuz eder. Eylülün o tatlı kokusu içindeki mürdüm erikleri, hatıraları canlandırır. Masadakilerin sesleri alçaktır ve geçmişi hatırlatılarr.</p>
<p class="calibre1">Öğlen sıcak ve sapsarı. Yulaf demetleri daha hafif ve özgürce kucaklaşırken, birbirleriyle fısıldaşıyorlar. Üzerinden biri geçtikçe uzun ve devasa görünen anız tarlası çatırdamakta. Samanın çok hoş bir kokusu var. Kurumuş ve bitap düşmüş gibi görünen demetler kaldırılırken, üzerinde vakti geçmiş meyveleri ile bir yabani ahududu dalı gözüküyor. Islak çimenlerin arasında böğürtlenler de bulunabilir. Pejmürde kılıklı yüksükotunun ucundan sarkan son kalmış taçyaprağını fark etmemek olmaz. Sohbet insanlar hakkında; kişinin umutları, geleceği, Kanada, işin nerelerde zor olduğu hakkında ama hayat hakkında değil. Sohbet, düzlüklerin geniş olduğu ve kişinin, gözlerden uzak bir meyve bahçesinde yere düşen elma misali yumuşak vadilere düşmediği yerler hakkında. Sis, sıcak bir öğlenin yüzünü kapatmakta. Demetlerin bağlanması bitmiş, geriye sadece yere konulmuş demetlerin balya haline getirilmesi kalmıştı. Güneş, batıda sarı bir parıltı içinde batıyordu. Tıpkı sönmek üzere olan bir ateş gibi, güneşin altın sarı rengi kırmızıya, kırmızı da karanlığa dönüşmekte, güneş beyaz sisin ardından kaybolmakta ve bizler de ceketlerimizi giyip eve gitmekteyiz.</p>
<p class="calibre1">Akşam olup, süt sağımı ve yemleme işi bittikten sonra tuzaklara bakmaya çıktık. Nehrin etrafından dolaşıp ormanlık tepenin yukarısına tırmandık. Ayaklarımıza uyu-zotları dolandı, üstümüzden bir yığın diken silkeledik. Ayışığı üstlerine vurunca parlamışlardı. Islak çimlere, köstebeklerle siyah tavşanların yumuşak yuvalarına ayaklarımız takılıyordu. Tepelerin ve ağaçların gölgeleri vuruyor, vadideki sis gelen ayışığını soğuk ve gümüşi bir renk olarak yansıtıyordu.</p>
<p class="calibre1">Tepenin kenarında duran eski bir çiftliğe geldik. Çiftlikte ağaç yoktu, böylece bir zamanlar ekili olan bir alan net biçimde görülüyordu. Gökyüzüne karşı duran evin hoş bacalarına hayran kaldım. Vaktin henüz akşamın sekizi ve evin tamamının bir oda genişliğinde olmasına rağmen pencerelerde ne ışık ne de bir parlaklık vardı. Uzun ve etkileyici girişe baktık. Birçok pencere tuğlalarla kapatılmıştı. Bu da ev sanki körmüş gibi bir izlenim yaratıyordu. Duvarlarda alçıların düştüğü yerlerin gölgesi daha bir karanlıktı. Kapıyı açtık ve ilerlerken ayaklarımıza kuru otlar ve yabani bitkiler dolaştı. Oda aynı zamanda kâğıt ve saman çöpleriyle pislenmiş düz zeminine ayışığının düşmesini sağlayan bir pencere ile diğer taraftan da aydınlanıyordu. Şömine, dağılmış gri külleri, yanmış kâğıtların kalıntıları ve zavallı halde bir çocuğun oyuncak bebeğinin koparılmış kafasıyla, ışıkta kendini gösteriyordu. Gölgenin sınırında ise bir tür avcı şapkası olan kalpak duruyordu. Böylesine yalnız bir odaya girdiği için ayışığını suçladım. Karanlık kendi başına güzel ve sır doluydu. Duvar kâğıdının aydınlanmış tarafındaki küçük gülleri sevmedim. Şömine kenarını da sevmemiştim.</p>
<p class="calibre1">George, bir çiftçi içgüdüsüyle evin etrafına yöneldi. İnek ağılı beni şaşırttı. Şimdiye kadar gördüğüm en uzun ısırganotu bahçesiydi. Isırganotlarının boyu beni boyumdan; yani yüz seksen santimden bile uzundu. Hava, ısır-ganotlarının yoğun kokusuyla donuklaşmıştı. Karanlık tuğla yolda George’un arkasından giderken vücudumun ürperdiğini hissettim. Ancak binaların içine girince harika durumda olduklarını gördük. Yakın zamanda yenilenmiş gibi duruyorlardı. Çok iyi ahşaptan yapılmış, düzenli ve rahat odalardı. Etrafta tüyler, hayvan kalıntıları ve derhal bir kibrit ateşiyle incelediğimiz bir kedi kalıntısı bile vardı. Ağıla girdiğimizde tuhaf bir ses duyduk. Üç büyük fare yanımızdan neredeyse bize sürtünerek geçmiş, korkunç dişleriyle bizi korkutmuştu. Ürperdim. Küflenmiş ve ormanı içine almışçasına otlarla dolu kovayı devirerek geri döndüm. Fareler ve uçan yarasaların çıkardığı belli belirsiz sesler yüzünden sessizlik daha da korkunçtu. Yerde mısır, saman ya da kuru otlardan eser yoktu. Her yeri yabani otlar kaplamıştı. Titremekten kendimi alamadım. Bizimle açık gökyüzü arasında görülecek elma yoktu. Ya kuşlar elmaların düşmesine neden olmuştu ve fareler elmaları yemişti ya da birileri onları toplamıştı.</p>
<p class="calibre1">George sesinde acı bir tonla, “Değirmen de bu hale gelecek,” dedi.</p>
<p class="calibre1">“Senden sonra,” dedim.</p>
<p class="calibre1">“Benden sonra... benden sonra. O kadar dayanır mı bilmem. Babamın ömrü kısa sürerse şaşırmam. Bir yanda tavşanlar, bir yanda başka şeyler... Şu an sattığımız süte ve benim şehir konseyi için yaptığım at arabası işine sırtımızı dayıyoruz. Buna çiftçilik denmez. Hem çiftçi, hem sütçü, hem pazarcı hem de taşımacıyız biraz. Rezil bir iş.”</p>
<p class="calibre1">‘'Ama sürdürmek zorundasın,” diye çıkıştım.</p>
<p class="calibre1">“Evet ama berbat bir durum bu. Babam da ilerlemiyor, yöntemlerini değiştirmeyecek hiç.”</p>
<p class="calibre1">“Peki, ya sen?”</p>
<p class="calibre1">“Ben mi? Ben neden değişeyim ki? Evde rahatım ben. Geleceğime dair ise, kimse bana yük olmadığı sürece bir yolu bulunur.”</p>
<p class="calibre1">“Serbestsin yani.”</p>
<p class="calibre1">“Buna serbestlik denmez,” diye yanıt verdi etrafına bakarak ve devam etti, “bu sadece memeyi ağzından çekip sütün bozulmasına neden olmaktır. Şuraya bak!”</p>
<p class="calibre1">Tepenin yamacından kayan ayışığının aydınlattığı, ince bir örtüyü andıran sisin ardında birbirine sokulmuş ve arada bir ileri doğru zıplayıp bir şeyler yiyen bir ordu tavşan gördük.</p>
<p class="calibre1">Tepeden aşağı doğru hızlıca salınırken ev sahiplerini korkuttuk. Değirmen tarlalarına bağlanan çite yaklaştığımızda ev sahibi, “Merhaba!” diye bağırıp ileriye doğru koşturdu. Adamın peşinden gittim ve çitin arkasından bir erkeğin yaklaştığını gördüm. Bir bekçiydi. Silahını inceli-yormuş gibi yapıyordu. Ona yaklaşınca bize olabildiğince içten bir şekilde,“İyi akşamlar!” dedi.</p>
<p class="calibre1">George bir yandan çitteki küçük aralığı incelerken adama cevap verdi.</p>
<p class="calibre1">“Bu kapandan dolayı sizin başınızı ağrıtacağım,” dedi.</p>
<p class="calibre1">“Öyle mi?” dedi geniş, yapılı ve esmer yüzlü adam; yani Annable. ‘'Ayrıca bilmek isterim ki acaba ne yapıyordunuz çitin bu tarafında?” diye sordu.</p>
<p class="calibre1">George kızgın bir şekilde, “Ne yaptığımızı görebilirsiniz. Kapanımı ve tavşanı verin,“ dedi.</p>
<p class="calibre1">Annable bana dönerek alaycı bir tavırla, “Ne tavşanı?” diye sordu.</p>
<p class="calibre1">George da, “Siz gayet iyi biliyorsunuz ne tavşanı olduğunu, verin yoksa...” diye sözlerine devam etti.</p>
<p class="calibre1">Adam kibirle sırıtarak, “Yoksa ne? Hadi söyle! Duyunca ölmem,” dedi.</p>
<p class="calibre1">George hiddetlenmiş şekilde adama yanaşıp, “Ver şunu!” diye bağırdı.</p>
<p class="calibre1">Adam hiç hareket etmeden George’un nerede durduğuna göz atıp, elinde tuttuklarıyla öylece durarak; “Sen ve o, ikiniz de eve gitseniz iyi olur. Kapanı da tavşanı da</p>
<p class="calibre1">unutun, haydi!” dedi.</p>
<p class="calibre1">George, adamı yakasından kavramak üzere ani bir hareketle öne atılıp, “Görüşeceğiz,” dedi. Ancak, o anda sol kulağının altına isabet eden şiddetli bir yumrukla geriye doğru sendeledi.</p>
<p class="calibre1">Bense, “Hayvan herif!” diye bağırarak adamın yüzüne yumruk attım. Ancak ben de kendimi yarı baygın vaziyette, çimlerde buldum. Adamın arkasından adamı saran kadife pantolonunun paçalarına baktım. Yürüdükçe bir şeytanı andırıyordu. Göğsümdeki yumruk yediğim yeri bastırarak ayağa kalktım. George çitin kenarında yatıyordu. George’u yüzüstü çevirdim ve şakaklarını ovalayıp yüzüne kurumuş ot sürdüm. Gözlerini açıp bana baktı. Afal-lamıştı. Hızlıca nefes aldıktan sonra elini kafasına koydu. “Neredeyse aklımı alacaktı,” dedi.</p>
<p class="calibre1">“Pislik herif!” dedim ben de.</p>
<p class="calibre1">“Hazır değildim.”</p>
<p class="calibre1">“Hayır, değildin.”</p>
<p class="calibre1">“Beni yere mi serdi?”</p>
<p class="calibre1">“Evet, beni de.”</p>
<p class="calibre1">Bir süreliğine sustu ve kendini salmış bir halde oturdu. Daha sonra elini kafasının arkasına koyup, “Beynim uğulduyor,” dedi. Kalkmaya çalıştı ancak yere yuvarlandı. “Hay Allah! Geri zekâlı bir bekçi yüzünden ne hallere düştük!”</p>
<p class="calibre1">“Gel bakalım, eve gidebilecek miyiz?” dedim.</p>
<p class="calibre1">George hemen cevap verdi, “Hayır! Onlara söylemeyeceğiz, sakın söyleme.”</p>
<p class="calibre1">Göğsümdeki ağrıyı düşünerek ve Annable’ın çenesine attığım yumruğun sesini duymayı hatırlamayı arzu ederek oturdum. Yumruklarımın durumunun hali hayli kötü olmasına rağmen daha da zedelenmelerini isterdim. Ayağa kalkıp George’un da kalkmasına yardım ettim. George sallandı ve neredeyse beni düşürüyordu. Biraz sonra yalpalayarak yürüdü.</p>
<p class="calibre1">“Üstümde kil gibi şeyler mi var?” diye sordu.</p>
<p class="calibre1">Ben, biraz utanarak, George’un şaşkınlığı ile cevap verdim, “Çok değil.”</p>
<p class="calibre1">“Temizle şunu,” dedi, temizlenmek üzere kımıldamadan durdu.</p>
<p class="calibre1">Elimden geleni yaptım. Daha sonra bir süre tarlalarda sıkıntılı, sessiz ve kızgın bir halde dolaştık.</p>
<p class="calibre1">Göletin kenarına gittiğimizde aniden kafalarımızın üstünden kayan büyük ve hışırtılı gölgeler bizi şaşırtmıştı. Artık Nethermore’u soğuk bir rüzgâr dondurmaya başladığından ötürü kuğular kendilerine kalacak bir yer bulmak için uçuyordu. Karanlık gölgelerin üzerinden, ayışığını küçük noktalara bölerek otlarla kaplı değirmen havuzuna indiler. Gece, kuğuların suyun üzerindeki kanatlarının çırpılmasıyla ile çınlıyordu. Sessizlik ve sükûnet bozulmuş; ayışığı kırış kırış olmuş, dağılmış ve bozulmuştu. Kuğular gölgelerin içine doğru ilerlerken karanlık ve korkutucu birer görüntüydüler. Rüzgâr bizi ürpertmişti.</p>
<p class="calibre1">George’dan ayrılırken, “Kimseye bir şey demeyeceksin, değil mi?” diye sordu.</p>
<p class="calibre1">“Hayır.”</p>
<p class="calibre1">“Hiç kimseye hiçbir şey söylemeyeceksin, değil mi?”</p>
<p class="calibre1">“Yok, söylemeyeceğim.”</p>
<p class="calibre1">“İyi akşamlar, o zaman.”</p>
<p class="calibre1">Eylülün sonuna doğru bizim orası tuhaf köpeklerin koyunlara saldırması nedeniyle huzursuzdu. Bir sabah, toprak sahibi, alışkanlığı üzere tarlalarını gezerken çitin kenarında iki koyununu ölü ve parçalara ayrılmış vaziyette bulmuş. Diğer koyunlar ise Üzerlerine kan bulaşmış halde, bir köşede korkudan birbirlerine sokulup bekliyormuş. Toprak sahibi günlerce kendine gelememiş.</p>
<p class="calibre1">İki gri yabani köpeğin etrafta olduğu bildirildi. Toprak sahibinin bekçisi bir şafak vakti Doktor Collins ve</p>
<p class="calibre1">Abbey’in tarlalarında kısık kısık bir havlama duymuş. İşçiler sürüye bakmaya gittiklerinde üç koyunu kanlar içinde bulmuşlar.</p>
<p class="calibre1">Sonrasında çiftçiler de alarma geçtiler. Beyaz Ev çiftliğinin sahibi koyunlarını köpeklerin koruyacağı bir ağıla koymaya niyetlendi. Ancak, o gün cumartesiydi ve çocuklar Westwold’da durmuş küçük bir gezici tiyatroya gitmişlerdi. Çocuklar adı “Kan Fıçısı” olan tiyatroda ağızları açık oturup bir kelime söylemek için çabalayıp acı içinde kıvranan ama hiçbir şey diyemeyen kahramanları izlerken koyunlarının altı tanesi tarlada öldürülmüştü. Bütün evlere köpeklerinin nerede olduğu sorulmuştu, ancak hiçbir köpek kayıp değildi.</p>
<p class="calibre1">Bay Saxton’un ortak tarlalarda otuz koyunu vardı. George, yapılması en kolay şeyin koyunlarla uyumak olduğuna karar verdi. Kendine arasına çalı çırpı koyduğu çitlerden bir yer yaptı. George, bir hafta orada kaldı ancak o hafta annesini bir yıl kadar yaşlandırmıştı. Annesi, önlüğünü giyip sabah ayazında, alacakaranlıkta oğlunun gelmesini bekliyordu. George’un orada kalmasından hiç memnun değildi.</p>
<p class="calibre1">Bu yüzden cumartesi akşamı George kilimlerini getirdi ve kendi yerine sürüye bakması için Gyp’i koydu. Bir süre karanlık tepelerin üstündeki yıldızlara bakarak oturduk. Ara ara bir koyun öksürüyor ya da bir tavşan böğürtlenlerin arasından geçiyor ve Gyp mırıldanıyordu. Sis, karaçalıların üstüne çökmüştü ve böğürtlenlerin üstündeki ağlar beyazdı. Eylül arkasını döner dönmez şeytan, ağını böğürtlenlere atıyordu.</p>
<p class="calibre1">George’un küçük sığınağından dışarı bakarken, “Ellerinde çanta ve ağlarıyla iki genci giderlerken gördüm,” dedi George.</p>
<p class="calibre1">“Kaçak avcılardır,” dedim. “Konuştun mu onlarla?”</p>
<p class="calibre1">“Hayır, beni görmediler. Bir tavşan, arkasında bir tazı köpeği olduğu halde aniden battaniyenin içine girdiği sırada uyuyordum. Köpeğin boynuna bir yumruk attım ve gitti. Sonra tavşan uzun bir süre benimle kalıp gitti.”</p>
<p class="calibre1">“Ne hissettin?”</p>
<p class="calibre1">“Pek umursamadım. Bu aralar olanları umursamıyorum. Babam bensiz yapabiliyor, annemin de başında çocuklar var zaten. Sanırım, buralardan gidebilirim.”</p>
<p class="calibre1">“Daha önce niye gitmedin?”</p>
<p class="calibre1">“Bilmem. Evde insanın özleyeceği rahatlık vardı. Ayrıca, böyle kırsalda birisin ama yabancı bir yerde hiçbir şeysin diye düşünüyorum.”</p>
<p class="calibre1">“Ama gidiyorsun?”</p>
<p class="calibre1">“Neden kalayım ki? Vadi ıssızlaşıyor ve kar getirmiyor. Başkalarının senin hakkında ne düşündüğüne dair tefekkür özgürlüğün yok. Her şey aynı, bu yüzden kendin de değişemezsin. Çünkü baktığın her şey eski duyguları hatırlatıyor ve yeni şeyler hissetmeni engelliyor. Bunun bir değeri var mı? Hayatımda olan neyin bir önemi var?” “Ben, sahip olduğun rahatlığın değerli olduğunu düşünüyordum,” dedim.</p>
<p class="calibre1">George öylece oturdu ve cevap vermedi.</p>
<p class="calibre1">“Seni kabuğundan çıkaran ne oldu?” diye sordum. “Bilmem. Annable’la ettiğimiz o kavgadan sonra eskisi gibi hissetmedim kendimi. Lettie de bana, ‘Burada istediğin gibi, istediğin şekilde yaşayamazsın. Sen, koridordaki şu renkli seramik mozaikler gibisin. Kendi çevrene uyman lazım çünkü en başında oraya konulmuşsun. Ama sabit bir mozaik parçası gibi de olmak istemiyorsun, hayata karışmak ve diğer insanlarla kaynaşmak, bazı şeyleri kendinden çıkarmak istiyorsun...’ dedi. Lettie sonuna kadar haklı.” “Ona inanmak gerekmez. Onu ne zaman gördün?” “Çarşamba sabahı, elmaları toplarken geldi. Benimle birlikte ağaca tırmandı. Rüzgâr vardı, bu yüzden bütün elmaları topluyordum. Ağacın en üstüne çıkmıştım, Lettie de sepeti tutarak daha aşağıda oturuyordu. Ona böyle özgür bir hayatın en iyisi olup olmadığını sordum, o da bana az önce dediklerimi söyleyerek yanıt verdi.”</p>
<p class="calibre1">“Ona karşı çıkmalıydın.”</p>
<p class="calibre1">“Doğru gözüktü ama. Aslında hiç yanlış olduğunu düşünmedim.”</p>
<p class="calibre1">“Yapma ama; çok kötü duruyorsun.”</p>
<p class="calibre1">“Hayır, o bizi ve yaşam tarzımızı küçümsüyor. Beni bir kurbağa olarak gördüğünü düşündüm.”</p>
<p class="calibre1">“Öyle olmadığını göstermeliydin.”</p>
<p class="calibre1">“Öyle olduğunu düşünürken bunu nasıl yapabilirdim</p>
<p class="calibre1">ki?”</p>
<p class="calibre1">“Bence sen âşıksın.”</p>
<p class="calibre1">George bu fikre gülerek, “Hayır, ama gurur duyacağın tek bir şeyin bile olmaması çok berbat,” dedi.</p>
<p class="calibre1">“Bu senin için yeni bir durum.”</p>
<p class="calibre1">Karamsar bir şekilde otları yoldu.</p>
<p class="calibre1">“Ne zaman gitmeyi düşünüyorsun?”</p>
<p class="calibre1">“Bilmiyorum. Anneme bir şey demedim. Henüz erken, en azından bahara kadar beklerim.”</p>
<p class="calibre1">“Ya da bir şey olana kadar,” dedim.</p>
<p class="calibre1">“Nasıl?”</p>
<p class="calibre1">“Karar vermeni sağlayacak bir şey.”</p>
<p class="calibre1">“Ne olabilir bilmiyorum, toprak sahibi bizi atmazsa...”</p>
<p class="calibre1">“Öyle bir durum mu var?” diye sordum, cevap vermedi.</p>
<p class="calibre1">“Bir şeyler yapmalısın,” dedim.</p>
<p class="calibre1">Oldukça umutsuz bir halde, “Beni daha da kötü hissettirme, Cyril,” dedi.</p>
<p class="calibre1">Gyp hırlayıp zıpladı, bizim peşimizden gelmek için zincirini çekiştiriyordu. Çalıların karanlıkları arasındaki gri karaltılar, dinlenen koyunlardı. Bir soğukluk, ıslak bir sis yerde süründü.</p>
<p class="calibre1">‘'Ama Cyril, masada karşında onun olması; gece, henüz banyo yapmadan önce ateş sıcakken ve yorgunken onun etrafta gezinerek şarkı söylemesini duymak, şöminenin yanında onunla beraber oturmak...”</p>
<p class="calibre1">“İspanya, İspanya,” diye tekrarladım.</p>
<p class="calibre1">George dikkate almadı ama aniden gülerek döndü. “Biliyor musun, ekinleri yığarken, balyaları kaldırırken sanki kolun bir kızın omzundaymış gibi duruyor. Çok farklı bir his.”</p>
<p class="calibre1">“Dikkat etsen iyi olur. Yoksa kendini hayallerin yumuşaklığında kaybedeceksin ve sonra da...”</p>
<p class="calibre1">George benim söylediklerimi duymadan kahkaha attı. “Zaman hızlıca geçiyor düşünürken,” dedi kafası karışık bir halde. “Sabahlar hemen geçiyor.”</p>
<p class="calibre1">“Bir şeyler yapmayı hayal etmek yerine neden ne yapmak istediğini planlamıyorsun?” dedim.</p>
<p class="calibre1">“Güzel bir hayaldi. Sen de hayal kurmaya devam etmek istemez misin?” diye yanıtladı ve sonrasında sustu, ben de eve gittim.</p>
<p class="calibre1">Pencereme oturup dışarı bakarak olanları yoluna koymaya çalıştım. Sis katlı ve bir hayalet gibi Nethermore etrafında onu hüzünlü bir şekilde kucaklayarak dolandı. Arkadaşımın bizim küçük vadimizin kenarındaki tırmığı takip etmesi gereken zamanı aklımdan geçirdim. Sonrasında Lettie’nin odasının neşesini değil de boşluğunu saklamak için kapısının kapalı olduğu zamanı geçirdim aklımdan. Bizi bir aradatutanboşluğa kalbim tutkuyla sarılmıştı. Bu odanın boşalmasına nasıl dayanabilirim! Lettie’nin ne yapacağını merak ettim.</p>
<p class="calibre1">Sabah gün ışığı ağaçların arasından bir ürperti ile geldiğinde erken kalktım. Ay hâlâ batıda soluk soluk parlarken dışarı çıktım. Gün sabahtan ölmüştü. Yazdan kalanların artık yok olduğu bir vakitti. Orman karanlıktı, nemli bir kokusu vardı ve güzün ağırlığını taşıyordu. Yolları yapraklar kaplamıştı.</p>
<p class="calibre1">Çiftliğe yaklaşınca köpeklerin havlamalarını duydum. Koşarak tarlaya gittiğimde, koyunların birbirine kenetlenmiş olduğunu ve gruplar halinde durduklarını gördüm. Aralarına bir şey atlamıştı. George, o şeyi takip ederken gözükmüştü. Hemen ardından bir el ateş sesi duyuldu. Elime ağır bir kumtaşı alıp ileri atıldım. Üç koyun önümde delice etrafa kaçışıyordu. Loş ışıkta gri gölgelerinin karaçalılar arasında hareket ettiğini gördüm. Sonra bir köpek sıçradı ve ben de bütün gücümle taşımı attım. Köpeğe isabet etti. Sonrasında acı dolu, çok yüksek bir uğuldama sesi geldi. Hayvanın gittiğini gördüm. Dikenli çalıları bir kenara ittirip böğürtlenlerin üstünden atlayarak onun arkasından gittim. Silah sesleri yeniden duyuldu. Adamların heyecanla bağrıştıklarını duyabiliyordum. Köpek gözden kaybolmuştu ama ben tepeden aşağı inerek onu takip ettim. İlerideki bir tarlada birilerinin koştuğunu gördüm. Alçak çitten atlayarak takibe devam ettim ve ıslak çimlerin arasında olabildiğince hızlı koşan Emily’yi yakaladım. Bir başka silah sesi daha ve bağrışmalar duyuldu. Emily etrafına bakınınca beni gördü ve şaşırdı.</p>
<p class="calibre1">“Taşocağına doğru gitti,” dedi soluk soluğa. Konuşmadan yürüdük. Koruluğun kenarından giderek ırmak yatağını takip ettik ve sonunda taşocağının çitine geldik. Eski kazı alanları artık ağaçlarla dolmuştu. Bazı yerlerde altı metre aşağı kadar uzanan dik duvarlar, gevşek taşlarla kaplıydı ve Üzerlerinden böğürtlenler sarkıyordu. Nehrin dik kenarından inip nehir yatağının yanındaki taşocağına girdik. Dişbudak ve meşe ağaçlarından oluşan koruluğun altında solgun bir çuhaçiçeği, karanlık suyun yanında bezgin bir halde parıldayarak tutunmaya çalışıyordu. Emily, sarı bir gündüzsefasının narin sapında kan izi buldu. Daha sonra kan izlerini açıklığa kadar takip ettik. Açıklık alanda nehir, sert kayalık yatakta akıyordu ve taşocağmın taşlı yüzeyi de sadece karaçalı, böğürtlen ve hanımellerinin birbirine karıştığı bir yer haline gelmişti.</p>
<p class="calibre1">“Sert bir taş al,” dedim ve büyük oyuktaki koruluk tekrar karanlığa bürününceye ve nehir gizlice, çalıların kolları ile uzun çimenlerin arasından akıncaya kadar devam ettik. Neredeyse yola kadar gizlenerek ilerledik. Ben hayvanın kaçtığını düşünmüştüm. Bir dişbudak ağacının dalını koparıp dalla dizimde tempo tutarak ayakta durdum. Bir hırıltı ve ufak bir çığlık beni korkuttu. İleriye doğru koştuğumda taşocağının başında eski, at nah biçimindeki kireç ocaklarına denk geldim. Bir ocağın başında Emily, köpeğin üzerinde duruyordu. Elleri köpeğin boynundaki kılların arasındaydı ve hayvanın başını geriye doğru çekiyordu. Hayvanın vücudundaki küçük titremeler ölüm kasılmalarıydı. Gözleri çoktan içeriye kaçmıştı ve üst dudağı acıyla dişlerinden çekilmişti.</p>
<p class="calibre1">‘'Aman Tanrım, Emily! Hayvan ölmüş!” diye bağırdım.</p>
<p class="calibre1">Onu kenara çekerken “Seni yaraladı mı?” diye sordum. Sertçe omuz silkti ve kendinden korkmuş gibi göründü.</p>
<p class="calibre1">“Hayır, hayır,” dedi, köpekte benim açtığım yaranın üzerine oturup kırılmış kaburgasını içeri doğru bastırırken eteğine bulaşmış kana bakarken. Kolundan kan akıyordu.</p>
<p class="calibre1">Gergin bir biçimde “Seni ısırdı mı?” diye sordum.</p>
<p class="calibre1">“Hayır, yok ısırmadı. Ben içeri bakıyordum ki üstüme atladı. Ama gücü yoktu. Ona elimdeki taşla vurdum. Dengemi kaybedince köpeğin üstüne düştüm.”</p>
<p class="calibre1">“Gel, kolunu yıkayalım.”</p>
<p class="calibre1">“Olamaz. Çok korkunç. Çok amaçok korkunç,” diye inledi.</p>
<p class="calibre1">Nehrin soğuk suyunda onun kolunu yıkamakla meşgulken, “Korkunç olan ne?” diye sordum.</p>
<p class="calibre1">“Bütün bu hayvani olaylar.”</p>
<p class="calibre1">Köpeğin dişinin kolunda açtığı yaraya bakarak, “Bunun yakılması lazım,” dedim.</p>
<p class="calibre1">“Bu yara bir şey değil! Şunu eteğimden çıkartır mısın? Kendimden nefret ediyorum.”</p>
<p class="calibre1">Eteğini mendilimle elimden geldiğince iyi yıkamaya çalıştım ve; “Bunun yakılması gerekli. Kennels’e gidebiliriz. Başka türlü güvende hissetmeyeceğim,” dedim.</p>
<p class="calibre1">Narin siyah gözlerinde bir gülümseme ile bana bakarak, “Gerçekten mi?” dedi.</p>
<p class="calibre1">“Evet, hadi gidelim.”</p>
<p class="calibre1">“Sen ciddisin,” deyip güldü.</p>
<p class="calibre1">Kolundan tutup onu uzağa götürdüm. Kolunu benim koluma geçirmiş ve bana yaslanmıştı.</p>
<p class="calibre1">Halinden memnunmuşçasına, <span class="calibre5">“Lorna Doone</span> romanındaki gibi tıpkı,” dedi.</p>
<p class="calibre1">Yaranın yakılmasını kastederek, “Benim yapmama izin vereceksin ama,” dedim.</p>
<p class="calibre1">“Ben yaparım, ama şey gibi hissediyorum. Düşünmeye bile cesaret edemiyorum. Şu böğürtlenlerden biraz getirsene.”</p>
<p class="calibre1">Kartopu çiçeği meyvelerinden, saydam kırmızı böğürtlenlerden birkaç demet topladım. Emily, dalları dudaklarıyla yanaklarına hafifçe sürttü ve kendi kendine, “Saçlarıma her zaman kırmızı böğürtlenler koymak istemiştim,” dedi.</p>
<p class="calibre1">Üzerindeki şalı omuzlarına atmıştı, başında bir şey yoktu ve yumuşak, kısa, sevimli siyah saçları hafif kıvırcık buklelerle dağılmıştı. Böğürtlen saplarını tokalarının altına sıkıştırdı. Saçları bu sapları taşıyabilecek kadar güçlü ya da uzun değildi. Daha sonra buklelerinin siyah örtüsü altında kızıl kızıl parlayan dallar kafasında olduğu halde parlayan büyük gözleriyle bana baktı. Ona baktım ve gözlerindeki o gülüşü hissettim. Ardından çitten sarı yapraklı bir gündüzsefası dalı koparıp dalı onun için bir taç haline</p>
<p class="calibre1">getirdim.</p>
<p class="calibre1">‘'Al bakalım, artık bir tacın da var,” dedim.</p>
<p class="calibre1">Başını arkaya doğru attı, hafif kahkahası boğazını sarsmıştı.</p>
<p class="calibre1">Bütün cesaretini ve pervasızlığını sorduğu soruya ve titreyen ruhuna koyarak, “Ne?” diye sormuştu.</p>
<p class="calibre1">“Chloe ya da Bacchante değil. Ama senin ruhun her zaman gözlerindeydi. O içten ve sıkıntılı ruhunda.”</p>
<p class="calibre1">Kahkahası kesilmişti birden ve bütün ciddiyetiyle yalvararak bana bakıyordu.</p>
<p class="calibre1">“Burne-Jones’un kadınları gibisin. Sıkıntılı gölgeler her zaman gözlerinin önünden geçiyor ve sen de onları besliyorsun. Elmanın kabuğuna değer vermiyorsun. Sen sadece ebedi tomurcuklara dikkat edersin. Neden elmanı alıp onu yemiyorsun da bir kenara atıyorsun?”</p>
<p class="calibre1">Beni anlamadan üzgün şekilde bana baktı. Ama benim bilgelikle konuştuğuma ve doğruyu söylediğime inanmıştı. Onu kelimelerin çıkmazında şaşkın bir halde bıraktığım zaman, daima bana inanırdı. Aşağı doğru eğildiğinde saçlarındaki çiçekten taç düşünce başında sadece birkaç tane böğürtlen dalı kalmıştı. Etrafımızda kayın kozalakları vardı ve küçük kozalak piramitleri yere düşmüş, kırmızı yaprakların arasında dağılmıştı. Emily birkaç tane kozalak aldı.</p>
<p class="calibre1">“Kayın kozalaklarını seviyorum,” dedi; “ama beni neredeyse ağlatacak kadar çocukluğumu özlememe neden oluyorlar. Kahvaltıdan önce bu kozalakları toplamaya giderdik. Yemekten önce de onları iplere geçirip kolye yapardık, sonraki gün okulda bizi kıskansınlar diye. O zamanlar kozalaktan yapılmış bir kolyeden, şimdi sonbahardan aldığım zevki alıyordum, hüzün yoktu. Büyüdükten sonra saf neşe kalmıyor.” Konuşurken yüzü toprağa bakıyordu ve bir yandan da kozalak toplamaya devam ediyordu.</p>
<p class="calibre1">“İçlerinde yemiş olanları buluyor musun?”</p>
<p class="calibre1">“Çok değil, burada iki ya da üç tane var. Sen al bunları. Gerçekten, benim için önemli değil.”</p>
<p class="calibre1">Bir tane kozalağın dikenli kahverengi yüzeyini soyup ona verdim. Gözlerimin içine bakarak yemişi almak için ağzını hafifçe açtı. Bazı insanlar mutluluk bulutları getirmek yerine hüzün bulutları ile dolaşırlar. Onlar bu “hüzün vergisi” ile doğmuşlardır ve hüznün “gerçek” olduğunu söylerler. “Hüznün üstü örtülü gri melekleri yavaşça güzel eserler yaratır. Hüzün güzelliktir ve yüce bir bahşedil-mişliktir,” derler. Hüznü onların gözlerinden ve seslerinin tonlarından okursunuz. Emily’de de hüzün vergisi vardı. Bu beni büyülüyor ve isyana sürüklüyordu.</p>
<p class="calibre1">Yaşlı kayın ağaçlarının altındaki düz ve yumuşak çim yolu takip ettik. Tepenin yamacı eğimliydi ve bir yanda dikenler bir yanda sert otlar vardı. Kısa bir süre sonra Kennels’e vardık. Lort Byron zamanında eski kırmızı Ken-nels çok hareketliymiş. Şimdi boştu ve her yanını yabani otlar kaplamıştı. Kulübelerin parmaklıklı pencereleri tozla kaplıydı. Artık pencerelerin büyükbaş hayvanlardan, köpeklerden ya da insanlardan korunması gerekmiyordu. Üç evden birinde birileri yaşıyordu. Temiz su, kapının yanındaki dışarıda duranı büyük bir taş yalağa tahta bir oluktan akarak dökülüyordu.</p>
<p class="calibre1">Emily’ye, “Buraya gel, elbisenin arkasını bağlayayım,” dedim.</p>
<p class="calibre1">Emily kızararak omuzlarının üstünden arkasına doğru bakıp ,“Çözülmüş mü ki?” diye sordu.</p>
<p class="calibre1">Ben elbiseyi bağlarken kulübeden elinde siyah bir demlik ve çay bardağı ile bir kız çıkageldi. Beni öylesine ciddiyet içinde görünce şaşırmış, ne yapmaya geldiğini unutarak ağzı açık halde öylece durmuştu.</p>
<p class="calibre1">İçeriden bir ses, “Sarah Ann! Sarah Ann! İçeriye gelip kapıyı kapar mısın?” diye kıza seslendi.</p>
<p class="calibre1">Sarah Ann derhal demliğe birkaç bardak su koyup elindekileri yere bıraktı. Kollarını birbirine bağlayıp suyun ısınmasını bekledi. Üzerinde gri bir yelek ile oldukça eskimiş kırmızı bir pazen etek vardı. Siyah saçları darmadağınık halde omuzlarına düşüyordu.</p>
<p class="calibre1">Kıza yaklaşarak, “İçeri girmemiz gerekli,” dedim. Ancak kız demliği hemen kavrayıp içeri kaçtı ve ‘'Annee,” diye bağırdı.</p>
<p class="calibre1">Kapıya bir kadın çıktı. Kadının bir göğsü çıplaktı ve eteğinin üzerine frak gibi düşen kazağının üstünden sarkıyordu. Solmuş, kırmızı ve kahverengi karışımı saçı yataktan kalkmış gibi dağınıktı. Eteğinin ucuna, üzerinde şaşılacak kadar kısa bir etek olan esmer bir çocuk tutunmuştu. Çocuk bütün yüzünü kaplayan yumurta ve reçelden tek kurtulan büyük siyah gözleriyle bize baktı. Kadının mavi gözleri bize isteksizce baktı. Kadına ne yapmaya geldiğimizi söyledim.</p>
<p class="calibre1">“İçeri gelin, gelin ama eve bakmayın. Çocuklar kalkalı çok olmadı.”</p>
<p class="calibre1">Unutulan demlik kapağını da alarak içeri girdik. Mutfak büyüktü ancak çok az mobilya vardı. Çocuklar için güvenli bir yerdi. On iki-on üç yaşlarındaki en büyük kız bir eliyle bir dilim jambon kızartırken diğer eliyle de geceliğinin arkasını tutuyordu. Jambon kızarttığı eli yanınca diğer elini kullandı ve yanan parmaklarını soğutmak için yaladı. Daha sonra geceliğini yeniden tuttu. Kumral saçları geceliğinin üzerinde ağır kıvrımlarla aşağı sarkıyordu. Bir erkek çocuğu, damlayan yağları bir ekmek ile yakalayarak çelik ocak paravanasının üstüne oturdu. “Bir, iki, üç, dört, beş, altı damla,” diye sayarak ekmeğin tatlı tarafını hemen yemiş, diğer eliyle damlayan yağları tutmaya devam etmişti. Biz içeri girince tişörtünü dizlerinin üzerine çekmişti, bu yüzden de yağ yere damlayıp ziyan olmuştu. Annesinin memesini emdiği belli olan, yüzü mora çalan şişman bir bebek, üzerinde yattığı minderi yumruklarken bir başka çocuk da ağzına yağlı ekmeği tıkıştırıyordu. Anne koltuğa oturup bebeğin boğazına elini sokarak yağlı ekmeği çıkarmaya çalıştı. Çocuğu havaya kaldırıp sırtına vurdu ve çocuk ağlamaya başladığında oldukça rahatladı. Daha sonra ağzına bir şeyler tıkıştıran çocuğun kıçına birkaç şaplak vurdu. Çocuk ağlamaya başlamıştı ki bizi gülerken görünce aniden durdu. Şömine önünde kilim görevi gören çuvalın üstünde, tahta bir oyuncak bebeğin yüzünü çayla yıkadıktan sonra bebeği geceliği ile kurulayan güzel bir çocuk oturuyordu. Masada, jambonun yağı güçlü kollarından aşağı sızana ve parmaklarının arasından fışkırana kadar jambon emerek yüksek bir sandalyede oturan bir çocuk vardı. Arkasında dana derisi asılı, büyük bir koltuğun üstünde yaşı biraz daha büyük bir çocuk dikilmiş, çay bardaklarının diplerindeki çay posasını bir süt leğenine boşaltıyordu. Anne, leğeni boşaltıp kolundan sarkan bebeği tuttu.</p>
<p class="calibre1">‘'Az kalsın ölüyordun,” dedi ama çocuk çoktan masanın altına kaçmış, orada her şeye ilgisiz bir halde sakince oturuyordu.</p>
<p class="calibre1">Anne, şişman bebeği tekrar memesine koyduğunda, “Bana bir dikiş iğnesi verebilir misiniz?” diye sordum.</p>
<p class="calibre1">“Sarah Ann, dikiş iğneleri nerede?” diye sordu kadın, bir yandan da yüzünü buruşturarak elini meme emen çocuğun ağzına koydu. Kadın gözlerimin içine bakarak, “Nasıl ısırdığına inanamazsınız. İki dişi var sadece ama sanki altı iğne batırıyor.” Kadın dudaklarını büzerek çocuğa döndü ve; “Seni yaramaz! Anneyi böyle ısırırsan süt yok ama,” dedi.</p>
<p class="calibre1">Ailenin ilgisi, bizimle ve girdiğimizde devam eden kendi işleri arasında bölündü. Sadece jambonu emen çocuk hiç hareket etmeden, duyarsızca, sürekli emmeye devam etmişti.</p>
<p class="calibre1">Biraz aradıktan sonra Sarah Ann, “Sam, dikiş takımım</p>
<p class="calibre1">nerede?” diye bağırdı.</p>
<p class="calibre1">Sam, masanın altında, “Bende yok,” diye yanıtladı.</p>
<p class="calibre1">Kadın, bakmadan. masanın altına ayağıyla bir tekme atıp, “Tabii sende yok,” dedi.</p>
<p class="calibre1">Sam, “Bende değil,” diye ısrar etti.</p>
<p class="calibre1">Kadın, olası bütün yerleri söyledi ve sonunda dikiş takımı komidin çekmecesinin arkasındaki çatallarla eski tahta şişlerin arasında bulundu.</p>
<p class="calibre1">Çocukların anneleri hafif bir kızgınlıkla, “Her şeyin nerede olduğunu söyleyebilirim,” dedi. Saralı Ann, annesini pek dikkate almamıştı. Aklı ve sarf ettiği emeği ör-güsündeydi. Kış için yünden kırmızı bir kolluk örüyordu. Örgünün içinden bir tirbuşon çıkmıştı ve kırmızı yün kuklası içine geçirilmiş şişlerle parlıyordu.</p>
<p class="calibre1">İnler gibi Sam’a, “Sendin değil mi? Senin yaptığını biliyorum. Ay bir de senin şu alfaben,” dedi.</p>
<p class="calibre1">Masanın altındaki Samuel, kızgınca ve tekdüze tonda, boğuk bir sesle şunları söyledi: “İ, dallarını cesur bir aslanın bile diline batırarak aslanı öldürecek kadar güçlü olan İriçamdır.”</p>
<p class="calibre1">Annesi kahkahaya boğuldu. Sam’e ve bize gururla dönerek, “Babası öğretti bunu, hepsini uydurdu,” diye fısıldadı.</p>
<p class="calibre1">“Hadi Sam, B neydi onu söyle.”</p>
<p class="calibre1">Sam, “Olmaz,” diye homurdandı.</p>
<p class="calibre1">“Hadi ama; bak bir ördek var ve şeker pekmezi yaparım.”</p>
<p class="calibre1">Sarah Ann büyük bir iştahla, “Bugün mü?” diye sordu.</p>
<p class="calibre1">Sam kararını vermiş bir halde, “Pekmez falan yok,” dedi.</p>
<p class="calibre1">Annesi, “Hadi ama ördeğim, söyle,” diye ısrar etti.</p>
<p class="calibre1">İğneyi ateşe koyunca çocuklar beni izlemeye başladı-</p>
<p class="calibre1">!ar.</p>
<p class="calibre1">Emily’ye, “Kendin mi yapacaksın?” diye sordum.</p>
<p class="calibre1">Emily heyecandan gözleri açılmış halde, “Ben mi?” diye haykırıp kafasını kesinlikle olmaz anlamında salladı.</p>
<p class="calibre1">“O zaman ben yaparım,” dedim. İğneyi alıp mendilimin içine koydum. Elini avucuma alıp yarasını inceledim. İğnenin kızmış ucunu görünce elini kaçırdı, gözlerime bakıp neredeyse histerik bir şekilde, korku ve utançtan gülmeye başladı. Çok ciddi ve ısrarcıydım. Elini bana tekrar verip acıyı hayal ederek dudaklarını ısırdı ve gözlerimin içine baktı. Gözlerinin içine bakınca, benden cesaret aldı. Yakma işlemine odaklanmam gerektiğinde o da başını öne eğdi ve; ‘'Ahh” diye bağırdıktan sonra hafiften gülmeye başladı. Ellerini arkasına koyup bana büyük kahverengi gözleriyle tekrar bana baktı. Endişe ve biraz utançla titriyor, yalvarır halde gülüyordu.</p>
<p class="calibre1">Çocuklardan biri ağlamaya başladı.</p>
<p class="calibre1">Hızlıca soğuyan iğneyi ocağın üstüne bırakarak, “Bunun bir yararı yok ama,” dedim.</p>
<p class="calibre1">Kızlara üzerimdeki bütün bozuklukları verdim. Masanın altındaki sığınağından çıkan Sam’a altı peni uzatmıştım ama; “Bunu almam,” diyerek bozukluğu geri çevirdi.</p>
<p class="calibre1">“Başka bozukluğum yok, o zaman bir şey alamazsın.”</p>
<p class="calibre1">Diğer oğlan çocuğuna cebimdeki çürük çarık bıçağı verdim. Sam bana kızgınlıkla bakıyordu. İntikam almak istercesine ocağın yanındaki sıcak kozalaklardan bir parça alıp kızgınlıkla fırlattı. Masanın üstündeki bir kâse zavallı Jack’in üstüne geldi. Kâse şömineye çarpmıştı. Annesi Sam’i tutmaya çalışmış ama çoktan kaçmıştı. Küçük bir kız iniltiyle ağlamaya başladı, “O benim güllü kâsemdi ama...” Bu kargaşadan kaçtık. Emily bütün bunlara neredeyse hiç dikkat etmemişti, şu an kendini ve beni düşünüyordu.</p>
<p class="calibre1">Alçakgönüllülükle, “Müthiş bir korkağım,” deyip yalvararak devam etti, “yapamadım ama...”</p>
<p class="calibre1">“Boş ver,” dedim.</p>
<p class="calibre1">“İğne yüzünden sanki vücudum havaya kalkıyordu. Nasıl hissettiğimi bilemezsin.”</p>
<p class="calibre1">“Merak diyorum da şu jambon yiyen çocuğun acaba şimdiye dek herhangi bir şey dikkatini çekmiş midir? Kâse kırılınca bile etrafa bakmadı.”</p>
<p class="calibre1">Emily dalgın halde parmağının ucunu ısırırken, “Hayır, bakmadı,” dedi.</p>
<p class="calibre1">Daha sonra sohbetimiz arkadan gelen ulumalarla bölündü. Arkamızı dönünce çimlerin üstünden Sam’in alay ederek bize doğru geldiğini gördük. Bir yandan ağlayıp bir yandan da “Tavşan kuyruğu, tavşan kuyruğu,” diyordu. Çıplak bacakları parlıyor, küçük tişörtü soğuk sabah havasında rüzgârda uçuyordu. Neyse ki sonunda bir dikene ya da çalıya bastı. Neden sustuğunu görmek için tekrar arkamızı döndüğümüzde tek bacağı üstünde sekiyor ve yaralı ayağını ellerinin arasında tutuyordu.</p>
<p class="calibre1">VII.</p>
<p class="calibre1">LETTIE KÜÇÜK SARI ÜZÜMLERİ TOPLUYOR</p>
<p class="calibre1">Yapraklar dökülürken Lettie çok inatçıydı. Erkekler, aşk ve evlilikle ilgili birçok bayağılıktan söz etmişti. Leslie’yi azarlamış, onun isteklerini geri çevirmişti. Nihayetinde de Leslie, Lettie’den uzaklaştı. Birçok kez değirmene gitmişti, ancak onların kendisini onlardan biriymiş gibi karşılamalarını çok fazla samimi bulduğu için uzak durdu. Babamızın ölümünden sonra Leslie huzursuzdu. Azıcık mirasını alınca kibirlenmiş, küçümseyici bir tavır takınmış ve memnun edilmesi zor biri haline gelmişti. Her açıdan memnun edilmesi zordu. Düşüncesiz hayatta öylesine delidolu olan o kız, artık penceresinin kenarına düşünmek için oturuyor ve mendilinde küçük delikler oluşuncaya kadar mendilini ısırıyordu. Bana bir şey demiyordu ancak kadınlarla ilgili ne varsa okuyordu.</p>
<p class="calibre1">Bir sabah Lettie, Eberwich’e gitti. Leslie on beş gündür bize uğramamıştı. Kasvetli bir hafta sonuydu. Rüzgâr karşı tepelerden yapış yapış bir sis getirmiş ve yollar çamurla kaplanıp simsiyah olmuştu. Ormandaki ağaçlar ağır ağır sallanıyordu. Eve kapanıp, mümkünse her şeyi görmezden gelmek için iyi bir gündü. Ateşi yaktım, perdeleri çekip odayı toparladım. Daha sonra Lettie’nin yoldan telaşlı telaşlı geldiğini gördüm. İçeri girdiğinde yüzü kızarmıştı.</p>
<p class="calibre1">“Çay koymadın mı?” diye sordu hemen.</p>
<p class="calibre1">“Rebecca lambayı şimdi getirdi,” dedim.</p>
<p class="calibre1">Lettie, montunu ve kürkünü çıkarıp kanepenin üstüne attı. Aynanın karşısına gidip sisin kıvırcıklaştırdığı saçlarını kaldırarak kendine kibirli bir halde baktı. Daha sonra etrafında dönüp boş masaya baktı ve zili çaldı.</p>
<p class="calibre1">Yemek odasından zili çalmak gibi bir alışkanlığımız yoktu, bu yüzden Rebecca ilk önce dışarıya baktı. Daha sonra odaya gelerek, “Siz mi çaldınız?” diye sordu.</p>
<p class="calibre1">Lettie oldukça soğuk bir tavırla, “Çay hazır olmuştur diye düşündüm,” dedi. Rebecca hem bana hem de Lettie’ye bakıp, “Saat henüz dört buçuk. Ama getirebilirim,” dedi.</p>
<p class="calibre1">Annem çay fincanlarının sesini duyup aşağıya gelmişti.</p>
<p class="calibre1">Annem ayakkabılarının bağcıklarını çözen Leslie’ye, “Güzel bir yürüyüş oldu mu bari?” diye sordu.</p>
<p class="calibre1">Yanıt, “Çamur hariç,” oldu.</p>
<p class="calibre1">“Sanırım evde kalmayı tercih ederdin. Ayakkabıların ne hale gelmiş, eteğin de batmış. Bırak da onları mutfağa götüreyim.”</p>
<p class="calibre1">Tam, “Bırak Rebecca alsın,” demişti ki Lettie, annem çoktan odadan çıkmıştı.</p>
<p class="calibre1">Annem çayları koyunca sessizce masada oturduk.</p>
<p class="calibre1">Lettie’ye, ona neyin rahatsızlık verdiğini sormak istiyorduk; ama bu konuda deneyimli olduğumuzdan sormadık. Bir süre sonra Lettie, “Leslie Tempest’ı gördüm,” dedi.</p>
<p class="calibre1">Annem kısık sesle, nazik bir biçimde, “Seninle birlikte mi geldi?” diye sordu.</p>
<p class="calibre1">“Bana bakmadı.”</p>
<p class="calibre1">Annem, “Daha neler!” diye bağırdı. Konuşma seviyesindeydi ses tonu, ama daha sonra yine kısık sesle, “Belki de seni görmemiştir,” dedi.</p>
<p class="calibre1">“Yoksa taş kalpli bir İngiliz gibi mi davrandı?” diye sordum.</p>
<p class="calibre1">“Beni gördü, yoksa Margaret Raymond ile birlikte olduğundan dolayı bir çocuk gibi bu kadar mutlu görünmeye çalışmazdı. Gösteriş yapıyordu.”</p>
<p class="calibre1">“Seni görmemiş olabilir ve gösteriş de yapmıyordur belki de.”</p>
<p class="calibre1">“Şov- yaptığını biliyorum. Hareketlerinin ne kadar abartılı olduğunu gördüm. Buna gerek yoktu, onun peşinden koşmuyordum nasılsa.”</p>
<p class="calibre1">“Çok kızgın görünüyorsun,” dedim.</p>
<p class="calibre1">“Aslında değilim. Ancak eve dek bu yoldan yürüyeceğimi biliyordu; ama o bu yolun yarısı kadar yol kat edecek olan Margaret’i götürdü.”</p>
<p class="calibre1">“'Arabayla mı?”</p>
<p class="calibre1">‘'At arabası.” Tostunu sinirli bir şekilde kesmişti. Sabırla bekledik.</p>
<p class="calibre1">“Ona kötü davrandım, değil mi anne?”</p>
<p class="calibre1">“Evet kızım, ona kötü davrandın.”</p>
<p class="calibre1">“Resmen bir bebek! Kaba ve erkek gibi duran bir bebek! Erkekler, büyük birer bebekler.”</p>
<p class="calibre1">Annem, “Ve kızlar da ne istediklerini bilmiyor,” dedi.</p>
<p class="calibre1">“Bir yetişkinlik özelliği,” diye ekledim.</p>
<p class="calibre1">“Kaba bir yalancı işte, ondan nefret ediyorum,” diye araya girdi Lettie. Kalktı ve biraz işleme yaptı. Lettie kötü bir halde değilse asla dikiş yapmazdı. Annem bana gülüp iç çekerek biraz rahatlamak için onun İncil’i ve dua kitabı olan “<span class="calibre5">Morley'in Gladstone'un Hayatı"</span> kitabını aldı.</p>
<p class="calibre1">Annemden Highclose’daki Bayan Tempest’a, kilisede devam eden bir kermes ile ilgili bir mektup götürmeliydim. Kendi kendime, “Leslie’yi yarın benimle beraber getiririm,” dedim.</p>
<p class="calibre1">Gece karanlık ve korkunçtu. Eberwich’ten başlayan yolun lambaları Nethermere’de bitiyordu. Lambaların suyun üstündeki sarı lekeleri, gecenin soğuk ve ıslak cehennemini daha da çirkinleştiriyordu.</p>
<p class="calibre1">Leslie ve Marie kütüphanedeydiler. Daha doğrusu yarı kütüphane yarı çalışma odası olan odadaydılar. Burası rahat olduğu için aynı zamanda bekleme odası olarak da kullanılıyordu. Leslie, mavi dumanlardan etkilenmeden ateşin yanındaki büyük koltuğa uzanmıştı. Marie, ağırlığının büyük kısmını dizlerine vererek basamaklara çökmüştü. Leslie kalkıp, soğumuş elleriyle beni selamlayıp yerine geri gitti. Marie, gergin ve tuhaf bir biçimde gülümseyerek “Cyril, gelmene sevindim. Çok üzülmüştüm. Leslie de kendisinin bir pastacı olmadığını söylüyor, pastacı olmasını istemezdim zaten ama böyle kaba davranmasına da hiç gerek yok,” dedi.</p>
<p class="calibre1">“Mesele ne?” dedim.</p>
<p class="calibre1">Marie kaşlarını çatıp ellerini şaklatarak ‘'Annenin şu muhteşem İspanyol turtalarından yapmayı istiyorum ama Mabel yapmayı bilmiyor. Yemek kitabımda da yok tarifleri; ansiklopedinin her bir sayfasına, “İspanya” maddesine kadar baktım fakat son elli sayfa kaldı. Leslie yardım etmiyor, halbuki başım ağrıyor,” dedi. Bana komik bir çaresizlik içinde baktı.</p>
<p class="calibre1">“Kermes için mi turta yamak istiyorsun?”</p>
<p class="calibre1">“Evet, yarın için. Aşçı diğerlerini yaptı ama ben turta yapmak istiyorum. Sence de çok tatlı değiller mi?”</p>
<p class="calibre1">“Evet çok hoşlar. Sanırım gidip anneme soracağım.” “Nasıl istersen. Ama yok, yok, bu korkunç gecede yola çıkamazsın. Biz çamura bulandık. Erkeklerin ikisi de dışarıda. William babasıyla buluşmaya gitti ve George’u da annem bazı işler için papaza gönderdi. Böyle bir gecede kızlardan dışarı çıkmalarını isteyemem. Neyse, boş ver. Ne yapalım? Çok üzgünüm.”</p>
<p class="calibre1">“Leslie’ye sor,” dedim.</p>
<p class="calibre1">Leslie’ye bakarak, “Çok ters,” dedi.</p>
<p class="calibre1">Leslie bir şey demedi.</p>
<p class="calibre1">“Yapar mısın Leslie?”</p>
<p class="calibre1">“Neyi?”</p>
<p class="calibre1">“Benim için Woodside’a gider misin?”</p>
<p class="calibre1">“Ne için?”</p>
<p class="calibre1">“Bir tarif için. Hadi, güzel çocuk...”</p>
<p class="calibre1">“Erkekler nerede?”</p>
<p class="calibre1">“İkisi de meşgul. Dışarıdalar.”</p>
<p class="calibre1">“Bir kız gönderin o zaman.”</p>
<p class="calibre1">“Böyle bir gecede? Kim gider?”</p>
<p class="calibre1">“Cissy.”</p>
<p class="calibre1">“Ona soramam. Ne kadar kötü, değil mi Cyrill? Erkekler çok bencil.”</p>
<p class="calibre1">“Geri geleceğim,” dedim. “Evde yapılacak bir şey yok. Annem bir şeyler okuyor ve Lettie dikiş dikiyor. Hava, Leslie’ye olduğu kadar ona da dokunuyor.”</p>
<p class="calibre1">Bana bakarak, ‘'Ama bu haksızlık,” dedi. Elindeki büyük kitabı bırakarak merdivenlerden indi.</p>
<p class="calibre1">“Gitmeyecek misin Leslie?” dedi omzuna elini koyarak.</p>
<p class="calibre1">Leslie isteksizce kalkar gibi yapıp, ‘'Ah bu kadınlar! Ne isteklerinin ne de kaprislerinin sonu var,” dedi.</p>
<p class="calibre1">Marie yakınlık göstererek, “Gideceğini biliyordum,” dedi. Leslie’nin montunu almak için koştu. Leslie bir kolunu yavaşça montunasoktu, sonra da diğerini. Fakat montu</p>
<p class="calibre1">omuzlarına çekmemişti.</p>
<p class="calibre1">Marie ayak parmaklarının üstünde durarak, “Hadi! Ne kadar da uzunsun. Kendin giyemiyor musun?” dedi.</p>
<p class="calibre1">Leslie, “Ona bir sandalye ver,” dedi.</p>
<p class="calibre1">Marie, montun yakasına sertçe vurdu ancak Leslie bir koyun gibi hareketsiz duruyordu.</p>
<p class="calibre1">“Leslie, çok kötüsün. Giydiremiyorum işte aptal.”</p>
<p class="calibre1">Montu alıp aniden çektim.</p>
<p class="calibre1">Marie, Leslie’ye şapkasını vererek, “Geç kalma,” dedi.</p>
<p class="calibre1">Dışarı çıktığımızda Leslie, “Ne kadar nemli ve kirli bir gece,” dedi.</p>
<p class="calibre1">“Evet öyle,” dedim.</p>
<p class="calibre1">“Şehir ya da herhangi bir yer, cehennemin dibindeki bu yerden daha iyi.”</p>
<p class="calibre1">“Eğlendin mi bari şehirde?”</p>
<p class="calibre1">Leslie, metropolde geçirdiği üç günün uzun hikâyesini anlatmaya başladı. Dinledim, fakat çok azını duyabildim. Nethermere üstündeki gece kuşlarının ötüşmeleriyle ormandaki bazı hayvanların hırçın ve iniltili seslerini daha net duydum. Kapıyı arkamdan kapatıp holün aydınlığında durunca rahatladım.</p>
<p class="calibre1">Annem, “Leslie, seni gördüğüme sevindim,” diye seslendi.</p>
<p class="calibre1">Leslie, kucağında bir yığın işle başı önüne eğilmiş halde oturan Lettie’ye dönerek, “Teşekkür ederim,” dedi.</p>
<p class="calibre1">Lettie, parmağında yüksük olan elini uzatarak, “Görüyorsun, kalkamıyorum. Gelmekle ne iyi ettin! Geri geleceğini bilmiyorduk,” dedi.</p>
<p class="calibre1">Leslie, “Öyle mi?” diyerek durdu.</p>
<p class="calibre1">Lettie, “Umarım eğlenmişsindir,” diyerek sakince devam etti.</p>
<p class="calibre1">“Evet, epey eğlendim, teşekkürler.”</p>
<p class="calibre1">Pıt, pıt, pıt... İğnesi yeni kumaşta gidip geliyordu.</p>
<p class="calibre1">Daha sonra bakmadan, “Ona ne şüphe. Eğleniyor gibi duruyorsun zaten,” dedi.</p>
<p class="calibre1">“Ne demek istedin?”</p>
<p class="calibre1">“Bir çeşit suçluluk, ya da nasıl desem, hicap bakışı. Fark ettin mi anne?”</p>
<p class="calibre1">“Fark etmem mi,” dedi annem.</p>
<p class="calibre1">Lettie elindeki dikişi hiç bırakmadan, “Sanırım soru sormasak iyi ederiz,” diye yorumda bulundu.</p>
<p class="calibre1">Leslie güldü. Lettie iğnenin ipini kaçırmış, ipi tekrar geçirmeye çalışıyordu.</p>
<p class="calibre1">“Bu berbat havalarda ne yapıyordunuz?” diye sıkıntılı halde sordu Leslie.</p>
<p class="calibre1">“Perişan halde evde oturduk. Ve sürekli seni düşündüm. Değil mi anne?”</p>
<p class="calibre1">“Tabii. Ne haldedir diye düşündük.”</p>
<p class="calibre1">“Eski hallerinden birini takınmamasını istememiz utanç verici,“ dedi Lettie.</p>
<p class="calibre1">“Nasıldı ki onlar?”</p>
<p class="calibre1">“Ben nerden bileyim. Senin şimdiki sesinden değerlendirmek gerekirse küçük bir kuğu gibi. ‘Korkunç kısık sesin’.”</p>
<p class="calibre1">Leslie rahat olmadığını belli ederek güldü.</p>
<p class="calibre1">Lettie aniden kendi kendine şarkı söylemeye başladı:</p>
<p class="calibre1"><span class="calibre5">"Pisi pisi nerelerdeydin ?</span></p>
<p class="calibre1"><span class="calibre5">Londra’ya güzel kraliçeyi görmeye gittim.</span></p>
<p class="calibre1"><span class="calibre5">Pisi pisi ne yaptın orada ?</span></p>
<p class="calibre1"><span class="calibre5">Bir merdiven altında fare korkuttum."</span></p>
<p class="calibre1">“Sanırım böyleydi. Zavallı fare! Ama en kötü durumda olan da fare değil galiba. Sen kraliçeyi görmedin, değil mi?”</p>
<p class="calibre1">Leslie alaycı bir tonda, “Londra’da değildi,” dedi.</p>
<p class="calibre1">Lettie ağzındaki iki iğneyi alarak, “Şimdi, kraliçenin... yani senin kraliçenin Eberwich’te olduğunu kastetmiyorsun, değil mi?” dedi.</p>
<p class="calibre1">Leslie kızgın bir biçimde, “Onun nerede olduğunu bilmiyorum,” diye yanıtladı.</p>
<p class="calibre1">Lettie sesine hoş bir ton katarak, “Onunla Eberwich’te tanıştığını düşünmüştüm. Ne zaman geri geldin?” diye sordu.</p>
<p class="calibre1">“Dün gece,” diyerek yanıtladı.</p>
<p class="calibre1">“Neden daha önce gelip bizi görmedin?”</p>
<p class="calibre1">“Bütün gün çalışıyordum.”</p>
<p class="calibre1">Leslie oldukça masumane biçimde, “Eberwich’e geldim ben,” dedi.</p>
<p class="calibre1">“Öyle mi?”</p>
<p class="calibre1">“Evet. Bu yüzden kendime kızgınım. Seni görebileceğimi düşündüm. Evde olduğunu düşünmüştüm.”</p>
<p class="calibre1">Lettie biraz daha dikiş diktikten sonra Lettie’nin yüzünün nasıl kızardığını görmek için çaktırmadan baktı ve yine o masum tonda devam etti, “Evet, evde olduğunu düşünmüştüm. Birinin, yakınlık duyduğun birinin yakınlarda olduğunu hissetmek tuhaf bir duygu.” Dikişe devam ettikten sonra göğsündeki iğneyi alıp elindeki işe, kesinlikle oyun oynadığını belli etmeden iliştirdi.</p>
<p class="calibre1">“Dışarı çıkınca seni görebileceğimi düşündüm.” Yeniden bir ara, yeni bir ilmek, yeniden iğnenin dudaklardan alınması için geçen süre... ‘'Ama göremedim.”</p>
<p class="calibre1">Leslie hızlıca, “Geç saatte kadar çalıştım,” dedi.</p>
<p class="calibre1">Lettie dikiş dikmeye sakince ama karşısındakini kızdıracak şekilde devam etti.</p>
<p class="calibre1">İğneyi ağzından alıp ip yumağına iliştirerek, yumuşak bir tavırla, “Yalancısın,” dedi.</p>
<p class="calibre1">Annem tarif kitabını almak için odadan çıktı.</p>
<p class="calibre1">Leslie, aşağılanmış olmaktan ötürü donmuş vaziyette sandalyesine oturdu. Lettie, hızlıca ve dikkat etmeden dikişe devam etti. Bir süre sessizlik oldu. Sonra, “Beni üzmek için çağırdığını bilmiyordum,” dedi.</p>
<p class="calibre1">“Çağırmak mı?” diye şaşırdı Lettie ve ilk kez başını</p>
<p class="calibre1">kaldırıp bakmıştı. “Seni çağırdığı mı da kim söyledi?” “Hiç kimse. Beni çağırmadığına göre gidebilirim de.” Bir süre sadece iğnenin sesi duyuldu, daha sonra Let-tie kasıtlı olarak, “Seni çağırdığımı neden düşündün?” diye sordu.</p>
<p class="calibre1">“Beni çağırıp çağırmamış olman zerre kadar umurumda değil.”</p>
<p class="calibre1">“Üzülmüşsün ama. Ayrıca lütfen konuşmana dikkat et. Kaba bir şeyler söylemek sadece birbirine en yakın ve birbiriyle en samimi olanların ayrıcalığıdır.”</p>
<p class="calibre1">“Sanırım bu yüzden başladın.”</p>
<p class="calibre1">Lettie yüksek bir ses tonuyla, “Hatırlamıyorum,” dedi.</p>
<p class="calibre1">Leslie çok içten bir kahkaha attı.</p>
<p class="calibre1">“Madem böyle davranacaksın...”</p>
<p class="calibre1">Leslie bunu kırıcı olmayan bir yanıt almak umuduyla çekinerek söylemişti. Ancak Lettie konuşmadan dikişe devam etti. Leslie etrafta gezindi, şapkasının orasını burasını çekiştirdi ve iç çekti. Sonunda, “O zaman bitti mi?” dedi.</p>
<p class="calibre1">Üstünlük Lettie’deydi çünkü çok azametli bir işle meşguldü. Yanıt vermeden önce kumaşı yerleştirip detaylı bir şekilde inceledikten sonra yerine yerleşip dikişe başladı. Bu durum Leslie’yi iyice küçük düşürmüştü. Sonunda ağzından şunlar çıktı: “Bu öğlen öyle düşündüm.”</p>
<p class="calibre1">“Ama Lettie, neden bu kadar uzatıyorsun?”</p>
<p class="calibre1">“Ya ne yapmalıyım?” diye sorunca Lettie, Leslie şaşırmıştı.</p>
<p class="calibre1">“Unutsan...” diye yanıtladı.</p>
<p class="calibre1">Lettie yumuşak bir biçimde, “Öyle mi?” dedi. Leslie, çağrıyı yanıtlayan istekli bir tazı gibi karşılık vermişti. Hemen Lettie’nin dikiş dikerken oturduğu yerin yanına gidip alçak sesle, “Bana değer veriyorsun, değil mi Lettie?” diye sordu.</p>
<p class="calibre1">Sevecenliği önceden ayarlanmış bir çeşit onay sözü</p>
<p class="calibre1">anlamında, “Tabii,” demişti Lettie.</p>
<p class="calibre1">“Biliyorsun işte, bana kötü davrandın, biliyorsun değil mi? Ben buna değer veriyorum, biliyorsun.”</p>
<p class="calibre1">Lettie bu kez sesinde kabullenişin ve affedişin en tatlı tınısını taşıyan hafif bir serzenişle, “Bunu göstermek için tuhaf bir yoldu,” dedi. Leslie öne eğilip Lettie’nin yüzünü avuçlarının arasına alarak onu öptü ve; “Sen küçük bir şakacısın,” dedi.</p>
<p class="calibre1">Lettie, dikişini kucağına bırakarak yukarı baktı.</p>
<p class="calibre1">Bir sonraki gün; yani pazar günü hava yağmurlu ve kötüydü. Kahvaltıyı geç yaptık ve saat onda pencereden dışarıya bakınca kiliseye gitmenin imkânsız olduğunu gördük.</p>
<p class="calibre1">Sanki dağların önüne kirli bir perde örtülmüşçesine şiddetli bir yağmur yağıyordu. Bahçedeki yürüyüş yolunun kenarında duran latinçiçeğinin yaprakları donmuş, yerini yeşil tomurcukları solmuş saplarda boyunları bükük duran, kışın ilk karabayraklarına bırakmıştı. Çimlik alan, dalından düşen ıslak ve parlak yapraklarla kaplanmıştı: Virjinya asmasının kırmızı benekleri, ıhlamur ağacının altın sarısı çiçekleri, ilerideki köşede kayın ağaçlarının altını kaplayan kırmızı-kahverengi karışımı yapraklar, canlı limon renginde olması gereken akçaağaç yapraklarının donuk, kararmış örtüsü...</p>
<p class="calibre1">Ara sıra bu büyük kararmış yapraklardan biri kopup yalpalanarak ölüm dansı ederken havada kıvrımlar çiziyordu.</p>
<p class="calibre1">Lettie aniden, “Şuraya bak!” dedi.</p>
<p class="calibre1">Yukarı baktığımda bir karganın kanatlarını toplayıp açıklık alanın kenarındaki grileşmiş yaşlı ağacın en üst dalını kavradığını gördüm. Karga tekrar kanat çırptı ve dengesini kazandı. Konduğu dalın üstünde, bu kötümser havaya tevekkül edercesine, kanatlarıyla kendini iyice sardı.</p>
<p class="calibre1">Lettie huysuzca, “Şu yaşlı kuş neden gelip de bizim burnumuzun dibine kondu ki şimdi?” diye sordu. “Bir acı vaat etmeye gelmiş sanki.”</p>
<p class="calibre1">“Sana mı bana mı?” diye sordum.</p>
<p class="calibre1">“Yemin ederim bana bakıyor.”</p>
<p class="calibre1">“Bu kadar uzaktan onun o habis gözbebeğini mi görüyorsun?” diye şaşırdım.</p>
<p class="calibre1">“Evet,” dedi, bu kötü işareti kendi üstüne almaya kararlıydı. “Onu önce ben gördüm.”</p>
<p class="calibre1">“Bir tanesi acıya, iki tanesi neşeye,</p>
<p class="calibre1">Üç tanesi mektuba, dört tanesi bir oğlana,</p>
<p class="calibre1">Beşi gümüşe, altısı altına,</p>
<p class="calibre1">Ve yedi tanesi hiç anlatılmamış bir sırra işarettir.” “İddiaya girerim ki bu sadece önceden gelen bir ulak. Kısa süre içinde üç tane daha gelecek ve dört tane olacaklar,” dedim rahatlatıcı bir tavırla.</p>
<p class="calibre1">“Çok tuhaf ama ne zaman özellikle tek bir karga görsem bir hüzünle karşılaşırım,” dedi.</p>
<p class="calibre1">“Dört tane gördüğünde?”</p>
<p class="calibre1">“Yaşlı Wagstaffe’a kulak vermelisin,” diye yanıtladı. “Jerry boğulmadan önce bir hafta boyunca her gün elma ağacında bir karganın gakladığını duymuş.”</p>
<p class="calibre1">“Onun için çok büyük bir acı,” diye yorum yaptım. “Çok ağladı. Benim de içimden ağlamak geldi ama nedense güldüm. Cennete gitmiş olmasını istiyor. Ama demekten de bıktım, fakat insanın kafasına takılıyor işte.” “Jerry,” diye tekrarladım.</p>
<p class="calibre1">“Bayan Wagstaffe başını kaldırdı ve gözyaşları burnuna aktı. Jerry, eminim ki bir baş belasıydı. Kadınların neden böyle erkeklerle evlendiklerini anlamam. Yaşlı içki-cinin yoldan kanala düşmesine sevindim.”</p>
<p class="calibre1">Kalın perdeyi pencereye çekip perdenin içine sokuldu. Yanaklarını perdenin ucuna dayamış, kendini soğuk pencere camından koruyordu. Islak ve gri rüzgâr, yaprakları düşüp kasvetli şekilde parlayan yarısı çıplak ağaçları sarsmıştı. Ağaçların gölgeleri bile sürekli kendilerine vuran yağmurdan kararmıştı.</p>
<p class="calibre1">Rüzgâra yakalanmış akçaağaç yaprakları gibi gökyüzünden iki tane karga daha geldi. Kargalar aşağı uçup önceden gelen kargaya yakın olacak şekilde evin önündeki ağaçlara kondu. Lettie kargaları yarı hüzünlü yarı da neşeli halde seyretti. Bir kuş daha geldi. Etrafta dönüp rüzgâra karşı savaşmaya başladı ve daha da yükseldi. Şiddetli akıntıya karşı büyük bir çabayla kürek çekmişti.</p>
<p class="calibre1">“İşte dördüncü de geldi,” dedim.</p>
<p class="calibre1">Lettie yanıt vermedi ama izlemeye devam etti. Kuş, kahramanca savaşmış; ama rüzgâr onu kenara itmiş, yan yatırıp geniş kanatlarının altından alıp yere yatırmıştı. Karga, bu rüzgâr akıntısının aşağısında düz uçuşa geçmiş ve çaresizlikten donup kalmış gibi kanatları açık ve hareketsiz durmuştu. Ona acımıştım. İki arkadaşı da kondukları dalı bırakıp uçmuş, onun ardı sıra sürüklenmişlerdi. Çaresizce, yerleşecek beden arayan ruhlar gibiydiler. Sadece ilk gelen karga, kurumuş ve gümüş grisi bir renge bürünmüş ağaç iskeletinde kalmıştı.</p>
<p class="calibre1">“Bu karga ‘asla’ bile demez,” dedim.</p>
<p class="calibre1">“Bu daha akıllı,” diye yanıtladı Lettie. Asık suratlı gözüküyordu. Sonra devam etti: ‘“Daima’ demesindense ‘asla’ demesi daha iyi.”</p>
<p class="calibre1">“Neden?” diye sordum.</p>
<p class="calibre1">“Bilmem. ‘Daima’, bir düşünsene.”</p>
<p class="calibre1">Kendi içinde Leslie’nin geleceğinden emindi ama şimdi tereddüt etmeye başlamıştı: Her şey çok karışıktı.</p>
<p class="calibre1">Mutfaktaki zil çalınca yerinden zıpladı. Gidip kapıyı açtım. Leslie geldi. Lettie, Leslie’ye gözleri parlayarak, memnun olduğunu belli eden bir bakış attı. Leslie bu bakışı gördü ve anladı.</p>
<p class="calibre1">“Helen birilerini çağırmıştı, onları yalnız bırakarak çok kaba davrandım,” dedi acele acele.</p>
<p class="calibre1">Annem, “Ne kötü bir gün,” dedi.</p>
<p class="calibre1">“Lettie, yüzün kıpkırmızı olmuş! Ne yapıyordun sen?”</p>
<p class="calibre1">‘'Ateşe bakıyordum.”</p>
<p class="calibre1">“Ne gördün peki?”</p>
<p class="calibre1">“Görüntüler öylesine gelmiyor, hiçbir şey görmedim.”</p>
<p class="calibre1">Leslie güldü. Bir süre sessizce durduk.</p>
<p class="calibre1">Sonra Leslie, “Beni bekliyor muydunuz?” diye fısıldadı.</p>
<p class="calibre1">“Evet, geleceğini biliyordum.”</p>
<p class="calibre1">Leslie ve Lettie’yi yalnız bıraktık. Leslie, dirseğini şömine rafına koymuş olan Lettie’nin yanına gidip ona sarıldı.</p>
<p class="calibre1">“Beni istiyorsun, değil mi?” diye yumuşak bir tonda sordu.</p>
<p class="calibre1">“Evet,” diye mırıldandı Lettie.</p>
<p class="calibre1">Lettie’yi kollarına alıp onu defalarca öptü; ta ki Let-tie nefessiz kalana dek, tekrar tekrar. Lettie elini kaldırıp Leslie’yi nazikçe yüzünden uzaklaştırdı.</p>
<p class="calibre1">“Biraz soğuk bir âşık, utangaç bir kuşsun sen,” deyip gözlerinin içine bakarak güldü Leslie. Lettie ağlamaya başlamıştı. Gözyaşları dudaklarına kadar geliyor fakat düşmüyordu.</p>
<p class="calibre1">‘'Ama neden ağlıyorsun sevgilim? Ne oldu?” deyip yüzünü Lettie’nin yüzüne dayadı, Lettie’nin gözyaşları onun yanağına bulaşmıştı.</p>
<p class="calibre1">Nazikçe ve bütün içtenliğiyle, “Biliyorum beni seviyorsun,” dedi.</p>
<p class="calibre1">Sonra, “Biliyor musun, bu gözyaşlarının kalbimden ve boğazımdan geçtiğini gerçekten hissediyorum. Sevgilim, bu çok acı veriyor. Görüyorsun işte,” diye mırıldandı Leslie.</p>
<p class="calibre1">Bir an için ikisi de sessiz kaldı. Ardından, uzunca bir süre sonra, Lettie yukarı gelip annemin yanına gitti. Bir süre sonra annemin Leslie’nin yanına gittiğini duydum.</p>
<p class="calibre1">Pencereye oturup, alçaktaki bulutların dolanışım, geçip gidişini izledim. Her şey geçip gidiyormuş gibi görünüyordu. Ben sanki özümü kaybetmiş, maddi şeylerden ve günlük hayatın her gün gidilen o yolundan soyutlanmıştım. İleriye, daha ileriye, nereye neden gittiğini bilmeden rüzgâr, bulutlar, yağmur, kuşlar ve yapraklar, her şey dönüyordu. Neden?</p>
<p class="calibre1">Bütün bu süre boyunca bulutların iyice toplanıp yığılmasına, ağaçların eğilmesine ve pencerenin yağmurdan titremesine rağmen yaşlı karga hareketsiz şekilde oturmuştu. Daha sonra yağmurun durduğunu fark ettim. Güneşin hastalıklı sarı ışığı, olgun limonlarmış gibi gözükünceye kadar bazı büyük karaağaç yapraklarının üstüne vuruyordu. Karga bana baktı. Bana baktığına emindim.</p>
<p class="calibre1">“Bunun hakkında ne düşünüyorsun?” diye sordum kendime.</p>
<p class="calibre1">Karga bana bir küçümseme ile bakmıştı: büyük, tüysüz, benim gibi yarım kanatlı, anlaşılmaz, rezil ve korkunç.</p>
<p class="calibre1">“Madem bir kuzgun yanıt verebiliyorsa sen neden bir şeyler söylemiyorsun?” dedim.</p>
<p class="calibre1">Karga, bıkkınlıkla uzaklara baktı. Benim bakışım onu endişelendirmişti. Rahatsız olmuş bir biçimde döndü, dalı bırakarak kanatlarını uçacakmış gibi sallayıp durduktan sonra yeniden yerleşti.</p>
<p class="calibre1">“Hiç de iyi değilsin. Tek kelime bile söylemiyorsun,” dedim.</p>
<p class="calibre1">Hiç ilgilenmeden duyarsızca. oturdu. Daha sonra de-nizserçelerinin çimenlikte ağladığını duydum. Fırtınaya küfreder gibi bir halleri vardı. Rüzgârda dönüp durdular ancak bir an olsun şikâyet etmeyi bırakmadılar. Bu mücadeleyi sevmişlerdi. Delice bir hüzünle ağıt yakıyorlar ve bununla iftihar ediyorlardı. Bütün denizserçeleri aynı hikâyeye ağıt yakıyordu: “Hiçbir şey, bir hiç, hiç uğruna bu amansız mücadele.” Her seferinde geniş kanatlarını açıp dönüyorlardı.</p>
<p class="calibre1">Kargaya, “Bak, deniyorlar ve bu onlara acı veriyor. Ama senin gibi öylece oturmuyorlar. Cenaze gibisin,” dedim.</p>
<p class="calibre1">Buna dayanamadı. Kendini savunmak için kalktı, kanatlarını çırptı ve sinsi bir önseziyle “gak” diye havalandı. Kısa sürede kaybolmuştu.</p>
<p class="calibre1">Üşüdüğümü fark ettim ve aşağıya indim.</p>
<p class="calibre1">Lettie’nin toplanmış saçından kurtulmuş bir bukleyi parmağının etrafında döndürerek Leslie, “Bak, saçın beni nasıl da seviyor. Parmağıma nasıl da dolanıyor, bak. Biliyor musun, saçın; yani saçındaki ışık aynı güneşin altındaki düğünçiçeği gibi,” dedi.</p>
<p class="calibre1">“Benim gibi, bağlanmaya gelmiyor,” diye yanıtladı Lettie.</p>
<p class="calibre1">“Öyleyse ne kötü. Yüzümü hafifçe okşuyor ve müzik gibi kanımı kaynatıyor.”</p>
<p class="calibre1">“Sessiz ol! Dur, sana nasıl bir müzik yarattığını söyleyeceğim.”</p>
<p class="calibre1">“Peki, söyle.”</p>
<p class="calibre1">“Geceleri küçük solgun dağlalelerini korkutan ardıç-kuşlarının çağrısı gibi. Arı konmuş çançiçeklerinin titremesi gibi. Kazandığı için gülmekten nefesi kesilmiş Hip-pomenes gibi.”</p>
<p class="calibre1">Kendinden geçmiş bir hayranlıkla öptü Lettie’yi daha sonra.</p>
<p class="calibre1">Lettie, “Düğün müziği efendim,” diye ekledi.</p>
<p class="calibre1">Leslie kısık bir sesle, “Kaç altın elma attım ben?” diye sorunca Lettie dalga geçer bir halde, “Ne?” diye yanıt verdi.</p>
<p class="calibre1">Lettie’ye şefkatle bakarak, “Bu, tanrıça Atalanta bence. Bilerek geçip kaldı bana sorarsan,” dedi.</p>
<p class="calibre1">Lettie, Leslie’nin şefkatli bakışlarına teslim olmuş halde, “Evet öyle. Elmalara sahipsin. Senin elmaların, gözbe-beklerin, Havva’nın yediği elmalar...”</p>
<p class="calibre1">“Sen zekisin ve nadidesin. Ve ben senin yanaklarının, göğüslerinin elmalarını elde ettim. Yumrukların beni durduramaz. Senin bu bütün yumuşaklığın ve tatlılığın, hepsi benim, Lettie.”</p>
<p class="calibre1">Lettie başını günahkârca sallayarak, “Bütün bunlar, evet hepsi senin,” dedi.</p>
<p class="calibre1">“Evet, sen de kabul ediyorsun, hepsi!”</p>
<p class="calibre1">‘'Ama bir dur da nefes alayım. Hepsi mi dedin sen?” “Evet, sen de kabul ettin.”</p>
<p class="calibre1">“Henüz değil. Hepsi mi?”</p>
<p class="calibre1">“Her bir zerren.”</p>
<p class="calibre1">‘'Ama, şimdi bak...”</p>
<p class="calibre1">“Kafamı mı çevireyim?”</p>
<p class="calibre1">“İçine bak. İki melek olduğumuzu farz et...”</p>
<p class="calibre1">“Canım benim, duygusal bir melek!”</p>
<p class="calibre1">“Dur, sözümü kesme. Farz et ki, ben Gabriel Rosetti’nin ‘Kutsanmış Genç Kız’ıyım.”</p>
<p class="calibre1">“Sıcacık bir göğsü olan...”</p>
<p class="calibre1">‘'Aptallaşma, ‘Kutsanmış Genç Kız’ım ben ve sen de bir yandan kurumuş kayın ağacı yapraklarını yerde savurup bir yandan da düşünüyorsun...”</p>
<p class="calibre1">“Ne söylemeye çalışıyorsun?”</p>
<p class="calibre1">“Düşüncelerin arasında dualar olur muydu?”</p>
<p class="calibre1">“Bunu niye sordun ki şimdi? Ama ben daha çok küf-rederdim.”</p>
<p class="calibre1">“Hayır, güzel dualar okuyarak zayıf ruhunun yukarı yükselmesine...”</p>
<p class="calibre1">“Zayıf ruhlara tutun o zaman Lettie. Ben senin ruh eşin değilim. Ön-Raffaeloculara katlanamıyorum. Sen bir Burne-Jonesess değilsin. Sen bir Albert Moore’sun. Bence yumuşak bir bedenin dokunuşunda dualardan daha çok anlam var. Ben öpücüklerle dua ederim.”</p>
<p class="calibre1">“Bunu yapamadığında?”</p>
<p class="calibre1">“O zaman dua zamanına kadar beklerim. Seninle herhangi bir cennette ilahi söylemektense seni kollarıma almak alıp, kırmızı dudaklarına dokunmak isterim.”</p>
<p class="calibre1">“Korkarım ki cennette benimle hiçbir zaman ilahi söylemeyeceksin.”</p>
<p class="calibre1">“Ama burada sana sahibim. Evet, sana sahibim.” ‘'Ancak, bizim hayatımız bir şafak vakti gibidir.” “Yalancı! Beni çağırdın ama! Ayrıca, umurumda değil. ‘Carpe Diem’. Anı yaşa çiçeğim, yavru geyiğim. Yavru geyik hakkında güzel bir şiir var. <span class="calibre5">‘Anneni bırakıp sıcak bir kucağa gitme vakti'</span> diye. Zavallı Horatius, unutmuşum onu.”</p>
<p class="calibre1">“Zavallı Horatius o zaman.”</p>
<p class="calibre1">‘'Ama seni unutmayacağım. Gözlerindeki bu tuhaf bakış da neyin nesi?”</p>
<p class="calibre1">“Nasıl bakıyorum ki?”</p>
<p class="calibre1">“Bilmem, onu sen söyleyeceksin. O kadar dalgacısın ki senin derinliklerine inemiyorum.”</p>
<p class="calibre1">“Bir öpücüğün derinliğini ölçebilirsin...”</p>
<p class="calibre1">“Ölçeceğim, evet.”</p>
<p class="calibre1">Bir süre sonra Leslie, “Lettie, biz ne zaman nişanlanacağız?” diye sordu.</p>
<p class="calibre1">“Ben yirmi bir oluncaya, Yılbaşına kadar bekle.” “Neredeyse üç ay var! Neden ama... ”</p>
<p class="calibre1">“Fark etmez. Ama o zaman seni özgür irademle seçmiş olacağım.”</p>
<p class="calibre1">“Ama üç ay var!”</p>
<p class="calibre1">“Ben senin nişanlım olduğunu düşünüyorum, diğer insanlar beni alakadar etmez.”</p>
<p class="calibre1">“Ben üç aya kadar evleneceğimizi düşünüyordum.” “Bu kadar aceleyle evlenmek mi? Annen ne der?” “Bunun benim yaptığım en akıllıca şey olduğunu söyleyecektir. Lettie, çok güzel bir eş olacaksın.”</p>
<p class="calibre1">“Sen de ışıl ışıl bir halde pır pır edeceksin.”</p>
<p class="calibre1">“İkimiz de.”</p>
<p class="calibre1">“Hayır, sen pervane olacaksın. Ben senin kanatlarını boyayacağım, parıltılı kanatlarını. Sonra, renkli kanatlarınla ışığa doğru ucunca ya da bir kelebek ağma takıldığında benim görevim bitecek. Sen uçamayacaksın. Ne kötü! Bir pervane, kanatlarını bir kelebek ağına sürttüğünde kanadının rengi ne olur?”</p>
<p class="calibre1">“Neden bu kadar çok kelime kullandın? Şu an bilmiyorsun, değil mi?”</p>
<p class="calibre1">“Hayır, bilmiyorum.”</p>
<p class="calibre1">“Rahatla biraz. Dur da kendime senin gözlerinden bakayım.”</p>
<p class="calibre1">“Narkissos gibi! Kendini iyi görebiliyor musun bari? Gördüğün şey seni göklere çıkarıyor mu? Yoksa gördüğün sadece senin hatlarını mahveden fırtınalı bir akıntı mı?” “Bir şey görmüyorum, senin bakışını hissediyorum. Bana gülüyorsun. Gözlerinin ardında ne var, alay mı?” “Senin Narkissos gibi olduğunu düşünüyordum. Tatlı, güzel bir genç.”</p>
<p class="calibre1">“Ciddi ol ama.”</p>
<p class="calibre1">“Tehlikeli olur o zaman. Ölürsün, ben de...”</p>
<p class="calibre1">“Ne!”</p>
<p class="calibre1">“Benim şimdi olduğum gibi, ciddi ol.”</p>
<p class="calibre1">Leslie, Lettie’nin aşkının içtenliğinden bahsettiğini düşünerek ona gururla baktı.</p>
<p class="calibre1">Ormanda rüzgâr boğuk bir sesle gürleyip kükrüyor; ancak mutsuz eğreltiotları arasında en ufak bir titreşime dahi neden olmuyordu. Ara sıra ağaçlardan bir yağmur damlası düşüyordu ve ben ıslak patikada ilerliyordum. Dik patikadan kapıya doğru gidip ormandan çıktım.</p>
<p class="calibre1">Gökyüzünde kademe kademe bulutlar toplanıyordu. Hepsi yüklüydü, tarlalarda neredeyse birer karaçalı gibi gözüküyorlardı. Rüzgâr soğuk ve iç karartıcıydı. Yer her bir adımda ağlıyordu. Nehir dolmuş, etrafta kıvrılarak telaşla akıyor ve kendi kendine, ağız dolusu konuşuyordu. Bulutlar karardı ve yağmuru hissettim. Çamura dikkat etmeden koştum. Sonunda çiftliğin mutfağına gittim.</p>
<p class="calibre1">Çocuklar resim yapıyorlardı. Vakit kaybetmeden benden yardım istediler.</p>
<p class="calibre1">“Emily ve George ön odadalar,” dedi anneleri sessizce, çünkü bir pazar günü öğlesiydi. Küçüklere yardımcı oldum. Anneyle biraz sohbet ettikten sonra ayakkabılarımı çıkarmak için oturdum.</p>
<p class="calibre1">Oturma odasında, iri ve rahat gözüken evin babası koltukta uyuyordu. Emily, masada yazı yazıyordu. Ben içeri girince aceleyle kâğıtlarını saklamıştı. George ateşin yanına oturmuş kitap okuyordu. Ben içeri girince başını kitaptan kaldırıp bana baktı. Bana bakışını sevmiştim. Bana sessizce, “Merhaba,” derken gözleri harikulade derecede zarifti, bir öpücük kadar zarifti.</p>
<p class="calibre1">Babaları uyuduğu için fısıldaşarak konuşuyorduk. Çok derin bir uykuya dalmıştı. Esmerleşmiş yüzü kahverengi bir armut kadar hareketsiz duruyordu. Saat yorgun atışlarıyla yavaş ilerliyordu. Sessizce konuşarak ateşin etrafına oturduk. Hiçbir şey hakkında konuşmuyorduk. Sadece kendi seslerimizin fısıltılı, rahatlatıcı sedasını dinliyorduk. Müteşekkir, tutkulu bir aşk üçlüsü...</p>
<p class="calibre1">Sonunda George kalkıp kitabını bıraktı, babasına bakarak dışarı çıktı.</p>
<p class="calibre1">Samanlıktan turpları ezen küspe makinesinin sesi geliyordu. Turpların körpe kökleri, küspe makinesinin altında büyüyen altın yığınına katılıyordu. Öğütülmüş turpların, donmuş toynak izlerinin bahçede çatırdadığı, Orion Takımyıldızının güneyde bulunduğu ve bir arkadaşlığın en iyi döneminde olduğu birçok kış gecesini bana hatırlatan keskin ve tatlı bir kokusu vardır.</p>
<p class="calibre1">“Pazar günü mü öğütüyorsunuz!” diyerek şaşkınlığımı dile getirdim.</p>
<p class="calibre1">“Babam dün yapmadı. Onun işi aslında. Ben de fark etmedim. Biliyorsun, babam sıklıkla unutuyor. Artık öğlenleri çalışmayı sevmiyor.”</p>
<p class="calibre1">Hayvanlar bölmelerinde tepindi. Direklere bağlanmış zincirler şangırdadı ve bir inek sesli sesli öksürdü. George öğütme işini bitirdiğinde ortalık konuşmak için sessiz hale gelmişti. George öğütülmüş yarma ve turpların ilk katını serperken, saçları şaşkınlıkla bükülmüş ve gözleri parlayan Emily koşarak içeri girdi. Süt sağılmaya başlamadan önce çay içmeye çağırıyordu. Pazarları süt sağılmadan önce çay içmek âdettenti ancak George bunu hiç itiraz etmeden bırakmıştı, çünkü babası öyle istemişti. Patron babasıydı ve çiftlik konularında ne kadar uyuşmasalar da ona karşı gelinmezdi.</p>
<p class="calibre1">Ekimin son günü yeterince can sıkıcıydı, daha erken gece çökemezdi. Mutlu bir halde lambanın ışığında oturarak çayımızı içtik. Lamba duvarda sarı sarı parlarken evin babasından bir rahatlık yayılıyordu. Pazar çayı misafir olmazsa kusursuz olmazmış. Bana hep söylediklerine göre ben orada olunca çay faslı kusursuz oluyormuş. Onların böyle söylemeleri hoşuma gidiyordu. Gülümsedim ve keyifle çayımı yudumladığım sırada evin babası, “Cyril’in pazar çayında burada olması çok iyi, çok doğal,” dedi.</p>
<p class="calibre1">Işığın aydınlattığı sehpanın görüntüsünü bozmaya çekiniyordu. George sonunda sandalyesini geriye itip artık işe koyulması gerektiğini söylediğinde, George’un yüzüne yalvaran bir ifadeyle baktı.</p>
<p class="calibre1">Babası sevecen ve uysal bir ses tonuyla, “Tamam, ben de geliyorum birazdan,” dedi.</p>
<p class="calibre1">Ahır duvarına asılmış olan lamba hafif solgun ışığıyla, ahırın, saman ve beyaz tozun tuğlalar arasında sıkıştığı ve turpların kıvrılmış saplarının toprağın üstüne portakal rengi bir ışık saçtığı alt taraflarını aydınlatıyordu. Yüksek tavan, kiremitlerinin altındaki kırlangıç yuvaları ile tamamen karanlıkta kalmıştı. Köşeler karanlıktaydı; samanı, doğrama makinesini ve ambarı saklıyordu. Ahır bölmelerinin önündeki yolda ışık parlıyor, hayvanların ıslak burunlarına ve duvarların beyazlığına vuruyordu.</p>
<p class="calibre1">George çok sevinçliydi, fakat ona getirdiğim haberi vermek zorundaydım. Hayvanları yemlemeyi bitirip süt sağmaya başlayınca, “Size gelirken Leslie Tempest’ın bizde olduğunu söylemiştim sana,” dedim.</p>
<p class="calibre1">Kovayı dizlerinin arasına alarak oturdu. Elleri ineğin memelerindeydi ve süt sağmaya başlamıştı. Bana soru sorar gibi baktı.</p>
<p class="calibre1">‘'Artık resmen nişanlılar,” dedim.</p>
<p class="calibre1">Gözlerini kaçırmasa da bana bakmıyordu artık. Çok uzaktan gelen bir sesi dinleyen biri gibi gözlerini bir noktaya sabitlemişti. Daha sonra kafasını eğip sanki süt sa-ğacakmış gibi ineğe dayadı. Ama sağmadı. İnek etrafına baktı ve sıkıntılı bir halde kıpırdandı. George süt sağmaya başladı tekrar. Mekanik bir halde yapıyordu artık. Ellerinin hareketini izleyip kovaya dolan sütün ritmik sesini dinliyordum. Bir süre sonra ellerinin hareketi yavaşladı, düşünceli bir halde, ve sonra da durdu.</p>
<p class="calibre1">“Gerçekten evet dedi mi?”</p>
<p class="calibre1">Başımla onayladım.</p>
<p class="calibre1">“Annen ne diyor buna?”</p>
<p class="calibre1">“O memnun.”</p>
<p class="calibre1">George tekrar süt sağmaya başladı. İnek, bacaklarını değiştirerek tekrar sıkıntılı halde kıpırdandı. George ineğe kızgınlıkla baktı ve sağmaya devam etti. İnek daha sonra üzgün halde tekrar bacaklarını değiştirip kuyruğunu George’un yüzüne savurdu.</p>
<p class="calibre1">George ineğin kalçasına vurarak, “Kıpırdama!” diye bağırdı. İnek, dayak yemiş bir kadın gibi korkudan sinmişti. George ineğe küfredip süt sağmaya devam etti. İnek o akşam iyi süt vermedi, çok gergindi. George altındaki oturağı alıp ineğe vurdu. Oturağın ineğin çıkıntılı kalça kemiğine çarpma sesini duydum. İnek daha sonra sessizce durdu ancak sütü de kesildi.</p>
<p class="calibre1">George ayağa kalktığında diğer ineğe gitmeden önce bir süre durdu. Bir şeyler söyleyeceğini düşünmüştüm. Ancak tam o anda babası elinde kova ile geldi. Ahıra bakıp o olgun ve memnun haliyle “Cyril, bugün izleyicisin. Şimdiye kadar benim için bir iki ineği sağmışsındır diye düşünüyordum,” dedi.</p>
<p class="calibre1">“Hayır, pazarlar tatildir. Hem süt sağmak insanın ellerini acıtıyor,” dedim.</p>
<p class="calibre1">O pişkin tavrıyla şaka yaparak, ‘'Alışırsın,” dedi. “George, Julia’dan aldığın bütün süt bu mu?” diye sordu.</p>
<p class="calibre1">“Evet.”</p>
<p class="calibre1">‘'Artık kesilecek. Julia, yaşlı inek seni, sakın bir deri bir kemik kalma.”</p>
<p class="calibre1">George’un babası gittiğinde ahır sakindi ve hava daha da soğumuştu. George’un babasının diğer ahırda neşeli şekilde, “Yaşlı evlat, yerinde dur,” deyişini ve fışkırarak kovaya çarpan sütlerin sesini duyuyordum.</p>
<p class="calibre1">George, zalimce bakarak, “Keyfi yerinde,” dedi. Ben güldüm, o bekledi.</p>
<p class="calibre1">“Lettie’nin ona evet demesini gerçekten umuyordun,” dedim.</p>
<p class="calibre1">“Sanırım. Artık kararını vermiş. Aslında ne istediğinin bir önemi yok.”</p>
<p class="calibre1">“Senin peki?”</p>
<p class="calibre1">“Eğer elinde biletli bir ödül olmasaydı, ona evet demezdi.”</p>
<p class="calibre1">“Sana derdi ama!”    .</p>
<p class="calibre1">“Korktu, bak nasıl da arkasını dönüp gitti...”</p>
<p class="calibre1">“Senden mi korktu?”</p>
<p class="calibre1">“Onu bağırtıncaya kadar sıkmak isterdim.”</p>
<p class="calibre1">“Onu daha önce tutup bırakmayacaktın,” dedim.</p>
<p class="calibre1">“Bir kadın, bir kedi gibi. Rahata kaçıyor. Bir pazarlık yaptı. Kadınlar tüccar gibiler.”</p>
<p class="calibre1">“Genelleme yapma, bunun bir yararı yok.”</p>
<p class="calibre1">“Orospu gibi...”</p>
<p class="calibre1">“Ne kadar bayağısın. Onu sevdiğini düşünüyorum ben.”</p>
<p class="calibre1">George şaşırdı ve tuhaf tuhaf bana baktı. Kuşkusuyla ve akıl karışıklığıyla oldukça çocuksu görünüyordu.</p>
<p class="calibre1">“O, ne dedin?”</p>
<p class="calibre1">“Onu seviyor, gerçekten.”</p>
<p class="calibre1">“Beni daha çok severdi,” diye mırıldandı ve süt sağmaya devam etti. George’u bırakıp babasının yanma gittim. Babası dört ineğin sağımını bitirdiğinde George’un lambası hâlâ diğer ahırda yanıyordu.</p>
<p class="calibre1">Geri döndüğümde onu beşinci ve son ineği sağarken buldum. Sonuncu inek de bitince kovasını yere bırakıp zavallı Julia’nın yanma gitti. Yaşlı ineğin kalçasını, kafasını ve burnunu kaşıyıp onun büyük ve şaşkın gözlerine bakarak mırıldandı. İnek korkuyordu. Kafasını çekip, boynuzuyla George’un yanağına vurdu.</p>
<p class="calibre1">George bir yandan yüzünü ovuşturup bir yandan da siyah ve ciddi gözleriyle bana bakarak, “Onları anlayamazsın,” dedi.</p>
<p class="calibre1">“Onları anlayamayacağımı bilmiyordum. Bunu hiç düşünmemiştim... Biliyorsun Cyril, o beni ayartmıştı.”</p>
<p class="calibre1">George’un bu acıklı haline gülmüştüm.</p>
</body>
</html>
