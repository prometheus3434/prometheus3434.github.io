<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Her ikisi de karmakarışık duygular içindeydi. Kulakları hayatın kükreyen tutkusu ile doluydu, gözleri gözyaşları ve gerçek bir acıyla yakan tuhaf, sarsıcı bir kahkaha ile kör olmuştu. “Yüksekten Uçan Kartal”a doğru hızlıca yol almaya başladılar. Meg, George’a tutunmuş, koşuyor ve geceden korkan beyaz bir kelebek gibi, beyaz elbisesinin üstündeki dantel atkıyı kavrıyordu. At eyerlenirken ve lambalar yakılırken hiç konuşmadık. Küçük sigara odasında George birkaç bardak viski içti. Meg, George’un bardağından birkaç yudum almıştı, her zaman gitmeye hazır bir hali vardı. George, eve giderken yemek üzere ceplerine büyük ekmek ve peynir parçaları koydu. Daha çok bir açgözlülükle düşünür gibiydi. Birkaç siparişini sert ve kısa biçimde verdi. Meg’in örtünmesi için ayrıca bir battaniye kiraladıktan sonra gitmeye hazırdık.</p>
<p class="calibre1">Ben, “Kim sürecek?” diye sordum.</p>
<p class="calibre1">George bana bakarak hafifçe gülümsedi ve; “Sen,” diye yanıt verdi.</p>
<p class="calibre1">Meg, sabırsız bir beyaz alev gibi lambanın ışığında bekliyordu. George, Meg'i siyah battaniye ile iyice sardı.</p>
<p class="calibre1"><a id="bookmark0"></a>II.</p>
<p class="calibre1">RÜZGÂR ESİNTİLERİ</p>
<p class="calibre1">Yeni yıl, bize Nethermere vadisinin dışında eşlik etmek için görkemli bir şekilde başladı. Kiraz ağaçları, kırmızı ve sarı dallarla dolup taşmıştı. Kocaman sakızkabak-ları alt bahçede yüzükoyun yatıyor, sapları gölete kadar uzanıyordu. Duvarda yuvarlak kırmızı erikler iç içe geçmiş halde salınıyordu ve ara sıra ravent yapraklarının arasına mutlu mesut düşüyorlardı. Yulaflar çok boldu. Mısırların koçanları kalın bambu gövdeleri gibiydi. Buğdayların başları, altından ağırlaşmış saç bukleleri gibi sallanıyordu.</p>
<p class="calibre1">George zamanını değirmende ve handa geçiriyordu. Büyükanne onlara çok söylenmişti ama evlenmelerine de memnun olmuştu. Meg yeniden yerleşti ve George handa yatmaya başladı. George sıra dışı bir şekilde neşeli ve mutluydu. İşin aslı yeni hayatı onu oldukça memnun ediyordu. Benimle daha çok Meg hakkında konuşuyordu. Meg’in ne kadar çekici ve naif olduğundan, kendisini nasıl mutlu edip neşelendirdiğinden bahsediyordu. Kendi yeri, bir evi ve ona tapan güzle bir karısı olması; George’un hoşuna gidiyordu. Bir de tabii han tuhaflıklar ve ilginçliklerle doluydu. Hiçbir saat sıkıcı geçmiyordu. George canı sıkıldığında sigara odasına gidiyordu. Eğer yalnız kalmak istiyorsa da Meg ile oturuyordu. Meg, çok anlayışlı, sakin, sıcak ve eğlenceliydi. George sürekli Meg’in tuhaf ve kaba fikirlerine, onun ilginç konuşmalarına gülüyordu. Meg, onunla çocuk dilinde konuşuyor, dizine oturup bıyığını buruyor ve şakasına onun hareketlerinde hatalar buluyordu. George, kendisinin deyimiyle inanılmaz mutluydu ve bu mutluluğa inanamıyordu. Meg, ah! Evet, o çok tatlıydı. Ara sıra Meg ile evlenmek konusunda ne kadar kararsızlık yaşadığını hatırlayıp gülüyordu. Gözlerinden küçük bir gölge geçse de tekrar gülüp eşinin komik fikirlerinden birini anlatıyordu. Meg eğitimsizdi ama George’un dediğine göre eğlenceliydi. George bunları söylerken ona baktım. Eskiden üstünde bulunan ve Emily’yi fazlasıyla kızdıran o kaba üstünlük duygusunu hatırladım. Bilgiç bir tavrı vardı. Eşine karşı gösterdiği bu alaycı müsemmasını sevmemiş-tim.</p>
<p class="calibre1">Değirmende son çalıştığım zaman harman gününde George’a yeni bir eğilim fark ettim. Saxton’larda her zaman belli bir gurur olurdu. Önceki yıllarda aile, makinelerle gelen erkeklere hizmet etmesi için bir kadın işçi alırdı. Bu sefer George başka bir şey önermişti: “Cyril, hadi mutfakta erkeklerle beraber yemek yiyelim. Çok komik adamlar. Onlarla bir araya gelmek iyi bir şey. Onlar hayatı yaşamış ve ben onları dinlemeyi seviyorum. Çok açıksöz-lüler. Çok çalışkanlar.”</p>
<p class="calibre1">Yedi adam birbiri ardında içeri gelip yerlerine oturdu. Önceleri söyleyecek çok şeyleri yoktu. Karışık bir gruptu. Bazısı ufak tefek, genç ve sinisi görünürken bazısı kaba saba gözüküyordu. Aralarında bizim Papağan diye çağırdığımız bir adam vardı. Adamın hokka gibi bir burnu vardı ve konuşurken başını öne doğru eğiyordu. İri yarı, eğik omuzlu, yaşlı bir adamdı. Yüzü solgun ama dolgundu ve gözleri yorgun bakıyordu.</p>
<p class="calibre1">George, adamlara patronluk tasladı ve onlar da karşı çıkmadılar. Adamlara daha fazla bira vererek onlarla şakalaştı. Adamlardan tabaklarını uzatmalarını isteyip hizmetli kadını çağırarak daha fazla ekmek istedi. Dilencilere ziyafet veren bir adam edasındaydı. Papağan çok yavaş yemek yiyordu.</p>
<p class="calibre1">George, “Hadi babalık, hızlan biraz. Ağzında diş mi yok?” diye onunla kafa buldu.</p>
<p class="calibre1">“Var bir şeyler. Ama olanlar da dökülecek. Bir bebek gibi sadece damakla da işimi halledebilirim.”</p>
<p class="calibre1">“İkinci çocukluk ha? Hepimizin sonu nasılsa,” deyip güldü George.</p>
<p class="calibre1">Yaşlı adam başını kaldırıp ona baktı ve yavaşça, “Önce ilkini geçmen gerek;” dedi.</p>
<p class="calibre1">George istifini bozmadan güldü. Görünen o ki handa iğneli laflara alışmıştı.</p>
<p class="calibre1">“Umarım senin çocukluğun da bir an önce biter,” dedi.</p>
<p class="calibre1">Yaşlı adam ayağa kalktı ve gözleri hayatın ta kendisine baktı. Ağzındakileri yavaşça çiğneyerek “Evlendim, ve bedelini ödedim. Bir polisin çenesini kırdım, bedelini ödedim. Ordudan kaçtım, bedelini ödedim. Senin yaşındayken, Hindistan’da bir kurşun yanağımı parçaladı.”</p>
<p class="calibre1">George artan bir ilgiyle, “Öyle mi? Bayağı şey yaşamışsın yani?” dedi.</p>
<p class="calibre1">Yaşlı adamı dışarı çıkardılar. Yaşlı adam kendine has o yavaş ve muhtasar üslubuyla birkaç vahşi hikâye anlattı. Diğerleri gülüp kafa buldular. George’da vahşi deneyimler, tehlikeler için bir açlık belirmiş gibiydi. Bu his hoşuna gitmişti. Yemek sonunda bitti. Artık işe koyulma vaktiydi.</p>
<p class="calibre1">George, “Babalık, sen kaç yaşındasın?” diye sordu. Papağan George’a ağır, yorgun ve alaycı gözlerle bakıp yanıt verdi. “Eğer öğrenince daha iyi hissedeceksen söyleyeyim, altmış dört.”</p>
<p class="calibre1">“Senin için zor olmalı. Harman makinesi peşinde koşup bu yaşta dışarıda uyumak? Biraz rahat etmek istersin herhalde...”</p>
<p class="calibre1">Papağan ağır bir biçimde, “Bana mı zor gelir diyorsun?” dedi.</p>
<p class="calibre1">George da yavaşça, “Sanırım ne demek istediğimi anladın,” diye karşılık verdi.</p>
<p class="calibre1">Yaşlı ve yavaş Papağan, “Yok, anlamadım,” dedi.</p>
<p class="calibre1">“Şey, hayatta çok başarılı olamadın, değil mi?”</p>
<p class="calibre1">“Başarıyla neyi kastediyorsun? Hayatımı yaşadım ve memnunum. Karnım tok öleceğim.”</p>
<p class="calibre1">“Birikmişin var yani?”</p>
<p class="calibre1">Yaşlı adam incelikli bir şekilde, “Ne kazandıysam harcadım. Ne istediysem sahip oldum. Ama beni bir kitap gibi okuyacak meleklere acıyorum. Cennet, o zaman cennet olmayacak.”</p>
<p class="calibre1">George, “Sen kendi çapında bir filozofsun,” dedi.</p>
<p class="calibre1">Yaşlı adam, “Sen, hâlâ arka bahçende dolanıyorsun ve kendini zeki sanıyorsun. Ama senin bilgeliğin, ağzındaki dişler döküldüğünde bitecek. Zamanla hiçbir şey söylememeyi öğreneceksin,” diye yanıt verdi.</p>
<p class="calibre1">Yaşlı adam dışarı çıkıp mısır çuvallarını makineden ambara taşıyarak işine başladı.</p>
<p class="calibre1">George, “Bu yaşlı Papağan’da çok şey var, ama anlatmaz,” dedi.</p>
<p class="calibre1">Güldüm.</p>
<p class="calibre1">George gürültülü makinenin ötesindeki tozlu saman balyalarına düşünceli düşünceli bakarak, “Bu adam insana hayatta keşfedilecek çok şeyin olduğunu hissettiriyor,” diyerek devam etti.</p>
<p class="calibre1">Harman sonrasında George’un babası çiftliği boşaltmaya başladı. Mahsulün çoğu hana taşındı. George babasının süt işini üstlenecekti ve dokuz-on ineği yetiştirmek için hana bitişik toprakları ekecekti. Ancak bahara kadar Bay Saxton süt işini bırakmadı ve tarlanın değerini arttırmak için çabaladı. George üç inekle kendi mahallesinde ufak çaplı bir süt işine girip tarlasını yaza hazırladı ve hana yardım etti.</p>
<p class="calibre1">Değirmenden en son ayrılan Emily oldu. Nottingham’da okula gitti ve kısa bir süre sonra ondan küçük olan kız kardeşi Mollie onun yanma gitti. Ben, ekimde Londra’ya taşındım. Lettie ve Leslie Brentwood, Yorkshi-re’daki evlerine yerleşmişlerdi. Hepimiz Nethermere’den sürgün edilişimizi kalbimizde hissediyorduk. Ancak aradaki bağları koparmamıştık. Yılbaşı bizi tekrar bir araya getirdi. Birbirimizle karşılaşmaya can atıyorduk. Herkeste biraz değişiklik vardı. Lettie, daha canlı, otoriter ve mutluydu. Emily sakin, içine kapanık ama mutluydu. Leslie daha neşeliydi ancak bir yandan da daha bir dingin ve içtendi. George sağlıklı ve mutluydu, kendinden memnundu. Annemin bizim dönüşümüz karşısında gösterdiği neşe bizi ağlatmıştı.</p>
<p class="calibre1">Bir akşam Tempest’lar ile birlikte Highclose’da akşam yemeği yedik. Her zamanki gibi sakin bir yemekti ve saat ondan önce ayrıldık. Lettie, ayakkabılarını değiştirip üstüne yeşilli mavili güzel bir mont aldı. Buz tutmuş yol boyunca yürüdük. Nethermere’deki buz ayışığında gizemli bir biçimde parlıyor, ayaklarımızın altında tuhaf ve belli belirsiz sesler çıkarıyordu. Ay, içine sanki beyaz ışığın sıvısı doldurulmuş küçük bir şişe gibi, gökyüzünde epey yükselmişti. Buzun akıldan çıkmayan sesi ve Lettie’nin tiz kahkahaları dışında etrafta başka ses yoktu.</p>
<p class="calibre1">Ormana doğru giderken birinin yaklaştığını gördük. Çimler her iki tarafta da uzundu, dikenli bitkiler kabarık siyah sakallarını aşağı sarkıtmıştı ve çam ağaçları siyah askerler gibi dimdikti. Adamın karanlık silueti yaklaşıyordu. Şapkası ve yukarı kaldırılmış yakalığı ile George’u tanıdım. Lettie önde, kocası ile birlikteydi. George yanlarından geçerken Lettie, capcanlı bir es tonuyla, “Mutlu yıllar!” dedi.</p>
<p class="calibre1">George durdu, etrafında döndü ve güldü.</p>
<p class="calibre1">“Beni tanıyacağınızı düşünmemiştim,” dedi.</p>
<p class="calibre1">Lettie, oldukça şaşırarak, “Sen değil misin, George? Ne şaka ama? Nasılsın?” deyip elini elbisesinin içinden çıkardı. George, Lettie’nin elini sıkıp, “İyiyim, sen?” diye sordu. Kelimeler ne kadar anlamsız olsa da ses tonları oldukça arkadaşça ve içtendi.</p>
<p class="calibre1">George’un tavırlarına ilgi gösteren Lettie gülerek, “Gördüğün gibi. Sen nereye gidiyordun?” diye sordu.</p>
<p class="calibre1">George, “Unuttun mu, ben de evliyim,” demek istercesine, “Eve gidiyorum,” dedi.</p>
<p class="calibre1">Lettie, “Elbette! Koç Hanı’nın sahibi sensin artık. Bana hanı anlatsana. Anne, George bir saatliğine eve gelebilir mi? Yılbaşı arifesi, biliyorsun?” dedi.</p>
<p class="calibre1">Annem gülerek, “Sordun zaten,” dedi.</p>
<p class="calibre1">Lettie, George’a, “Bayan Saxton seni biraz bırakır mı?” diye sordu.</p>
<p class="calibre1">“Meg mi? Meg, bana gidiş geliş saatlerimi söylemez.”</p>
<p class="calibre1">Lettie, “Öyle mi? Hiç akıllıca değil. Bir kocayı kendi başına buyruk bırakmak...“deyip Leslie’ye seslendi, “Les-lie, ayakkabı bağcığım çözülmüş. Çite varıncaya kadar bekleyeyim mi?”</p>
<p class="calibre1">Leslie, yere çömeldi. Lettie süslemeleri ayışığında parlayan şapkasını taktı. Yüzü, beyazlık ve gölgelerle birlikte büyülenmiş gibiydi. Gözleri siyah girintileriyle George’u gizli bir sihirle heyecanlandırıyordu. Kocası dizleri dibine çökmüşken Lettie, George’a içtenlikle gülümsedi. Daha sonra üçü orman boyunca yürürken Lettie elbisesinin üst tarafını savurdu ve ayışığında beyaz gözüken göğsünün bir kısmı gözüktü. Lettie kahkaha atıp gevezelik yapmaya başladı ve ipek şalını savurunca buz gibi havaya bir parfüm kokusu yayıldı. Eve geldiğimizde Lettie hemen üstündeki-leri çıkarıp salona geçti. Salonun ışığı loştu ve pencerelerin oradan sarı bir aydınlık vuruyordu. Lettie, ateş ile puslu lambanın ışığında uzun boyu ve sıcak haliyle ayakta duruyordu. George ve Leslie’ye gülerek dönerken, üzerindeki pelerinin beyaz omuzlarından kayıp büyük koltuğun üzerine bir tavus kuşunun mavili kuyruğu gibi ipeksi bir harikuladelikle düşmesine izin vermişti. Lettie, kendi büyüleyiciliğinin farkındaydı ve zafer kazanmış gibi bir edayla boğazını temizleyip kahkaha attı. Daha sonra yine George ve Leslie’ye yüzü dönük olacak şekilde ayağa kalkıp ellerini yukarı kaldırarak saçını düzeltti. Sonrasında ise son bir gülücükle yavaşça hareket ederek lambaya doğru döndü ve odaya yaydığı büyüyü biraz olsun bozdu. Lettie son altı ayda tuhaf bir biçimde değişmişti. Kadınlığın en harika büyüsünü keşfetmiş gibiydi. Kolunu uzatarak lambaya doğru eğilip gizemli parmaklarıyla lambanın fitilini nazikçe ayarlarken alımlı bir dans hareketi yapıyor gibiydi. Saçları ışığı kapatan bir hale gibiydi. Göğsü parlıyordu. Ellerini nazikçe uzatışı sanki insanın içine tuhaf kelimeler fısıldıyordu ve Lettie bir kitabı karıştırırken insanın kalbi ister istemez bu kelimelerin anlamını arıyordu.</p>
<p class="calibre1">Lettie koltuğun içine gömülürken Leslie’ye, “Hayatım, ayakkabılarımı çıkarmayacak mısın?” diye sordu. Les-lie tekrar onun önüne çöktü ve Lettie de onu izledi.</p>
<p class="calibre1">Lettie, sarı çorapları içinde altın gibi gözüken ayağını Leslie’ye uzatarak, hüzünlü bir şekilde, “Ayaklarım biraz üşüdü,” dedi. Leslie onun ayaklarını elleri arasına alıp ovuşturarak, “Çok üşümüşsün,” dedi.</p>
<p class="calibre1">Lettie, ani bir nezaketle Leslie’ye eğilip onun yanağına dokunarak, “Çok tatlısın,” dedi.</p>
<p class="calibre1">Lettie, George’a eğlenceli bir şekilde, “Koç Hanı’nın ev sahibi olmak güzel mi?” diye sordu. Lettie’nin önünde takım elbiseli bir adam ona altın ayakkabı giydirirken George’un orada oturması nedeniyle ikisi arasında büyük bir uzaklık var gibiydi.</p>
<p class="calibre1">George, “Genelde sigara odasındaki adamlar ilginç şeyler anlatır. Söylüyorum bak, onların hikâyelerini dinlemen gerek,” diye yanıtladı.</p>
<p class="calibre1">Lettie, “Bize de anlat o hikâyeleri,” diye rica etti. “Anlatamam. Hiç hikâye anlatamam. Anlatabilsem bile...”</p>
<p class="calibre1">“Ama erkekler sigara odasında neler anlatıyor, çok merak ediyorum. Anlatılmayacak şeyler mi?”</p>
<p class="calibre1">George gülerek, “Aynen öyle,” dedi.</p>
<p class="calibre1">Lettie, “Ne fena. Kadın olmak ne kadar da acı. Leslie, sen romanlarında kadınların ne söylediklerini okuyorsun ama bizler erkeklerin sigara odasında ne konuştuğunu hiç bilemiyoruz. Çok fena! George, sen çok kötüsün, bana anlatmıyorsun. Seni kıskanıyorum...” dedi.</p>
<p class="calibre1">George her zamanki alaycı tavrıyla gülerek, “Neyimi kıskanıyorsun ki tam olarak?” diye sordu.</p>
<p class="calibre1">“Sigara odanı. Hayatı görüş ya da duyuş şeklini.” “Ben, hayatı senin benden on kat daha fazla gördüğünü düşünürdüm.”</p>
<p class="calibre1">“Ben mi? Ben sadece, iyi ve kötü davranışları bilirim. Bilirsin, insanı insan yapan, davranışlarıdır. Bir kadın bunları iyi bilir. Senin biraz beklemen gerekecek görmek için.” George, gururu okşanmış ve ilgili bir halde, “Ne göreceğim?” diye sordu.</p>
<p class="calibre1">George söylediği şeyleri hatırlayarak neşelendi.</p>
<p class="calibre1">Lettie’ye bakarak, “Senin dediklerini gördüğümde, fark ettiğimde bile... O zaman bile ben Koç Hanı’nın sahibi olacağım,” dedi ve Lettie’nin neşeli konuşmasıyla kendisine umut vermesini bekledi.</p>
<p class="calibre1">“Bu önemli değil. Leslie de bir hanın sahibi olabilir, öyle değil mi tatlım?”</p>
<p class="calibre1">Leslie neşeli bir alayla, “Elbette, teşekkürler!” dedi.</p>
<p class="calibre1">Lettie sözlerine devam etti, “Eğer hancı zenginse bir hancıyı bir lorttan ayırt edemezsin. İnsanı gösteren paradır, bilirsin.”</p>
<p class="calibre1">George gülerek, “Bir de tabii görgü kuralları,” dedi.</p>
<p class="calibre1">“Görgü kuralları ben neredeysem oradadır. Sana on yıl veriyorum. Bu süre sonunda bizi gösterişli bir mekâna davet edeceksin, mesela Eberwich Salonu’na. Bizler de süslenip püslenip geleceğiz.”</p>
<p class="calibre1">Lettie, koltuğun minderlerinde George’a gülerek oturmaya devam etti. Lettie hem içten davranıyor hem de alay ediyordu. George da ona gülümsedi. Siyah gözleri umut, zevk ve gururla dolmuştu.</p>
<p class="calibre1">Lettie, “Meg nasıl? Hâlâ eskisi gibi büyüleyici mi? Yoksa o büyüyü bozdun mu?” diye sordu.</p>
<p class="calibre1">George, “Meg, her zamanki gibi büyüleyici. Ayrıca birbirimize çok düşkünüz,” diye yanıt verdi.</p>
<p class="calibre1">Lettie gülerek ekledi, “Elbette! Erkeklerin zevkli olduklarını düşünüyorum.”</p>
<p class="calibre1">George gülerek, “Böyle düşünmene sevindim,” dedi.</p>
<p class="calibre1">George ve Lettie binlerce şey hakkında heyecanla konuşmaya devam ettiler. Lettie, Paris’ten, resimlerden ve yeni müzikten kendine has hızlı konuşma tarzı ile bahsetmeye başladı. Sesi, George’un ziyadesiyle hoşuna gidiyordu. Nihayet George gitmesi gerektiğini söyledi.</p>
<p class="calibre1">Lettie aniden, “Bisküvi yiyip benimle bir kadeh içmeden olmaz,” dedi ve elbisesini sanki etrafında bir haleymiş gibi tutarak odadan dışarı çıktı. Yeni yılın şerefine soğuk</p>
<p class="calibre1">şampanya içtik.</p>
<p class="calibre1">Lettie, “Yeni yıla,” dedi ve hepimiz gülümsedik.</p>
<p class="calibre1">George, “Sirenler çalıyor, dinleyin bak!” dedi.</p>
<p class="calibre1">Hepimiz sirenleri dinlemeye koyulduk. Dışarıda uzakta bir yerden ıslık sesleri geliyordu. Gece yarısı olmuştu. Lettie bir atkı aldı ve hepimiz kapıya gittik. Orman, buz ve loş gri tepeler, ayışığında donmuş halde uzanıyordu. Vadinin dışında Derbyshire’ın uzağında Nottingham’a doğru her yerden madencilerin ve demir işçilerinin siren ve ıslıkları gecenin sınırına tünemişti. Sanki bir yığın yavru horoz tuhaf ve alçak sesleri ile farklı tonlarda ötüp bize yeni yılın gelişini haber ediyordu.</p>
<p class="calibre1"><a id="bookmark1"></a>III.</p>
<p class="calibre1">FARKLI AŞKLARIN İLK SAYFALARI</p>
<p class="calibre1">Evlendikten sonra Leslie’de birçok değişiklik gözlemledim. Kendine has o iddialı özgüvenini yitirmişti. Artık her konuda kesin olarak konuşmuyor, her zaman yaptığı gibi içinde bulunduğu grupta baskın olmak istemiyordu. George’a karşı bu kadar kibar ve ilgili davranması tuhafıma gitmişti. Lettie konuşurken odada ona hiç karışmayarak dolaşmıştı. Artık davranışlarında yeni bir farklılık, nezaket ve kibarlık vardı. Onu George’a sigara uzatırken ya da sadece gözleriyle bardağını doldurmak isteyip istemediğini sorar halde ve bardağı kibarca George’un eline verirken görmek harikaydı.</p>
<p class="calibre1">Lettie’ye karşı ise her zamanki gibi ilgili, kibar ve ihtiyatlıydı.</p>
<p class="calibre1">Benim tatilimin sonuna doğru Leslie’nin Londra’ya gitmesi gerekti. Bu yüzden beraber gitmeye karar verdik. Woodside’tan sabah sekiz gibi ayrılmak zorundaydık. Let-tie ve Leslie’nin ayrı odaları vardı. Lettie’nin kahvaltıda bize katılacağını düşünmemiştim ama yediyi çeyrek geçe Rebecca kahveleri getirirken Lettie de merdivenlerden aşağıya indi. Lettie’nin üzerinde mavi bir sabahlık vardı ve saçları her zamanki gibi hoş bir biçimde toplanmıştı.</p>
<p class="calibre1">Leslie, “Hayatım, bu kadar erken kalkmana hiç gerek yoktu,” deyip karısını öptü.</p>
<p class="calibre1">Lettie, kalın perdeleri kaldırıp karanlığın yerini gün ışığına bıraktığı karlı havaya bakarak, “Olur mu öyle şey! Senin bu karda kışta iyi bir kahvaltı yaptığını görmeden gitmene izin veremezdim. Ormangüllerinin üstündeki kar donmuş. Sabahın kasvetinden bir saat daha uzaklaşabiliriz,” dedi ve saate baktı, “sadece bir saat... ” Leslie, Lettie’ye hassasiyetle yaklaştı. Lettie ona gülümsedi ve kahve makinesinin yanma oturdu. Masadaki yerlerimizi aldık.</p>
<p class="calibre1">Leslie sakince ve neredeyse duygulandıran biçimde, “Bu akşam sanırım geri gelmeliyim,” dedi.</p>
<p class="calibre1">Lettie yanıt vermeden önce kahvenin dökülüşünü izledi. Pirinç semaveri geriye itti ve fincanı Leslie’ye uzatmak için başını kaldırdı.</p>
<p class="calibre1">Lettie sakince, “Leslie, böyle bir saçmalık yapmayacaksın elbette,” dedi.</p>
<p class="calibre1">Leslie fincanı alıp ona teşekkür etti ve yüzünü fincan buharının üstüne doğru eğip, “St. Pancras’tan kalkan yedi çeyrek arabasını rahatlıkla yakalayabilirim,” dedi.</p>
<p class="calibre1">Lettie kahveyi karıştırırken, “Kahve, istediğin gibi tatlı mı, Cyril?” diye sordu ve ekledi, “Leslie, bu çok saçma olur! Yedi çeyreğe bineceksin ama belki de Notting-ham’daki bağlantıyı kaçıracaksın. Orada yollar yüzünden motorlu arabayı kullanamazsın. Ayrıca, Londra’da rahatça kalmak varken soğuk ve karlı bir akşamda eve varmaya çalışmak çok saçma.”</p>
<p class="calibre1">Leslie ısrar etti, “Her halükârda Lawton Hill’e giden</p>
<p class="calibre1">on buçuk arabasını yakalarım.”</p>
<p class="calibre1">Lettie, “Buna gerek yok. Bu akşam illa evde olman gerekmiyor. Gerçekten çok saçma düşünüyorsun. Çekeceğin bütün o rahatsızlıkları düşün. Açıkçası ben eve gece yarısı rezil bir halde gelmeyi istemezdim. Sırılsıklam olacaksın. Orada kal ve Cyril ile birlikte güzel bir gece geçir,” diye yanıtladı.</p>
<p class="calibre1">Leslie başını önündeki tabağa eğmiş ve konuşmamıştı. Leslie’nin ısrarı, Lettie’yi biraz kızdırmıştı.</p>
<p class="calibre1">Lettie, “Sana yapabileceğin bir şey söyleyeyim. Bir pantomim oyununa git. Ya da, Maeterlinck’in <span class="calibre5">Mavi </span>Kuş’una git. Bir yerlerde gösteriliyordur eminim. Bakalım Rebecca dünün gazetesini atmış mı, Cyril, zili çalar mısın?” dedi. Rebecca geldi ve gazete bulundu. Lettie ilanları dikkatlice okudu ve bize gece için harika bir program hazırladı. Leslie bütün bunları sessizlik içinde dinledi.</p>
<p class="calibre1">Gitme vaktimiz geldiğinde hazır olup olmadığımızı görmek için Lettie bizimle birlikte salona kadar geldi. Leslie birkaç bir şey söyledi. Lettie, Leslie’nin alındığının farkındaydı ama tavırları sakindi ve ikimize de candan sarılmıştı.</p>
<p class="calibre1">Leslie kendisini sessizce öpmeye geldiğinde ona, “Hoşça kal tatlım! Biliyorsun, bütün gece trende gitmek senin için berbat olacaktı. Daha güzel vakit geçireceksin. Bundan eminim. Yarın görüşürüz. Şimdilik hoşça kal! Güle güle!” dedi.</p>
<p class="calibre1">Leslie merdivenlerden inip Lettie’ye bakmadan arabaya bindi. Biz gidene kadar Lettie merdivenlerde bekledi. Siyahımsı gri renkli sabahta Lettie sanki mavi gökyüzünü ve mart güneşini elbisesinde ve bakımlı saçlarında hapsetmiş gözüküyordu. Leslie, biz büyük ve kar kaplı orman-güllerinin oradan dönünceye kadar ona bakmadı. Tam döneceğimiz zaman, son anda ayağa kalkıp ona el salladı. Leslie’nin onu gördüğü anda aralarına çalılar girdi ve Les-lie keyifsizce koltuğuna oturdu.</p>
<p class="calibre1">Lettie’nin arkamızdan bir kuş gibi, “Hoşça kalın!” diyerek neşeyle seslendiğini duyduk.</p>
<p class="calibre1">Ben, “Hoşça kal,” diye yanıtlamıştım Lettie’yi. Leslie de affetmişlik ve duyarlılıkla aniden bağırıp, “Hoşça kal hayatım, hoşça kal” diye seslendi.</p>
<p class="calibre1">Araba, ağaçların altındaki ıslak beyaz yoldan aşağıya doğru dikkatlice gitti.</p>
<p class="calibre1">Nordwood’ta sürgün hissini derinden hissetmiştim. Haftalarca Nethermere ruhunun yaşadığı kenar mahalle sokaklarında dolaştım. Gecenin yapraksız ağaçlarının arasında sarı yalnızlıklarıyla bir başlarına duran lambaların olduğu sessiz yollarda yürürken, ormanın çayırlığı ile nehrin arasında yer alan patikanın karanlığını ve ıslaklığını hissediyordum. Değirmene giderken karşıma çıkan o küçük vahşi bayırın ruhu beni sarıyordu ve Londra’nın kenar mahallelerinde, Nethermere vadisindeki ufak bir ıslak yerde yürüyor gibi yürüyordum. İçimden tuhaf bir ses o bayırlı yolu istiyordu. Ormanın beni beklediğini, çağırdığını hissediyordum. Böyle olunca ben de ormana gitmek istiyordum fakat aramızda çok uzun yollar vardı. Vadideki evimi bıraktıktan sonra herhangi bir şeyi kaybetmekten korkmadım. Nethermere tepeleri benim duvarlarım olmuştu ve Nethermere’in gökyüzü benim çatımdı. Nethermere’de elimi kaldırsam vadinin tavanına dokunacakmışım gibi gelirdi. Oranın tanıdığım bulutları defalarca benim ziyaretime gelirdi. Yıldızları benim için hep aynıydı ve ben doğduğumda doğmuşlardı. Nethermere’in güneşi beni hep koruyup kollamıştı. Lakin şimdi başımın üstünde yükselen gökyüzü bana yabancıydı. Nethermere’de iken benim yanımda durup benimle muhteşem bir saat geçirdikten sonra giden Orion Takımyıldızı artık beni fark etmeden geçip gidiyordu. Gün benim yaşadığım yerin sınırlarını ne zaman kaldırır? Gece bütün varlığını bana ne zaman açar ve bana eşlik etmesi için yıldızları gönderir? Şehirde gece yoktur. Gece sadece ışıkların anlamsızlığı ile ağaçların ince bir gölgesi iken, kendimi büyüleyici orman karanlığında nasıl kaybedebilirim?</p>
<p class="calibre1">Sarımsı bulutlar arasında biçare, suspus olmuş, acılı birer endişe sütunu gibi iki yuvarlak kulesiyle kıvranan Kristal Saray dışında hiçbir yere bakamıyorum. Hiçbir yer, kendi yıkık hali yüzünden endişelenen ve üstümüzde sonsuza dek secdeye yatmış bu büyük köhne saray kadar bana daha yabancı ve bunaltıcı gelemezdi.</p>
<p class="calibre1">Kahverengi badem ağaçların üstündeki filizlerin açışını izledim. Siyah kuşları dinleyip yerinde duramayan sığırcıkları gördüm. Caddelerde mor yığınlar vardı ve insanlar beyaz sessiz dudakları yukarı kıvrılmış kardelenler uzatıyorlardı. Ancak bütün bunların benim için hiçbir anlamı yoktu.</p>
<p class="calibre1">Ben heyecanla bana gelecek mektupları bekliyordum. Sürekli olarak Emily yazıyordu:</p>
<p class="calibre1"><span class="calibre5">“Bu kadar özgür olmak sence de heyecanlı ve neredeyse büyüleyici, değil mi? Bence harikulade. Evde istediğin gibi yaşayamıyorsun. Kendin için diğerlerinden biraz ayrı kalmaya çabalıyorsun. Ancak, annenden ayrı kalmak kolay olmuyor. Eğer kalbinde olanı anlatırsan bu sefer de incinip alınıyorlar. Hiç kimse için hiçbir değerinin olmaması büyük rahatlık. Sadece kendini memnun etmeye çalışıyorsun. Annem ve ben eski ilişkimizi korumak için oldukça çabaladık. Yine de benim gitmeme izin vermiyordu. Akşamları eve geldiğimde hiç kimseye bir şey demek ya da yapmak zorunda olmadığım ve bütün akşam bana ait olduğu için seviniyorum.</span></p>
<p class="calibre1"><span class="calibre5">Bir hikaye yazmaya başladım. ”</span></p>
<p class="calibre1">Ayrıca şunları yazıyordu: <span class="calibre5">“Sabahları Old Brayford köyündeki okula giderken, kuşlar fevkalade oluyorlar ve her şey canlanmış gözüküyor. Bir patlama olacak ve bundan</span></p>
<p class="calibre1"><span class="calibre5">sonra bahar tam anlamıyla gelecek.</span></p>
<p class="calibre1"><span class="calibre5">Sen ne zaman gelip beni göreceksin? Sensiz bir bahar geçirmeyi düşünemiyorum. Burada heyecan verici tek şey demiryolları. Okuldan sadece biraz uzaksın. Bütün gün boyunca Midland trenlerinin güneye gidişini izliyorum. Güneş ışığında güneye doğru gittikleri için çok şanslılar.</span></p>
<p class="calibre1"><span class="calibre5">Kargalar çok ilginç. Tarlada olduğumuz bütün vakitlerde kanat çırpıyorlar. Demiryolları ve kargalar Bray-ford’taki hayatımın tek büyüsü. Geçen gün devasa bir ikili karga sürüsü gördüm. Buralarda ne derler bilirsin: Tek karga hüzün getirir. Sıklıkla tek başına bir karga telgraf tellerine konuyor. Ona her baktığımda ondan nefret ediyorum. Sanırım hayatta benim alametim tek bir karga. ”</span></p>
<p class="calibre1">Bir süre sonra bir başka mektup daha yolluyor: <span class="calibre5">“Hafta sonu için eve gittim. Kısa bir süre de olsa bir müddet özlenen biri olmak harika, değil mi? Bu, benim için oldukça yeni bir deneyim.</span></p>
<p class="calibre1"><span class="calibre5">Ön bahçedeki kardelenler tam olarak açmışlar. Kardelenleri görmek için güneşli bir pazar öğleden sonra gelmelisin. Bunları kaçırmaman lazım. Çitin etrafında bıldırcın otları çıkmış. Eğilip onları öptüm. Uzağa gittiğim ve de hayatın özgür havasını soluduğum için mutluyum. Ama sanki bu bıldırcın otlarından ayrılamayacakmışım gibi geliyor. Sana da biraz gönderdim, çok mu solmuşlar?</span></p>
<p class="calibre1"><span class="calibre5">Kendi pansiyonuma döndüm. Burada bir süre, bir yıldan uzun kalmayacağım için mutluyum. Kısa bir süre mutlu olmak da bana yetiyor. ”</span></p>
<p class="calibre1">Mart’ın başında Emily’nin babasından bir mektup aldım:</p>
<p class="calibre1"><span class="calibre5">“Bizi eski yerimizde tekrar göremeyeceksin. On beş güne kadar gidiyoruz. Birçok şeyi hallettik. George, Bob ve Flower'ı aldı. Diğer üç ineği yani Stafford'u, Julia ve Hannah ’yı sattım. Bu yer çok boş gözüküyor. İnek ahırının önünden geçmek hoşuma gitmiyor artık. Geceleri atların seslerini özlüyoruz. Gittiğimizde gerçekten çok üzülmeyeceğiz. Buraya çakılıp kalmışız gibi geliyordu. Burada gitgide sıkıcı hale gelmişiz gibi geliyor. Bundan kurtulmak için gitmek iyi bir başlangıç olacak.</span></p>
<p class="calibre1"><span class="calibre5">Yine de gidince nasıl olacağız, merak ediyorum. Eşim gitmek konusunda çok kaygılı. Ama en kötü geri geliriz. Ben bir yerlere gitmek istiyorum. Burada kalmak bizim için çakılmak ve açlık demek. George’un da benimle gelmesini isterdim. Onun hanı işleteceğini hiç düşünmemiştim ama bunu beceriyor gibi. Pazar günü hem o hem de Meg hastalanmıştı. Eşim, George’un hancılar gibi konuşmaya başladığını söylüyor. Kesinlikle artık daha canlı ve daha konuşkan. Meg ile oldukça iyi gözüküyorlar. Bundan memnunum. Süt işinde de iyi, eminim daha da de olacak. Çok dikkatli davranıyor. Çok kazanamasa da çok şey kaybetmez.</span></p>
<p class="calibre1"><span class="calibre5">Sam ve David çok iyi arkadaşlar. İyi ki Sam bizde kaldı. Senden çok bahsediyoruz. Bir şeyleri satma heyecanı da olmasa çok yalnız olurduk. Eşim, senin George ile bağını koparmayacağını umut ediyor. George’un uzaklara gideceğini sanmam. Ama ben de sizin arkadaşlığınızı koruduğunuzu bildiğimde memnun olurum. Eşim de sana yazacakmış..."</span></p>
<p class="calibre1">George çok yazmadı. Bir süre sonra ondan mektup beklemeyi bıraktım. Ancak babası gönderdikten hemen sonra George’tan da bir mektup aldım:</p>
<p class="calibre1"><span class="calibre5">“Sevgili Cyril,</span></p>
<p class="calibre1"><span class="calibre5">Daha önce sana yazmadığım için affet; ama biliyorsun oturup mektup yazacak zaman bulamıyorum. Yazmak istediğim anlarda da uygun olmuyorum. Tarlada çalışırken yazasım geliyor ama yazmak mümkün olmuyor. Dün gece mutfağa mektup yazmak amacıyla geçip oturdum ama yazamadım. Bütün gün Greymede’de sondaj açarken seni düşündüm, eğer yanımda kağıt kalem olsa oracıkta yazardım ama yoktu.</span></p>
<p class="calibre1"><span class="calibre5">Son mektubumda sana kitaplar için teşekkür edemedim. İkisini de bitiremedim ama Evelyn innes’in kitabı bitmek üzere. Sonuna doğru biraz sıkıldım. Bu aralar çok okumuyorum. Çok da fırsatım olmuyor, ya birisi sigara odasından çağırıyor ya bir iş çıkıyor ya da Meg bırakmıyor. Geceleri okumam pek hoşuna gitmiyor. Onunla konuşmam gerektiğini söylüyor.</span></p>
<p class="calibre1"><span class="calibre5">Şu an saat yedi buçuk ve Harry Jackson ile konuşmaya gitmek için hazır bekliyorum. Onunla bana satmak istediği tay hakkında konuşacağız. İleride çok güzel bir at olacak ama alıp almamak benim için çok önemli değil. Şu an sana yazasım geldi. İçimde kendimi hiç nedensiz kötü hissediyorum. İyi para kazanıyorum ve istediğim her şey var. Ama tarla sürerken ve Greymede kilisesinin arkasında olan yamaçlardaki tarlaların buğdaylarını toplarken ilerleyip ilerlememek pek de önemli gelmiyor. Çok tuhaf, geçen hafta beş pounddan fazla para kazandım. Ama şimdi çok huzursuzum ve mutsuzum. Bir şeyler istiyorum ama bunun ne olduğunu bilmiyorum. Bazen nereye gidiyorum diye merak ediyorum. Dün güçlü bir rüzgarla gökyüzünde savrulan beyaz bulutları seyrettim. Hepsi bir yere gidiyor gibiydi. Rüzgârın onları nereye götürdüğünü merak ettim. Hiçbir şeye tutunmuyorum gibi, değil mi? Kalbimle ne istediğimi bana söyleyebilir misin? Keşke burada olsan... O zaman böyle hissetmezdim. Ama genellikle böyle hissetmiyorum, mutluyum ve meşgulüm.</span></p>
<p class="calibre1"><span class="calibre5">Şu an Harry Jackson geliyor ve mektubu geri geldiğimde mektubu bitireceğim.</span></p>
<p class="calibre1"><span class="calibre5">... geri geldim ama mektubu bitiremeyeceğim. Tam olarak ne olduğunu anlatamam ama Meg ile biraz tartıştık. Kötü anımdayım. Yine de bu gece anlatamam, geç oldu ve yoruldum. Başım ağrıyor. Belki başka bir zaman...</span></p>
<p class="calibre1"><span class="calibre5">George Saxton ”</span></p>
<p class="calibre1">Londra’nın güneyine bile bahar çok cesur biçimde geldi ve kasaba bu sihirle doldu. Ark lambalarını ışıkla dolup altın sarısı kabarcıklar gibi anayolun mor alacakaranlığında yuvarlanır halde görünceye kadar akşamların böylesine gösterişli mor renge büründüğünü bilmezdim. Geceleri şehrin her yanı ark lambaları ile doluyordu. Nehrin üzerindeki lambalar, tedirgin karanlığın içine sarı şeritler çiziyordu. Londra Köprüsü kanalının boşluğunu ara ara aydınlatan parlak lambalar, karanlık bir kovana giren parlak arılar gibiydi. Kenar mahallelerde sokak lambaları ağaçların arasında limon ağaçlarının parlaklığı ile parlıyordu. Şehri sevmeye başlamıştım.</p>
<p class="calibre1">Sabahları, bana yaklaşanların yüzlerine ve siyah gözlerindeki ani parıltılara, kadınların konuşurken inip kalkan göğüslerine, erkeklerin ceketleri içinde kalan omuzlarının hareketlerine ve parlayan boyunlarının çıplak sıcaklığına bakarak amaçsızca birbirine bağlanan caddelerde yürümeyi seviyordum. Şehri, kadın ve erkeklerin yumuşak ve büyüleyici kol hareketleri birbirine karıştığı, gözleri ve dudaklarında ani parıltılar belirdiği için bu kadar çok seviyordum. Caddede yanımdan geçen yüzlerin arasında dikkatim, mavi çiçekler arasında sarhoşmuşçasına uçup duran bir balansı gibiydi. Yanımdan geçenlerin gözlerinden aldığım yabancı nektar beni mest ediyordu.</p>
<p class="calibre1">Yol üstündeki kırmızı dikenleri, güneşte şarap damlaları gibi parlayan ıhlamurları, oluklardaki bitotlarını andıran ıhlamur filizlerinin pembe örtülerini ve mavi gökyüzüne karşı kollarını germiş badem dallarının grili pembeli rengini görünceye kadar zamanın nasıl da çabuk geçtiğini anlamadım. Leylaklar açtı ve sessiz bir aşk kahkahası doğuran leylakların tatlı kokusu, geceleri kenar mahallelerin düşünceli sessizliğinde etrafa yayılmaya başladı.</p>
<p class="calibre1">Bütün bunların aksine evden kasvetli bir ses ulaşıyordu bana. Mayısın sonunda Alice bir mektup gönderdi:</p>
<p class="calibre1"><span class="calibre5">“Sevgili Cyril, bir haberim var. Meg, dün ikiz doğurdu. Öğlen nasıl olduğuna bakmak için gittim. İki bebek beşiklerinde yatıyorlardı ve büyükanne Stainwright onlara bakıyordu. Neredeyse bayılıyordum. Cyril, gülsem mi ağlasam mı bilemedim. İki küçük komik yuvarlak kafa sanki aynı dalda yan yana duran iki çam kozalağı gibiydi. Bebeklerden biri siyah saçlı ve esmer, diğeri ise kızıl. İnanabiliyor musun, başında sanki ateş gibi duran kızıl saçlarıyla doğdu. Benim nefesim kesildi. Ağlamışımdır bile ama neden bilmem.</span></p>
<p class="calibre1"><span class="calibre5">Büyük büyükanne kötü durumda. Yan odada kendi kendine gülerek ve belli belirsiz sesler çıkararak yatıyor. Çok sevinçli ama büyükanne Stainwright bebekleri ona götürmediği için de deliriyor. Bebekleri kucağımıza aldığımızda onu duyman gerekirdi. Bebeklerin ikisi de erkek. Büyük büyükanne bu konuda biraz vesvese yaptı. Artık sanırım aklı yerinde değil. Bazen bebeklerin onun olduğunu düşünüyor. Onlarla konuşma şekli beni gülmekten öldürüyor. Bebeklerin onun yastığının yanına yatırılmasını istedi, yüzüyle onlara dokunabilmek için. Bu duruma da ağladım Sybil. Sanırım iyice sulugöz oldum. Bebekleri ondan aldığımızda söylenip durdu ve George geldiğinde ona korkunç şeyler söyledi. Söylediklerini duyunca olduğum yerde kızardım.</span></p>
<p class="calibre1"><span class="calibre5">George’un doğumdan haberi yoktu. Bingham’a at almaya gitmişti galiba. At almakla kafayı bozdu. Harry Jackson ve Mayhew’in iki oğluyla geldi. Onları tanırsın, at satıyorlar. En azından babalarını muhtemelen biliyor-sundur. Babaları üç yıl önce iflas edip öldü. Geriye Fred ve Duncan kaldı. Onlar da babalarından kalan işi yürütmeye çalışıyorlar. Sürekli handalar ve Georgie sürekli onlarla bir yerlere gidiyor. Bu durum benim hoşuma gitmiyor. Onlar çok başıboş, sıradan ve sefiller.</span></p>
<p class="calibre1"><span class="calibre5">George gelene kadar beklemeye karar vermiştim. Ge-orge beş buçuk gibi geldi. Meg sürekli onu soruyor, nerede ve nasıl olduğunu merak ediyordu. Umarım ben bir erkeğin ardından böyle endişelenmek zorunda kalmam. Büyük büyükanne at arabasının geldiğini duyunca daha George arabadan inmeden bağırmaya başladı (biliyorsun, onun odası ön tarafta): ‘George, oğlum uç buraya uç. İki tane oldular, gel de bak... iki tane!’ Sonrasında öylesine korkunç güldü ki...</span></p>
<p class="calibre1"><span class="calibre5">George, ‘Merhaba büyükanne, neden bağırıyorsun?’ dedi. Bunun üzerine Meg öylesi acıklı bir halde bana dönüp, ‘Mayhew’lerle geldi,’ dedi.</span></p>
<p class="calibre1"><span class="calibre5">Yaşlı kadın ‘İkiz oldu, git hadi oğlum,’ diye bağırdı tekrar. Bilirsin, kahkaha atmadan önce nasıl tiz bir ses çıkarır! Kadın böyle bağırınca at korktu, George da ata küfretti. Sonra Bili gidip atı aldı ve George yukarı geldi. George merdivenlerden yukarı çıkarken Meg olduğu yerde daha bir çöktü ve beti benzi attı. George merdivenleri çıktıktan sonra içeri geldi. At ve viski kokuyordu. İçki kokan bir adam çok tiksindirici oluyor. Yatağın yanında bir aptal gibi sırıtarak durdu ve duygusuzca, ‘Biraz erken olmuş, değil mi Meg? Nasıl hissediyorsun?’ diye sordu.</span></p>
<p class="calibre1"><span class="calibre5">Meg, ‘Ben iyiyim, ’ dedi.</span></p>
<p class="calibre1"><span class="calibre5">‘İkizler iyi mi? Neredeler?’ diye sordu. Meg, mumun üstünden baktı ve George yatağın etrafında dolaşıp yatağın başlığını tuttu. Meg’i öpmedi bile. İkizleri yumrukları sıkıca kapanmış halde uyurken görünce neşesi yerine gelmiş gibi güldü ve; ‘İki tane, doğru ve bir tanesi kızıl! Kız olan hangisi Meg, esmer olan mı?’ diye sordu.</span></p>
<p class="calibre1"><span class="calibre5">Meg oldukça çekingen bir tavırla, ‘İkisi de oğlan,’ dedi.</span></p>
<p class="calibre1"><span class="calibre5">George arkasını döndü, gözleri kaydı. ‘Kahretsin o zaman!’ dedi. Orada durmuş, şeytan gibi bakıyordu. Sybil canım, George’un böyle bakabileceğini bilmezdim. Onun en fazla sadık bir köpek ya da yaralı bir hayvan gibi bakabileceğini sanıyordum. Ama şeytanca bakıyordu. Kızıl saçlı bebek ağlamaya başlayıncaya kadar George başlarında durup onlara sert sert baktı. Büyükanne Stainwright, şişman vücudunu George’un önüne geçirerek bebeklerin üstüne eğildi ve ‘Tamam, tatlım... George, sana ne yaptı bu bebekler ha? Ne yaptılar?’ dedi.</span></p>
<p class="calibre1"><span class="calibre5">George, yüzünü daha da kararttı ve dışarı çıktı. Mutfak tezgâhına devriliyordu. Tabak çanaklar çangırdayınca yüreğim ağzıma geldi.</span></p>
<p class="calibre1"><span class="calibre5">Büyükanne Stainwright, ‘Tam bir rezalet,’ deyince Meg ağlamaya başladı. Yüreği parçalanıncaya kadar ağladı. O an George’u öldürebileceğimi hissettim.</span></p>
<p class="calibre1"><span class="calibre5">İçeride yatan yaşlı büyükanne George ile konuşmaya başladı ve George ona güldü. Sarhoş olmuş bir adamın kahkahasından nefret ediyorum. O an öfkeden kanım kaynadı. Meg de bebeklerin yanında bana bakıp ağlıyordu. Çok zavallıcaydı...”</span></p>
<p class="calibre1">Eylülün başında Woodside’a, eve gittim. Emily handa kalıyordu. Her şeyin bu kadar değişmiş olması tuhaftı. Nethermere artık orada yaşayanları büyüleyen küçük ve mucizevi bir dünya değildi. Orası artık yeryüzünün kenarlarında kaybolmuş, değersiz, küçük bir vadiydi. Güneyde geçirdiğim bir yılın ardından nehrin üstüne romantik bir zarafet ile eğilen ağaç komik bir şeye dönüşmüştü. Eski işaretler banal ve aptal bir hal almıştı.</p>
<p class="calibre1">Emily ile birlikte bir sabah değirmene gittik. Artık evde kuzeyden gelmiş yabancı bir işçi ve karısı oturuyordu. Adam uzun boylu, çok zayıftı ve değirmenin farelerine benziyordu. Karısı, tıpkı kızgın bir tavuk gibi küçük ve hareketli bir kadındı. Emily onları çoktan ziyaret etmişti, bu yüzden kadın bizi değirmenin mutfağına davet etti ve bize sandalye çıkardı. Büyük odaya bodrumun kuru havası sinmişti. Ocağın yanında küçük yuvarlak bir masa vardı. Sandalyeler duvara yaslanmıştı. Odanın geri kalan kısmında ise boş alanlar gölgede kalmıştı. Pencerelerin yanındaki duvarlarda beş kanarya kafesi vardı ve kuşların ani hareketleri odanın yalnızlığında odayı daha da tuhaf kılıyordu. Konuşmaya başladığımızda kuşlar öttü. Bu gürültüden ikimizin de başı döndü, üstelik bir de kadın hem tavşan dudaklıydı hem de İskoç İngilizcesiyle konuşuyordu. Kadın, kızgın bir tavuk gibi bağırarak kafeslere doğru gitti ve ötüşen kanaryaların kafesine toz beziyle çarptı.</p>
<p class="calibre1">İnce ve tuhaf vücudunu sallayarak kuşlara, “Kesin ama artık!” diye bağırdı. Kuşlar susuncaya kadar toz beziyle kafeslerine çarparken bir yandan da, “Küçük salak şeyler, aptallar...” dedi. Daha sonra bize oldukça lezzetli yağlı çörek ve elma suyu getirip bunları yememiz için bizi âdeta dirsekleriyle dürttü.</p>
<p class="calibre1">“Beğenmediniz mi? Hadi yiyin, yiyin. Hadi ama Emily, biraz daha ye. Sakın Tom’a söylemeyin. Geldiğinde sakın söylemeyin,” dedi ve tiz bir kahkaha ile güldü.</p>
<p class="calibre1">Gideceğimiz zaman bize eşlik etti ve önümüzden gitti. Kısa siyah eteğinin ne kadar yıpranmış ve dağınık olduğunu fark etmeden geçemedik. Ancak bizim etrafımızda heyecanlı bir tavuk gibi bir oraya bir buraya giderek, anlaşılmayan o yüksek sesiyle konuşup durdu. Değirmenin onun sorumluluğunda olduğuna inanamadım. Buranın bir yıl önceki değirmen olduğunu da düşünmedim. Bizim önümüzde dik meyve bahçesinin etrafında koşturup durdu. Bir ara arkasını döndüğünde Emily ile beni birbirimize gülümserken buldu. Bunun üzerine o tuhaf kahkahası ile; “Emily, demek sevgilin gelmiş. Emily, bana niye söylemedin!” dedi.</p>
<p class="calibre1">İkimiz de kızgınlıkla kızardık. Kadın, derenin kenarına doğru gitti ve bize seslendi, “Geceleri buraya geliyordun değil mi Emily?” Daha sonra aniden yere oturup başımızın üstünü işaret ederek bağırdı, “Şuraya bakın!”. Bakınca ökseotunu gördük. “Şuna bakın, hele! Söyle bakalım Emily, geceleri ne kadar öpücük aldın? Yalnız bir yerde gecenin öpücükleri...”</p>
<p class="calibre1">Bir süre deli deli konuştu, sonra sesini alçaltıp üzüntülü bir tonla devam etti. Bize çörek, jöle ve yulaf kurabiyesi verdi. Daha sonra oradan ayrıldık.</p>
<p class="calibre1">Nehrin kenarındaki yola çıktığımızda Emily bana utanmış ve gülen gözlerle baktı. Bir an dudaklarının hareket edişini gördüm ve kendimi onu öperken buldum. Ufak tefek olan kadının çılgınlığı ile gülüyordum.</p>
<p class="calibre1">ıv.</p>
<p class="calibre1">HANDAKİ AİLE YAŞANTISI</p>
<p class="calibre1">George beni evde ağırlayacağı zaman hayli gergindi. Han'ın sadece altı günlük bir izni kalmıştı. Ben çay içmek için hana bir pazar öğlesinde gittim. Greymede’den yürürken hava oldukça sıcak ve güneşliydi. Birkaç sevgili, atkestaneleri altında geziyor ya da hasat sonrası dümdüz uzanan tarlalara gitmek için yolun karşına geçiyorlardı.</p>
<p class="calibre1">Hanın mutfağının yoluna girdiğimde mutfaktan tencere sesi ve kapanan bir fırın kapağı sesi duydum. Meg ters bir biçimde, “Hayır, Emily sen alma onu. Şımarık şey, bırak da babası alsın!” dedi.</p>
<p class="calibre1">Bebeklerden biri ağlıyordu.</p>
<p class="calibre1">İçeri girdiğimde Meg’i tam da fırının önünden kalkarken yüzü kızarmış, saçı başı dağılmış ve büyük beyaz bir önlük giyer halde buldum. Krem rengi bir elbise giymiş olan Emily ise beşikten ağlamakta olan kızıl saçlı bebeği alıyordu. George küçük bir sandalyeye oturmuş, sigara içip etrafa bakıyordu.</p>
<p class="calibre1">Meg hayli telaşlanarak, “Elini sıkamayacağım, her tarafım un oldu. Otur lütfen,” dedi ve hızlıca odadan dışarı çıktı. Emily, ağlayan bebekten başını kaldırıp bana baktı ve bir kadının içten ve nadir gülümsemesi ile bana sanki; “Şu an başka şeyle meşgulüm, ama aklımda ve kalbimde sen varsın,” demek istiyordu.</p>
<p class="calibre1">George ayağa kalkıp yuvarlak koltuğu bana vermek istedi. Bana karşı gösterebileceği en büyük şeref buydu. Ne içeceğimi sordu. Hiçbir şey istemediğimi söyleyince kaşlarını çatık halde ve boşuna kızgınca bir şeyler söylemeye çalıştı ve ağır ağır koltuğa geri oturdu.</p>
<p class="calibre1">Odada koltuklar, cam topuzlu bir şifonyer, odanın köşesine koyulmuş cam kapılı bir vitrin ve kırmızı pamuklu örtüyle kaplı yastıkları olan rahat bir divan ile doldurulmuştu. Odada belli bir yemek ve içki kokusu vardı. Bira, alkol ve pastırma kokuları birbirine karışmıştı. Sonra asık suratlı, kara kaşlı hizmetçi Teenie kucağında diğer bebekle geldi ve Meg mutfağın yanındaki odadan çocuğun uyuyup uyumadığını sormak için seslendi. Meg, aşikâr bir şekilde telaşlı ve keyifsizdi.</p>
<p class="calibre1">Teenie, “Hayır, bugün uyumadı,” diye yanıtladı.</p>
<p class="calibre1">Meg tersleyerek, ‘'Ateşe bak ve fırını yak. Sonra da bebeğe kıyafetini giydir,” dedi. Teenie, siyah saçlı bebeği ikinci bir beşiğe koydu. Bebek hemen ağlamaya başladı, daha doğrusu isteksizliğini bağırarak dile getirdi. George, bebeğin yanma gitti ve çocuğun önünde beyaz tüylü bir tavşanı tuttu.</p>
<p class="calibre1">“Bak, bak. Hani tavşan! Al tavşanınla oyna. Bak, bağırıyor!”</p>
<p class="calibre1">Bebek bir süre George’u dinledi, daha sonra bunun sadece bir oyalama olduğuna karar vererek tekrar ağlamaya başladı. George, tavşanı yere bırakıp bebeği alarak içinden küfretti. Bebeği dizlerinin üstüne oturttu.</p>
<p class="calibre1">“Neyin var senin ha? Neyin var? Hadi, araba sürelim, düüt, düt, düüüt!”</p>
<p class="calibre1">Ancak bebek babasının kendisine karşı nasıl hissettiği<span class="calibre2">ni biliyordu, bu yüzden de ağlamaya devam etti.</span></p>
<p class="calibre1"><span class="calibre2">Hizmetçi ateşteki közü karıştırırken George, ‘'Acele et, Teenie,” dedi. Emily, kucağında diğer bebekle dolaşıyordu ve bana gülümsedi, böylece ben de onun bebeğin dudaklarına kondurduğu sevgi balını tatmış oldum. Ge-orge, çocuğu hizmetçiye verdi ve sabırlı bir alayla bana, “Bahçeye gidelim mi?” diye sordu.</span></p>
<p class="calibre1"><span class="calibre2">Ayağa kalkıp, çalılıklı yol boyunca güneşli alanda onu takip ettim. George, piposunu yaktı ve kendi arazisinde gezen bir adam gibi dolaşmaya başladı. Kanunların ve teamüllerin onu etkilemeyeceğini düşünüyordu.</span></p>
<p class="calibre1"><span class="calibre2">“Çok kötü bir bakıcı, biliyor musun?”</span></p>
<p class="calibre1"><span class="calibre2">Ben güldüm ve ağaçların kayısı dolu olduğunu söyledim.</span></p>
<p class="calibre1"><span class="calibre2">George pek de dikkat etmeyerek, “Evet,” dedi ve devam etti, “Bu sabah sözde çocukları hizmetçiyle gönderecek ve hazır olacaktı. Ama yok, önce Emily ile oturup dedikodu yapması gerek bebekler uyurken. Bebekler uyanınca da pasta yapmaya başladı...”</span></p>
<p class="calibre1"><span class="calibre2">“Ortalık sessiz olunca güzel bir sohbet etmek istemiştir herhalde,” diye karşılık verdim.</span></p>
<p class="calibre1"><span class="calibre2">‘'Ama senin geleceğini biliyordu. Bir kadın işte, hiç öngörülü değil.”</span></p>
<p class="calibre1"><span class="calibre2">“Olsun canım, ne olacak?”</span></p>
<p class="calibre1"><span class="calibre2">“Bir tek pazarları biraz huzur bulabiliyoruz. Bebekleri o zaman susturabiliyor.”</span></p>
<p class="calibre1"><span class="calibre2">“Sanırım o da bir tek pazarları sessizce sohbet etme fırsatı buluyordur.”</span></p>
<p class="calibre1"><span class="calibre2">“Ama bilmiyorsun. Hiçbir an özgür değil. Teenie, bizimle birlikte mutfakta yaşıyor; Oswald da öyle. Özel bir anımız yok. Sessizce oturabileceğim bir yer yok. Gece gündüz hep çocuk. Hizmetçiler ve handaki erkekler bir yandan... Bazen kaçasım geliyor. Hanı hemen bırakacağım aslında ama Meg izin vermiyor. “</span></p>
<p class="calibre1">‘'Ama hanı bırakırsan sonra ne yapacaksın?”</p>
<p class="calibre1">“Ben çiftçiliğe dönmek istiyorum. Burası çiftçilik için uygun bir yer değil. Her zaman elimde bir iş var. Ya bir yolcu geliyor, ya biracılara gitmem gerekiyor ya da atlar için birini bulmam gerekiyor falan. Hayat burada karmakarışık. Eğer kendi yerim olsaydı, orayı huzur içinde ekip biçerdim...”</p>
<p class="calibre1">“O zaman da çok mutsuz olurdun.”</p>
<p class="calibre1">“Belki de,” deyip eski düşünceli haliyle onayladı. “Belki de! Her neyse, tarlalara geri dönmeyeceğim için çok da kafa yormayayım.”</p>
<p class="calibre1">Gülerek, “O zaman kalbinin derinliklerinde çok da gitmeyi istemiyorsun,” dedim.</p>
<p class="calibre1">Yine, “Belki de,” deyip onayladı. “Burada durumum iyi, han dışında tabi. Oranın hep Meg’e ait olduğunu düşünüyorum. Gel, ahıra gidip bakalım. Bir at ve iki midilli aldım, çok güzeller. Tom Mayhew ile beraber onun bir ahbabı olan Melton Mowbray’a gittik. Tom iyi biri, nasıl alışveriş edeceğini biliyor ama o kadar tembel ki satmaya zahmet bile etmiyor...”</p>
<p class="calibre1">George anlattıklarıyla epey ilgili gözüküyordu. Ahırın etrafında giderken Emily, yeni pamuklu bir kıyafet giydirilmiş bebekle beraber çıkageldi. Siyah gözleriyle bana gülümseyerek yanımıza gelip, “Çok tatlı değil mi? Çok tatlı gözükmüyor mu?” dedi.</p>
<p class="calibre1">Bakmam için bebeği bana doğru uzatmıştı. Bebeğe göz attım ama farkına vardığım tek şey, Emily’nin yanaklarının sıcaklığı ve saçının kokusu oldu.</p>
<p class="calibre1">Kafamı kaldırıp kendimi onun gözlerinde görerek, “Kime benziyor sence?” diye sordum. Soru çok yersizdi. Emily’nin gözleri kalbimi yerinden sökecek bir cevap vermişti zaten ama yine de soruma yanıt verdi, “Kime mi? Kimseye tabii ki! Ama babasına benzeyecek, öyle değil mi?”</p>
<p class="calibre1">Bu soru üzerine yine onun gözlerine baktım. Birbirimize, Emily’nin kızarmasına, benim de gülerken derin bir nefes almama sebep olan tuhaf bir idrakla bakıyorduk.</p>
<p class="calibre1">“Evet! Babanınkiler gibi senin de gözlerin mavi, değil mi?” dedim bebeğe bakıp.</p>
<p class="calibre1">Emily’nin gözlerinde vahşi anlamlar saklıydı.</p>
<p class="calibre1">Emily yavaşça, “Hayır! Bence babam gibi neşeli olacak ama bebeklerin ikisinin de gözleri bize çekmemiş,” dedi.</p>
<p class="calibre1">Ani bir anlayış yangınıyla, “Hayır,” dedim. “Onların gözleri sizinkiler gibi hassas değil. Öylesine yumuşak ve hassas gözlerinin olması insanı huysuzlandırıyor. Ama sen o hassaslığın üstünü örttün, öyle değil mi? Tıpkı çıplak bir hayat, çıplak ve korumasız su gibiydiler.”</p>
<p class="calibre1">Emily, geçmişten gelen hatıralara güldü ve ben de ona acıdığımda ruhunun titrediğini görüp nasıl dehşete kapıldığımı hatırladım.</p>
<p class="calibre1">Yanımıza gelen George, “Benimkiler de öyle miydi?” diye sordu.</p>
<p class="calibre1">Ben, ona bakmaya çalışırken yüzümde beliren şaşkınlığı anlamış olmalıydı. Hafif bir gölge, hafif bir sıkıntı belirdi yüzünde.</p>
<p class="calibre1">“Evet, evet öyleydiler ama o kadar kötü değil. Sen hiçbir zaman kendini o kadar ortaya koymadın. Hep çok dikkatliydin. Ama bir o kadar da korumasızdın,” dedim.</p>
<p class="calibre1">Olabildiğince bir ironi ile; “Değiştim mi peki?” diye sordu, sanki onunla ilgilenmediğimi anlamıştı.</p>
<p class="calibre1">“Evet, daha dikkatli oldun. Gölgede kalmaya devam ettin. Ama Emily kendini kapattı ve şimdi kalabalıkta kendi yolunca gidebilir.”</p>
<p class="calibre1">O anda Emily bana kadınsı bir mağrurluk ve şefkatle bakarken onu öpmemek için kendimi zorlamam gerekti. Daha sonra aklıma gelen ilk şeyi söyledim, “George, beni ahıra götürüyordun! Emily, gel atları görelim.”</p>
<p class="calibre1">Emily,“Gelirim, onları o kadar çok seviyorum ki,” diye yanıt verdi, böylece ikimiz de George’u memnun etmiş olduk.</p>
<p class="calibre1">George, elini atların üstüne koyup sırtlarını okşayarak atları hakkında ve atlarıyla konuştu. Bu, parlak ve yerinde duramayan hayvanlar onun ilgisini her şeyden çok çekiyordu. Atlar hakkında fazlasıyla heyecanlanmıştı. Atlar onun yeni ilgi alanıydı. Onlar sessiz ancak düşünceliydi. George da onların efendisi ve sahibiydi. Bu durum ona gerçekten zevk veriyordu.</p>
<p class="calibre1">Ancak bebeğin huzuru yine kaçtı. Emily, bebeğe karşı anlayışlı olmam için bana baktı.</p>
<p class="calibre1">“Küçük bir gezgin gibi, sürekli hareket etsin istiyor. Belki de ahırdaki amonyak kokusu hoşuna gitmemiştir,” deyip kaşlarını çattı ve hafiften gülerek, “çok da hoş değil zaten, öyle değil mi?” dedi.</p>
<p class="calibre1">“Çok da değil,” diyerek ona katıldım ve Emily dışarı çıkarken ben de onun arkasından çıktım. Emily ile yalnız kaldığımda amaçsızca bahçeye gittik. Bebekle konuşmaya gayret ediyordu. Benimle de bebek hakkında konuşuyordu, ta ki bebeğe bela okuyuncaya kadar. Bu, Emily’yi güldürdü ve bana umut vermeye devam etti. Gülhatmiler çubukların etrafına dolanmıştı. Solgun polenlerle kaplanan arılar, çiçekçiklerin etrafında bir süre durduktan sonra büyük bir heyecanla beyaz çiçeklerin içine delice giriyor ve nektarların olduğu kısımda gürültülü bir biçimde çalışıyorlardı. Emily, sürekli alçak bir tonda konuşarak bebeği arıları izlemesi için tuttu. Bebek parlak çiçeklere doğru uzandı. Güneş, bebeğin düz saçında, bronz bir paranın üstünde parlar gibi parladı ve bebek meraklı mavi gözleriyle arıyı takip etti. Daha sonra ufak tefek sesler çıkardı ve dağınık gülhatmi tomurcukları gibi aniden ellerini açtı.</p>
<p class="calibre1">Emily, “Bak, küçük arıya bak! Ama dokunmamaksın, sokarlar yoksa. Geliyorlar!” dedi ve bebeği uzaklaştırarak birden korkuyla gülmeye başladı. Bebek, karşı gelir gibi sesler çıkardı. Emily; bebeği, bebek gülhatminin dalını kırıp iki arı dışarı çıkıncaya kadar çiçeklerin yanına koymuştu. Arıları görünce bebeği telaşla oradan aldı. Bunun ardından bana bakıp heyecanlı gözlerle güldü, sanki benim önümde bir tehlikeyi savuşturmuş gibiydi. Bu yüzden, bir yandan bebek yüzünden bana mesafe koyarken bir yandan da aşkın bütün parlak oyunlarıyla benimle alay ediyordu. Emily olanlara gülüyordu ve ben kaşlarımı çattıkça o daha da zevk alıyordu. Nihayetinde ben de kızgınlığımı bıraktım ve gülerek bebeğin elleriyle oynayıp, kayıp giden bir gökyüzü gibi yavaşça değişen mavi gözlerini seyrettim.</p>
<p class="calibre1">Hemen sonra Meg bizi çay içmeye çağırdı. Üzerinde krem rengi ipek işlemeli, hoş, mavi bir elbise vardı ve güzel gözüküyordu; çünkü saçı düzgüne toplanmıştı.</p>
<p class="calibre1">Emily’yi görünce, “Ne! Bebek onca zaman sende miydi?” diye bağırdı. “Babası nerede?”</p>
<p class="calibre1">“Bilmem, en son ahırda bıraktık onu, öyle değil mi Cyril? Ama ben bebeğe bakmayı seviyorum Meg. Çok seviyorum,” diye yanıtladı Emily.</p>
<p class="calibre1">“Elbette. George zaten kaçmaya yer arıyor. Her zaman ahırda. Ona da söylüyorum at gibi koktuğunu. Çocuklara bu kadar düşkün değil. Gel, yavrum. Gel anneye,” dedi ve bebeği alıp tutkuyla öptü. O sırada bahçeden temiz yüzlü, yeni tıraş olmuş, çıplak ve kalın kollu bir genç geçti.</p>
<p class="calibre1">Meg, “Buraya baksana, George’a çayın hazır olduğunu söylesene,” dedi.</p>
<p class="calibre1">Çiftlik işleriyle ilgilenen güçlü kuvvetli genç Oswald, “Nerede o?”diye sordu.</p>
<p class="calibre1">Meg, kocası için oldukça küçük düşürücü, umursamaz bir tavırla, “Sen nerde bulacağını biliyorsun,” diye yanıt verdi.</p>
<p class="calibre1">George, ahırdan telaşla geldi. “Çay vakti mi geldi?” diye sordu.</p>
<p class="calibre1">Meg, “Hayret, son bir saattir çay diye ağlamıyorsun,” dedi.</p>
<p class="calibre1">George da, “Hayret, bu kadar çabuk giyinmişsin,” diye yanıtladı.</p>
<p class="calibre1">Meg “Öyle mi? En azından senin yardımın olmadan yaptım. Teenie nerede?” dedi.</p>
<p class="calibre1">Kısa, dimdik duran, oldukça esmer ve asık suratlı hizmetçi kapıdan girdi.</p>
<p class="calibre1">“Teenie, Alfy’yi alabilir misin çay içerken?” diye sordu Meg. Teenie’ye bebeklerin ikisi de verildi. Bahçenin sonundaki oturakta bebeklerle birlikte oturdu. Biz çay içtik.</p>
<p class="calibre1">Güzel bir çay sofrasıydı. Sıcak gözleme, üç ya da dört çeşit kek, konserve içinde kayısılar, jöle, konserve ıstakoz, meyveli tatlılar, krema ve rom vardı.</p>
<p class="calibre1">Meg, “Kekler nasıl oldu bilmiyorum, telaşla yaptım. Çocuk varken en iyisini yapmak çok zor. Saçımı düzeltecek vaktim bile olmuyor, şu halime bir bakın,” dedi.</p>
<p class="calibre1">Meg elini başına götürdü ve tırnaklarının ne kadar sert ve kirli olduğu gözümden kaçmadı.</p>
<p class="calibre1">Bebeklerden biri ağlamaya başladığında çay gayet iyi gidiyordu. Teenie ağlayan bebeğin üstüne sertçe eğildi. Ben arkama yaslandım ve Teenie’ye baktım. Aklıma Çehov’un hikâyesindeki, baktığı kişiyi öldüren kız geldi. Teenie’nin bu kadar ağır bir depresyon içinde olmayacağını umut ettim. Bu sırada diğer bebek de ağlama korosuna katıldı. Te-enie oturduğu yerden kalktı ve sertçe ikizleri susturmaya çalışarak bahçede dolaştı.</p>
<p class="calibre1">Meg içten içe patlamaya hazır hale geldiğini belirtir-cesine, “Çok tuhaf, ne zaman birileri gelse böyle fenalık yapıyorlar,” dedi.</p>
<p class="calibre1">George, “Yoo, her zamanki halleri işte. Sadece sen onların bu halini birileri geldiğinde fark ediyorsun,” dedi.</p>
<p class="calibre1">Meg hırsla, “Hiç de değil,” deyip devam etti, “öyle mi, Emily? Elbette George efendi bir şeyler diyecek! Bu sabah bebeklerin gıkı bile çıkmadı, değil mi Emily? Ya da dün mesela? Çok sakindiler. Ama George onların dilsiz olmalarını, balık gibi hiç ses çıkarmamalarını istiyor. Ses çıkardıklarında bıraksan onları bir kutunun içine tıkar.”</p>
<p class="calibre1">George, “Ben öyle demiyordum,” diye yanıt verdi.</p>
<p class="calibre1">Meg tersleyerek, “Ne diyordun peki?” dedi.</p>
<p class="calibre1">Bu arada bebekler ağlamaya devam etti.</p>
<p class="calibre1">Meg, annelik duygularına yenilerek, ‘'Alfy’i bana getir,” diye seslendi hizmetçiye.</p>
<p class="calibre1">George, “Olamaz! Bırak da Oswald baksın ona,” dedi.</p>
<p class="calibre1">Meg için için, “Tabii, senin gözünün önünde olmadıktan sonra kim alırsa alsın! Sen çocuk yapmayacaktın,” dedi.</p>
<p class="calibre1">George kendi kendine “bugün” hakkında bir şeyler mırıldandı. .</p>
<p class="calibre1">Meg, kızıl saçlı bebeği alıp göğsüne götürürken tutkulu bir sevecenlikle, “Gel bakayım buraya!” dedi. “N’oldu tatlım, N’oldu bakayım? Hadi sus, sus!” dedi.</p>
<p class="calibre1">Bebek susmadı. Meg, sandalyesinden kalkıp bir oraya bir buraya gidip bebeği kollarında salladı.</p>
<p class="calibre1">“Biraz rahatsız,” diye açıkladı Meg.</p>
<p class="calibre1">Biz yemeğe devam ettik ama her şey tuhaf ve zora-kiydi.</p>
<p class="calibre1">Meg, “Belki de açtır, doyurmayı deneyeyim,” dedi.</p>
<p class="calibre1">Meg bunun üzerine arkasını dönüp çocuğa meme verdi. Bebek susunca Meg de kendine gelip tekrar çay masasına oturdu. Biz bitirmiştik, o yüzden Meg’in yemesini bekledik. Yemekteki bu kesinti Emily ve beni daha hassas kılmıştı. Oldukça dikkatli ve kibar davranmaya çalıştık. Strauss ve Debussy hakkında konuşmaya başladığımızda her bir sözümüz çok netti. Bu şüphesiz bizimle ev sahipleri arasına bir ayrılık yaratmıştı ama bunu engelleyemedik. Yemeğin tuhaflığını ancak bu konuşmayla üstümüzden atabilirdik. George oldukça suratsız biçimde oturup bizi dinledi. Meg zaten ilgisizdi. Ara ara bize kulak kabartıyordu ama annelik görevi onu ele geçiriyordu. Meg sessizce oturup yemeğini yedi. Ara sıra bize ve bebeğe bakıyordu, bize bakışı hafif bir aşağılama taşıyordu. Anneliği onun için oldukça güvenli bir yerdi. Ev sahibesi oydu ve bütün güç ondaydı. Baba olarak George, ilk hizmetçiydi. İlgisiz bir baba olduğu için Meg onunla dalga geçiyor ve onun isteklerine karşı hasmane tavır takınıyordu. Emily ve ben kendimizi eve izinsiz giren misafir gibi hissediyorduk. Çaydan sonra ellerimi yıkamak için yukarı çıktım. Büyükanne ikinci kez felç geçirmiş ve neredeyse afallamış halde, hareketsiz şekilde yatıyordu. Yatağı kaplayan koca vücudu bana korkunç geldi ve tüm pörsümüş kaslarıyla yüzü, kaba bir karton gibi duruyordu. Bana kabaca bir şeyler söyledi, George ona nasıl olduğunu ve masaj isteyip istemediğini sordu. Yaşlı gözlerini yavaşça ona çevirdi.</p>
<p class="calibre1">Tuhaf bir hırıltıyla, “Bacağıma biraz, bacağıma,” dedi.</p>
<p class="calibre1">George ceketini çıkardı ve elini yatak örtülerinin altına sokup yaşlı kadının bacağını sabırlıca yavaş yavaş bir süre ovdu. Yaşlı kadın biraz George’u izledi; ama sonra ondan gözlerini kaçırdı. Öylece boşluğa dikti gözlerini.</p>
<p class="calibre1">George sonunda, “Şimdi daha iyi mi, anne?” dedi.</p>
<p class="calibre1">Yaşlı kadın yavaşça, “Evet, daha iyi,” dedi.</p>
<p class="calibre1">George odadan çıkmadan önce yapabileceği her şeyi yapmış olmak için odada dolanıp, “Sana içki vereyim mi?” diye öneride bulundu.</p>
<p class="calibre1">Yaşlı kadın ona bakınca George eline bir bardak aldı. Kadın zorlukla birkaç yudum içti.</p>
<p class="calibre1">Diğer odaya geçtiğimizde George’a, “Onun orada öyle yatması seni üzmüyor mu?” diye sordum. George, beyaz yatağa oturup güldü.</p>
<p class="calibre1">‘'Alıştık, pek aldırmıyoruz. Zavallı yaşlı kadın,” dedi.</p>
<p class="calibre1">‘'Ama seni değiştirmiş olmalı. Derinlerde bir yerde ciddi bir değişiklik yapmıştır sen farkında olmasan da,” dedim.</p>
<p class="calibre1">George sessizce, “Çok güçlü bir kadın. Beni anlıyor gibi geliyor. Böyle kötü olmadan önce benim için çok iyi bir arkadaştı. Bazen ona bakıyorum, genellikle onu görmem, bilirsin işte. Ama bazen bakıyorum ve o zaman bu hal biraz rezil gözüküyor,” dedi. Bana tuhaf biçimde güldü, “bir şeyleri parlatmak zaman alıyor,” deyip iğrenç bir ironi ile devam etti, “O bizim dolaptaki iskeletimiz.” Onun büyük cüssesini kastetmişti.</p>
<p class="calibre1">Kilise çanları çalmaya başladı. Gri kilise bir ceylan gibi çok uzakta olmayan tarlalar arasında, hana karşı dimdik duruyordu. Beş çan çalmaya başlayınca ses camlardan yankılandı.</p>
<p class="calibre1">George rahatsız olduğunu belli ederek, “Pazar akşamlarından nefret ediyorum,” dedi.</p>
<p class="calibre1">“Yapacak bir şeyin olmadığı için mi?” diye sordum.</p>
<p class="calibre1">“Bilmem,” dedi. “İnsan çaresiz hissediyor. Kiliseye gidip çanları dinlemek istemiyorum. Çanlar insanı huzursuz ediyor.”</p>
<p class="calibre1">“Genellikle ne yapıyorsun?” diye sordum.</p>
<p class="calibre1">“Kendimi kötü hissediyorum. Son iki pazardır May-hew’lerin mekânına gidiyorum. Meg de buna çok kızıyor. Pazar akşamının onunla oturabileceğim ya da dışarı çıkabileceğimiz tek akşam olduğunu söylüyor. Ama evde onunla oturup ne yapacağım? Dışarı çıksak sadece yarım saat duruyoruz. Pazar akşamlarından nefret ediyorum, çıkmaz sokak gibi,” dedi.</p>
<p class="calibre1">Aşağı indiğimizde masa toplanmıştı ve Meg siyah saçlı bebeği yıkıyordu. Bu haliyle mükemmel gözüküyordu. Kemikli çıplak bebeği kibarlığın güzelliği ile tutuyordu. Bebeğin üstüne asilce eğilmişti. Kollarında, göğsünde ve boynunda asaletin keskinliği ve yumuşaklığı vardı. Meryem’in zarafetiyle kafasını eğmiş, hareketleri hoş ve özeldi. Eski bir şarkının harika bir yorumu gibiydi. Bebeğin elleri ve kolları arasında gidip gelen sesi su gibiydi, güneşte kalmış bir şarap kadar yumuşaktı ve tatlılıkla akıp gidiyordu.</p>
<p class="calibre1">Tevazu ile Meg’i seyrettik, bu mucizeyi uzaktan paylaşıyorduk.</p>
<p class="calibre1">Emily, Meg’in kadınlığını çok kıskanmıştı. İkinci bebeği yıkamak için yalvardı. Meg cömertçe davranıp izin verdi, “Elbette, eğer istersen yıkayabilirsin. Ama elbisen batmasın.”</p>
<p class="calibre1">Emily, zevkle bebeği soymaya başladı. Küçük kıyafetleri çıkarırken parmakları titredi. Bebeğin tişörtünü çıkarıp çocuğu elleri arasına aldığında, onun yumuşak beyaz kollarını ve vücudunu hissedince duyduğu tarif edilmez zevki her zaman hatırlarım. Aniden Emily ve bebeğin etrafını farklı ve parlayan bir hava sardı sanki. Ben dışarıda kalmıştım. Halbuki az önce Emily benim yanımdaydı, gözleri benim gözlerimi arıyor, ruhu utanarak bana tutunmaya çalışıyordu. Şimdi ise uzakta kalmıştım. Yalnız, unutulmuş halde kadın ile bebeği saran alevin dışındaydım.</p>
<p class="calibre1">Emily, bebeğin neredeyse bir kızınkiler kadar yuvarlak, pamuksu ve harikulade göğüslerine yüzünü koyarken gırtlaktan gelen bir sesle, ‘'Ahh! Ahh!” dedi. Bebeği öptü, kokladı, ona dokundu. Emily bebeğin o tatlı bebeksiliğinin ve küçük ağzının gülen kenarlarının, ıslak öpücüklerinin, oynayan kollarının, sevimli bir şekilde kıvrılan omuzlarının, göğsünün, çenesinin altında kalmış ufak ve yumuşak boynunun tadını çıkarıyor, bebeğin yumuşak, pamuksu, sıcak ve hassas canına dokunuyordu.</p>
<p class="calibre1">Bir kadın, bir erkeğin aşkının cisminden kolaylıkla vazgeçer. Kendisinin yumuşak güzelliğini öylesi nazik bir sabır ve pişmanlıkla verir. Erkeğin boynuna, başına ve yanaklarına tutunur; onları ruhun orada taşıdığı anlam için sever ama erkeğin tutkulu kolları ve vücudundan kaçınır. Emily’nin bebeğin küçük ve masum halinden neredeyse</p>
<p class="calibre1">zevk almasını biraz karışıklık, kızgınlık ve öfke ile izledim.</p>
<p class="calibre1">George kendisi için, “Meg, çocuklardan aldığı zevki benden almıyor,” dedi.</p>
<p class="calibre1">Gülen ve çığlık atan çocuk, elini Emily’nin saçına götürüp siyah saçlarını çekti. Emily, karşı çıkarcasına bağırdı ve sımsıkı kapanmış küçük yumrukları çözmeye çalıştı. Bebeği sudan çıkardı ve harikulade kibarca ovarak onu kuruladı. Bebek tekme atıp sitem ediyordu. Bebeğin saçlarını bir hale gibi şekillendirdi, pembe mantarlar gibi olan küçük parmakları ile oynadı. Fanilasını ve geceliğini giydirdikten sonra bebeği daha fazla tutmadı ve Meg’e verdi.</p>
<p class="calibre1">Meg bebeği yatırmadan önce onu emzirdi. Bebek memeyi emerken ağzı meme ucuna yayılmıştı ve yüzünü memeye iyice yaklaştırıyordu. Beyaz memenin üstündeki mavi damarlı elleri ile memeyi kavramaya çalışıyordu. Meg, bebeğe bir duyarlılık tutkusuyla baktı. Emily ellerini birbirine kavuşturup bebeğe doğru eğildi. Bebeğin enfes olduğunu düşünüyorlardı.</p>
<p class="calibre1">İkizler uyuduğunda onları görmek için parmak ucunda yukarı çıktım. Büyük beyaz yatağın yanındaki beşiklerinde yanak yanağa uyuyorlar, birlikte hafif hırıltılı soluyorlardı. Sıktıkları küçücük yumruklarıyla çok ufak ve acınası duruyorlardı. İki tarlakuşu geldi aklıma.</p>
<p class="calibre1">Yan odadan yaşlı kadının ağır soluması geliyordu. Meg, ona bakmaya gitti. Odanın önünden geçerken kadının büyük ve yüzükoyun yatmış cüssesi gözüme çarptı. Guy de Maupassant’ın kuluçka makinesi gibi davranan “Toine” karakteri aklıma geldi.</p>
<p class="calibre1">ACININ EN AĞIR ŞEKLİ</p>
<p class="calibre1">Yaşlı kadın bir yıl daha felçli haliyle hayatta kaldıktan sonra aniden göçüp gitti. George bana mektup yollamayı bırakmıştı ama başka yollardan neler olduğunu öğreniyordum. Mayhew’ler ile daha da samimi olmuş. Yaşlı Mayhew iflas ettikten sonra iki oğlu Eberwich’teki Nottingham Yolu’ndaki kasvetli büyük evde kalmaya başlamışlardı. Bu evi anneleri en büyük kız kardeşlerine miras bırakmıştı. Evlenip kocasından ayrılan Maud Mayhew evi kardeşlerine saklamıştı. Maud, elmacıkkemikli ve kulaklarına kadar gelen simsiyah saçlı, uzun ve iri bir kadındı. Tom Mayhew yakışıklı, esmer ve cüretkâr gözleri ile kanlı canlı bir erkekti.</p>
<p class="calibre1">Mayhew’lerin evine “Çobanpüskülü” deniyordu. Eberwich yolundan yarım kilometre içeri kalan eski kırmızı tuğlalardan yapılmış, sağlam bir binaydı. Ev ve yol arasında, oldukça uzun çobanpüskülleri ile çevrelenmiş dağınık bir çimenlik yer alıyordu. Ev, çobanpüsküllerinin hapsinde gibi gözükürdü. Büyük kapıdan geçince insanın karşısına evin boş alanı ve ahırlar çıkardı. Yaşlı Mayhew zamanında orada otuz ya da daha fazla at bakmıştır. Ancak şimdi oraları çim kaplamış ve George’un atlarını koyduğu kısımlar haricindeki at yerlerinin beyaz kapıları kapanmıştı.</p>
<p class="calibre1">“Çobanpüskülü”, bölgenin bağrı yanık “varlıklı” erkekleri için bir tür kulüp olup çıktı. Büyük yemek odası kasvetli biçimde ve az eşyayla döşenmişti. Çalışma odası boştu, lakin daha küçük olan kahvaltı odası hasır sandalyeler, ağır perdeler ve geniş yan levhalarla yeterince rahattı. Bu odada George ve Mayhew’ler birçok kişiyle haftanın iki ya da üç günü buluşuyorlardı. Burada atlardan bah-</p>
<p class="calibre1">sedip kadınlarla dalgalarını geçiyorlardı. Viskiyi George getiriyordu ve hepsi kartlarla kumar oynuyordu. Bu bekâr partileri, oraya giden evli erkeklerin karılarını hayli sinirlendiriyordu</p>
<p class="calibre1">Meg, “Mayhew’lere gittiğinde çekilmez oluyor. Eminim orada oturup sadece bizi hafife almaktan başka bir şey yapmıyorlardır,” diyordu.</p>
<p class="calibre1">Maud Mayhew, iki çocuğuyla ilgileniyor ve bu toplantılara katılmıyordu. Evliliği çok mutsuz geçmiş ve bu yüzden çekingen, sessiz bir kadın olup çıkmıştı. Maud elinde sepeti ile sabahları alışverişe çıktığında Eberwich kadınları onu izliyor ve onun bu mahvına biraz seviniyorlardı çünkü Maud hiçbir teselliyi kabul etmeyecek kadar gururluydu. Yine de Maud için kalplerinde bir üzüntü duyuyorlardı, üstelik Maud’un şimdiye kadar hiçbir iftiraya adı karışmamıştı. George, Maud’u sıklıkla görüyordu fakat Maud diğer erkeklere davrandığı gibi ona karşı da soğuktu ve George’u korkutuyordu.</p>
<p class="calibre1">George’un artık at alım satımı için daha fazla imkânı olmuştu. Yaşlı büyükanne, George ile Meg’in evliliğinden iki yıl sonra ekimde ölünce George’a yedi yüz pound bırakmıştı. Han, Newerton’da yaptığı iki ev ile yaklaşık bin poundluk değeri olan bira fabrikası hisseleri Meg’e kalmıştı. George ve Meg kendilerini zengin insanlar olarak görmeye başladılar. Bu, onların arasına soğukluktan başka bir şey getirmedi. George, kalanların kazancını titizlikle Meg’e veriyordu; çünkü bir kavga sırasında Meg, May-hew’leri kendi parasıyla beslemek istemediğini söylemişti. Bu kavgadan sonra George kendi işlerinin hesabını büyük bir titizlikle tuttu, Meg de bu hesapları inceliyor ve kendi payını tam olarak alıyordu. Bu durum, Meg’in cömert ve zalim kadınsı ruhuna karşı bir aşağılamaydı.</p>
<p class="calibre1">Yaşlı büyükannenin ölümünden sonraki yılbaşında George ve Meg’in bir oğlu daha oldu. Bir süreliğine Geor-ge ve Meg’in arası düzeldi.</p>
<p class="calibre1">Mart ayında George ve Tom Mayhew’in iş için Londra’ya geldiklerini duyunca George’a mektup yazıp ondan bende kalmasını istedim. Mektubuma Meg yanıt yazdı ve bunu istediğim için memnuniyetini dile getirdi. O adamla dolaşmasını istemiyormuş. Son zamanlarda George’un keyfi yerindeymiş ve bunun nedeninin May-hew’deki adamlar olduğunu düşünüyordu.</p>
<p class="calibre1">George bende kalmayı kabul etti. Bunun üzerine ona bir mektup daha gönderip Lettie ve Leslie’nin de Londra’da olduğunu ve onlarla beraber bir akşam yemeği yememiz gerektiğini söyledim. George ile King’s Cross istasyonunda buluşup üçümüz batı tarafına geçtik. May-hew dikkat çekecek kadar yakışıklı ve yapılı bir adamdı. Mayhew ve George göze çarpan bir ikili olmuşlardı. İkisi de dizlik ve tozluklarını giymişti ama George hâlâ bir köy ağası gibi gözüküyordu, Mayhew’in de palavracı bir havası vardı. Üçümüz normalde bir araya gelmesi imkânsız bir üçlü oluşturmuştuk. Mayhew bir ara elini kolunu sallayıp güldü ve sonra sakince durdu. Benim yanımda kendini kısıtlanmış ve tuhaf hissediyordu. Daha sonra George, benim lanet biri olduğumu söyleyecekti zaten. Fakat ben onun kaba güzelliğine, mesela sigaradan sararmış dişlerine bakmaktan ve sıradan konuşmalarını dinlemekten memnundum. Yine de ona verecek cevabım yoktu. George ikimiz arasında kalmıştı. Bana karşı dikkatli ve oldukça saygılı iken, Mayhew’e karşı dikkatsizdi ve hareketlerinde bir kibir vardı.</p>
<p class="calibre1">Mayhew, babasının eski arkadaşlarını görmek için gittiğinde mutlu olduk. Eski samimiyetimiz oldukça belirsiz, duygulu ve sallantılı biçimde, tıpkı alkolün çabuk sönen alevi gibi yeniden tutuşmaya başladı. Aynı mavi alevlerle sarılınca bize kendini gösteren şehirdeki tantanalı hayatın farkına vardık ve bu hayatı seyrettik. Eski aşkların zalimliği ile dalga geçtik. Geçmiş yılların soluk geçişini ve daha da uzağa giden kayıp aşkların büyük yolculuğunu küçümsedik. Bütün bu afişler ve renkler seslerin sonsuz dalgası, modern hız oyuncakları, ekmeğini kazanan insanların meşgul uğultusu, bütün seslerin karışımı ile modern hayatın şaşırtıcı tantanasının ortasında değil miydik? Hayatın neşesinin muzaffer eğimi; mahrumiyetin kaba sesi; trajedinin titreten davulları ve acının derinden gelen, iki telli, sonsuz, yürek kazıyan sesi arasında değil miydik?</p>
<p class="calibre1">Caddede giden arabaları seyrettik. Sallana sallana giden faytonları ve otobüslerin hantal gidişlerini seyrettik. Parkın sessiz ve yeşil bir köşesine çekilip hayat denizinin kabaran dalgalarına kulak kabarttık. Bir kızın dalgalanan saçları ile at sırtında ilerlemesini ve beyaz dişleriyle gülen bir zencinin kızın hemen yanında daha ağır at sürüşünü izledik. Bir koruma grubunun dimdik ve gri, beyaz ve kırmızı üniformalarıyla parlayarak park kapısından girdiğini gördük. Yanımıza geldiler. Atların hareketlerini dizginleyen beyaz bacaklarının hareketlerine, yürüyüşün ritmine ayak uydurmuş gururlu bir erkeklik ile dolu yanaklarına ve çenelerine bakarken biraz korktuk. Sanki hafif bir kırmızı hayat fışkırmış gibi cansız alana doğru ilerleyen, kırmızı ve gri giymiş erkeklerin vücutlarının muhteşem ritmini izledik. Mermer Kapı Köşesi’nde bir çınar ağacının altında hiddetlenmiş ufak tefek bir sosyalisti dinledik. Heyecanlı kelimeleri fakirlerin bitmek bilmeyen çilelerinin bende yarattığı yaralara dokunuyordu, bu yüzden yüzümü buruşturdum. Onun için bütün dünya Doğu yakasıydı ve bütün Doğu yakası, bütün şehir cansız ve çamura bulanmış, siyah nesnelerin kabaran ve titreyen bir mücadelesi gibi görününceye kadar suyu çekilmiş, içindeki canlıların güneş altında çamur içinde can çekiştiği bir havuzdu. Bu ufak tefek adamdan, çamuru daha önce gördüğüm gibi görmeme neden olacak diye korkmuştum. Daha sonra ona acıdım çünkü gözleri hep çamurla kaplı olacak ve hiç parlamayacaktı. George, adamı büyük bir ilgiyle dinledi ve ondan etkilendi.</p>
<p class="calibre1">Gece tiyatrodan çıktıktan sonra evsizlerin Waterloo köprüsü altında bir yerde uyuduklarını gördük. Kafalarını duvara, ayaklarını da uzun ve kirli kaldırıma gelecek şekilde koymuşlardı. Bitkin ve solgun, ufak bir adam ile kaba bir kadının yüzü hariç herkesin yüzü kapalıydı. Bu iki kişinin yüzleriinden geçen tramvay ışıkları, sanki onların, bilinmezlikleri üzerinde gördükleri rahatsız edici ve solgun rüyalar gibi bir yansıyıp bir kayboluyordu. Biz yolumuza gidip sıralanmış ayakları geçtik. Genç bir adamın çıplak bileklerinden, birbirine kenetlenmiş kadınların eteklerinin ucundan, biraz ısınmak için ayaklarını gazete ile sarmış ve değersiz kutular gibi uzanmış zavallı adamların önünden geçtik. Yağmur yağıyordu. Korkunç ve acınası bir halde, onarılmış bir geçidin ucunda uyuyacak yer bulamamış erkekler duruyorlardı... Geçidin dışında, karanlıkta ve yağmurda bir kadın oturmuş uyurken yağmur saçlarının ucundan süzülüyordu. Elleri göğsünün önündeydi. Uykusunda öne doğru eğilmiş, bir an afallayınca elleri göğsünden düşmüştü. Tekrardan uykuya daldı. George kolumu tuttu.</p>
<p class="calibre1">Panikle bana, “Ona bir şey ver,” diye fısıldadı. Korktum. Daha sonra aceleyle cebimden iki şilin çıkardım, kendimi kasıp parayı kadının avucuna koydum. Eli yumuşak, sıcak ve uykuda kıvrılmıştı. Kadın, şaşırdı, önce bana ve sonra eline baktı. Ben, kadın gözlerime bakar korkusuyla kafamı çevirdim. Utanç ve üzüntü içinde koşmaya başladım. Çınar ağaçları altında sessizce yürüdük. Parlayan arabalar Westminster Köprüsü üzerinde, uzun gölgeleri ile geçip giderken onlarla beraber suyun üzerine daha soluk sarı bir ışık vuruyordu. Islak caddeler, ışığın sarı likörü ile • yıkanmıştı ve nehrin derin karanlığında lambaların yerin<span class="calibre2">de duramayan sarı çizgileri vardı.</span></p>
<p class="calibre1"><span class="calibre2">Lettie ve Leslie, Tempest’ların bir arkadaşı ve aynı zamanda Tempest, Wharton Şirketi’nin en büyük hissedarlarından biri olan tanıdıklarıyla ile birlikte Hamstead’te kalıyorlardı. Lettie, artık on aylık olan oğlu ve yanında getirdiği bakıcısı ile bir otele gitmektense Raphael’lerin hayli büyük evinde kalmayı tercih etmişti. Cuma akşamı beni ve George’u akşam yemeğine davet ettiler. Yemekte, Lettie’nin misafir olduğu çift, İskoç bir şair kadın ve şarkı ve piyano rapsodileri bestecisi İrlandalı bir müzisyen vardı.</span></p>
<p class="calibre1"><span class="calibre2">Lettie, Leslie’nin teyzelerinden birinin ölümünün yasını sürdürdüğü için yemekte siyah dantelli bir elbise giymişti. Kıyafetin daha yaşlı göstermesi dışında Lettie’de fazla bir değişiklik yoktu. Dikkatli bir gözlemci ağzının etrafında bir sertlik ve gözlerinde hafif bir düş kırıklığı belirdiğini fark edebilirdi. Yine de Lettie içinde bulunduğu grup dolayısıyla heyecanlıydı ve bu yüzden akıllıca konuşmalar yapıp, hızlı ve zeki gözlemlerde bulunuyordu. Kuşkusuz ki böyle durumlarda harika oluyordu. Grubun geri kalanı ona eşlik eden bir orkestraydı.</span></p>
<p class="calibre1"><span class="calibre2">George aşırı derecede heyecanlıydı. Ara ara Bayan Raphael ile birkaç kelam etti ama genel olarak sessizdi ve sadece dinliyordu.</span></p>
<p class="calibre1"><span class="calibre2">Lettie, “terçekten! Bir şeyi yapmak bir başka şeyi yapmaya göre daha değerli gelmiyor. Tatlı gibi, önünüzde üzüm, armut ya da ananas olması fark etmez,” dedi.</span></p>
<p class="calibre1"><span class="calibre2">İskoç şair müzikli ve sade tavrıyla, “Siz çoktan yemeği bitirdiniz o zaman?” diye sordu.</span></p>
<p class="calibre1"><span class="calibre2">Lettie, “Önemli olan tek şey üretmektir,” diye yanıtladı.</span></p>
<p class="calibre1"><span class="calibre2">İrlandalı müzisyen, “Maalesef, genç insanların tek söylediği şey bu!” dedi.</span></p>
<p class="calibre1"><span class="calibre2">Lettie gülümseyerek ve iki sanatçıya dönerek devam etti; “Bir tek üreterek kişi zevk duyar, tatmin olur,” ve ekledi: “Siz de böyle düşünmüyor musunuz?”</span></p>
<p class="calibre1"><span class="calibre2">İskoç şair,“Haklı bir noktaya değindin. Eserin gerçekten bir tatmin kaynağıysa, evet,” dedi.</span></p>
<p class="calibre1"><span class="calibre2">George, Lettie’ye, “Sen şiir yazıyor musun?” diye sordu.</span></p>
<p class="calibre1"><span class="calibre2">Lettie, “Ben mi? Hayır canım. Bir yarışma için beş dizelik nükteli bir şiir yazmaya çabaladım ama boşunaydı. Şiir konusunda berbatım. Ama biliyor musunuz bir oğlum var? Çok tatlı bir oğlan, değil mi Leslie? İşte o benim eserim. İyi bir anneyim, değil mi Leslie?” dedi.</span></p>
<p class="calibre1"><span class="calibre2">Leslie, “Fazlasıyla adanmış bir anne,” diye yanıt verdi. Lettie zafer çığlığıyla, “Evet, işte!” dedi ve gülümseyerek ekledi, “Bir ziyaretçi defterine adımı ve mesleğimi yazdığımda, defteri ‘—Anne’ olarak imzalayacağım. Umarım işim daha da gelişir.”</span></p>
<p class="calibre1"><span class="calibre2">Bu, Lettie’deki yeni ironik bir zalimce dokunuştu. Aslında oldukça samimiydi. Bir kadının mesleğinde hayattaki her şeyin değersiz ve ruhsuz gözüktüğü noktaya ulaşmış ama bununla baş etmeye kararlıydı. Kendini önemsemeyip kendi kabiliyetini başkalarına aktaracak ve kendi hayatını ikinci planda yaşayacaktı. Bu kendini feda ediş, bir kadın için kendini geliştirme sorumluluğundan kaçmak demektir. Bir rahibe gibi, kadın artık içindeki kadının var olmadığının bir işareti olarak canlı yüzüne bir tül örter. Artık o Tanrı’nın, bir erkeğin, çocuklarının ya da bir nedenin hizmetkârıdır. Bir hizmetkâr olarak artık kendinden sorumlu değildir, eğer sorumlu olsa bu onu korkutup yalnızlaştırır. Halbuki hizmet etmenin sorumluluğu yoktur ve bu kolaydır. Kişinin kendi hayatının iyi şekilde ilerlemesinden sorumlu olması dehşet vericidir. Bu, yalnızlığın en dayanılmaz şekli ve sorumlulukların en ağırıdır. Bu nedenle de Lettie kocasına boyun eğmişti ama ona bağımsızlığını vermemişti. Aksine, kocasının sorumluluğun dizginlerini eline alan Lettie’ydi ve Leslie kendini ona adamıştı. Lettie, kendi sorumluluğunu bırakıp kendini çocuklarına adama-ya kararlıydı. Çocuklar büyüdüğünde, ya onu bırakıp gidecekler ve Lettie kendini yeniden acı ve yalnızlık içinde bulacak ya da onunla kibarca ilgilenecek ve ara sıra halini hatırını soracaklar.</span></p>
<p class="calibre1"><span class="calibre2">George, konuşmanın bütün karmaşasını dinledi ama hiçbir şey söylemedi. Konuşma ona oradan oraya atlayan yazılar ve hızlıca karıştırılan kitap sayfaları gibi geliyordu. Gecenin sonunda Lettie şarkı söyledi. İtalyan halk şarkısı değil de Debussy ve Strauss’tan bir şeyler söyledi. Bunlar da George için bir şey anlam ifade etmiyor, sıkıcı geliyordu. Lettie’nin kendisini diğerleri için böyle yırtması onu tahammülsüzleştiriyordu.</span></p>
<p class="calibre1"><span class="calibre2">Lettie, içten ve umursamaz tavrıyla, “Şarkıları beğendin mi?” diye sordu.</span></p>
<p class="calibre1"><span class="calibre2">George kabaca, “Çok değil,” diye yanıtladı.</span></p>
<p class="calibre1"><span class="calibre2">Şaşırarak, “Beğenmedin mi?” dedikten sonra, “Bunlar dünyanın en güzel şarkıları,” diye ekledi ve Debussy’nin bir şarkısını mırıldandı. George o anda ona cevap veremezdi, bu yüzden de içinde kendine batan bir ok varmış gibi hissetti ama konuşmadı.</span></p>
<p class="calibre1"><span class="calibre2">Lettie, George’a Meg, çocuklar ve Eberwich’teki işler hakkında sorular sordu ama çok da ilgili değildi çünkü her ne kadar içten ve arkadaşça gözükse de Lettie ikisi arasında büyük bir mesafenin olmasına dikkat ediyordu. Biz, saat on bir olmadan ayrıldık.</span></p>
<p class="calibre1"><span class="calibre2">Arabaya oturup bayır aşağı giderken George, “Biliyor musun, beni deli ediyor,” dedi.</span></p>
<p class="calibre1"><span class="calibre2">Kaşlarını çatmış pencereden dışarı bakıyordu.</span></p>
<p class="calibre1"><span class="calibre2">“Kim, Lettie mi? Neden deli oluyorsun?” diye sordum. Yanıt vermeden önce biraz sustu.</span></p>
<p class="calibre1"><span class="calibre2">“Çok yapmacık.”</span></p>
<p class="calibre1"><span class="calibre2">Ben, küçük ve kapalı alanda oturup bekledim.</span></p>
<p class="calibre1"><span class="calibre2">George yüzünü benden kaçırarak güldü ve; “Biliyor musun, tepemin tasını attırıyor. Ondan nefret edebilirim,” dedi.</span></p>
<p class="calibre1"><span class="calibre2">Kibarca, “Neden?” diye sordum.</span></p>
<p class="calibre1"><span class="calibre2">“Bilmem. Beni aşağılıyormuş gibi geliyor. Yalan söylüyor, değil mi?”</span></p>
<p class="calibre1"><span class="calibre2">“Fark etmedim,” dedim ama biliyordum ki George, Lettie’nin yan çizişini ve hayatının karmaşıklığını kastediyordu.</span></p>
<p class="calibre1"><span class="calibre2">“Bir köprünün altındaki şu zavallıları düşün bir de o aptallıkta kendilerini ve parayı boşa harcayan onu ve diğerlerini düşün...”</span></p>
<p class="calibre1"><span class="calibre2">Tutkuyla konuşuyordu.</span></p>
<p class="calibre1"><span class="calibre2">“Longfellow’dan alıntı yaptın,” dedim.</span></p>
<p class="calibre1"><span class="calibre2">Aniden, “Ne?” diye sordu.</span></p>
<p class="calibre1"><span class="calibre2">“’Hayat gerçektir, hayat içtendir...”’</span></p>
<p class="calibre1"><span class="calibre2">George, benim iyi niyetli dokundurmam karşısında kızardı.</span></p>
<p class="calibre1"><span class="calibre2">“Ne olduğunu bilmiyorum. Ama Lettie’nin kendini harcamak konusundaki aptallığını, orada boşa harcanan şeyleri ve bir de rıhtımda çürüyen zavallıları düşündüğünde her şey kokuşmuş geliyor,” diye karşılık verdi.</span></p>
<p class="calibre1"><span class="calibre2">“Sen, Mayhew ve ben...” diye devam ettim.</span></p>
<p class="calibre1"><span class="calibre2">Dalga geçip geçmediğimi görmek için bana baktı, güldü. Çok etkilendiğini görebiliyordum.</span></p>
<p class="calibre1"><span class="calibre2">“Zaman zıvanadan çıkmış mı?” diye sordum.</span></p>
<p class="calibre1"><span class="calibre2">George güldü. “Ne? Hayır. Ama beni o kadar kızdırıyor ki, sanki patlayacak gibi oluyorum. Böyle bir kızgınlığı ne zaman hissettim bilmem. Nedenini merak ediyorum. Leslie’ye de üzülüyorum, zavallı. Lettie ve Leslie. Sanki birbirleri için yaratılmışlar, değil mi?” dedi.</span></p>
<p class="calibre1"><span class="calibre2">“Sen onunla evlenseydin ne olurdu?” diye sordum.</span></p>
<p class="calibre1"><span class="calibre2">“Biz, kedi köpek gibi olurduk. Meg ile olmayı bin kere tercih ederim.” George, sonra yanımızdan geçen lambaları, insanları ve karanlık binaları seyretti.</span></p>
<p class="calibre1"><span class="calibre2">“Gidip bir şeyler içelim mi?” diye önerdim, Frascati’nin yerine gideriz diye düşünüyordum.</span></p>
<p class="calibre1"><span class="calibre2">George bana bakarak, yavaşça, “Bana bir konyak yeter,” dedi.</span></p>
<p class="calibre1"><span class="calibre2">Restoranda, müziğin sarsıntısını dinleyip, insanların değişen akışını seyrettik. Gülhatmilerin yanına oturup çeşitli arı sürülerinin gelip yabani çiçeklerin çevresinde tereddüde kapılmalarını, sonra da her şeyi titreten bir vızıltıyla çiçeğin içine dalmalarını izlemek hoşuma gider. Ama insanların farklı niyetlerle gelip gitmelerini, topluluğa karışıp ayrılmalarını, hareketlerinin gizemini ve vücutlarının şeklini izlemek daha heyecan verici.</span></p>
<p class="calibre1"><span class="calibre2">Amfi tiyatroya bakarak oturdum. George da dışarı baktı ama arka arkaya konyak bardaklarını devirdi.</span></p>
<p class="calibre1"><span class="calibre2">“İnsanları seyretmek hoşuma gidiyor,” dedim.</span></p>
<p class="calibre1"><span class="calibre2">“Hının, amaçsız, saçma bir şey değil mi? İnsanlara bakmak!” dedi alaycı bir tonda. Bense ona biraz şaşkınlık ve kızgınlıkla baktım. Yüzü hüzünlü, şaşkın ve rahatsız gözüküyordu. Konyak içtikçe neşesi yerine geldi.</span></p>
<p class="calibre1"><span class="calibre2">“Gidelim mi?” diye sordum, onun sarhoş olmasını istemiyordum.</span></p>
<p class="calibre1"><span class="calibre2">“Bir dakika,” deyip konyağı bitirdi ve kalktı. Hayli içmesine rağmen, sarhoş değildi. Sadece yüzünde aksi bir bakış vardı ve gözleri şu ana kadar gördüğüm en küçük ve parlak hallerindeydi. Victoria’ya gitmek için otobüse bindik. Loş ve hantal araçtaki koltuğunda sallanarak oturdu ve tek kelime etmedi. İstasyonun büyük boşluğunda tiyatrodan çıkan insanlar telaşla solgun gri yolu geçiyorlardı ve küçük yaratıklar yalnız lambaların altında oraya buraya kaçışıyordu. Tren, nehrin üstünde kıvrılırken elmas şeklindeki ışıkların uzağa uzanarak oluşturduğu yuvarlakları ve siyah suyu parlak şeritler şeklinde bölüşünü izliyorduk. George, bir Londra şiirinin anlaşılmaz yazımından dolayı</span></p>
<p class="calibre1"><span class="calibre2">kendi içine çekilmiş gibi yorgun gözlerle bakıyordu.</span></p>
<p class="calibre1"><span class="calibre2">Şehir, George için çok büyüktü ve George şehrin büyüklüğünü ve muazzam şiirselliğini kavrayamıyordu. Onu evinde hissettiren şey, şehrin göze çarpan düzensizliğiydi. Şehrin anlaşılmazlığı onu korkutmuş ve büyük, kaba zıtlıklar onu anlatılmayacak derece yaralamıştı.</span></p>
<p class="calibre1"><span class="calibre2">Norwood’ta sessiz kaldırımda yürürken, “Sorun nedir?” diye sordum.</span></p>
<p class="calibre1"><span class="calibre2">“Hiç,” diye yanıtladı. Hiçmiş, ben de onu daha fazla zorlamadım.</span></p>
<p class="calibre1"><span class="calibre2">Biz, bayırın aşağısına ve Kent’in uzaktaki ormanlarına bakan büyük iki yataklı bir odada kaldık. George asık suratlıydı ve hiç de konuşkan değildi. Ben soda ve viski getirdikten sonra yattık. George giydikten sonra sanki kararsızmış gibi ayakta dikildi.</span></p>
<p class="calibre1"><span class="calibre2">Bana, “Bir içki ister misin?” diye sordu.</span></p>
<p class="calibre1"><span class="calibre2">İstemedim. George masaya gitti ve ben yatağa giderken sodanın çıkardığı hafif fıslama sesini duydum. Ani bir karanlıkta George’un solgun gölgesinin pencere kenarındaki koltuğa gittiğini gördüm. Güneşlik çekilmemişti ve yıldızlar görülebiliyordu. George, uzakta ışıkların denizdeki küçük sandallar gibi parladığı büyük karanlık koya gözlerini dikti.</span></p>
<p class="calibre1"><span class="calibre2">“Yatmıyor musun?” diye sordum.</span></p>
<p class="calibre1"><span class="calibre2">“Uykum yok, sen uyu,” diye yanıtladı. Bunu bile söylediğine kızmış gibiydi.</span></p>
<p class="calibre1"><span class="calibre2">“O zaman bir sabahlık giy. Köşede bir tane var, ışıkları da yak.”</span></p>
<p class="calibre1"><span class="calibre2">George yanıt vermedi ama eliyle karanlıkta elbiseyi aradı. Sabahlığı bulunca, “Sigara içsem rahatsız olur musun?” diye sordu.</span></p>
<p class="calibre1"><span class="calibre2">Rahatsız olmazdım. Bunun üzerine ceplerinde sigara aradı, hâlâ ışıkları yakmayı reddediyordu. Sigarasını yakarken kibrite yaklaşan yüzüne baktım. Kırmızı ışıkta hâlâ yakışıklı gözüküyordu ama yüz hatları kabalaşmıştı. Ge-orge adına üzüldüm ama onu rahatlatmak için ona daha da yaklaşamayacağımı anladım. Bir süre karanlıkta uzanıp sigarasının ucunun kırmızı, kötücül bir böcek gibi dudaklarının kenarına konmasını izledim. Sigaranın ışığı utangaç yıldızları çok ama çok uzağa itmişti. George, koltuğun koluna yaslanarak sessizce oturdu. Ara sıra sigara daha parlak yandıkça yanaklarında küçük bir parlama oluyordu ve sonra donuk kırmızı böcekten başka bir şey göremiyor-dum.</span></p>
<p class="calibre1"><span class="calibre2">Uyuyakalmış olmalıyım. Bir şey yere düşünce aniden uyandım. George’un alçak sesle küfrettiğini duydum.</span></p>
<p class="calibre1"><span class="calibre2">“Ne oldu?” diye sordum.</span></p>
<p class="calibre1"><span class="calibre2">George özür diler gibi yanıtladı, “Bir şey devirdim, küllük ya da başka bir şey.”</span></p>
<p class="calibre1"><span class="calibre2">“Yatmıyor musun?” diye sordum.</span></p>
<p class="calibre1"><span class="calibre2">George oldukça uysal biçimde, “Yatıyorum, yatıyorum,” dedi.</span></p>
<p class="calibre1"><span class="calibre2">Etrafta dolandı ve gelirken bir şeylere çarptı. Kendini bütün ağırlığıyla yatağa bıraktı.</span></p>
<p class="calibre1"><span class="calibre2">“Uykun geldi mi artık?” diye sordum.</span></p>
<p class="calibre1"><span class="calibre2">“Bilmem, hemen...” dedi.</span></p>
<p class="calibre1"><span class="calibre2">“Neyin var senin?”</span></p>
<p class="calibre1"><span class="calibre2">“Bilmem,” diye yanıtladı. “Bazen yapmak istediğim bir şey, gitmek istediğim bir yer, yanında olmak istediğim biri olmadığında böyle oluyorum. Böyle olunca kendini çok kötü yalnız hissediyorsun Cyril. Kendini berbat hissediyorsun, bir boşluk gibi. Üzerinde bir baskı, karanlık bir baskı oluyor ve sen hiçbir şeysin, bir boşluk. Aynen öyle, küçük bir boşluk. Karanlık bir yerin ortasında her şey senin üstünde.”</span></p>
<p class="calibre1"><span class="calibre2">Yatakta yerimden kalkarak, ‘'Allah, Allah! Sen bayağı kötüsün,” dedim.</span></p>
<p class="calibre1"><span class="calibre2">George hafiften güldü.</span></p>
<p class="calibre1"><span class="calibre2">“Bir şey yok, sadece Londra’nın heyecanı, parktaki o ufak adam, banktaki kadın, kim bilir şimdi nerededir zavallı ve Lettie. Dengemi kaybettim. Kendiliğimden bir şey yapmalıymışım gibi düşünüyorum...”</span></p>
<p class="calibre1"><span class="calibre2">George cümlesini bitirip bitirmemekte tereddüt ederken ben, “Ne?” diye sordum.</span></p>
<p class="calibre1"><span class="calibre2">Yavaşça cevapladı, “Bilmem, bir şair gibi mesela, Burns gibi. Bilmiyorum. Çok erken doğmuşum. Dünyaya geldiğimde yeterince olgun değildim. Bende olmayan bir şey istedim. Bir şeylerden eksik kaldım. Taze bir harmandaki mısır gibiyim, dolu, sulu ama güzel değil. Çürük. Çok erken gelmişim ya da beni acımasız yapan bir şey istedim. Sanırım bu yüzden Lettie’yi istedim. Saçma konuşuyorum, değil mi? Ne diyordum? Beni neden konuşturuyorsun? Neden beni dinliyorsun?”</span></p>
<p class="calibre1"><span class="calibre2">Ben kalkıp George’un yanına gittim ve; “Konuşmanı istemiyorum. Sabaha kadar uyursan her şey farklı gözükecektir,” dedim.</span></p>
<p class="calibre1"><span class="calibre2">Yatağına oturup elini tuttum. George sakince uzandı.</span></p>
<p class="calibre1"><span class="calibre2">Birkaç dakika sonra, “Nihayetinde ben bir çocuğum Cyril,” dedi.</span></p>
<p class="calibre1"><span class="calibre2">Ben de elini tutmaya devam ederek, “Hepimiz öyleyiz,” diye yanıtladım. George uykuya daldı.</span></p>
<p class="calibre1"><span class="calibre2">Uyandığımda güneş ışığı odadaki taze sabahla gülüşüyordu. Geniş mavi gökyüzü pencereden yansıyordu ve kuşlar aşağıdaki bahçede ötüşüyor, birbirleriyle konuşup hayatla dalga geçiyorlardı. Gözlerimi açtığım için mutluydum. Dalacağım parlak mavi bir denizdeymişim gibi gündüze bakarak uzandım.</span></p>
<p class="calibre1"><span class="calibre2">Daha sonra gözlerim koltuğun yanındaki küçük masaya gitti. George’un kül tablasının, sonra da viski sürahisinin parladığını fark ettim. Sürahi neredeyse boştu. Ben uyurken yarım litre likörün tamamını içmiş olmalı. İnanamadım. Şişedeki miktar konusunda yanıldığımı düşündüm. Öne uzandım ve dün gece düşerek beni şaşırtan şeyin ne olduğuna baktım. Bu, George’un devirdiği ama kırmadığı büyük, ağır bir bardaktı. Halıda leke göremedim.</span></p>
<p class="calibre1"><span class="calibre2">George hâlâ uyuyordu. Yarısına kadar örtünmüş, hızlıca nefes alıyordu. Yüzü maske gibi hareketsizdi. Yüz hatlarının solgun, ruhsuz çizgileri, şekillerini kaybetmiş gibi duruyordu. Bu yüzden de George yanaklarındaki âciz acının oyuklarıyla oldukça bitkin ve çirkin gözüküyordu. Uyanmasını ve o solgun, ruhsuz biçimlerin yeniden hayatla dolmasını istedim. Büyüsünün ve güzelliğinin ondan vazgeçtiğine ve onu böyle hüzünlü ve bitkin bıraktığına inanamadım.</span></p>
<p class="calibre1"><span class="calibre2">Uyanınca ona baktım. Gözlerini yavaşça açtı. Bana baktı ve gözlerime bakmaktan çekinerek yüzünü döndü. Üstündeki örtüyü omuzlarına kadar çekti, sanki kendini benden sakınıyordu. Uyuyormuş gibi arkası bana dönük halde sessizce uzandı, halbuki uyanık olduğunu biliyordum. Canlılığın ona gelmesi ve vücuduna girmesi için uzanıp beklemenin küçük düşürücülüğünü yaşıyordu. Canlılığı yüzündeki kasları şekle sokup ona bir ifade verecek kadar yeterli değildi. Onun mücadelesine yetecek kadar ise hiç değil.</span></p>
<p class="calibre1"><span class="calibre2">VI.</span></p>
<p class="calibre1"><span class="calibre2">PİSGAH DAĞI</span></p>
<p class="calibre1"><span class="calibre2">Büyük oğlu üç yaşına gelince Lettie, Eberwich’te yaşamaya karar verdi. Yaşlı Bay Tempest aniden ölmüştü ve Leslie’ye de “Highclose” miras kalmıştı. Leslie çok meşguldü. Sıklıkla Almanya’ya ya da İngiltere’nin güneyine bazı işler için gidiyordu. Evde ise sürekli eşi ve çocukları ile ilgileniyordu. Zamanla sosyal hayatı sevmeye başlamıştı. İşlerinin yoğunluğuna rağmen Bölge Encümen Üyesi ve Muhafazakârlar Birliği’nin önde gelen üyelerinden biri olmuştu. Yemeklerde konuşmaya ya da kadeh kaldırmaya, Highclose’daki siyasi erkekleri eğlendirmeye, siyasi toplantılara katılmaya ve şu bu toplantı üstüne konuşmaya düşkündü. Adı gazetelerde sıklıkla çıkıyordu. Bir maden ocağı sahibi olarak istihdam, işletme payları, toprak sahipliği gibi konular üstüne bir yetkili sıfatıyla konuşuyordu.</span></p>
<p class="calibre1"><span class="calibre2">Evde ise hayli sakindi. Karısına saygılı davranıyor, çocuk bakımında elinden geleni yapıyor ve hizmetçileri asaletle yönetiyordu. Hizmetçileri o yüzden Leslie’yi seviyordu. Lettie’yi ise sevmiyorlardı. Leslie gürültülüydü ama dikkat etmezdi. Lettie ise sessiz ama pürdikkatti. Les-lie küfredip kızgınlıkla patlayabilirdi ama köşeyi dönünce hizmetçileri gülerdi. Lettie ise emirlerini verir, makul ölçülerde hizmetçileri kınardı ama onun yanından ayrıldıktan sonra hizmetçiler kendisine küfrederlerdi. Lettie çok iyi bir eş olduğu için Leslie ona tapıyordu, vakti olduğunda. Vakti olmadığında ise Lettie’yi tamamıyla unutuyordu.</span></p>
<p class="calibre1"><span class="calibre2">Lettie çok çelişkili davranıyordu. Bazen bana memnuniyetsiz tutkusu altında yazıyordu. Hayatında hiçbir şey yokmuş ve hayatı beyhude bir uğraşmış gibi: </span><span class="calibre5">“Umarım sonraki bahara bir başka çocuk daha doğururum. Bir tek bu, bu cansızlığın acısını dindiriyor. İçinde tutku ve enerji var ve bu, ev işleriyle uğraşırken donup gidiyor...</span> ”</p>
<p class="calibre1"><span class="calibre2">Lettie’ye, kendini verecek bir İş bulmasını istediğimi söyleyen bir mektup gönderdiğimde farklı yanıt veriyordu ve şöyle yazıyordu: </span><span class="calibre5">“Bana çelişkili davrandığımı söylüyordun. Bu çok doğal. Biliyorsun, insanın ruhunu tırmalayan o mektubu farklı bir ruh halinde yazdım. Bir süre o halde olmam. Genellikle yağmuru ve sakin günleri oldukları gibi kabul ediyorum ama sonra bir şey beni altüst ediyor ve yolumu kaybediyorum. Leslie'nin söylediği gibi, çok ama</span></p>
<p class="calibre1"><span class="calibre5">çok üzgün oluyorum. ”</span></p>
<p class="calibre1"><span class="calibre2">Birçok kadın gibi Lettie de hayatının büyük çoğunluğunu gözü tok geçiriyordu. Yapay bir ışık ve kabartılmış döşemelerle dolu küçük bir yerde var oluyordu. Ara sıra dışarıdaki hayatın rüzgârlarının sesini duyduğunda o karanlık ve sert fırtınanın içinde olmak için feryat ediyordu. Kapıya gidip, dışarıya bakıyor ve kargaşanın içine şiddetlice bağırıyordu. Ancak kadınsı dikkati onun girişten geçmesini engelliyordu.</span></p>
<p class="calibre1"><span class="calibre2">George at işinde ilerliyordu.</span></p>
<p class="calibre1"><span class="calibre2">Sabahları, George yanında dans eden iki huzursuz midilli ile açık güneş ışığında at sürerken, George’un adamı ya da Tom Mayhew tarafından Eberwich’in sessiz yollarında harika yük atları görkemli biçimde geçirilirdi. Londra’daki buluşmamızdan sonra geçen beş yılın ardından Fransa’dan eve döndüğümde George’u “Çobanpüskülü”ne iyice yerleşmiş buldum. Mayhew’lerden evini kiralayıp ailesiyle oraya yerleşmiş ve hanı da Oswald’a bırakmıştı. Bir öğleden sonra George’a bakmaya gittim ama dışarıdaydı. Ailesi beni görünce şaşırdı. İkizler altı yaşlarına gelmiş uzun iki çocuktu. İki oğlan daha vardı ve Meg bir yaşlarında güzel bir kız çocuğunu emziriyordu. Bu çocuk hiç şüphesiz evin gözbebeğiydi. Meg daha da irileşmişti ve bebeği olabildiğince şımartıyordu.</span></p>
<p class="calibre1"><span class="calibre2">“George nasıl?” diye sordum.</span></p>
<p class="calibre1"><span class="calibre2">“Çok iyi. Sürekli bir şeyle meşgul. Hiç boş vakti yok. Yok sosyalizm yok başka bir şey,” diye yanıtladı.</span></p>
<p class="calibre1"><span class="calibre2">George’un Londra ziyaretinin sonucu kendini mazlumların meselesine adamakla sonuçlanmıştı, doğruydu. Oturma odasının duvarında Watt’ın “Mammon” tablosunu ve duvar kenarındaki masada Blatchford, Mas-terman ve Chiozza Money’nin eserlerini gördüm. Bölgedeki sosyalistler reformu tartışmak için her perşembe “Çobanpüskülü”nde toplanıyordu. Meg, kendini adamış</span></p>
<p class="calibre1"><span class="calibre2">bu ruhlara pek aldırış etmiyordu.</span></p>
<p class="calibre1"><span class="calibre2">“Benin tarzım değiller. Çok sarsak ve kibirliler. Kendilerinden başka herkesi geri kafalı görüyorlar. İyi bir yanları var gerçi, içmiyorlar neyse ki,” dedi.</span></p>
<p class="calibre1"><span class="calibre2">“Neden? İçenler çok mu uğraştırıyor?” diye sordum.</span></p>
<p class="calibre1"><span class="calibre2">Oğlanların dikkatini cezp edecek kadar gizemli bir hale sokarak sesini alçalttı ve; “Sen kardeşim gibi olmasan bir şey demezdim. Ancak George korkunç içki krizlerine giriyor. Önce cin, sonra konyak. İçtiğinde nasıl bir şeytana dönüştüğünü bilemezsin. Bazen, sadece konuşuyor, bazen her şeye gülüyor ve bazen de sadece kıpır kıpır oluyor. “Sonra,” diye devam etti, ses tonu kaygılı bir hal alarak, “eve kör kütük sarhoş geliyor,” dedi.</span></p>
<p class="calibre1"><span class="calibre2">Meg, hatırladıkları üzerine ciddileşti.</span></p>
<p class="calibre1"><span class="calibre2">“Nasıl bir şey olduğunu bilemezsin Cyril. Sanki evde seninle beraber bir şeytan yaşıyor ya da siyah bir kaplan sana gözlerini dikip bakıyor gibi. Onunla ne çektiğimi kimse bilmez,” dedi.</span></p>
<p class="calibre1"><span class="calibre2">Çocuklar, büyümüş korkulu gözleriyle ve solgun dudaklarıyla durmuş, bizi dinliyorlardı.</span></p>
<p class="calibre1"><span class="calibre2">‘'Ama şimdi iyi, değil mi?” diye sordum.</span></p>
<p class="calibre1"><span class="calibre2">“Evet. Gertie geldiğinden beri iyi,” deyip kollarındaki bebeğe baktı. “Şimdi çok daha iyi. Her zaman bir kız istedi. Ona çok düşkün. Değil mi bebeğim? Sen babanın kızı mısın? Annenin de, öyle mi?”</span></p>
<p class="calibre1"><span class="calibre2">Bebek, nazlı bir utangaçlıkla başını çevirdi ve annesinin boynuna atıldı. Meg, bebeği şefkatle öpünce bebek, yanağını annesinin yanağına dayadı.</span></p>
<p class="calibre1"><span class="calibre2">Annesinin siyah gözleri ve bebeğin büyük ela gözleri bana durgun bakıyordu. İkisi beraber çok sakin, bir bütün oluşturmuş ve zafer kazanmış gibilerdi. - Bütünlüklerinde beni kendime yalnız ve faydasız hissettiren bir güven hissi vardı. Kollarında bebeği ile duran kadın, güç kalesidir. Ölümle karşılaştığında sakince durabilecek gücün güzel ve</span></p>
<p class="calibre1"><span class="calibre2">zapt edilmez kalesidir.</span></p>
<p class="calibre1"><span class="calibre2">Meg’e George’u görmeye daha sonra geleceğimi söyledim. İki akşam sonra Lettie’den “Çobanpüskülü”ne gitmek için at arabasını istedim. Leslie, siyasi toplantılarından birine daha gitmişti ve Lettie huzursuzdu. Benimle gelmeyi önerdi. Büyük eve geçince iki kez Meg’e gitmiş.</span></p>
<p class="calibre1"><span class="calibre2">Saat altıda yola çıktık. Akşam karanlık ve çamurluydu. Lettie, Eberwich köyünden geçmek istedi. Bu yüzden Selsby’den dolandık. At, “Çobanpüskülü”nün kapısına geldiğinde saat yediye yaklaşmıştı. Hizmetçinin söylediğine göre Meg üst katta çocuklarla ilgileniyor ve George yemek odasında bebeği uyutuyordu.</span></p>
<p class="calibre1"><span class="calibre2">“Tamam. Biz doğrudan onun yanına gideriz, söylemeye zahmet etme,” dedim.</span></p>
<p class="calibre1"><span class="calibre2">Karanlık ve kara salonda dururken, sallanan sandalyenin sesini duyduk. Sarsıntılar yavaşça ve ağır ağır bizim Strelley çiftliğinde söylediğimiz halk şarkılarından biri olan “Henry Martin”e ayak uyduruyordu. George’un ağır aksanlı şarkısının içinden bebek de kendi tuhaf tarzında babasının ninnisini bozarak mırıldandığı uzun ve hafif mırıltıları geçiyordu. George sesini biraz daha yükseltti ve nedenini bilmeden kendimizi etkileyici bir neşe ile gülümserken bulduk. Bebeğin de sesi artmaya başlamıştı ve sonunda tiz bir kahkaha ile kendi müziğiyle alay etti. George sesini yükselttikçe bebek daha çok bağırıyordu ve sandalye uzun, ağır vuruşlarla gidip geliyordu. George sonra kahkaha atmaya başladı. Sandalye durdu ve George hâlâ gülerek, sesinde neşeyle, “Çok huysuzsun! Yaramaz kız seni hadi git bakalım,” deyince bebek hafif küstah alaycı haliyle güldü. George sonra seslendi, ‘'Annesi, gel al kızını.”</span></p>
<p class="calibre1"><span class="calibre2">Bebek yeniden güldü, ama bu sefer sesinde belirsiz bir çağrı vardı. Biz de kapıyı açıp içeri girdik. George bizi görünce şaşırdı. Ateşin yanında, üstünde ceketi olmadan, beyaz kısa kollu bir gömlekle, sallanan sandalyede oturuyordu. Yüksek belli ve dar geceliğini giymiş bebek, George’un dizinde duruyordu. Gözlerini açıp bize bakıyordu ve kahverengi saçının bir tutamı alnına düşmüş, kulaklarının üstünde kırmızı bir kabarıklık gibi duruyordu. Bebek hızlıca kollarını George’un boynuna doladı, yüzünü çenesinin altına soktu ve küçük ayağını aşağı sarkıttı. George, bebeğin saçlarını kendisini gıdıklayınca kafasını salladı, bize gülerek, “Görüyorsunuz, meşgulüm,” dedi.</span></p>
<p class="calibre1"><span class="calibre2">Daha sonra çenesinin altına saklanmış küçük kahverengi başa baktı ve bebeğin alnına düşmüş saçları geriye atıp dudaklarını ve bıyığını bebeğin küçük beyaz ve sıcak yanağına sürttü. Bebek omuzlarını oynatıp gizli bir kahkaha ile George’un boynunda mırıl mırıl bir şeyler mırıldanarak biraz geri çekildi. Yüzünü kaldırmadı ya da kollarını bırakmadı.</span></p>
<p class="calibre1"><span class="calibre2">George, “Utangaç olduğunu sanıyor,” dedi. “Kaldır başını bakalım fındık. Bak, kim gelmiş. Düşünceli bir baykuş, uyumayacak. Uyumayacaksın değil mi, seni küçük baykuş?”</span></p>
<p class="calibre1"><span class="calibre2">George bıyığıyla bebeğin boynunu gıdıklayınca çocuk şımarık ve neşeli kahkahası ile kıkırdadı.</span></p>
<p class="calibre1"><span class="calibre2">Oda, şömine ağzına kadar uzanan alevlerden dolayı çok sıcaktı. Ağır bronz bir şamdan odayı yarı aydınlattığı için odanın ortası karanlık ve kasvetliydi. Mayhew’lerin kullandığı aynı kasvetli birkaç mobilya yerinde duruyordu. George, iri yarı ve yakışıklı gözüküyordu. Yeleğinin parlak siyah yanları George’a tam oturmuş ve yuvarlak omuzları gömleğini tamamen doldurmuştu.</span></p>
<p class="calibre1"><span class="calibre2">Bebek aniden başını kaldırdı ve geceliğinin önüne iliştirilmiş emziği ağzına götürerek bize baktı. Geceliğinin soluk pembe kolları, şişman küçük bileklerine dar gelmişti. Bir kolu babasının boynunda emziği emmeye devam ederek bizi ela gözleriyle izledi. Daha sonra küçük kıvırcık saçları arasına şişman yumruğunu götürdü ve bir kamelya</span></p>
<p class="calibre1"><span class="calibre2">kadar beyaz kulağını parmaklarıyla kıvırdı.</span></p>
<p class="calibre1"><span class="calibre2">Lettie, “Çok uykusu gelmiş hakikaten,” dedi.</span></p>
<p class="calibre1"><span class="calibre2">George, bebeğe, “Hadi bakalım. Hadi uyu,” deyip onu göğsüne bastırdı.</span></p>
<p class="calibre1"><span class="calibre2">Ancak küçük velet derhal itirazını belirtmek istercesine ağlamaya başladı. Kendini sıktı, serbest bıraktı ve George’un dizinde durarak emziğini emip ağzında yuvarlayarak bizi baygın baygın izledi. Babasının kulağını küçük parmakları arasına almıştı; ta ki George yüzünü buruştu-runcaya kadar. “Tırnakları çok keskin,” dedi.</span></p>
<p class="calibre1"><span class="calibre2">George, uzun süre görüşmemiş arkadaşlar arasında olup bitenleri anlatmaya başladığında bebek kafasını omzuna yasladı ama yorgun, baykuş gibi gözleriyle belirsizce bize bakmaya devam etti. Daha sonra yavaşça dudakları açıldı, kapandı ve George’un koluna düştü.</span></p>
<p class="calibre1"><span class="calibre2">Lettie, “Uyudu,” diye fısıldadı.</span></p>
<p class="calibre1"><span class="calibre2">Siyah gözler derhal açıldı. Sessizce devam eden konuşmamızı sürdürerek, birbirimize inanmamış gibi baktık. Bir süre sonra bebek derin bir uykuya daldı.</span></p>
<p class="calibre1"><span class="calibre2">O anda Meg aşağı geldi. Bizi şaşkınlıkla sessiz mırıltılarla selamladı ve kocasına dönüp, “Uyudu mu?” diye sordu fısıltıyla. Uyuyan -çocuğun üstüne hayretle eğilip, “Harika, değil mi?” dedi.</span></p>
<p class="calibre1"><span class="calibre2">Uyuyan ve boynu bükülmüş bebeği kocasının kollarından aldı, ağzını bebeğin alnına koyup sakinleştirici, belirsiz sesler mırıldandı.</span></p>
<p class="calibre1"><span class="calibre2">Meg bebeği yatırdığında bir süredir konuşuyorduk. George’un sesinde güvenin ve yetkinin yeni tonu vardı. Öncelikle o artık yerleşmiş bir adamdı, büyük evde yaşıyordu ve yanında üç adam çalışıyordu. İkinci olarak da sosyal konumun ve gösterişli kibarlığın geleneksel değerlerine artık bir önem vermiyordu. Birçok ama birçok şeyi zaman kaybı ve boş laf olarak hor görüyordu. Sıradan hali vakti yerinde bir insanın hayatını süslenmiş bir yararsızlık, neredeyse bir aptallık olarak görüyordu. Şanslı birkaç kişinin diğer birçok insanın hayatını hayvani bir biçimde yok etmesinden tutkuyla bahsediyordu. En aşikâr biçimde Lettie ile konuşuyordu.</span></p>
<p class="calibre1"><span class="calibre2">Lettie, “Elbette, Wells, Shaw okudum. Hatta Niel Lyons ve bir Hollandalı adamı da okudum. Adı neydi? Querido? Ama ne yapabilirim? Bence zenginler de fakirler kadar acı çekiyorlar, genellikle de ölümcül bir acı. Ne yapabilirim ki? Bu, bir hayat ve insan ırkının gelişme sorunudur. Toplum ve onun kuralları, Napolyonların bize zorla bellettiği şeyler değildir. Bunlar birlikte yaşayarak bulduğumuz şeylerdir,” dedi.</span></p>
<p class="calibre1"><span class="calibre2">George, “Püf! Bu, sınıf korkaklığıdır. Bu son derece dayanıksız ve yararsız,” dedi.</span></p>
<p class="calibre1"><span class="calibre2">“Bir nesilden tüketimi ya da fakirliği silemeyiz.”</span></p>
<p class="calibre1"><span class="calibre2">George büyüklenerek, “Etkili önlemler alabiliriz,” dedi.</span></p>
<p class="calibre1"><span class="calibre2">“Bir sanatoryuma gidip orada bedbaht şekilde yaşayabilir ve ölümü kovabiliriz,” dedi Lettie, ‘'Ama hayat bunu yapmak için fazlasıyla güzel şeylerle dolu.”</span></p>
<p class="calibre1"><span class="calibre2">George, “Hayat acılarla dolu,” dedi.</span></p>
<p class="calibre1"><span class="calibre2">Yine de Lettie onu sarsmıştı. Lettie, George’u etkileyebilmiş olmanın verdiği inanılmaz güçle sessizliğini korudu. George’un bütün tutkusu, ateşli ve kaba konuşması biraz üstüne kafa yorulduğunda aslında sadece Lettie’nin onun hayattaki uğraşını tehdit etmesinden duyduğu korkuydu.</span></p>
<p class="calibre1"><span class="calibre2">Lettie, George’un kendisine karşı kaba davranışından ve büyüklenen ses tonundan gücenmişti. Onun kendisi gibi olmasına fırsat vermemişti. Lettie, her ne kadar istemese de kendisini George’un hayatına karışmaya teşvik eden bir güç buldu içinde. Lettie, onları Highclose’a, akşam yemeğine davet etti. George şimdi gayet iyiydi. Ge-orge, işi sebebiyle beyefendilerin bulunduğu ortamlarda,</span></p>
<p class="calibre1"><span class="calibre2">özel yemeklerde bulunmuştu.</span></p>
<p class="calibre1"><span class="calibre2">Lettie bana George ile ilgili yazmıştı:</span></p>
<p class="calibre1"><span class="calibre5">“George Saxton dün akşam yemeği için buradaydı. O ve Leslie endüstrinin kamusallaştırılması üzerine korkunç derecede tartıştılar. George, Leslie’ye denk değil. Bu da George’u daha da gururlu yapıyor. Çok komik. Ben elbette kocamın haysiyetini desteklemek için güç dengesini korumaya çalışıyorum. Önemli ve tehlikeli anlarda, yani George kanlı kılıcını savurmak üzereyken ve Leslie sinir içinde, üstü başı kan revan halde yatarken ben araya giriyorum ve kazananı biraz alayla dürtüyorum yahut ona bir soru soruyorum. Sonra Leslie’yi kaldırıp, akan kanının gerçeği parlattığını söylüyorum! Bunun ardından bininci kez Leslie’nin muhafazakâr kalabalığını yatıştırıyorum. Bir keresinde George’a yönelmeye çalıştım ancak benimle tartışınca çok sinirleniyor. Ben de onun görmediği ya da yalan yanlış sosyalizm görüşü yüzünden burun kıvırdığı hayatın yüzleri ile ilgili muazzam, hüzünlü ve şahane tanımlara başvuruyorum. İşim bitiyor! Bence ben bir tür Machiavelli’im. Öyle ama..."</span></p>
<p class="calibre1"><span class="calibre2">Bir seferinde şöyle yazmıştı:</span></p>
<p class="calibre1"><span class="calibre5">“Pazar sabahı Derby’de araba sürerken ve tepenin başına geldiğimizde büyük bir kalabalığın arasından geçmek zorunda kaldık. Ben kafamı kaldırdım, kimi göreyim, bizim George, annelere devletin verdiği yardım parasını dağıtıyor. Leslie ’yi durdurdum ve onu dinledik. Pazar yeri insanla doluydu. George bizi gördü ve iyice kızdı. Leslie de heyecanlandı. Ben bütün gücümle Leslie’nin ceketine tutunmuş olsam da Leslie zıplayıp soru sormaya başladı. Utanarak ve tevazu ile söylemeliyim ki, kendini rezil etti. Etraftaki bütün erkekler bıyıkları altından dalga geçip bir şeyler fısıldadılar. Sanırım Leslie onların arasında pek de sevilmiyor, çünkü Leslie erkeklerin yaptığı işi yapabilecek makineleşmeyi öylesine savunuyor ki! Bu yüzden George cevaplarını verip itirazlarını belirtince alkışladılar. Bizi parmakla gösterip elini salladı ve ben koltuğumda korkudan sininceye kadar bağırdı. Beni gördüğünde neden bu kadar delirdiğini anlamıyorum. George o sabah bir zafer kazandı ama birkaç gün sonra onu gördüğümde oldukça keyifsiz ve kuşkulu gözüküyordu</span>...”</p>
<p class="calibre1"><span class="calibre2">Neredeyse bir yıl sonra Lettie yine aynı konuda yazdı.</span></p>
<p class="calibre1"><span class="calibre5">“Bir tarlakuşu aldım. İki-üç sefer ‘Çobanpüskülü’ne gittim, sosyalist toplantılarına. Leslie bilmiyor. Çok eğlenceliler. Elbette sosyalistlere sempati duyuyorum ama tek bir şey görene kadar gözlerimi kısamam. Hayat, genç ve enerji dolu, iri yarı, yakışıklı bir erkek gibi; ama aynı zamanda çok çirkin, sert ve kirli elleri olan kıllı kaba bir erkek. Biliyorum ki bu erkeğin ağzı keskin değil, göğsü kıllı biliyorum. Kaba ama gözleri derin ve çok güzel. George’a bunu söyledim.</span></p>
<p class="calibre1"><span class="calibre5">İnsanlar o kadar içtenler ki beni üzüyorlar. Ama diğer yandan çok da öğreticiler, yine de ukala ve at gözlüklüler ki beni güldürüyorlar. George da onlara gülüyor. Kadın hakları için hapiste acı çekmiş düz saçlı bir kızın şaşı gözleriyle öyle dalga geçtik ki bir seferinde, ben de ‘Kadınlar Birliği’ nişanının olmasından utandım. Biliyorsun Cyril, kalbimin derinliklerinde ben kendimden başka bir şeye dikkat etmem. Olanlar çok sinir bozucu. Gerçek olan bir tek benim, ben ve çocuklarım...”</span></p>
<p class="calibre1"><span class="calibre2">George, yavaş yavaş sosyalist hareketten uzaklaştı. Bu, onu yormuştu. Ayrıca bundan bir kazancı da olmuyordu. Dernekteki yoldaşları ile dalga geçmeye başlamasıyla arkası geldi. Daha sonra Eberwich’teki hareketin söz ustası, eğlenceli ve sığ lideri Hudson hakkında kötü konuştu. Hudson’un hareketli ve yağcılık içeren tavırları George’u tiksindirmişti. En son olarak da “Çobanpüskülü”ndeki toplantılar sona erdi ve George eski arkadaşları ile olan bütün bağlarını kopardı.</span></p>
<p class="calibre1"><span class="calibre2">George tarla hakkında kafa yormaya başladı. Bir dokuma fabrikası Eberwich’e taşınmış ve oraya büyümek için yeni bir teşvik vermişti. George, köyün sonundaki sokağın oradan bir tarla aldı. George orayı aldığında tarla bahçelere ayrılmıştı. Evler birbirine yakınlaşmaya başladığı için bu bahçeler önemsizleşmişti. George tarlayı alıp böldü ve yeni bir dükkân arazisi olarak sundu. Güzel bir kâr elde ederek satabildi.</span></p>
<p class="calibre1"><span class="calibre2">Sonuç itibariyle George’un durumu gittikçe iyileşiyordu. Meg’den duyduğum kadarıyla George’un mal varlığı artıyormuş, “neredeyse hiçbir şey” içmiyormuş ama her zaman dışarıda olduğu için Meg onu pek fazla göremiyormuş. Eğer mal edinmek onu bu kadar dışarıda tutacaksa kendisi daha azına razıymış. George ise Meg’in geniş açıdan düşünemediğinden ve onun fikirlerinin hiçbirine yakınlık göstermediğinden yakınıyordu.</span></p>
<p class="calibre1"><span class="calibre2">George, “Hiç kimse buraya beni ikinci kez görmeye gelmiyor, çünkü Meg onları hiçbir hazırlık yapmadan ağırlıyor. Bir akşam Everley Hall’dan Jim Curtain ile eşini davet ettim. Bütün gece huzursuzduk. Meg kimseyle tek kelime etmedi. ‘Evet’, ‘hayır’, ‘hının’ deyip durdu sadece. Bir daha gelmeyecekler,” diyordu.</span></p>
<p class="calibre1"><span class="calibre2">Meg ise; “Kibirli insanlara dayanamıyorum. Beni rahatsız ediyorlar. Kelimelerini gevelemeye başladıklarında onlarla işim bitiyor, dut yemiş bülbül oluyorum... ” diyordu.</span></p>
<p class="calibre1"><span class="calibre2">İkisinin doğası çelişiyordu. George, Eberwich’te kendine bir yer edinmeye çalışıyordu. Her zaman olduğu gibi toplumda bir sınıfa ait değildi. Meg ise küçük dükkân sahiplerinin ve hancıların eşlerini ziyaret edip eğleniyordu. Bu da Meg’in duruşuydu.</span></p>
<p class="calibre1"><span class="calibre2">George kadınları, boşboğaz, kaba, dar görüşlü ve bir amacı olmayan kişiler olarak görüyordu. Ancak Meg, ısrar ediyordu. Uygun fırsat bulduğunda o kadınları ziyaret ediyordu ve George dışarıda olduğunda eğleniyordu. George’un çevresi gittikçe kalabalıklaşıyordu. Tanıdıkları arasında Doktor Francis, veteriner Cartrdige, birahanecinin oğlu Toby Heswall ve Everley Hall’ın varlıklı çiftçi ailelerinden Curtiss’ler vardı. Ancak bütün bunlar yeterli değildi. George doğası gereği bir aile erkeğiydi. Kendi evinde rahat olduğunda gizlilik ve güvenlik istiyordu. Meg hiç onunla dışarı çıkmadığı için ve de “Çobanpüskülü”ndeki her bir eğlenme çabası George’u utandırdığı için kendisine yer bulmaya çalışmaktan vazgeçti ve sosyal olarak bir tecrite gitti.</span></p>
<p class="calibre1"><span class="calibre2">Lettie ve George arasındaki arkadaşlık her şeye rağmen devam etmişti. Leslie bazen kıskansa da karısının kırıcı kibrinden çekindiğinden bunu açıkça göstermeye cesaret edemiyordu. George belki on beş günde bir belki de daha fazla aralıklarla “Highclose”a gidiyordu. Meg’in davranışı hiç de arkadaşça olmadığından Lettie, “Çobanpüskülü”ne hiç gitmiyordu.</span></p>
<p class="calibre1"><span class="calibre2">Meg, kocasından acı acı şikâyet ediyordu. İçerek hayvanlaşıyormuş, gerekenden daha fazla kendisini düşünüyormuş, tam bir bencilmiş, ne çocuklara ne de ona dikkat ediyormuş, sadece kendisiyle ilgileniyormuş.</span></p>
<p class="calibre1"><span class="calibre2">Lettie’nin otuz birinci doğum günü için evdeydim. George o zaman otuz beşti. Lettie, kocasının onun doğum gününü unutmasına aldırmadı zira Leslie gelecek yıl olası bir seçim öngördüğünden, fazlasıyla siyasetle ilgiliydi ve parlamentoda bir yer edinmek niyetindeydi. Bölünme liberallerin kalesiydi ama Leslie durumu ele geçirebileceğini düşünüyordu. Bu yüzden, münazara kulübünde ve güney parti grubundaki etkili kişilerle çokça zaman geçiriyordu. Lettie, bu konularda Leslie’yi destekliyordu. Böylelikle ondan kurtulmuş oluyordu. Bu yüzden zaten Leslie’nin onun doğum gününü unutmasına izin vermişti ama bilinmeyen bir nedenden ötürü bu bilgiyi George’a aktarmıştı.</span></p>
<p class="calibre1"><span class="calibre2">Ben evdeyken George akşam yemeğine çağrıldı.</span></p>
<p class="calibre1"><span class="calibre2">George akşam yedide geldi. Evde belli bir işaret olmamasına rağmen içeride tuhaf bir kutlama havası vardı. Lettie, menekşe rengine yakın siyahımsı mor tonda bir satenin üstüne daha koyu tonda bir tül alarak harikulade bir biçimde giyinmişti. Göğsünün açık kalan kısmına canlı azur mavisi süslemeler koymuştu ve parlak saçlarını aynı renkte bir bant ile bağlanmıştı. Çok ilginç bir durumdu. Lettie, etkisinin farkındaydı ve çok heyecanlıydı. George’un gözleri karanlık bir parıltıyla aydınlanmıştı. Lettie içeri girdiğinde George ayağa kalktı, Lettie iki mavi alev topunu andıran parlak ve canlı gözleriyle vücudunu dimdik tutarak elini ona uzattı.</span></p>
<p class="calibre1"><span class="calibre2">Lettie yavaşça, “Çok teşekkürler,” deyip George’un elini bırakmadan önce son bir kez sıktı. George bir şey diyemedi, oturup kafasını eğdi ve sonra Lettie’ye şaşkınlıkla baktı. Lettie ona gülümsedi.</span></p>
<p class="calibre1"><span class="calibre2">O sırada çocuklar içeri girdi. Çocuklar mavi pamuklu uzun ve düz kıyafetleri ile rahip yardımcıları kadar tuhaf gözüküyorlardı. Özellikle erkek olan sanki cennetteki bir çocuk kilisesinde bir yerlerde mumları yakacak gibi duruyordu. Uzun, ince yapılı, yuvarlak kafalı, sarışın ve narindi. Çocukların ikisi de neredeyse şeffaf bir biçimde temizdi. Bundan daha taze ve açık bir şey düşünmek imkânsızdır. Kız, kafasında tatlı kıvırcık bukleleri olan altı yaşında bir ufaklıktı. Annesinin yeşil mücevherleri ile oynadı ve tatlı tatlı konuştu. Oğlan ise annesinin yanında duruyordu, soluk mavi elbisesi içinde ince ve uzun bir rahip yardımcısı gibi. Oğlanın sabrı ve saflığı beni etkiledi. Kız, George’un kollarına atıldığında oğlan elini utanarak Lettie’nin kucağına koydu ve merakla annesinin elbisesine baktı.</span></p>
<p class="calibre1"><span class="calibre2">‘'Anne, bu yeşil taşlar çok güzel,” dedi.</span></p>
<p class="calibre1"><span class="calibre2">Lettie sanki aydınlanarak taşları kaldırıp, yansımalarının göğsüne düşmesine izin vererek, “Evet, ben de onları</span></p>
<p class="calibre1">seviyorum,” diye yanıtladı.</p>
<p class="calibre1">Oğlan, “Anne, şarkı söyleyecek misin?” diye sordu.</p>
<p class="calibre1">Lettie gülümseyerek, “Belki de, neden?” dedi.</p>
<p class="calibre1">“Çünkü Bay Saxton geldiğinde genellikle söylüyorsun,” dedi ve kafasını eğip Lettie’nin elbisesini okşadı.</p>
<p class="calibre1">Lettie kahkaha atarak, “Öyle mi? Sen duyuyor musun ben söylediğimde?” dedi.</p>
<p class="calibre1">“Çok az. Çok çok az sanki ses karanlıkta kayboluyor.”</p>
<p class="calibre1">Oğlanlar oldukça tereddütlü ve utangaçlardı. Lettie elini oğlanın başına götürüp sarı saçlarını okşadı.</p>
<p class="calibre1">Oğlan neredeyse utanarak, ‘'Anne, biz gitmeden şarkı söylesen olur mu?” diye sordu. Lettie oğlanı öptü.</p>
<p class="calibre1">“Sen de benimle söyleyeceksin. Hangisi olsun?”</p>
<p class="calibre1">Lettie, karşısında notalar olmadan çaldı. Oğlan yanında duruyordu. Küçük fare Lucy ise annesinin eteklerinin kenarına oturmuş, Lettie’nin piyano pedalındaki ipek terliklerine bastırıyordu. Anne ve oğlu şarkılarını söyledi: <span class="calibre5">“Ozan gamsızca vurdu sazına</span> / <span class="calibre5">savaştan kaçar gibi."</span></p>
<p class="calibre1">Oğlanın, sabahki kırlangıçların uçuşu gibi net ve temiz bir soprano sesi vardı. Işık dudaklarından yansıyordu. Piyanonun altında Lucy gülerek oturmaya ve annesinin ayağına bütün gücüyle bastırmaya devam etti. Lettie şarkı söylerken gülümsedi.</p>
<p class="calibre1">Sonunda çocuklar bize iyi geceler öpücüğü verip odadan çıktılar. Kız, kıvırcık başını kapıdan tekrar uzattı. Bakıcı, kızın kolundan tutarken bakıcının bileğindeki beyaz lekeyi gördük.</p>
<p class="calibre1">Kız, ‘'Anne, biz yatınca gelip bizi öpücen mi?” diye sordu. Annesi güldü ve kabul etti.</p>
<p class="calibre1">Lucy bir anlığına gitmişti ama sonra, “Sadece bir tık, bir kez tıklatayım,” dediğini duyduk.</p>
<p class="calibre1">Kıvırcık kafa yine kapıda belirdi.</p>
<p class="calibre1">“Tek bir şekerleme, sadece bir tane,” diye istekte bulundu.</p>
<p class="calibre1"><span class="calibre2">Lettie, kızmış gibi yaparak ellerini çırpıp, “Hemen gidiyorsun!” dedi. Çocuk kayboldu ama hemen sonra kapının yanında gülen bir çift mavi göz ve kalkık bir burun gözüktü.</span></p>
<p class="calibre1"><span class="calibre2">“Güzel olandan anne, bir tane. Jöle olandan değil.”</span></p>
<p class="calibre1"><span class="calibre2">Lettie, onu kovmak için aniden ayağa kalktı. Çocuk, gülerek kaçtı. Merdivenlerde nefes nefese, “Bekle biraz Freddie, beni bekle...” diye bağırdığını duyduk.</span></p>
<p class="calibre1"><span class="calibre2">Çocuk gittiğinde George ve Lettie birbirine gülümsedi. Gülümseme yüzlerinden silinirken üzgünce baktılar ve yemeğin hazır olduğu söyleninceye kadar sessiz ve melankolik bir halde oturdular. Yemekten sonra Lettie, çocuklara hangi şekerlemeyi götüreceğini düşündü. Tekrar aşağı geldiğinde bizimle beraber kahve eşliğinde bir sigara yaktı. Onu sigara içerken görmek George’un hoşuna gitmiyordu ancak Lettie’ye kibrit verdikten sonra ondaki bu umursamazlıktan memnuniyet duyarak bir anlığına mutlu oldu.</span></p>
<p class="calibre1"><span class="calibre2">Lettie, kül tablası olarak kullandığı yeşim yeşili küçük tuzluğa uzanarak, “Woodside’ta verdiğim partiden bu yana on yıl geçti,” dedi.</span></p>
<p class="calibre1"><span class="calibre2">George acıyla, ‘'Aman Tanrım, on yıl! Sanki yüzyıl geçmiş gibi,” dedi.</span></p>
<p class="calibre1"><span class="calibre2">Lettie gülerek, “Hem öyle hem de değil,” dedi.</span></p>
<p class="calibre1"><span class="calibre2">“Doğrudan geriye bakıp o günkü heyecanımı düşünürsem, dünmüş gibi geliyor. Ama arada olanlara bakarsam, aradan geçen günlere bakarsam yüzyıl gibi geliyor.”</span></p>
<p class="calibre1"><span class="calibre2">George, “Ben kendime baktığımda tamamen farklı biri olduğumu düşünüyorum,” dedi.</span></p>
<p class="calibre1"><span class="calibre2">Lettie, ona üzülerek bakıp, “Değiştin. Çok büyük bir . değişiklik var ama sen başka biri değilsin. Sıklıkla aklıma gelir, senin eski bir bakışın vardı ama özünde aynısın,” dedi.</span></p>
<p class="calibre1"><span class="calibre2">Kasvetli hatıraların kayığına bindiler ve geçmişlerinin kirli suyunda oradan oraya savruldular.</span></p>
<p class="calibre1"><span class="calibre2">George, “En kötüsü, olaylara korkunç bir umursamazlık ve büyüklenmeyle bakmaya başlamam oldu. Bilirsiniz, saygılıydım. Bir şeylere inanırdım,” dedi.</span></p>
<p class="calibre1"><span class="calibre2">Lettie, “Evet, biliyorum. Çok mütevazıydın, çok mü-tevazıydın... Her şeyin bir yerlerde gizli, derin bir dini anlamı olduğunu düşünüyordun ve onlara saygı duyuyordun. Şimdi durum farklı mı?” diye sordu.</span></p>
<p class="calibre1"><span class="calibre2">George güldü. “Çok iyi biliyorsun. Kendime inanmaktan başka inanmam için ne kaldı geriye?”</span></p>
<p class="calibre1"><span class="calibre2">“Karın ve çocukların için yaşamak zorundasın,” dedi Lettie sertçe.</span></p>
<p class="calibre1"><span class="calibre2">George gülerek, “Meg, kendine ve çocuklara yetecek kadar şeye sahip. O yüzden pek gerekli miyim, bilmiyorum,” dedi.</span></p>
</body>
</html>
