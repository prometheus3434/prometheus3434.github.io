<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta content="text/html;charset=utf-8" http-equiv="content-type"/>
    <title>basimizagelenler</title>
    <meta content="http://www.w3.org/1999/xhtml; charset=utf-8" http-equiv="Content-Type"/>
<link href="../Styles/stylesheet.css" rel="stylesheet" type="text/css"/>
<style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:3586e7dc-e1f0-496f-8994-c956cb94757c" name="Adept.expected.resource"/>
</head>
  <body class="calibre">
<h1 class="solbaslik" id="calibre_toc_31"><br class="chapter"/>&#160;&#160;&#160;ONALTINCI BÖLÜM<br class="chapter"/>&#160;&#160;&#160;<span class="solbaslik1">Yahniler Savaşı ve</span><br class="chapter"/>&#160;&#160;&#160;<span class="solbaslik1">Kahramanlık Sahneleri</span></h1>
				<p class="normal">Ordunun vaziyetini bir daha gözden geçirip ölçmek icap ediyordu. Yoklandı, hesap edildi. 5 Eylûl sene 93 [17 Eylül 1877]'de dörtbin beşyüz mekkâre hayvanımız olduğu anlaşıldı. Bunun bin beşyüzü bizim orduda, bin beşyüzü İsmail Paşa kolordusunda ve bin beşyüzü de, Bayezid'e , Kars'a ve bize levâzım yetiştirmek üzere ya Erzurum'da veya yollardadır.</p>
				<p class="normal">&#160;</p>
				<p class="solbaslik2">Günde 24 ton un, 38 ton arpa</p>
				<p class="normal">Bir taburun silâhendâz mevcudu dört yüz nefer farz olunsa ve gâyet azdan az olarak bir harp vukûunda sarf olunmak üzere, yeni silâhların bu hâline göre her dört neferin hissesine de bin fişeği bulunan bir cephane sandığı düşse; her hayvana dört sandık yüklense, yalnız cephaneyi taşımak ve taburların yanından bir dakika ayrılmamak üzere, her tabura demirbaş olarak en az yirmibeş hayvan verilmek lâzım geliyor.</p>
				<p class="normal">Şu halde yanımızda bulunan altmış iki tabur piyâdenin bin beşyüz elli hayvana ihtiyacı vardır.</p>
				<p class="normal">Süvâri, topçu ve muâvine askerlerin muhtaç olduğu yük beygirleriyle, bu kadar askerin kazmasını, küreğini, ekmek sacını ve sâir levâzımâtı ile çadırlarını nakl edecek hayvanların miktarı da caba!</p>
				<p class="normal">Hele erzak nakliyâtından hiç bahis açmamalı; çünkü Kars'tan altı sekiz saat uzakta ve kırda bulunan ordumuzun silâhendâz mevcudu otuz bin ise, sırf boğaz olarak mevcûdu kırkbeş bin nefer olur. Bunun böyle olacağını tecrübe edenler ve içinde bulunanlar bilir.</p>
				<p class="normal">Her bir nefer günlük yarım kıyye un ister. Beş alay nizâmiye süvârisi ve bu kadar seyyar top bataryaları ile muâvine süvârisinin atları, bin beşyüz mekkâre hayvanımız ve zâbitan binekleri hesap olunursa en az on bin baş hayvanımız var demektir. Bunlar da günlük üçer kıyye arpadan otuz bin kıyye kadar arpaya muhtaçtır.<sup class="calibre3"><a href="../Text/basimizagelenler_split_279.html#footnote-600-171" id="footnote-600-171-backlink" name="footnote-600-171-backlink">171</a></sup></p>
				<p class="normal">&#160;</p>
				<p class="solbaslik2">Her gün beş yüz hayvan yükü</p>
				<p class="normal">Bu halde, ordunun gerek insanlarının ve gerek hayvanlarının günlük yiyeceğini taşımak için beş yüz hayvan yükü ister. Yâni bu beş yüz hayvan yüklü olarak her gün orduya girmelidir... Mühimmat merkezimiz olan Erzurum'un bize ve yine bizim kadar uzakta bulunan Bayezid'e uzaklığı kırk iki saattir. Buna göre ordulara her gün erzak yetiştirmek için Erzurum'dan bir günde ne kadar hayvanın yüklenip çıkması lâzım geleceğini sizin hesabınıza bırakırız.</p>
				<p class="normal">Şu halde ordumuz açlıktan feryat etmez de ne yapar?!... Gerçi ihtiyaç mes'elesine ait tafsilât ile usanç verdik; lâkin <span class="ideitalik">"Her ki zahmî hored elbet figânî dâred"</span><sup class="calibre3"><a href="../Text/basimizagelenler_split_280.html#footnote-600-172" id="footnote-600-172-backlink" name="footnote-600-172-backlink">172</a></sup> mısraını hasbihâlimize uygun bularak, bu bapta seraskerlik makâmına yazılmış olan iki telgrafnâmeyi de aynen nakl ile mümkün olursa bundan sonra açlık bahsinden dil çekilecektir.</p>
				<p class="normal">&#160;</p>
				<p class="solbaslik2">"Garîk-i bahr-i ihtiyâc"ız</p>
				<p class="normal"><span class="ideitalik">"Makâm-ı Seraskerî'ye,</span></p>
				<p class="normal"><span class="ideitalik">"Nizâmiye askeri ve muâvine süvârisine ve topçuların bir kısmına şimdiye kadar arpa bulunup verilememiş ise de mevsim ve zaman müsâid olduğundan, dağlardaki ve kırlardaki ot ile ölmeyecek kadar idâre olunuyordu. Mevsim icabı, şimdi ortalıkta ot kalmamıştır. Muâvine askerin, gerek hayvanlarının ve gerek kendilerinin bulundukları nâmütenâhî zarûret hâli, ekserisinin firârına sebep olmuştur. Firar etmeyenlerin dahi, başlayan soğuklara karşı çıplaklıklarından ve hayvanların idâresizliğinden dolayı ettikleri sitemlere canlar tahammül edemiyor. Yanıp yakılmalarında ise haklı olduklarından, tabiî bir şey de denilemiyor. Lâyıkıyla işe ve hizmete de gönderilemiyorlar. Buradaki askerin günlük idâresini tedârikten âciz iken şimdi bir de hayvanlara arpa tedâriki ile uğraşmak icap ediyor. Elhâsıl her bakımdan garîk-i bahr-i ihtiyâc</span><sup class="calibre3"><a href="../Text/basimizagelenler_split_281.html#footnote-600-173" id="footnote-600-173-backlink" name="footnote-600-173-backlink">173</a></sup><span class="ideitalik">olduğumuz ve bu bapta Erzurum'u dahi dâima tazyik ve icbardan geri durmadığımızı mâlûmat olarak arz ederim.</span></p>
				<p class="sagitalik">3 Eylül sene 93 [15 Eylül 1877]<br class="chapter"/>Ahmed Muhtar"</p>
				<p class="normal">Biçâre Erzurum ne yapsın! Gerçi orada defterdar ve vali vekili bulunan Hacı Âkif Efendi, geceyi gündüze katmış çalışıyor ama, imkânların hâricine çıkamaz ya! Ona da İstanbul'dan para ve sâir levâzımât ile komşu ve uzak vilâyetlerden yardım ve hayvanlar gelecek de o da icâbına göre ordulara taksim edecek! Maamâfih kendisinin himmetine çok müteşekkiriz.</p>
				<p class="normal">&#160;</p>
				<p class="solbaslik2">Kış yolları kapayınca ne olacak?</p>
				<p class="normal">İşte efendim telgrafnâmenin ötekisi de:</p>
				<p class="normal"><span class="ideitalik">"Kars'ta toplanıp biriktirilmesine karar verilen zahireden şimdiye kadar bir şey konulamadı. Bugünden itibaren Erzurum cihetinden, her gün oraya, bin beşyüz araba buğday ve arpa konulamaz ise istenilen olmaz. Bu da bir arabanın, en az onbeş günde bir devr edebileceğine göre yirmiikibin beşyüz arabanın veya bu nisbette hayvanların şimdiden bir düzüye işe konulmasıyla hâsıl olabilir. Gün geçtikçe de bu miktarın daha artması gerekecektir. Çünkü bundan en fazla birbuçuk veya iki ay geçerse kış yolları kapayacağından nakliyat imkânı bulunmıyacağı mâlûm-i âlî-yi hidîvîleridir. Şimdi günlük idâremizi tedârikten âciz olduğumuz ve hele süvâri ve topçu hayvanlarımız arpasız ve zayıf bulundukları halde, kışın işin nereye varacağı ve idârenin ne sûretle yoluna konacağı bilinemiyor.</span></p>
				<p class="normal"><span class="ideitalik">"Hele vaktiyle Iğdır'a doğru hududu geçmiş bulunan ordumuzun kışın oralarda barınmak ihtimâli yoktur. Zira orasını, burası kadar da idâre edemiyoruz. Muş sancağının geçen yıllardan kalan mahsûlünün, hazır olduğu halde dört aydan beridir nakl edilememiş olduğunu, şimdi mutasarrıfın nakil vasıtası aramaya kalkışmasından anladım. Gerek oraya ve gerek her tarafa şiddetli tebliğlerde bulunmaktan geri kalmadığım halde, doğrusu ümitsiz bulunduğumdan ve bu hâle akçasızlık da eklendiğinden hâlin derecesi mâlûm olmak üzere bir defa daha arz ve ihtârına cesaret ediyorum.</span></p>
				<p class="sagitalik">3 Eylûl sene 1293<br class="chapter"/>Ahmed Muhtar"</p>
				<p class="normal">Kars'ın geçen seneden kalma oldukça zahiresi vardı. Lâkin seyyar ordumuzu doğrudan doğruya Erzurum'un besleyemediği günler, Kars'taki askerle beraber Kars anbarına el uzatıyor, daha doğrusu can atıyorduk. Onun için bu vakte kadar biraz beslenebildik idi. Fakat Kars'ın ileride tekrar muhâsara olunması ihtimâli bulunduğundan şehir halkına hiç olmazsa yedi sekiz ay yetecek kadar erzak kalması zarûrî idi. Her ne ise buralarını geçelim!</p>
				<p class="normal">&#160;</p>
				<p class="solbaslik2">Düşman takviye alıyor</p>
				<p class="normal">Düşman, Gedikler muhârebesinden sonra müdafaa vaziyeti aldı. Birşey koparabilir miyim diye iki üç defa da, tâlihini tecrübe kabilinden olmak üzere ordumuza baş vurdu. Pek şiddetli uyanıklıkla mukàbele gördü. Ondan sonra beş on gün sükûta vardı.</p>
				<p class="normal">Meğer istediği imdat kuvvetinin gelmesini bekliyormuş. Hassa ordusundan iki mükemmel piyâde fırkasıyla bir piyâde ve bir de topçu ve süvâri livâlarının peyderpey karşımızdaki düşman ordusuna gelip katılmakta oldukları casuslar vâsıtasıyla haber alınıyordu:</p>
				<p class="normal">Bizim ise geride askerimiz olmadığını bildiğimizden öyle bir ümid ve beklentimiz yoktu. Hasmımızın hazırlanmakta olmasından, kat'i ve büyük muhârebelerin vukû bulacağına hükm ederek, Cenâb-ı Hak ordumuza can pekliği versin duasında bulunmakla beraber, bir taraftan da başımızın çaresini arıyorduk.</p>
				<p class="normal">&#160;</p>
				<p class="solbaslik2">Destek istiyoruz</p>
				<p class="normal">Miralay Hasan Bey kumandasıyla Penek'te bulunan ve Ardahan cihetinde bir iş göremedikleri yukarıda beyan olunan altı tabur, ordumuza istenildi. Erzurum'da dağınık neferlerden kurulmuş bulunan iki taburun da yine orada techiz edilen iki batarya topla ve meclis miralayı Hakkı Bey kumandasında ordumuza gelmeleri emri verildi.</p>
				<p class="normal">Düşmanın bu taraftaki büyük hazırlığından bahisle altı tabur da Bayezid'de bulunan İsmail Paşa'dan istenildi. Şu halde ordumuza yeniden on dört tabur asker gelecek demektir.</p>
				<p class="normal">Ondan sonra da Seraskerlik makâmına denildi ki:</p>
				<p class="normal"><span class="ideitalik">"Hasmımızın büyük büyük teşebbüsleri vardır; hiç olmazsa İstanbul'dan Erzurum'a altı tabur kadar asker gönderiniz. Bir de taburlarımızın silâhendaz mevcûdu azaldığından, bunları ikmâl etmek üzere kur'a, redif ve müstahfaz bakàyâsının dahi peyderpey gönderilmelerinin çabuklaşmasını temin ediniz!"</span></p>
				<p class="normal">&#160;</p>
				<p class="solbaslik2">Sekizbin beşyüz hasta</p>
				<p class="normal">Gerçi bu bakàyânın celbi ve toplanması için, harbin başından beri, vilâyet valileri ile biz de muhâbere hâlinde idik; lâkin iş sıkıştığı gibi idârenin intizamı da kayboldu gitti! Ne onlar lâyıkıyla gönderebildiler; ne de biz o bakàyâyı muntazam asker gibi tanzim edebildik. Olmadı, beceremedik vesselâm!</p>
				<p class="normal">Serasker Paşa hazretlerinden gelen cevapta, düşmanın taburları bizimkilerden pek de fazla olmadığından, mevcûdumuzla idare etmekliğimiz lâzım geleceği bildirilerek, istenilen altı taburun gönderilmesine dahi hâl ve zamanın imkân vermediği beyan olunuyordu.</p>
				<p class="normal">Gerçi altmış iki taburumuz mevcut; Penek'ten, Erzurum'dan ve Bayezid'den de on dört tabur gelecek, o zaman mevcudumuz yetmiş altı tabur olacak. Ama o vakitki bilgimize göre, düşmanın yeni gelmekte olan fırkalarından başka yetmiş iki tabur mevcudu vardır. Onun taburları dokuz yüz ile bin nefer mevcutlu, bizimkiler ise ortalama dörder yüz mevcutludur.</p>
				<p class="normal">Tabur jurnallerinin verdiği bilgiye göre 15 Eylûl sene 93 [27 Eylül 1877] tarihinde sekizbin beşyüz nefer hastamızın Kars hastahanelerinde olduğu muhakkaktır. Şaka değil, diğer lüzumlu şeyler bir tarafa, sekizbin beşyüz yatak ister.</p>
				<p class="normal">&#160;</p>
				<p class="solbaslik2">Düşman bizim iki mislimiz</p>
				<p class="normal">Şu halde düşmana yeni fırkalar gelmese bile, hazır mevcûdu ile bizim iki mislimizdir. Evet, evvelce taburlarımızın mevcudu, altışar yedişer yüz neferi buluyordu. Lâkin beş aydır harp içindeyiz. Bu beş ay içinde taburlarımız, şehid, hasta, yaralı, firârî gibi kayıplar vererek azaldı.</p>
				<p class="normal">Düşmanımız, mühimmat merkezlerinde bulunan debboy alaylarında yetişmekte olan tâlim görmüş yeni askerleriyle, ordusunun mevcûdunu peyderpey aşılayarak imdat eylemekte idi. Bizde ise yeni gelen olmadığından, muhârebenin başından beri mevcuttan ve sermâyeden sarf olunmaktaydı.</p>
				<p class="normal">Lâkin bu derdimizi kime anlatacaktık?! Ne çâre, mecbûren eldeki mevcutla idâre-i maslahat etmekten başka yol ve imkân var mı? Herif yeni getirdiği topçu livâsı ile birlikte, bize karşı üç yüze yakın top kullanacak. Bizim de son olarak Erzurum'dan istediğimiz iki batarya top gelip yetişirse, toplarımızın adedi sekseni bulabilecek.</p>
				<p class="normal">Her ne ise <span class="ideitalik">"Azdan az olur, çoktan çok!"</span> darbımeseli hükmünce, Hazret-i Hayrunnâsırîn'in hıfz ü nusret-i samedâniyyesine iltica ederek <span class="ideitalik">"İki el bir baş içindir"</span> deyip, çalışıp çabalayacağız. Bakalım âyîne-i devran ne sûret gösterir!</p>
				<p class="normal">&#160;</p>
				<p class="solbaslik2">Zahire yolumuz kesildi</p>
				<p class="normal">Zaruşat kazasının bu yılki mahsûlünden alınan hubûbat öşrünün bütün kazalardan evvel nakl olunması zarûrî idi. Zirâ ordumuzun çekilmesi icap ederse, düşmanın ilk gireceği yer burasıydı.</p>
				<p class="normal">Orada mîrî zahiresinden bir habbe bırakılması, düşmana zahire terk etmek demektir. Bu sebeple köylülerden tedârik olunan öküz arabalarıyla geceli gündüzlü o kazanın âşâr zahiresinin arpaları aynen ve buğdayları un yaptırılarak nakl olunuyordu.</p>
				<p class="normal">Bu sırada düşmanın karşımızdaki ordusuna katılmak üzere Ardahan'dan getirilen sekiz tabur piyâde ile bir alay süvâri ve bir batarya top, Kars çayı üzerindeki Akçakale karşısında gelip kondular. Düşman, süvârisi ile iki bölük piyâdesini ileri sevk ederek Zaruşat kazasından ordumuza gelmekte olan yolu tuttu.</p>
				<p class="normal">&#160;</p>
				<p class="solbaslik2">Miralay Şâkir Bey'in süvâri muhârebesi</p>
				<p class="normal">Böylece zahire gelirimiz kesilince, o yolu açmak ve zahire kafilesini getirmek üzere beşinci ordunun süvâri ikinci alayı miralayı Şâkir Bey'in kumandasına, altıncı ordunun süvâri birinci alayı verilerek gönderildi.<sup class="calibre3"><a href="../Text/basimizagelenler_split_282.html#footnote-800-51" id="footnote-800-51-backlink" name="footnote-800-51-backlink">(*51)</a></sup></p>
				<p class="normal">Şâkir Bey giderek düşman süvârisiyle muhârebeye tutuşur. Düşman süvârisi ric'at ederek, arkasında bulunan iki bölük piyâde ile birleşir. Bizim süvâri alayı efrâdı, bu sefer de atlardan inerek avcı düzeninde piyâdeye karşı savaşmaya başlarlar. Bu sefer, düşmanın bütün müfrezesi geri çekilir ve arkalarındaki büyük kuvvete katılırlar.</p>
				<p class="normal">Bu muhârebede bizim süvâri alayından on şehid ile yirmi iki yaralı verilmiştir. Düşmanın telefâtı da bizimki kadar olsa gerektir. On baş da sağlam Rus katanası ele geçirilmiştir. Şâkir Bey vukuâtı akşam üstü bir jurnal ile Başkumandan Paşa'ya bildirilmiştir.</p>
				<p class="normal">Yolun emniyetini temin etmek için gereken tedbirler alınarak, durdurulmuş olan zahire nakliyatı işine kazanın kaymakamı Hâmid Efendi memur edilmiştir. Bu Hâmid Efendi, zahire sevkiyâtında ve sâir hususlarda ordu-yu hümâyûna çok hizmetlerde bulunmuş gayretli bir zattır.</p>
				<p class="normal">&#160;</p>
				<p class="solbaslik2">Şâkir Bey'e verilen nişan</p>
				<p class="normal">Ertesi günü düşmanın sekiz tabur piyâdesi olduğu yerde kaldıysa da bizim zahire yolumuza zararı olmadı. Üçüncü günü ise oradan çekilerek düşmanın Karayal'da bulunan büyük ordusuna katıldılar.</p>
				<p class="normal">Şâkir Bey de sevkiyâtı temin ettikten sonra izin isteyerek aldığı emir üzerine ordumuza avdet etti. Şâkir Bey'in muhârebe ettiği mevki ile ordumuz arasında yirmi beş kilometre kadar bir mesafe vardır.</p>
				<p class="normal">Muhtar Paşa hazretleri Şâkir Bey'in hizmetini takdir ederek, göğsüne, kendi eliyle dördüncü rütbeden bir Mecîdî nişanı taktı. Ordumuzda nişan alanlar parmakla gösterilirdi, Miralay Şâkir Bey de onların arasına katıldı.</p>
				<p class="normal">Şâkir Bey'in muhârebe ettiği gün, düşmanın Ardahan'daki askerine mukàbil Penek'te bulunan altı tabur piyâdemiz, Miralay Hasan Bey'in kumandasında gelip bize kavuştu.</p>
				<p class="normal">&#160;</p>
				<p class="solbaslik2">Muhtar Paşa'ya devletçe gâzîlik ünvânının verilmesi</p>
				<p class="normal">Eylül'ün ondokuzuncu günü Sadrâzam Edhem Paşa hazretlerinden Muhtar Paşa'ya gelen telgrafnâme-i sâmîdir:</p>
				<p class="normal"><span class="ideitalik">"Cenâb-ı Hakk'ın nusret-i rabbâniyyesi ve Padişahımız efendimiz hazretlerinin teveccühât-ı mukaddesesi ile Gedikler ve sâir muhârebelerde düşmanın tedmîr ve tenkîline muvaffakiyyet-i müşîrîleri devlet ve memleket ve Veliyyünni'met-i Bîminnet'e pek büyük bir hizmet olduğundan bu mesâîl-i hamiyyetmendânelerinin mükâfât-ı seniyye-i ebediyyesi olmak üzere, zât-i devletlerine gâzîlik ünvânı ve bir murassa' nişân-ı âlî ile bir kılıç ve at ihsân-ı hümâyûn buyurulmuş ve bunlar fermân-ı âlî ile gönderilmek ve vükelâ hazerâtı tarafından bilvekâle tebrik ve tes'îdine ve hemen askerler arasında ilânı ihtârına müsâraat olunur.</span></p>
				<p class="sagitalik">19 Eylül sene 93 [1 Ekim 1877]"</p>
				<p class="normal">Bu bapta Serasker Fosfor Mustafa Paşa'dan gelen telgraf:</p>
				<p class="normal"><span class="ideitalik">"Tebşir buyurulduğu üzere Allah'ın yardımıyla Gedikler muhârebesinde ve diğer muhârebelerde asâkir-i şâhâne kardaşlarımızın ve hepimizin sığınağı olan Osmanlı sancağının nusret ve gâlibiyeti için sarf ettiğiniz himmet ve gayretin mükâfât-ı âliyyesi olmak üzere bu kere zât-ı devletlerine gâzîlik ünvân-ı celîli ve bir murassa' nişân-ı âlî ve bir kılıç ve iki at ihsan buyurulmuş ve işbu âtıfet-i seniyye, silâh arkadaşlığımız cihetiyle cümlemiz memnuniyeti ve iftihârı mûcip olmuş idüğünden, Meclis-i Askerî ile beraber tebrik ve tes'îdiyle, muvaffakiyet ve selâmet-i müşîrîlerine olan dualarımızın tekrarına müsâraat kılındı.</span></p>
				<p class="sagitalik">19 Eylül sene 1293 [1 Ekim 1877], Mustafa"</p>
				<p class="normal">İşte devlet, Muhtar Paşa hazretlerinin gayret ve çalışmalarını takdir ederek, kendisini taltif için bu şekli seçti. Bu tarihten sonra müşârünileyh, Gâzi Ahmed Muhtar Paşa ünvânıyla yâd olundu. Bu telgrafnâmelerin geldiği gece, dehşetli bir gece idi. İleride görüleceği üzere, üç gün sürecek olan Yahniler savaşının ilk çarpışmaları bu gece başlamıştı.</p>
				<p class="normal">Hazret-i Padişah'ın Muhtar Paşa hakkındaki lütufkâr muâmelesi, bütün askerin hizmetinin takdir olunması demek olduğundan, telgraf, geldiği sırada başlayan büyük muhârebeden sonra ilân edilerek, bütün orduca bir teşekkür mazbatası yazıldı ve Mâbeyn-i Hümâyûn'a takdim olundu. Bu mazbatayı neferden müşire kadar, her rütbeden ikişer kişi mühürledi.</p>
				<p class="normal">&#160;</p>
				<p class="solbaslik2">Ordumuzun son vaziyeti</p>
				<p class="normal">Şimdi ordumuzun vaziyetini bir daha târif edelim; zira Gedikler muhârebesinden sonra ordu Alacadağ'dan aşağı yani düz ovaya inmiş ve yukarıda târif olunan vaziyet değişmiştir.</p>
				<p class="normal">Şöyle ki:</p>
				<p class="normal">Kars'ta muhâfız olan sekiz taburumuzla Penek'ten yeni gelen askerimiz de dâhil olduğu halde elde altmış sekiz tabur vardır. Bunun yedisi Kars'ın üç saat mesâfe ilerisindeki Küçük Yahni tepesine ve Erzincan'ın redif-i tâlî taburu dahi Küçük Yahni'nin karakolu yerinde olmak üzere Büyük Yahni'ye ta'biye olunmuştur.</p>
				<p class="normal">Demek oldu ki, bu Yahni tepelerinde bulunan asker, ordumuzun sol cenâhını teşkil ediyor ve ordu ile Kars kalesinin bağlantısını temin ediyor. Harp safımız, düşmandan Gedikler muhârebesiyle alınmış olan Kızıltepe'yi cephede tamam imam gibi önüne alarak, arkasını Alacadağ'a vermişti.</p>
				<p class="normal">Sağ cenâhımız ise eski bir büyük şehrin kalıntıları olan ve Ani harâbesi denmekle mâruf bulunan mevkie nâzır Nahırcı tepesine dayanmıştır.<sup class="calibre3"><a href="../Text/basimizagelenler_split_283.html#footnote-800-52" id="footnote-800-52-backlink" name="footnote-800-52-backlink">(*52)</a></sup></p>
				<p class="normal">İşte elde kalan elli iki taburumuz da Hacıveli köyü, Subatan, Gorhana köyleri arasındaki arazinin durumuna göre taksim olunmuş, arkamızda bulunan Alacadağ'ın zirvesine dahi iki piyâde taburu konmuştur.</p>
				<p class="normal">&#160;</p>
				<p class="solbaslik2">Süvâri karakolun gafleti</p>
				<p class="normal">Havalar soğudu, bizim muâvine süvârileri artık barınamaz oldu; çoğu firar ettiler. Kuvvetimize bu şekilde de noksanlık geldiği unutulmasın!</p>
				<p class="normal">Hatta o sırada ordumuzun ileri karakolluk vazifesini ifâ etmek üzere muâvine ve zaptiye süvârisinden çıkarılmış olan on beş atlı, ordunun ilerisinde bulunan bir köy civârında gezinirlerken, köyde hem karnımızı doyururuz, hem de biraz ısınırız emeliyle, köye ve bir iki odaya inmişler.</p>
				<p class="normal">Aradan bir saat geçer geçmez, anlaşılan köylüler düşmana haber vermeye mecbur imişler ki, iki bölük düşman süvârisi gelip bizimkileri ansızın basarak hepsini esir edip hayvanlarıyla beraber götürmüşler. Gafletin derecesine bakılsın!</p>
				<p class="normal">&#160;</p>
				<p class="solbaslik2">Düşman arkamızı çevirmek istiyor</p>
				<p class="normal">Yahniler muhârebesini anlatmaya başlamadan evvel kayd edeceğimiz bir vak'a daha vardır. Alacadağ'ın arkasında bulunan Nahcivan cihetine ve ordumuzun arka tarafına, umûmî muhârebeden iki üç gün evvel düşmanın bir miktar kuvvet geçirdiği veya geçirmek üzere bulunduğu haberi alındı. Bunun üzerine Kaymakam Ali Şefik Bey dört tabur piyâde ve lüzûmu kadar top ile arka tarafımızda bulunan Kızılkule'ye gönderildi.</p>
				<p class="normal">Ali Şefik Bey, seçtiği bir mevkide taburlarıyla yerleşmiş iken, düşmanın bir miktar kuvveti, Arpaçayı üzerine kurduğu köprüden geçerek bizim taburlara taarruz etmiş.</p>
				<p class="normal">Düşman, arkamızdaki taburlara taarruz ettiğini örtmek için o gün, bizim sağ cenâhımıza yâni Nahırcı tepesine doğru da bir gösteriş hücumuna kalkıştı. Bütün ordu silâhbaşı ederek düşmanın gelmesi beklendi. Fakat ağır hareket ettiği görülerek hakiki bir taarruz fikrinde olmadığı anlaşıldı.</p>
				<p class="normal">Derken gâyet derinden top sesleri işitilmeye başlandı. Yere kulak verilerek dinlenildiğinde, arkamızda bulunan Ali Şefik Bey'in taburlarına taarruz edildiği ve düşmanın arkamızı almak emelinde olduğu anlaşıldı. Nahırcı tepesine karşı gösterilen hareketin de bu maksadı örtmek için sahte olarak icra edildiğine hükm olundu.</p>
				<p class="normal">Gazi Muhtar Paşa, derhal iki taburla Erzurum redif-i tâlî kaymakamı Hakkı Bey'i, Ali Şefik Bey'in askerini takviye etmek üzere arkaya gönderdi. Bizim sağ cenâhımızda ise, düşmanla birkaç top atışıldıktan sonra yağmur başlamıştı.</p>
				<p class="normal">Bunu vesile eden düşman top menzilimizden geriye çekildi ise de, bizim ordumuzu ayakta ve silâh başında tutmak için, bütün bütün ordugâhına da dönmedi. Ta öğleden sonra, ancak çadırlarına çekilebildi. Bizim asker de o çekildikten sonra yerli yerine gönderildi.</p>
				<p class="normal">&#160;</p>
				<p class="solbaslik2">Serçeyi kaz kadar büyülterek</p>
				<p class="normal">Ali Şefik Bey'e yardıma gitmiş olan iki tabur, oraya vardığında düşmanı ric'at etmiş buldular. Akşamdan sonra da Ali Şefik Bey'den vukuât jurnali geldi:</p>
				<p class="normal">Üç beş tabur düşman piyâdesiyle, bir iki alay süvârisi, bulundukları mevki üzerine hücum etmişler. Gösterdikleri merdâne mukavemet üzerine düşman dayanamayarak, perişan olup kaçmış. Bu da mahzâ eser-i muvaffakiyyât-ı cenâb-ı Pâdişâhî ve hulûs-i niyyet-i hazret-i Kumandânî imiş... gibi bir takım beylik sözlerden<sup class="calibre3"><a href="../Text/basimizagelenler_split_284.html#footnote-800-53" id="footnote-800-53-backlink" name="footnote-800-53-backlink">(*53)</a></sup> sonra, bilmem ne kadar telefat ve yaralı verildiği pek şaşaalı bir surette bildirilmiştir.</p>
				<p class="normal">Lâkin müsâlahadan sonra, bilenlerin söylediğine göre, bazan bizim ümerâda âdet olduğu üzere, Ali Şefik Bey de işi değerinden ziyâde mübâlağalıca tutmuş ve serçeyi kaz kadar büyülterek öylece satmış imiş.</p>
				<p class="normal">&#160;</p>
				<p class="solbaslik2">Biraz da doğru sözlü olsalar!</p>
				<p class="normal">Ali Şefik Bey zeki, istidatlı, sözü sohbeti yerinde, aklı işe erer, cerbezeli bir zâbittir. Devlet işleri için her zaman mumlarla aranılan böyle zatlar, biraz daha doğru sözlü olsaydı, pek tatlı olurdu. Ali Şefik Bey, bu muhârebedeki zaferin mükâfatı olmak üzere uhdesine miralaylık rütbesi tevcih olunmaya şâyan görüldü. Gâzi Muhtar Paşa o vakit kendisine mim koyarak çok geçmeden icabı yerine getirilmiştir.</p>
				<p class="normal">Sonradan işin değersizliği anlaşılınca, Ali Şefik Bey'e verilen rütbe de geri alınsaydı, hakkaniyete uygun hareket edilmiş olurdu. Her ne ise bizim Türkçe darbımesellerimizdendir ki: <span class="ideitalik">"İşini beceren sultan, gemisini kurtaran kaptandır"</span> vesselâm.</p>
				<p class="normal">Ali Şefik Bey, Muhtar Paşa tarafından yazılan cevapnâme ile taltif ve tebrik olunduğu sırada, Hakkı Bey kumandasında gönderilen iki taburun geri gönderilmesi tavsiye olunmuştur. Zira vaziyet, düşmanın bütün ordumuza karşı umûmî bir taarruz niyetinde olduğunu gösteriyordu.</p>
				<p class="normal">&#160;</p>
				<p class="solbaslik2">Allah câhilliğin belâsını versin</p>
				<p class="normal">General Kişmişof'un kaleme aldığı tarihte yazdığına göre, Alacadağ'ın üstüne çıkıp, bütün ordumuzun arkasını almak vazifesiyle, General Çulkonikof kumandasında olarak Arpaçayı üzerine köprü kuran düşman kuvveti, altı tabur kadar piyâde, on bölük süvâri ve iki batarya toptan ibâret imiş.</p>
				<p class="normal">Köprüden altı yedi kilometre kadar uzakta bulunan Kızılkule'de mevki tutmuş olan Türk askeri üzerine iki taburla taarruz ederek harbe tutuşmuşlar. Fakat bu esnada Rus ordusu umum kumandanı Loris Melikof'tan esaslı bir muhârebeye girişilmemesi emri geldiğinden, tabiî ric'ate mecbur olarak köprü başına çekilmişler.</p>
				<p class="normal">Ertesi gün sağa sola doğru istikamet değiştirip Âlim köyü yoluyla yürüyerek, sabahleyin bizim ordunun arka vermiş olduğu Alacadağ'ın zirvesine çıkmışlar. Bizim oradaki nöbetçilerimizi, gaflet içinde tutup esir ettikten sonra, bizim vaktiyle yapmış olduğumuz istihkâmlara yerleşmişler.</p>
				<p class="normal">Epey zaman sonra işten haberdar olan Muhtar Paşa'nın aşağıdan sevk ettiği kuvvete dayanamayarak bozulup ric'at etmişler. Evvelce geldikleri yol Kızılkule'deki askerimizin tehdidi altında olduğundan, bu korku ile yolsuz ve sapa yerlere vurmuşlar. Buralardan dolaşarak kurmuş oldukları köprü başına, bin güçlükle can atıp selâmete çıkmışlar.</p>
				<p class="normal">General'in Kızılkule üzerine taarruzu esnasında on dokuz ölü ve doksan iki yaralı vermiş olduğu da bu târihin rivâyetleri arasındadır.</p>
				<p class="normal">Öyle vahşî, müdhiş ve ıssız dağlar ve dereler arasında, şeytanların bile güçlükle bulacağı yollarda General'e kılavuzluk edenler kimlerdi acaba? Hiç şüphe yok ki, İslâm ismi altında yaşayan ve o havâlîde meskûn bulunan Karapapaklarla, dinî ve millî hamiyetten mahrum bâzı menfaatçi Kürtlerden başkası değildi. Allah câhilliğin belâsını versin!</p>
				<p class="normal">&#160;</p>
				<p class="solbaslik2">Kaptan Mehmed Paşa'nın üzüntüsü</p>
				<p class="normal">Yahniler tepesinin bizim elimizde kalması lâzımdı. Burası Kars ile olan bağlantımızın emniyetini temin ediyordu. Tepeyi tutan kuvvetin kumandanı olan Mirliva Erzurumlu Ahmed Rif'at Paşa tecrübesiz olduğundan, ihtiyatta bulunan livâya kumanda ettirilmek üzere geri çağırılarak, yerine ihtiyat livâsı kumandanı Kaptan Mehmed Paşa, Başkumandan Paşa tarafından Yahni'ye kumandan nasp olunarak gönderildi.</p>
				<p class="normal">Hatta Kaptan, bu me'mûriyetin verilmesinden, Muhtar Paşa'nın bir şeye kızarak kendisini uzaklaştırmak istediği mânâsını çıkararak izahat istemeye kalktıydı da, sırf orasına takviye için ve ehemmiyeti dolayısıyla gönderildiği kendisine söylenmişti. Ama bu cevâbı pek de kabul edemeyerek ve üzülerek gittiydi.</p>
				<p class="normal">Lüzumsuz yere kuvvetleri bölmek her halde zararlı olacağından Alacadağ'ın üzerinde bulunan taburlar da aşağıya, ordugâhımıza alındı. Onların yerine bir takım nizâmiye süvârisi gönderildi.</p>
				<p class="normal">Bu süvârilerin vazifesi, Arpaçayı tarafından Alacadağ üzerine düşmanın asker çıkarma niyetini anlar ve görürlerse, ordumuza derhal bir haber koşturmaktan ibâret idi. Bu kadar ufak bir şeyi de kayd etmemizin mühim bir sebebi vardır ki, ileride kendisini gösterecektir.</p>
				<p class="normal">&#160;</p>
				<p class="solbaslik2">Yahniler'deki büyük savaşın başlangıcı</p>
				<p class="normal">Eylül'ün ondokuzuncu gecesi ordunun erkân ve ümerâsından bâzıları, Ferik Hacı Râşid Paşa'nın çadırında toplanarak sohbet ederlermiş. Hacı Râşid Paşa fakiri de istemişti. Elimdeki yazı işlerini bitirdikten sonra, o gece yatsıyı geçe gittim. İki üç saat kadar daha oturuldu. Herkes gitti. Fakir de çadırıma dönmek üzere Hacı Râşid Paşa'nın çadırından çıkarken,düşman ordugâhı tarafında, şimdiye kadar görülmemiş bir şekilde birçok ateşler yanmakta olduğu gözümüze çarptı.</p>
				<p class="normal">Hacı Râşid Paşa ile, acaba nedir, niçin yakılmıştır, diye konuştuksa da bir mânâ veremedik... Çadırıma geldim, ama içim rahat etmedi. Gittim, Gâzi Paşa hazretlerinin çadırına girdim. Benim girmemden uyandı. Düşman ordusunda görülmekte olan hâli anlattım. Zaten elbisesiyle yatmakta olduğundan, ayağına çizmelerini çekip, çadırın kapısına fırladı. Ateşlerin yanmakta olduğunu o da gördü. Dürbünüyle baktı.</p>
				<p class="normal">Belki Ruslarca mühim bir gündür, donanma yapıyorlardır, dedikse de takvim ve sâlnâmelere bakılınca, o gecenin böyle bir şeye tesâdüf etmediği anlaşıldı. Acaba Rumeli tarafında bir zafer kazandılar da onu mu kutluyorlar, diye düşünüldü; ama onu da anlamaya imkân bulunamadı. Zâten umûmî bir taarruzu her an bekleyerek, kulağı kuşkuda olan Kumandan Paşa'nın huzursuz olduğu hâlinden anlaşılıyordu. Her ne ise, yakında işin aslı anlaşılır diyerek çadırlarımıza çekildik.</p>
				<p class="normal">&#160;</p>
				<p class="solbaslik2">Silâhbaşı boruları</p>
				<p class="normal">Henüz uykuya varmamıştım. Sağ cenâhımızda, büyük bir duvar yıkılıyormuş gibi, bir tabur ateşi oldu. İki dakika ara ile bu ateş, birkaç kere tekrarlandı. Bu sırada Gazi Muhtar Paşa'nın çadırın dışında sesini işittim. Borazana, bütün ordunun hazır olmasını ve silâhbaşı etmesini emrediyordu.</p>
				<p class="normal">Gecenin müdhiş karanlığı ve vahşî sessizliği içinde, merkezde bulunan kumandan borusu acı acı feryada başladığı gibi, her livâ, alay ve taburun nöbetçi boruları da hep birden aynı emri tekrara başladılar.</p>
				<p class="normal">Gece vaktinde, düşman karşısında ve öyle geniş bir sahrâda feryâda başlayan boruların, duyanların yüreğinde hâsıl edeceği hissi târif edebilmek mümkün değildir.</p>
				<p class="normal">Sağ cenâhtan gelen ateş seslerinin o taraftaki karakollardan tahkik edilmesi için yâverler gönderildi. Küçük Yahni'ye boru sesiyle haber verilemediği için, telgraf vasıtasıyla oranın kumandanı Kaptan Mehmed Paşa uykudan kaldırılıp makine başına çağırıldı. Kumandan Paşa kendisine:</p>
				<p class="normal"><span class="ideitalik">"Yarın için bir büyük muhârebeye şimdiden hazır ol, ve şimdi askeri kaldırıp, siperlere taksim ederek, mühim vak'aları bekleyip sabahı bul"</span> emrini verdi. Kaptan Paşa'dan <span class="ideitalik">"Pekiyi"</span> cevabı alındı.</p>
				<p class="normal">&#160;</p>
				<p class="solbaslik2">Hazır oluşumuz zaferi kazandırdı</p>
				<p class="normal">Diğer fırka kumandanlarına da yâverler vâsıtasıyla bâzı husûsi emirler tebliğ olunduktan sonra vakit geçirmek ve sabahı bulmak üzere Muhtar Paşa, Hacı Râşid Paşa'nın çadırına gitti. Fakir de gittim, oturuldu. Yarın harbin en mühim kısmının sol cenâhımızda yâni Küçük Yahni taraflarında vukû bulacağını ve sağ cenâhta işitilen tabur ateşi sesinin, nazar-ı dikkatimizi oraya celp etmek için düşmanın bir hilesi olduğunu Gazi Paşa söylerken, telgraf başmüdürü Şevket Efendi gelerek Küçük Yahni telgrafının kesilmiş olduğunu haber verdi.</p>
				<p class="normal">Anlaşıldı ki, düşman Küçük Yahni'yi tamamen çevirmiş ve sabahı beklemektedir. Yarım saat evvel Muhtar Paşa'nın, Kaptan Mehmed Paşa'yı uykudan kaldırması ve hazırol emrini vermesi ve umum ordumuzun hazırlanması, Allah'a hamd olsun, zaferimizi ve düşmanın hüsrânını mûcip oldu.</p>
				<p class="normal">Gece gâyet karanlık olduğundan dürbünle adam görülemez bir halde idi. Onun için süvâri karakollarına:</p>
				<p class="normal"><span class="ideitalik">"Yatıp yeri dinlesinler; düşmanın top ve süvâri alaylarının gidiş istikametini, nakliyatları sırasında hâsıl olacak sadânın aksinden tayin etsinler; mümkün olduğu kadar da ordunun hat zincirinden ileri giderek, hissedecekleri ahvâli peyderpey bildirsinler ki, düşmanın kasdı anlaşılsın da ona göre tedbir alınsın"</span> emri gönderildi. Haberlerde, sesten anlaşıldığına göre akıntının bize doğru ve cepheden olduğu bildiriliyordu.</p>
				<p class="normal">&#160;</p>
				<p class="solbaslik2">Yahniler muhârebesi</p>
				<p class="normal">Fecir söktü, tan yeri ağardı; ordugâhın her yanından müezzinler, Hudâ'nın azametini ilân ederek <span class="ideitalik">"Hayya ales salât!"</span><sup class="calibre3"><a href="../Text/basimizagelenler_split_285.html#footnote-600-174" id="footnote-600-174-backlink" name="footnote-600-174-backlink">174</a></sup> nidâsıyla cihânı inlettikleri sırada, kulaklar bu dâveti, <span class="ideitalik">"Hayya alel cihâd!"</span><sup class="calibre3"><a href="../Text/basimizagelenler_split_286.html#footnote-600-175" id="footnote-600-175-backlink" name="footnote-600-175-backlink">175</a></sup> mânâ ve te'sîr-i rûhânîsi şeklinde anlayarak; kalbler, bir başkaca dinî hislerle duygulanıyordu.</p>
				<p class="normal">Muhtar Paşa, Râşid Paşa'nın çadırında kılmaya başladıkları sabah namazını henüz bitirmemişlerdi ki, merkezimizin ilerisinde ve Bağdat'tan gelen Ferik Ömer Paşa'nın kumandasındaki kuvvetimizin bulunduğu Kızıltepe'nin karşısından düşman bataryaları birden ateşe başladılar. Dânelerinin, tepenin üzerine patır patır düşüp patladığı görülüyordu.<sup class="calibre3"><a href="../Text/basimizagelenler_split_287.html#footnote-600-176" id="footnote-600-176-backlink" name="footnote-600-176-backlink">176</a></sup></p>
				<p class="normal">Muhtar Paşa namazını tamamlayarak dışarı çıktı. Fecirde uzaklarda görülen düşman, artık fark olunmaya başlamıştı. Gâzi Paşa dürbünle etrafa bakarken, düşmanın, ordumuzun tam orta kısmında bulunan Hacıveli köyü tarafından ilerlemekte olduğunu gördü. Bizim oradaki taburlarımız meydanda yoktu ve harp hattımız âdeta ortadan kırılmış gibiydi...</p>
				<p class="normal">Böyle müdhiş bir tehlikenin çaresini bulmak üzere, ihtiyattan üç tabur alarak o cihete gitmesini ve hemen orada bulunan askeri tanzim ederek harp hattımızda hâsıl olan gediği tamir etmesini erkânıharbiyemizin reisi bulunan Hasan Kâzım Paşa'ya emr ederek gönderdi.</p>
				<p class="normal">&#160;</p>
				<p class="solbaslik2">Düşmanın asıl hedefi neresi?</p>
				<p class="normal">Harp kızışmıştı. İş artık yalnız Kızıltepe'nin top muhârebesine münhasır kalmadı. Ordugâhın her tarafından düşman taarruza geçtiği için, sabah namazının alaca karanlığında, ordunun bütün kıtaları top ve tüfek ateşleri içinde kaldı.</p>
				<p class="normal">Şimdi asıl hüner, düşmanın hakiki taarruz noktasının neresi olacağını kestirip, icap eden karşı tedbirleri almakta kusur etmemekti. Ordunun her cihetinde şiddetli ateşler devam ediyorsa da, sağ cenâhımızda hepsinden ziyâde kıyâmetler kopuyordu.</p>
				<p class="normal">Lâkin asıl taarruz noktasının sol cihet olacağı ve ordunun Kars ile bağlantısının kesilmek isteneceği, harp kàideleri icabı da böyle yapılmak gerektiği Kumandan Paşa'ca muhakkak görüldüğünden, sağ cenâhın patırtısına kulak verilmeyip sol cenah ile daha fazla meşgul olunuyordu.</p>
				<p class="normal">&#160;</p>
				<p class="solbaslik2">Kaptan Mehmed Paşa'nın uyanıklığı</p>
				<p class="normal">Bu muhârebenin ertesi günü Kaptan Mehmed Paşa ile görüştüğümde diyordu ki:</p>
				<p class="normal"><span class="ideitalik">"Gece Gâzi Muhtar Paşa'nın emrini telgrafla aldıktan sonra, bütün askeri kaldırıp siperlere soktum. Fişek sandıklarını ve diğer lüzumlu şeyleri de siperlere yerleştirdim ki, sonra cephanemiz bitti, filân şey noksanmış gibi özürlerle, askerin ileri geri gidip gelmesine meydan kalmasın. Emrimdeki bir bölük süvâriyi, ateş hattından ileri gönderdim; ama, süvâri bir cihetten gitti, düşman ise öbür taraftan gelip yaklaşmış.</span></p>
				<p class="normal"><span class="ideitalik">"Fecir vakti yanımda bulunan Kaymakam Mehmed Ali Bey'le dikkatlice etrâfa bakınırken, bulunduğumuz tepeden takriben iki bin metre kadar uzaktaki bir köy harâbesi içinde, bir asker kalabalığının hayal meyal hissolunduğunu, topçu çavuşu gelip haber verdi. Dikkatlice o tarafa baktık. Acaba insan kalabalığı mı, yoksa köylünün hayvanları mı, veya Zaruşat kazasından bizim orduya öküz arabalarıyla erzak götüren kafile halkı mı?... Bir türlü kestiremedik.</span></p>
				<p class="normal"><span class="ideitalik">"Sonra, ne olursa olsun, şuraya bir gülle atalım da, işi yoklayalım diye, topçu çavuşuna orayı nişan almasını emr ettim. Bizim top ateşlenir ateşlenmez, hedefimiz olan yerden de hemen birkaç batarya bize karşılık verdi. Meğer gece düşman, toplarını oracıkta icap eden yerlere ta'biye etmiş ve piyâde askerini de ileri yürütmüş. Öyle ki, bizim askerin bulunduğu mevkie hayli yaklaşmışlar. Aradan beş on dakika geçer geçmez Yahni'ye hücum etmekte olan piyâde neferleri de ateşe başladılar, muhârebe de iyice kızıştı."</span></p>
				<p class="normal">Ya Kaptan da süvârilerine emniyet edip de rahatça otursaydı, düşman burunlarının altına sokulacaktı da haberleri bile olmayacaktı!</p>
				<p class="normal">Bu muhârebe, <span class="ideitalik">Ger Doryan</span> ismindeki Fransızca tarihte anlatılırken şöyle deniyor:</p>
				<p class="normal"><span class="ideitalik">"Ruslar, Küçük Yahni tepesine hücum ederken, orasının işten haberdar olmadığından emin olarak selleme hüsselâm sokuluyorlardı. Osmanlı ordusunun harp hattına müvâzi olarak geceden yürümekte olan düşman kolları ilk olarak Küçük Yahni tepesinden fırlayan bir top kapsülüyle ateşe başladılar."</span></p>
				<p class="normal">Bu sözlerden maksat, Osmanlı ordusunun düşmanın hücûmundan evvel işi haber alarak mukàbeleye hazırlanmış olduğunu beyan etmektir.</p>
				<p class="normal">&#160;</p>
				<p class="solbaslik2">Lâfazanlar ve korkaklar</p>
				<p class="normal">Hasan Kâzım Paşa yardıma gittiği Hacıveli mevkiinde harbe tutuşarak pençeleşmekte idi. Karşısındaki düşman kuvvetli göründüğünden Hasan Kâzım Paşa'yı takviye etmek üzere, diğer üç taburla da Ferik Hacı Râşid Paşa arkasından gönderildi.</p>
				<p class="normal">Şimdi, Hacıveli'de bulunan ümerâmızın gafletine bakınız! Önlerinde süvâri karakolu yok ve hatta olmadığından da haberleri yok!</p>
				<p class="normal">Düşman gelir, mânisizce ve zahmetsizce, o tarafta bulunan bizim süvâri alayının çadırlarının içine kadar girerler. Hatta süvâri kaymakamı lâfazanlığıyla meşhur ve Deli Reşid nâmıyla mâruf Hacı Reşid Bey'in çadırında nesi varsa, bütün eşyası düşman eline geçer.</p>
				<p class="normal">Süvârilerimizden hayvanını bulabilenler, bir telâş bir dehşet ile geriye kaçarak, düşman kurşunu veya süngüsüyle tepelenmekten kurtulurlar.</p>
				<p class="normal">Süvârilerin arkasında çadır kurmuş olan ve Kaymakam İffet Bey'in kumandası altında bulunan üç tabur piyâdemiz de, derhal silâhbaşı edip siperlerine çıkarak harp hattını tutacakları yerde, kaçmakta olan süvâri alayının dehşetinden ürkerler, onlar da geriye doğru kaçmaya başlarlar. Süvâri piyâde karmakarışık bir halde arka taraflarında bulunan bir dereye dolmuş bulundukları bir sırada Hasan Kâzım Paşa yetişir.</p>
				<p class="normal">Hasan Kâzım Paşa, beraberindeki üç taburu düşmana doğru avcı yapıp ileriye sevk ederek, İffet Bey'in alayını da tanzime uğraşır. Süvâriyi piyâdeden ayırarak askerin dehşetinin önüne geçer. Süvâriyi diğer taraftan işe saldırır. Kaymakam İffet Bey'in ise yüzüne tükürüp, kumandayı elinden almakla iktifâ eder.</p>
				<p class="normal">&#160;</p>
				<p class="solbaslik2">Yardıma gelen kuvvetlerimiz</p>
				<p class="normal">Ha, burası da unutulmasın! Kars kumandanı Ferik Ahmed Fâzıl Paşa'ya:</p>
				<p class="normal"><span class="ideitalik">"Yarın ordugâhımıza düşmanın taarruz edeceği kuvvetle muhtemel olduğundan, kendisinin dahi Kars'ta mevcut olan askerle beraber şimdiden hazırlanıp, zuhûr edecek hâle göre hareket eylemesi ve her halde Küçük Yahni'ye doğru ilerlemesi"</span> geceden emr olunmuştu. Vezin köyü cihetinde bulunan Hüseyin Hâmi Paşa fırkası dahi ikaz edilmişti.</p>
				<p class="normal">Sabah olup da harbin başladığı görülünce, Ahmed Fâzıl Paşa, Küçük Yahni'ye doğru yola çıkmış, Hüseyin Hâmi Paşa dahi zâten askeriyle Vezin köyü tarafında ihtiyatta bulunduğundan, harp yerine doğru ilerlemiştir.</p>
				<p class="normal">Küçük Yahni tepesi, Kars'a on beş kilometre yâni üç saatlik mesâfededir. Piyâde askeriyle Ahmed Fâzıl Paşa bu mesâfeyi ancak dört saatten fazla bir müddette kat' ederek, tepeyi düşmanın birçok bataryalarına hedef olmuş halde bulur. Düşmanın tepenin etrâfını tamamen sararak, askerimize karşı şiddetli hücumlarda bulunduğunu görür.</p>
				<p class="normal">&#160;</p>
				<p class="solbaslik2">Düşmanla boğaz boğaza</p>
				<p class="normal">Kendisinden önce gelmiş olan Hüseyin Hâmi Paşa ise, Küçük Yahni'nin güneyinde, yâni Büyük Yahni'nin önlerinde, taarruzda bulunan bir diğer düşman fırkasıyla harp etmektedir.</p>
				<p class="normal">Ahmed Fâzıl Paşa, Küçük Yahni'nin yükünü hafifletmek için, tepeyi saran düşmana arkadan taarruz eder. Bu sırada düşman da, Ahmed Fâzıl Paşa'nın kuvvetine karşı ihtiyattan kâfi miktarda asker çıkarınca, bunlar da boğaz boğaza kapışırlar.</p>
				<p class="normal">Bu vaziyette Yahni'nin müdafaasının sağ ve arkasının yükü Ahmed Fâzıl Paşa tarafından kaldırılınca, yalnız ön ve solunun müdâfaası kalır.</p>
				<p class="normal">Öğleden sonra, Ahmed Fâzıl Paşa'nın bacağına bir gülle parçası isabet ederek kırmış ve kendisi harp meydanından kaldırılarak Kars'a götürülmüştür.</p>
				<p class="normal">Düşmanın şiddetli ateşi, Ahmed Fâzıl Paşa'nın askerini çokça hırpalamış, hatta düşman, Paşa'nın yan tarafını piyâde ve arkasını da süvâri ile çevirmişti. Diğer taburlarımız da gâyet sıkılmıştı. Bu sırada, birkaç gün önce Erzurum'dan Kars'a doğru yola çıktığından yukarıda bahsetmiş olduğum, iki tabur piyâde ile iki batarya top çıkageldiler.</p>
				<p class="normal">&#160;</p>
				<p class="solbaslik2">"Belki bir iş için lâzım oluruz"</p>
				<p class="normal">Kumandanları olan meclis miralayı Hakkı Bey, Kars'a vardığında, Kars önündeki Yahni tepesinde muhârebe olduğunu öğrenir öğrenemez, yol yorgunluğuna bakmayarak, <span class="ideitalik">"Belki bir iş için lâzım oluruz"</span> düşüncesiyle Kars'tan çıkıp, muhârebe dumanlarının gözüktüğü noktaya yönelmiştir. Birbuçuk saat sonra da düşman süvârisine çatarak, toplarıyla ateş etmeye başlamıştır.</p>
				<p class="normal">Düşman hiç ummadığı halde Kars'tan böyle bir imdat kuvvetinin gelerek, Ahmed Fâzıl Paşa askerinin solunu ve arkasını çevirmiş olan Rus kollarını arkadan tehdit ettiğini görünce, yavaş yavaş ric'ate başladı ve Yahni tepesinin arkasını tamamen boşalttı.</p>
				<p class="normal">İkindiden sonra Hakkı Bey'in askeri de Ahmed Fâzıl ve Hüseyin Paşaların askerleriyle birleşmiş, önlerinde ric'at eden düşmanın arkasından bir miktar ilerlemişlerdir.<sup class="calibre3"><a href="../Text/basimizagelenler_split_288.html#footnote-800-54" id="footnote-800-54-backlink" name="footnote-800-54-backlink">(*54)</a></sup></p>
				<p class="normal">Yahni'nin cephesinden hücumda bulunan düşman bu hâli görünce, o da dikiş tutturamayarak toplarını kaldırdı; bütün piyâdesini ric'at hâline geçirdi.</p>
				<p class="normal">&#160;</p>
				<p class="solbaslik2">Küçük Yahni tepesindeki kahramanlar</p>
				<p class="normal">Yahni tepesinin sol ilerisine doğru uzanmış olan ufacık bir tepenin üstünde Erzurum tâlî redif taburuyla, dördüncü ordunun üçüncü tali'a taburu müdâfaada bulunuyorlardı. Bu taburlar o gün akşama kadar, öylesine şiddetli hücumlara karşı dayanmışlardır ki, gayretin ve tahammülün bu derecesi akıl ve idrâkin ötesinde bir şeydir.</p>
				<p class="normal">Bu tepecik, Yahni tepesine nisbetle biraz aşağıda olduğundan, cepheden Yahni tepesine hücum eden düşmanın orayı ele geçirebilmesi için, önce bu küçük tepeye ayak basması icap ediyordu. Bu sebeple epeyce bir kuvvetini bu tepenin zaptına ayırmıştı. Oraya, belâ yağmuru gibi, kurşun ve gülle yağdırıyordu. İkişer üçer tabur piyâde ile durmadan hücum yenilemekteydi.</p>
				<p class="normal">Hücum eden asker, müdâfaada olan iki taburumuzdan şiddetli ateş yiyerek, bozulup geri dökülüyor; fakat yeniden tanzim olunup, yeni kuvvetler katılarak tekrar gönderiliyordu. Elhâsıl, böyle böyle, o gün akşama kadar, bu iki tabura, düşman, hücum kollarını değiştire değiştire, taarruz edip durduysa da, taburlarımızın bir neferini, yerinden bir karış kımıldatamadı.</p>
				<p class="normal">&#160;</p>
				<p class="solbaslik2">Yirmi bin düşman, doksan altı top</p>
				<p class="normal">Şaka değil, tarihçi General Kişmişof'un ifâdesine göre, o gün Küçük Yahni'ye taarruz eden Rus askeri, yirmi bir tabur piyâde, sekiz bölük Dragon, on sekiz bölük Kosak, iki bölük Çeçen ile doksan altı toptan ibâret imiş.</p>
				<p class="normal">Bu doksan altı top, bizim altı topluk bir bataryamızla, dörder yüz mevcutlu yedi tabur piyâdemizin müdafaa etmekte olduğu bir küçücük tepeye, sabahtan akşama kadar güllelerini yağdırıp, orasını volkan hâline ve barınılmaz bir şekle sokmuşlardır.</p>
				<p class="normal">Doksan altı topun güllesi o kadar müddetle, büyük bir şehre atılsa, hiç bir köşesinde medeniyet eseri bırakmaz, nerde kaldı ki, bir ufacık tepeyi müdâfaa eden üç bin nefer üzerinde toplanmış ola!</p>
				<p class="normal">Demek ki oraya taarruz eden düşmanın miktarı en az yirmi bin farz olunursa, tepenin üstündeki bizim ufak kuvvetimiz, altıbuçuk misli bir kuvvetle pençeleşmiş ve işin sonunda ümid ve emeline nâil olmuştur.</p>
				<p class="normal"><span class="ideitalik">"Bürc ü bârûlar dayanmaz himmet-i merdâneye!"</span></p>
				<p class="normal">&#160;</p>
				<p class="solbaslik2">Kaptan Mehmed Paşa'nın eceli gelmemiş</p>
				<p class="normal">O gün Yahni'de umum taburların binbaşıları şehid olduğu gibi, zâbitandan dahi pek azı sağ kalmıştır. Düşman ateşinden siper alınacak yâni selâmette kalınacak bir yer olmadığı halde Kaptan Mehmed Paşa'nın sağ kalması, ancak eceli gelmemiş olduğundan bilinmelidir.</p>
				<p class="normal">Düşman hücuma başlar başlamaz, bu iki taburun binbaşıları birbiri peşine şehid oldular. Kaptan Mehmed Paşa, yanındakilerden iki kolağasını, binbaşılık vazifesiyle bu taburların başına gönderdi. Onlar da bir iki saat sonra şehidlere katıldılar.</p>
				<p class="normal">Elhâsıl bu iki tabura ve Yahniler'de bulunan diğer bâzı taburlara o gün muhtelif rütbelerden birkaç defa zâbit nasb olunmuş, fakat hepsi de dinleri, vatanları ve vazifeleri uğruna, yine o gün, kurban olup gitmişlerdir. <span class="ideitalik">Rahmetullâhi aleyhim ecma'în.</span></p>
				<p class="normal">Muhârebenin ertesi günü, Yahni'de bulunan umum taburların gayret ve fedâkârlıklarının derecesi Başkumandan Paşa'ca anlaşılarak, kumandanları Kaptan Mehmed Paşa'nın haklarında hüsn-i şehâdet ettiği gâzilerin rütbeleri yükseltilmiş ve bu iki tabur efrâdı için ebedî bir iftihar nişânesi olmak üzere, sancaklarına üçüncü rütbeden Mecidî nişanı takılmıştır.</p>
				<p class="normal">&#160;</p>
				<p class="solbaslik2">Büyük Yahni'deki tabur ne oldu?</p>
				<p class="normal">Düşmanın geceleyin ilerlediği sırada, Küçük Yahni'nin karakolu durumunda olan Büyük Yahni'de Erzincan tâlî redif taburu bulunuyordu. Küçük Yahni şiddetli hücuma mâruz kalınca, Büyük Yahni'deki taburuna imdat edememiş, hattâ onu düşünmeye bile vakit bulamamıştı.</p>
				<p class="normal">Düşmanın hücumu üzerine bu bir taburun haylice karşı koyduğu ateşlerinden anlaşılmış ise de, daha sonra ne olduğunu Kaptan Mehmed Paşa dahi anlayamamıştır. Çünkü sabah olup ortalık ağardığı sırada, Büyük Yahni'nin böğründe, kol nizamında on altı tabur düşman askerinin yukarı çıkmakta olduğu görülmüştü. Bunlar, dağın zirvesine vardıktan sonra, orada kaldılar. Ve bizim taburun ne olduğu anlaşılamadı.</p>
				<p class="normal">Zira muhârebeden sonra o taburdan bir nefer olsun görülemedi ki, dûçar oldukları halden doğru bir haber alınabilsin. Acaba oldukları yerde tamamen mahv olup bittiler mi, veyahut cümlesi esir edilerek götürüldü mü? Bunun anlaşılamamasının bir sebebi de, harpten sonra Büyük Yahni tepesinin düşman elinde kalmasıdır.<sup class="calibre3"><a href="../Text/basimizagelenler_split_289.html#footnote-800-55" id="footnote-800-55-backlink" name="footnote-800-55-backlink">(*55)</a></sup></p>
				<p class="normal">&#160;</p>
				<p class="solbaslik2">Düşmanın yeni hedefi: Evliyâ tepesi</p>
				<p class="normal">Şimdi gelelim ordumuzun merkezindeki harp vak'alarına:</p>
				<p class="normal">Hacı Râşid ve Hasan Kâzım Paşalar, Hacıveli'de bizim askerin çadırlarına kadar girmiş olan düşmanı, kurşun ve gülle darbesiyle yavaş yavaş, adım adım geriye sürerek, harp hattımızı tekrar düzelttiler. Askerimizin harpten önceki vaziyetini buldular. Hattâ ileriye doğru hücuma bile başlattılar. Düşman, savaş hattımızı bu cihetten kırmanın mümkün olmadığını görünce, başka bir mânevraya girişti. Şöyle ki:</p>
				<p class="normal">Hacı Râşid Paşa'nın askeri, savaştaki düşman kıtasıyla uğraşıp dururken, bu askerimizin sol ilerisine doğru, birkaç takımlık bir düşman kuvvetinin ilerlemekte ve o tarafta bulunan Evliyâ tepesini zapt etmek emelinde olduğu, muhârebenin umûmunu idâre etmekte olan Muhtar Paşa'nın olduğu mevkiden görüldü.</p>
				<p class="normal">Evliyâ tepesi, Büyük Yahni tepesinin sağında ve tamam bir gülle menzili kadar uzağındadır. Hacı Râşid Paşa'nın bulunduğu Hacıveli köyünün soluna düşer. Üç dört tabur almaya kâfi gelecek yüksecik bir tepedir.</p>
				<p class="normal">O tepede bizim askerimiz yoktu. Zira evvelce düşmanın hücum edeceği nokta bilinmediğinden, ona faydalı ve bize zararlı olacak noktaların hepsine asker konmuş olsaydı, bütün orduyu dağıtmak icap edecekti. Harp başladıktan sonra ise o kuvvetlerin bir kısmı hiç işe yaramaz ve yardıma gelemez halde bulunacaklarından, bazı yerlerle beraber Evliyâ tepesi de askersiz bırakılmıştı.</p>
				<p class="normal">Bu tepenin, solunda Yahni ve sağında Hacıveli köyü cihetleri elde oldukça, düşman eline düşebileceği tasavvur edilmemişti. Lâkin hasmımız, askerine ve askerliğine güvenerek taarruzun her türlüsünü icrâdan hiç çekinmedi. Askerinin bir kısmı Hacı Râşid Paşa ile harp ederken, bir kısmını da Evliyâ tepesine doğru yürüttü.</p>
				<p class="normal">&#160;</p>
				<p class="solbaslik2">Düşmanla, ölüm kalım yarışı</p>
				<p class="normal">Muhtar Paşa, erkânıharp binbaşısı Manastırlı İbrahim Bey'e solu ilerisinde beklemekte olan süvârilerle iki tabur piyâde verdi. Süvârileri koşturarak ve piyâdeleri de sür'atle yürüterek, düşmandan evvel Evliyâ tepesini tutup müdâfaa eylemesi emrini verdi. İbrahim Bey de askeri alarak yürüdü...</p>
				<p class="normal">İbrahim Bey'in düşmanın solundan yürümekte olduğunu biz bulunduğumuz yerden görüyorduk. Fakat düşman, arazinin ârızalı olması sebebiyle İbrahim Bey'in askerini göremiyordu. Bizler, Cenâb-ı Hayrunnâsirîn'den, askerimizin düşmandan evvel tepeye varmasını temenni ederek dürbünlerimizle bakıyor, istediğimiz sür'ati göremiyorduk.</p>
				<p class="normal">Bu hal, insan tabiatındaki aceleciliğin elemli bir tesiri olmalıdır. Halbuki İbrahim Bey, hakikatte son derece sür'atle ilerliyor; fakat bize gâyet ağır gidiyormuş gibi gözüküyordu. Her ne ise, İbrahim Bey'in süvârileri tepeyi sarmaya başladılar, düşman ise henüz oralara yanaşamamıştı. Derken piyâde askerin de tepeyi tuttuğu ve düşmandan evvel o mevkii zapt eylediği görüldü. <span class="ideitalik">Elhamdulillâhi Rabbilâlemîn</span>.</p>
				<p class="normal">Eğerki bu tepeyi düşman bizden evvel tutmuş olaydı. Yahni ile ordunun merkezi arasına girecek ve o gün başımıza pek büyük belâlar gelecekti. Düşman tepenin üstünde bizim askeri görünce, orasını önceden müstahkem kılınmış mı zannetti nedir; ne düşündüyse, hücum etmeyerek, kurşun menzilinin dahi dışında kaldı; tepenin sağında solunda gezindi durdu. Bir aralık, bir miktar süvârisini yukarıya saldırdı ise de, bizim askerden şiddetli bir ateş yemesiyle geri döndürdü.</p>
				<p class="normal">&#160;</p>
				<p class="solbaslik2">Düşman, arkamızdaki dağa çıkmış!</p>
				<p class="normal">Ordunun sağ cenâhı, merkezi, Hacı Râşid Paşa tarafı, Küçük Yahni ciheti ateşler içinde yanmakta ve Muhtar Paşa ateş hattımızı dürbünüyle devamlı gözden geçirmekte iken, ordumuzun dayanmakta olduğu Alacadağ'dan aşağı, bir Kürt'ün feryat ederek gelmekte olduğu görüldü. Kürt geldi.</p>
				<p class="normal"><span class="ideitalik">"Düşmanın, ordunun arkasını aldığını ve Alacadağ'ın tamam üstüne çıkmış olduğunu"</span> haber vermesin mi!...</p>
				<p class="normal">Bizim orada bekçi süvârilerimiz vardır; bu haber doğru olsaydı, elbette onlardan bir mâlûmat gelirdi, diye düşünüldü; ama Kürt feryat ediyor:</p>
				<p class="normal"><span class="ideitalik">"Ben bu gözlerimle gördüm ve hattâ ellerinden güçle kurtuldum"</span> diye ve telâşla yeminler fırlatıyordu. Bizim dürbünler ise dağın üstünde kimseyi göstermediğinden, Kürt'ün telâşına, vehme kapılmış veya şuuruna halel gelmiş mânâsını veriyorduk. Orada bulunan cemaatin her biri bir sual ile Kürt'ü istintakla meşgul iken, Muhtar Paşa hazretleri, bu cemaatin içinden topçu livâsı Türk Hüseyin Paşa'ya:</p>
				<p class="normal"><span class="ideitalik">"Şu iki taburu al, sağ taraftan şu dağa yukarı yürü!"</span></p>
				<p class="normal">Emrini verdi.</p>
				<p class="normal">Yine o anda ihtiyatta bulunan Mirlivâ Şevket Paşa'yı da celb ile diğer iki taburla ortadan, Nâmık Paşazâde Miralay İbrahim Bey'i de başkaca iki taburla soldan, dağa yukarı yürüttürdü. Meğer biz Kürt'le lâkırdı ederken, Kumandan Paşa, düşman askerinin, bizim eskiden beri o dağın üstünde mevcut olan boş siperlerimizde gezinmekte olduğunu görmüş imiş.</p>
				<p class="normal">&#160;</p>
				<p class="solbaslik2">İhtiyatlar</p>
				<p class="normal">Burada kayda değer bir husus daha vardır:</p>
				<p class="normal">Sabah olup da âlem ateşe boğulduğu zaman, ihtiyatta olan taburlarımız, harp hattımızın kırılan bâzı kısımlarını takviye ve düzeltmek için öteye beriye sevk olunduğundan, elde ihtiyat olarak bir nefer bile kalmamıştı...</p>
				<p class="normal">Güneş çıkıp da harbin her taraftaki şiddeti iyice anlaşılınca ve düşmanın esas taarruz ettiği nokta meydana çıkınca, ateşi hafif olan yerlerden, Muhtar Paşa birer ikişer taburu, bulunduğu merkeze çekerek ufacık bir ihtiyat fırkası teşkil etmişti. Bunlar yine ihtiyacı olan yerlere birer ikişer sevk olunuyordu.</p>
				<p class="normal">Allah'a çok şükür olsun ki, düşman Alacadağ'ın üzerine çıktığı saatte, elde altı tabur ihtiyat vardı. Düşmanın oraya çıktığını daha önce haber alaydık, elde ihtiyat mevcut olmadığından, savaş hattından asker çekmek icap edecekti. O zaman ise bütün hareketimize bir şaşkınlık gelecek, işimiz fenalaşacaktı. Ordumuzun arkası da alınmış olacağından kurtuluş ümidimiz kalmayacaktı.</p>
				<p class="normal">&#160;</p>
				<p class="solbaslik2">Düşman nereden geldi?</p>
				<p class="normal">Düşmanın, Alacadağ'ın üstüne çıkıp yerleşmek üzere gönderdiği taburlar, Kaymakam Ali Şefik Bey'in iki gün evvel <span class="ideitalik">"Muhârebe ederek, bozdum"</span> dediği düşman askeridir. Ali Şefik Bey'in olduğu yerin uzaklarında, vaktini bekleyerek oyalanıp duruyorlarmış.</p>
				<p class="normal">Her ne ise, bizim taburlar Alacadağ'a tırmanmaya başladılar... Olduğumuz yerden dağın zirvesine, bir piyâde neferi ancak iki saatte çıkabilir. Asker dağın yarı yolunu aldı; düşman da dağın üstüne çıkardığı dağ toplarıyla onları tazyike başladı.</p>
				<p class="normal">O vakit, Yüzbaşı Yâver Mustafa Bey, bâzı emirleri tebliğ etmek üzere topçu livâsı Hüseyin Paşa'ya gittiği sırada, askerimizi takviye için, o âna kadar ihtiyat mevkiinde birikmiş olan sermayeden bir tabur ile birkaç da dağ topu gönderildi.</p>
				<p class="normal">Bizim asker artık kurşun menziline kadar sokulmuş olduğundan, iki taraftan alabildiğine tüfek ateşi başladı. Şimdi bizler, ellerimizde dürbünlerimiz, hem önümüzdeki umum harp harekâtının hem de arkamızdaki dağda cereyan eden savaşın varacağı neticeyi sabırsızlıkla bekliyorduk.</p>
				<p class="normal">&#160;</p>
				<p class="solbaslik2">Bizim süvâriler ne oldu?</p>
				<p class="normal">Dağın üstüne vaktiyle konmuş olan süvârilerimizin gevşekliği, ordunun başına bu tehlikeyi getirmiş olduğundan, o süvârilerin zâbiti ele geçmiş olsaydı, o sırada mutlaka kurşuna dizilirdi. Fakat muhârebenin şiddeti ve vak'anın dehşeti, bu cezayı harbin sonuna bıraktırdı.</p>
				<p class="normal">Harpten sonra dağdaki çobanlardan anlaşıldı ki, meğer bizim bu mübârek süvâriler, dağın bize bakan tarafında hep birden oturup hayvanlarını otlatır ve aşağıda cereyan etmekte olan harbin panoramasını dalgın dalgın seyr ederlermiş.</p>
				<p class="normal">Onlar bu halde iken arkadan Moskoflar çıkmış ve birdenbire bunların üzerine uğrayarak hepsini esir edip götürmüşler. Sonradan bu süvârilerden bir nefer bile ele geçmedi ki, işin aslı anlaşılabilsin!</p>
				<p class="normal">&#160;</p>
				<p class="solbaslik2">Gevşeklik, tembellik, vazifesizlik...</p>
				<p class="normal">Ah vazifesizlik, ah vazifesizlik! Günlük işlerimizde, siyâsette ve idârede, hattâ şahsî hayatımızda bile, ne belâlar gördük geçirdik ve daha neler görecek isek, hepsi vazifesizlik yani gevşeklik, boşvermek, aldırmamak, dikkatsizlik ve tembellik yüzündendir.</p>
				<p class="normal">Vazifeye riâyetin ne olduğunu bilmiyoruz. Bu dersi, önce, küçük yaşlarda çocuğa ilk terbiyeyi veren ana baba öğretecek, ondan sonra da mektepteki muallimler sağlamlaştırıp, yerleştirerek alışkanlık hâline getireceklerdir.</p>
				<p class="normal">Gerçi bizim ana ve babalarımız ve muallimlerimiz hazerâtı, kendi büyüklerinden o yolda bir ders almadıkları cihetle <span class="ideitalik">"Almadan vermek Allah'a mahsustur"</span> diye özür beyan edebilirlerse de, zamanın ehemmiyetine göre, öyle bînamaz özürlerine kulak verilmez.</p>
				<p class="normal">Karşımızdaki milletlerin ilerleyip yükselmelerine sebep olan vâsıtaları öğrenip edinmeye, Peygamber Efendimiz'in emri gereğince mecburuz.</p>
				<p class="normal"><span class="ideitalik">"Ve eiddû lehum..."</span><sup class="calibre3"><a href="../Text/basimizagelenler_split_290.html#footnote-600-177" id="footnote-600-177-backlink" name="footnote-600-177-backlink">177</a></sup> âyet-i kerîmesini de güzelce düşünüp anlayarak, tahsil ve terbiye usullerimizi ıslah etmeli, zamanın icaplarına uydurmalıyız.</p>
				<p class="normal">&#160;</p>
				<p class="solbaslik2">Vatan aşkı ve dindarlık terbiyesi</p>
				<p class="normal">Muallimler derslerine başlamazdan evvel her sınıfın yaşına ve anlayışına göre:</p>
				<p class="normal"><span class="ideitalik">Vatan aşkı, dindarlık, milliyet sevgisi, vehim ve hurâfeyi izâle etmek, cesâret, yüksek ahlâklılık, zilletten çekinmek, vazifeye riâyet</span> gibi mühim mühim bahisler açmalı; her birine misaller getirerek güzel konuşmalar yapmalıdırlar.</p>
				<p class="normal">Her gün, ilim ve fen derslerine başlanmazdan evvel, icâbına göre bir çeyrek veya yarım saat kadar, çocuklara bu yolda söz söylenmek için, mektep ders cetvellerinde vakitler ayrılmalıdır.<sup class="calibre3"><a href="../Text/basimizagelenler_split_291.html#footnote-600-178" id="footnote-600-178-backlink" name="footnote-600-178-backlink">178</a></sup></p>
				<p class="normal">Vazifeye riâyet, ne aziz, ne mühim bir insanlık icâbıdır. Onu, muallim olan zat, bilfiil icrâ ederek veya ettirerek anlatmalıdır.</p>
				<p class="normal">&#160;</p>
				<p class="solbaslik2">Çocuklara kötü örnekler</p>
				<p class="normal">Ama bizim hocaefendi veya peder efendi, devlet kapısından geçinir bir zât ise, sohbet ederken veya ders esnâsında fırsat buldukça:</p>
				<p class="normal"><span class="ideitalik">"Maaşına zam için veya sınıfının veya rütbesinin yükselmesi için, filân büyük zâtı görmüş; arzuhâl sunmuş, ayağına kapanmış, eteğine yapışmış, hüngür hüngür ağlamış; ondan sonra o büyük zâtın mensuplarından birisine de hediye vermiş veya para va'd etmiş, o sırada filân büyük zâta da rastlamış ve artık bundan sonra bir velinimet kapısı edinmiş olduğunu"</span> hikâye eder.</p>
				<p class="normal">Ve güyâ âlemde bundan başka bir insanlık şartı bulunmadığını, hâliyle, sözüyle, fiiliyle anlatarak, talebesine veya evlâtlarına, bu yolda iğrenç bir misal ve ibret verir; dinleyenlerin fıtratlarındaki sâdeliği ve güzelliği bozar.</p>
				<p class="normal">Şâyet nasihat eden zat tüccar veya esnaftan ise, o da yerine ve meşrebine göre, aynı şekilde ve nasıl olursa olsun, şahsî menfaat temini yollarını gösterir. Dikkat buyuruluyor ya! Nasıl olursa olsun, denildi; artık tafsîline lüzum yoktur...</p>
				<p class="normal">Eğer âile ve evlâdını terbiye eden kimse ziraatçi sınıfından ise, bunlar her türlü münâsebetsiz ahlâktan uzak kalarak, bir dereceye kadar asıl mayalarındaki sâdeliği muhâfaza ederler... Ama bunların da sonradan öteki sınıflardan kimselerle temas etmiş olanlarının ahlâkı bozulur. Böylece bütün halkın ahlâkında, umumi ve benzer bir bozukluk meydana gelir.</p>
				<p class="normal">&#160;</p>
				<p class="solbaslik2">Bu terbiye ile adam yetişmez!</p>
				<p class="normal">Her ne zaman ki bizde, milliyetimizin devamını ve cemiyetimizin haklarını koruma düşüncesi uyanır da zihinlerimizi aydınlatırsa ve şu âlemde bir siyâsî varlık hakkına hep birden sahip olduğumuzu bilirsek, o vakit, beklediğimiz güzel ahlâkların hepsi, birbirini de getirerek meydana çıkarlar, yoksa bu hâlimizde o iş olmaz...</p>
				<p class="normal">Şu anda tatbik olunan tahsil ve terbiye usûlü ile dinini, milliyetini hayatı kadar sevecek adam yetişmez.</p>
				<p class="normal">Son asırlarda bizde adam olarak yetişenler, sırf tabiatin eseri olarak, kendiliklerinden yetişmişlerdir; yoksa güzel bir terbiyenin neticesi değildirler.<sup class="calibre3"><a href="../Text/basimizagelenler_split_292.html#footnote-600-179" id="footnote-600-179-backlink" name="footnote-600-179-backlink">179</a></sup></p>
				<p class="normal">&#160;</p>
				<p class="solbaslik2">Dinimizden istifade etmiyoruz</p>
				<p class="normal">Ya o türlü mükemmel yaradılışa sahip olan kimseler, bir de arzu edilir derecede terbiye görmüş olsalardı, milletimiz, siyâset âleminde nasıl bir yüce mevkie erişirdi... Orasını tahmin ve tasavvur etmek kadar lezzetli bir şey olamaz.</p>
				<p class="normal">Necip milletimiz, Hazret-i Muhammed'in sâyesinde nice ilâhî yüce vasıflara nâil olmuştur. Yalnız bunları yerli yerinde kullanmış olsak, pek yakın bir vakitte, şöhretimizin yine cihan âfâkını tutacağından hiç bir akıl şüphe edemez. <span class="ideitalik">"Ne edeyim öyle altın leğeni ki, içine kan tükürürüm!"</span> darbımeselini, hoşuma gittiği için burada bir daha zikr etmek mecbûriyetinde kaldım.</p>
				<p class="normal">Gerçi bir altın leğene mâlikiz ve belki cemiyetimiz bir altın tabaktır. Lâkin yanlış ve yolsuz kullanmalar sebebiyle, hakir bir saksı parçası gibi, hükümsüz, değersiz, bir köşeye atıldık kaldık!</p>
				<p class="normal">&#160;</p>
				<p class="solbaslik2">Bir millet ne ile yaşar?</p>
				<p class="normal">Bir de şurasını iyice bilmeliyiz ki, milletlerin teşekkül sebebi ya din sevgisi veyahut vatan aşkıdır. Bu ikisinden biri bulunmadıkça bir milletin pâyidâr olamayacağı âşikârdır.</p>
				<p class="normal">Yunan ve Roma medeniyetleri üzerine kurulmuş olan Avrupa devletlerinde, Yunanlılarda ve hele Romalılarda en mühim şiâr edinilmiş olan <span class="ideitalik">'vatan sevgisi'</span> seciyesinden doğmuş bir de <span class="ideitalik">'milliyet bağlılığı'</span> hasleti meydana çıktı.</p>
				<p class="normal">Son asırlarda zuhûr eden bu güzel haslete göre, bir İngiliz İngilizliğin, bir Fransız Fransızlığın, ne uzağa gidiyoruz, bir Rum, daha dörtbuçuk gün evvel teşekkül etmiş olan Elinozluk'un şeref ve şânını koruma yolunda, malıyla canıyla çalışmayı ve o uğurda ölmeyi iftihar sebebi sayıyor.</p>
				<p class="normal">&#160;</p>
				<p class="solbaslik2">Bizim milliyetimiz, din aşkı ile yaşar</p>
				<p class="normal">Bizim bir araya gelişimizin sebebi nedir; Türkçesi, başımız neye bağlıdır? <span class="ideitalik">Şeriat,</span> demez miyiz?! Öyleyse bizde de, din aşkı hükümfermâ olmalıdır. Öyle bir din ki –tedkik edenlerin mâlûmu olduğu üzere– bütün insanların baştâcı olmayı hak etmiş, geniş feyizli bir din!...<sup class="calibre3"><a href="../Text/basimizagelenler_split_293.html#footnote-600-180" id="footnote-600-180-backlink" name="footnote-600-180-backlink">180</a></sup></p>
				<p class="normal">Dedelerimizin gafletleri yüzünden düştüğümüz tefrika tehlikesi, bizi fetihler yapmaktan, yâni ilâhî tevhîdi yaymaktan alıkoydu. Şimdi, gafletten uyanarak, bu yüce dînin ve onun temeli olan <span class="ideitalik">Kelimetullâh'</span>ın, yayılmasından geçtik, bâri muhâfazası için, Hazret-i Peygamber'in emri gereğince, her türlü fedâkârlığı göze alalım!</p>
				<p class="normal">Bir müslüman, müslümanlığı uğrunda terk-i hayat etmeyi, neden canına minnet bilmesin ki, bu ölümün, gerçek hayat olduğu, Kur'an'ın âyetleriyle sâbittir.<sup class="calibre3"><a href="../Text/basimizagelenler_split_294.html#footnote-600-181" id="footnote-600-181-backlink" name="footnote-600-181-backlink">181</a></sup></p>
				<p class="normal">&#160;</p>
				<p class="solbaslik2">Din ile millet birdir</p>
				<p class="normal">Çünkü müslümanlarda din, milliyet, kavmiyet birleşmiştir. Din ve millet, ikisinin bir şey olduğunu daha çocukken ilmihallerde okumamış mıydık!</p>
				<p class="normal">Ama denilecek ki, bu asırda dindarlık modası geçti... Hayır hayır, estağfirullah geçmedi. Dünya üzerinde insanoğlu bulundukça bu dâva da devam edecektir, zira beraber doğmuştur.<sup class="calibre3"><a href="../Text/basimizagelenler_split_295.html#footnote-600-182" id="footnote-600-182-backlink" name="footnote-600-182-backlink">182</a></sup></p>
				<p class="normal">Düşünelim ve etrâfımıza bir bakalım! Hudut komşusu olduğumuz devletlerin, milletlerin bize karşı düşmanlık göstermeleri, ancak <span class="ideitalik">Müslüman</span> olduğumuz içindir.</p>
				<p class="normal">Bizi terakkîden alıkoymaları, memleket idâresi, servet ve kuvvetimizi artırma hususlarında bize karşı güçlükler çıkarmaları<sup class="calibre3"><a href="../Text/basimizagelenler_split_296.html#footnote-800-56" id="footnote-800-56-backlink" name="footnote-800-56-backlink">(*56)</a></sup> hep <span class="ideitalik">Müslüman</span> olduğumuz içindir.</p>
				<p class="normal"><span class="ideitalik">İncil Cemiyetleri'</span>nin zoru nedir; misyonerlerin müslüman memleketinde ne işi vardır? Daha daha sayıp dökmeyi, lâfı uzatmak saydığım tecâvüz hareketlerinin hepsi, <span class="ideitalik">Müslümanlığımızın</span> aleyhine değil de nedir?!</p>
				<p class="normal">&#160;</p>
				<p class="solbaslik2">Almanya'nın kuvveti</p>
				<p class="normal">Bugünkü günde Almanya devleti bütün dünyanın siyâsetinin idâre merkezi oldu. Sebebi vatan sevgisi ve milliyet gayretinin icâbı olarak ferdlerinde hâsıl olan ilim ve idrâk, ve bunun neticesi olmak üzere herkesce âdet hükmüne giren vazifeye riâyet seciyesidir.</p>
				<p class="normal">Ahâlinin millî şereflerini korumak hususunda gösterdiği birlik ve beraberlik ve çoğunun temyiz ve idrâk sâhibi olmaları, hükûmetleri de akıllı ve uzak görüşlü hareket etmeye zorlamaktadır. Böylece halkın idrâk derecesi ve birliği ile, hükümetin iyi idâresi birbirini zarûrî kılmaktadır.</p>
				<p class="normal">İkibuçuk milyon askere, elli milyon ahâliye, yüz yirmi milyon gelire mâlik olan Almanya'nın yarısı veya üçte biri kadar muntazam askere, onların yarısı veya üçte biri kadar nüfusa ve dörtte biri kadar gelire sâhip olsak, biraz da vazife bilsek; dünya politikasına tesirimiz, Almanya'nın şimdiki tesiri kadar, hattâ ondan da fazla olacağında şüphe etmeyelim.</p>
				<p class="normal">Bu kuvvet ve kudreti elde etmek, sadece, sahip olduğumuz imkânların hakkıyla ve yoluyla kullanılmasına bağlıdır.</p>
				<p class="normal">&#160;</p>
				<p class="solbaslik2">Kılıç yerine örnek ahlâk</p>
				<p class="normal">Bir de, zamanımızda artık <span class="ideitalik">İ'lâ-yı Kelimetullah</span> için bizler kılıç çekmeye, seferlere çıkmaya muhtaç değiliz. Asrımızda, ilmin nûru bakışları aydınlatmakta, akıl ve hikmet cilâsı fikirleri parlatmaktadır.</p>
				<p class="normal">Bugün, hem kendini hem de mensup olduğu milleti, saadete eriştirmek için, hakikati arayıp bulmak uğruna, nice akıllı araştırmacılar, dünyayı dolaşıp durmaktadırlar.</p>
				<p class="normal">Bunlar, Asya'nın Sibiryalarını, Afrika'nın vahşet veren sahrâlarını, susuz ve yorgun, binbir belâlara katlanarak seyr ü seyâhat ediyorlar.</p>
				<p class="normal">Hakiki müslüman olan bir topluluğun, tavır ve hareketlerinde görülecek olan hikmet ve hakikat nûru, hakikati arayan bu gibi kimseler üzerinde, muhterem eslâfımızın parlak kılıçları kadar aydınlık tesirler yapacağında şüphe var mıdır!...<sup class="calibre3"><a href="../Text/basimizagelenler_split_297.html#footnote-600-183" id="footnote-600-183-backlink" name="footnote-600-183-backlink">183</a></sup></p>
				<p class="normal">İbret nazarıyla bakılsın ki, asır ne hâle geldi; bir fikr-i hikmetle düşünülsün ki, zaman nasıl başkalaştı!?</p>
				<p class="normal">&#160;</p>
				<p class="solbaslik2">Kılıçta en iyi idik, şimdi de ilimde en iyi olalım</p>
				<p class="normal">Kılıç ve mızrağın, beşer kuvvet ve san'atinin son derecesi olarak tanındığı bir vakitte, müslümanlar, dünya pazarına sürülen malın en iyisine sahip olduklarından, kılıçlarına dünya halkı baş eğmiş idi.</p>
				<p class="normal">İlmin, maarifin, ahlâkın, san'atin meydanı tuttuğu bu zamanda da, niçin asrın hükmüne göre geçerli olan ticâreti yapmasınlar? Niçin ilim ve ahlâklarıyla, yine herkesten üstün olmasınlar?</p>
				<p class="normal"><span class="ideitalik">"Ve mâ erselnâke illâ rahmeten lil-âlemîn"</span><sup class="calibre3"><a href="../Text/basimizagelenler_split_298.html#footnote-600-184" id="footnote-600-184-backlink" name="footnote-600-184-backlink">184</a></sup></p>
				<p class="normal"><span class="ideitalik">"Ve mâ erselnâke illâ kâffeten linnâs"</span><sup class="calibre3"><a href="../Text/basimizagelenler_split_299.html#footnote-600-185" id="footnote-600-185-backlink" name="footnote-600-185-backlink">185</a></sup> cihandeğer fermânıyla önün ve sonun efendiliğini birleştiren Nebiyy-i Ümmî Efendimiz'in ümmet ve cemaati, bu yüceliği ve saadeti, bir miras olarak ve hak ederek niçin alamasın?! <span class="ideitalik">Belliğ âmâlenâ ve âmin havfenâ yâ Rabbelâlemîn...</span><sup class="calibre3"><a href="../Text/basimizagelenler_split_300.html#footnote-600-186" id="footnote-600-186-backlink" name="footnote-600-186-backlink">186</a></sup></p>
</body>
</html>