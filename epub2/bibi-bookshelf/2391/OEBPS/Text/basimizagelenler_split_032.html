<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta content="text/html;charset=utf-8" http-equiv="content-type"/>
    <title>basimizagelenler</title>
    <meta content="http://www.w3.org/1999/xhtml; charset=utf-8" http-equiv="Content-Type"/>
<link href="../Styles/stylesheet.css" rel="stylesheet" type="text/css"/>
<style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:3586e7dc-e1f0-496f-8994-c956cb94757c" name="Adept.expected.resource"/>
</head>
  <body class="calibre">
<h1 class="solbaslik" id="calibre_toc_30"><br class="chapter"/>&#160;&#160;&#160;ONBEŞİNCİ BÖLÜM<br class="chapter"/>&#160;&#160;&#160;<span class="solbaslik1">Yalınayak Askerler</span><br class="chapter"/>&#160;&#160;&#160;<span class="solbaslik1">ve Ahâlimiz Ne Halde?</span></h1>
				<p class="normal">Tarihini kat'i olarak tâyin edemeyeceğim; bizim Rusya ile vukûa gelen ve burada anlatmakta olduğumuz muhârebeden biraz evvelce olmalıdır. Bütün Avrupa devletleri murahhaslarından mürekkep olarak Cenevre'de toplanan bir kongreye<sup class="calibre3"><a href="../Text/basimizagelenler_split_263.html#footnote-600-159" id="footnote-600-159-backlink" name="footnote-600-159-backlink">159</a></sup> Devlet-i Aliyye de murahhas göndermişti.</p>
				<p class="normal">O kongrede, savaş hâlinde, tarafların insâniyete aykırı hallere tevessül etmemeleri ve bunun yasak edilmesi de karar altına alınmıştı.</p>
				<p class="normal">Meselâ, hastahânelere taarruz edilmeyecek, yaralı ve ölülere hürmet edilecek, hristiyan devletlerin <span class="ideitalik">Salîb-i Ahmer</span> ve Devlet-i Aliyye'nin <span class="ideitalik">Hilâl-i Ahmer</span><sup class="calibre3"><a href="../Text/basimizagelenler_split_264.html#footnote-600-160" id="footnote-600-160-backlink" name="footnote-600-160-backlink">160</a></sup> işâretiyle çekeceği sancakların bulunduğu yerler ve bu işareti taşıyan efrad emniyet altında olacaktı.</p>
				<p class="normal">&#160;</p>
				<p class="solbaslik2">Düşman, yaralıları ve doktorları topa tuttu</p>
				<p class="normal">Kendisiyle harp etmekte olduğumuz düşman, bu kararların hiç birisine riâyet etmedi. Kars'ın muhâsarası esnasında, memleketi ve istihkâmları topa tuttuğu sırada hastahanelere de gülle attı.</p>
				<p class="normal">Gedikler muharebesi gününde ise, Hüseyin Hâmi Paşa fırkası yaralıları, fırkanın arka tarafında bir yere toplanmıştı. Cerrah ve tabipler burada, akan kanı durdurmak vesâire gibi yapılması mecbûri olan ilk ameliyatları icrâ ediyorlardı. Bunların olduğu yere <span class="ideitalik">Hilâl-i Ahmer</span> işaretini taşıyan lüzumu kadar beyaz bayrak çekilmiş, orasının emniyet altında bulundurulması lüzûmu ilân edilmişti.</p>
				<p class="normal">Böyle iken, düşman o işaretlere katiyen aldırış ve riâyet etmeden, tabipleri, yaralıları ve bunlara hizmet edenleri orada barındırmayacak derecede gülle yağdırmaya başladı.</p>
				<p class="normal">Pek çok güçlükler ve yürek dayanmayacak acıklı haller meydana geldi; hastaların oradan götürülmesi icap etti. Fakat o sırada nakil vasıtalarının çoğu harp sahasına cephane ve levâzımat taşımakta idiler.</p>
				<p class="normal">Bu sebeple ve mecbûren bütün zavallı yaralılar, harbin fırsat vereceği zamana yani sonuna kadar, güneşin alnında, gülleler altında kaldı. Artık o sırada orada ne acıklı zâyiat husûle geldi; orası hiç sorulmasın...</p>
				<p class="normal">&#160;</p>
				<p class="solbaslik2">"El-hükmü lil-gâlib"</p>
				<p class="normal">Yine bu harbin ertesi günü, düşmanın <span class="ideitalik">Salîb-i Ahmer</span> işaretiyle gönderdiği neferler, sahranın ötesinde berisinde kalmış olan cenâzelerini toplamaya başlayınca, bizim de oralarda kalan bazı şehidlerimizi kaldırmak üzere <span class="ideitalik">Hilâl-i Ahmer</span> işâretiyle çıkardığımız efrâda kurşun yağdırarak mâni olmaya kalkıştılar. Bizim asker de mukàbeleye davranınca, meydanı gören taşların arkasına yerleşmiş olan düşmanlar def' olup gittiler. Bizimkiler de rahatça işlerini gördüler.</p>
				<p class="normal">Yukarıda bir vesile ile de denildiği vechile, tabiatin her zaman geçerli olan <span class="ideitalik">'el-hükmü lil-gâlib'</span><sup class="calibre3"><a href="../Text/basimizagelenler_split_265.html#footnote-600-161" id="footnote-600-161-backlink" name="footnote-600-161-backlink">161</a></sup> kàidesini bozmak için başka bir kanun ve bir kàide koymak, insanların kudreti dâhilinde olan işlerden değildir. Kongrenin kararlarına karşı gelen Rusya'ya mâni olup, o kararın hükmünü infâz eyleyecek olan kuvvet, hangi kuvvettir?</p>
				<p class="normal">Kararı icra ettirmek için devletler hep birden toplanıp da, muhâlif olan devleti söz ve fiille tehdit mi edecekler? Ne gezer, estağfirullâhel azîm! Bu gibi kongrelerden, konferanslardan sâdır olmuş nice kararlar, hem de böyle insâniyete ait değil, dünyanın rahat ve emniyetine, siyâsetine ait pek çok kararlar, protokoller gördük; netice olarak şunu anladık ki:</p>
				<p class="normal">Dünyada devletler arası kàide, zayıf olanların haksız oluşu, kuvvetlilerin haksız da olsalar mes'ul olmayışı, hatta o kuvvetlinin haksızlığına birçok da yardımcı ve yâverler bulunmasından ibarettir... Hele zayıf olan taraf bir de müslümansa, din farklılığı ile Avrupalılardan ayrılmışsa, artık o tarafa Rabbim selâmet versin, demekten başka çare kalmaz.</p>
				<p class="normal">&#160;</p>
				<p class="solbaslik2">Allah'tan ve kendimizden başkasına güvenmeyelim</p>
				<p class="normal">Bunun için bizler, Cenab-ı Hak'tan ve kendi kuvvetimizden başka bir şeye, ve Batılı dostlarımızın siyaset ve yardımına güvenmemeliyiz. Onlar kendi menfaatlerinden başkasını tanımazlar. Bize bir yerde yardımcı olmuş veya olacaklarsa, kendi menfaatleri icabı olduğundandır. Yoksa insâniyet ve hukuk nâmına ve babalarının hayrına değildir.</p>
				<p class="normal">Hukuka bağlılık, hatıra riâyet, düşmüşe imdat, âcize yardım, hakka uymak, zarar vermekten kaçınmak gibi, bir insan için güzel, hem de en güzel ahlâk sayılan sıfatlar, bir devlet, bir hükûmet için âdeta leke sayılacak derecede saflık ve aptallıktan sayılıyor. Sebebi, devletlerin siyasî varlık ve devamları, teb'alarının menfaatlerini korumak esası üzerine kurulduğundan, ne olursa olsun bu esasları korumaya mecburdurlar. Bu maksad muhâfaza olunurken Zeyd'in, Amr'ın<sup class="calibre3"><a href="../Text/basimizagelenler_split_266.html#footnote-600-162" id="footnote-600-162-backlink" name="footnote-600-162-backlink">162</a></sup> hukuku ayaklar altına alınırmış, orası gözetilmez.</p>
				<p class="normal">O Zeyd ve Amr da adam olsunlar da kendilerini ve hukuklarını çiğnetmesinler. Onlar da nasıl olursa olsun, menfaat ve haklarını muhâfaza edecek sebepleri elde etmeye çalışsınlar. İşte dünyadaki kavga ve kıyâmetlerin esası hep bu menbâdan zuhûr ediyor!</p>
				<p class="normal">&#160;</p>
				<p class="solbaslik2">Düşman, bizden hücum bekliyordu</p>
				<p class="normal">Düşmanımız birinci derecede olarak, mühimmat merkezi olan Gümrü kalesini muhâfaza etmek için ordusunu kalenin müdâfii durumuna sokmuştu. Oğuzlu, Kızılvan, Paldırvan ve Karayal köy ve mevkileri arasında bulunan mühim noktaları derhal siperlerle tahkim etti.</p>
				<p class="normal">Hudûdumuz olan Arpaçayı üzerinde bulunan ve Gümrü'yü gören Üçtepeler'e de istihkâm vererek, bu yeni askerî mevkilere Gümrü kalesinden büyük kale topları getirip yerleştirmişti.</p>
				<p class="normal">Bizim bu mevkiler üzerine hücum edeceğimizi tahmin ederek bekliyordu. Düşmanın bu yeni istihkâmlarını ve ta'biyesini, harpten sonraki üç gün içinde yapıp bitirmiş olduğunu da unutmayalım.</p>
				<p class="normal">Çünkü zafer neş'esiyle mest ü mağrur olan Osmanlı askerinden beklenen hareket, şiddetli bir hücuma daha kalkmasıdır; bu daha önceleri çok kereler görülmüştür. Halbuki böyle tehlikeli yerlere, öyle pervâsızca hücumlar etmek, askerinin çokluğu sebebiyle kayıplarına aldırmayan Rusya gibi bir devlete münâsiptir.</p>
				<p class="normal">Biz ancak halden ve fırsattan istifâde ile müdâfaada bulunmaktan başka çâreye mâlik değiliz. Ettiğimiz ve edeceğimiz hücumlar ve taarruzlar da hep müdâfaayı tamamlamak ve düşmanın üzerimize hücum edebilme imkânlarını kırmak içindir.</p>
				<p class="normal">Yoksa Rumeli cihetinde Süleyman Paşa ordusunun Şıpka'da İsveti Nikola balkanı ve istihkâmâtı üzerine hücum ettirmesi gibi cesâretli bir hareketi ihtiyar eylemek, ya kemâliyle harîs-i şan olmaktan, veyahut gurûr-i galebe ile sekran bulunmaktan neş'et edebilir.<sup class="calibre3"><a href="../Text/basimizagelenler_split_267.html#footnote-600-163" id="footnote-600-163-backlink" name="footnote-600-163-backlink">163</a></sup></p>
				<p class="normal">&#160;</p>
				<p class="solbaslik2">Ordunun gelecekteki hareketlerine ve ihtiyaçlarına dâir bazı düşünceler</p>
				<p class="normal">Şimdi bizim ordunun işi, levâzımâtını tamamlayarak, düşmanın müstahkem mevkileri üstüne uğramaksızın uzaktan hareket ve manevralar yapmak ve bir fırsat elverebilirse, o fırsattan istifâde etmek idi. Bu hareketlerin icrâsı ise ordunun levâzım ve mühimmâtının muntazam ve emin bulunmasına bağlıydı. Ayrıca, yaklaşmakta olan kış yüzünden bir felâkete uğranılmaması için tedbirler alınması da gerekiyordu.</p>
				<p class="normal">Zira mâlumdur ki, o havâlide Eylûl içinde kış habercisi olan yağmurlarla, yolların çamur ve bataklığı başlar; nakliyat ve harekât güçleşip ağırlaşır. Hele Teşrînievvel [Ekim] ayından sonra çadırlarda barınmak da kàbil olamaz. Termometre, sıfırın altında 15 ve daha aşağılarda gezinmeye başlar. Öteki düşmana karşı müdâfaaya hazırlanmak ne kadar lâzım ise, bu müşterek düşmanın zararından emin kalmak için gereken tedbirlere mürâcaat olunmak da o kadar zarûrîdir.</p>
				<p class="normal">Bu hususta Kumandan Paşa'nın Seraskerlik makâmına yazdığı telgrafnâmelerden bir ikisini buraya aynen derc etmeyi uygun buldum. Vaziyetin anlaşılmasına ve ordu nedir, ne kadar şeye ihtiyacı vardır, ne ile var olup yaşayabilir? Bu bahislerin düşünülüp, bir fikir edinilmesine faydası dokunur inancındayım.</p>
				<p class="normal">&#160;</p>
				<p class="solbaslik2">Askerin erzâkı nasıl temin edilecek?</p>
				<p class="normal">İşte birisi budur:</p>
				<p class="normal"><span class="ideitalik">"Makâm-ı Celîl-i Seraskerî'ye,</span></p>
				<p class="normal"><span class="ideitalik">"Bu havâlide toplanmış asâkir-i şâhânenin günlük idâresi, bulunulan yerin mahsûlâtına münhasır gibi kaldı. Gerek nakil vasıtalarının azlığı ve gerek akçasızlıktan nâşi, arkamızdan erzak yetişememekte ve yetişebilen dahi mevcut kuvvete nisbetle hiç hükmünde kalmaktadır. Bu bakımdan ihtiyaçların tedâriki işinde türlü müşkilât çekilmektedir. Arada bir ihsan buyurulan akça ile bazan peşin, bazan da bedeli sonra verilmek üzere idare olunmakta, bu da yetişemediği zamanlar, Kars depolarına mecbûren mürâcaat edilmekteydi. Şimdi bu hal daha güçleşti. Çünkü soğuklar bastırır bastırmaz; bir ay sonra, Soğanlıdağı geçitleri kapanacağından, arkadan (yâni Erzurum'dan veya Anadolu içerisinden), ihtiyâcımız olan şeyler, şimdiki kadar bile gelemeyecektir.</span></p>
				<p class="normal"><span class="ideitalik">"Kars ovasındaki köyler, ahâlisinin ekseri dağılmış olduğu ve oturulmayacak kadar harap bulunduğundan, yerinde kalan köylüler ise kendilerini bile idâreden âciz kaldıklarından dolayı, şu hâle göre kış mevsiminde Kars ovasında asker barındırmanın imkânsızlığı meydandadır. O halde ise Şüregel</span><sup class="calibre3"><a href="../Text/basimizagelenler_split_268.html#footnote-800-47" id="footnote-800-47-backlink" name="footnote-800-47-backlink">(*47)</a></sup><span class="ideitalik">ile Kars ovasının yine düşmanın zâlim ayağı altında kalacağı muhakkaktır.</span></p>
				<p class="normal"><span class="ideitalik">"Eğer bundan yirmi gün evvel elde çokça akça olsaydı, mevsimden istifâde ve halkı tatmin ederek zahire alıp depolamak mümkün idi. Bundan sonra bu mümkün değil gibidir. Bununla beraber Kars'ta müstahfaz kalacak olan otuz tabur ile onlara lâzım olan süvâri ve topçu hayvanlarının hiç olmazsa sekiz aylık idârelerinin toplanıp depolanmasına çalışılmaktadır. Cenab-ı Hakk'ın lûtf ü inâyeti ile yalnız bu askerin ihtiyâcı temin edilirse muvaffakiyet sayılır. Bu takdirde ise, beraberimde bulunan seyyar ordu-yu hümâyûn mevcûdunun, tamâmen Soğanlı'nın öte cihetinde Pasin kazaları köylerinde barındırılması, yine Bayezid kolordu-yu hümâyûnunun da Van ile Bayezid, Eleşgirt ve Pasin-i Süflâ'da parça parça barındırılıp, bu şekilde idârelerinin çâresine bakılması icap etmektedir. Bu şekilde dahi, erzâkın mîrî tarafından temini güç olacağından, ordunun umûmî ihtiyacını taahhüd edecek konturatocu</span> [müteahhid] <span class="ideitalik">aranması merkeze (Erzurum'a) yazılmıştır.</span></p>
				<p class="normal"><span class="ideitalik">"Askerin nerelere dağıtılacağı mukavelede gösterilmeyip, askerin, erzâkını istediği yere nakl etmek üzere, konturatoculardan yalnız orada (merkezde) teslim alacağı şart koşulması sebebiyle, bu yolda birkaç konturatocunun çıkacağını tahmin ederim. Fakat onlarla iş yapmak da bir hayli peşin paraya bağlıdır. Elhâsıl, diğer telgrafnâme-i âcizânemde arz olunduğu üzere, beklenen nakil vâsıtalarının gelmemesi ve bâzı mânilerin araya girmesi sonunda, maatte'essüf bu tedbîre baş vurulmak mecbûriyeti baş gösterdi. Bununla beraber yine çok miktarda akçaya ihtiyaç bulunduğu, bu tedbîre çâresizlik hâlinde baş vurulacağından, her ne kadar şimdiki hal öyle ise de, belki yine bir çâresi bulunur ümidiyle şu bir ay zarfında Kars'a mümkün olduğu kadar zahire yığdırmak ve herkesin binek hayvanlarını dahi alıp yük yükletmek ve bu hususta her çeşit örfî idareye baş vurmak üzere Hacı Râşid Paşa hazretlerinin dahi muvakkaten bu işe me'mûren Erzurum'a gönderilmesine karar verildiği ve teşebbüslerimizin neticesinin ileride bildirileceğini arz ederim.</span></p>
				<p class="sagitalik">10 Ağustos sene 93 [22 Ağustos 1877]<br class="chapter"/>Ahmed Muhtar"</p>
				<p class="normal">&#160;</p>
				<p class="solbaslik2">Evet efendimcilik, dalkavukluk</p>
				<p class="normal">İşte yukarıdaki telgrafnâme münderecâtı, orduların umûmî ahvâlini göstermeye kâfi ise de, aşağıya bir iki parça daha alınacaktır.</p>
				<p class="normal">Hacı Râşid Paşa Erzurum'a gitti, yine idâre temin olunamadı. Acaba ilân-ı harpten önce mülkî memurlar ne yapıyorlar imiş? Orası meçhul! Ve daha doğrusu <span class="ideitalik">minel bâb ilel mihrâb</span>,<sup class="calibre3"><a href="../Text/basimizagelenler_split_269.html#footnote-600-164" id="footnote-600-164-backlink" name="footnote-600-164-backlink">164</a></sup> bütün idâreciler mes'uldür.</p>
				<p class="normal">Mâdem ki hazırlık yoğidi, harp edilmek tehlikesi göze aldırılmamalı ve bizim bütün memurlarımızda âdet olduğu üzere:</p>
				<p class="normal"><span class="ideitalik">"Sâye-i vâye-i hazret-i pâdişâhîde her şey yolundadır; şöyle çalışılıyor, böyle yapılıyor!"</span></p>
				<p class="normal">diye izhâr olunan patırtı kütürtülere inanılmamalı idi.</p>
				<p class="normal">Evet! <span class="ideitalik">"Araba çamura battıktan sonra yol gösteren çok olur!"</span> meşhur darbımeseldir ve fakirin bu yazdıklarıma da tatbîki mümkündür. Ama benim maksadım, çalışkan ve dinsever olmalarını temenni ettiğim torunlarımızın, tecrübe edilmişi bir daha tecrübeye kalkışmamalarını tavsiyedir.</p>
				<p class="normal">Bize ne yaptıysa, <span class="ideitalik">'evet efendimcilik'</span> ve <span class="ideitalik">dalkavukluk</span> yaptı, el'ân da yapıyor!</p>
				<p class="normal">&#160;</p>
				<p class="solbaslik2">Yunan, Bulgar ve Sırplardaki şaşırtıcı gelişmeler</p>
				<p class="normal">Yunanlılardan ibret alalım! Birbuçuk milyonluk bir millet iken, siyâset âlemindeki varlıklarını lâfla değil, fiilen isbât ediyorlar. Halbuki bu devlet, bundan elli altmış sene evvel, Devlet-i Aliyye'nin bir vilâyeti idi. Birlik, beraberlik ve idârecilerinin tanzîmi sâyesinde Düvel-i Muazzama'ya bile kendilerini saydırdılar. Âdetâ Devlet-i Aliyye'ye de meydan okumaya başladılar.<sup class="calibre3"><a href="../Text/basimizagelenler_split_270.html#footnote-600-165" id="footnote-600-165-backlink" name="footnote-600-165-backlink">165</a></sup></p>
				<p class="normal">Ne uzağa gidiyoruz! Bulgarlar gözümüzün önündedir. Yazmakta olduğum muhârebe sırasında orası <span class="ideitalik">'Tuna Vilâyeti'</span> nâmıyla bilinen bir vilâyet idi. Bu harp onları bizden ayırdı. Şimdi beş altı seneden beri, öyle mühim bir siyâsî varlık gösterdiler ki, velinimetleri ve sebeb-i devletleri olan Rusya bile şaşa kaldı...</p>
				<p class="normal">Sırp Krâliyeti nâmıyla, yine bu harbin sonunda meydana çıkan devleti, geçen sene, Bulgarlar harp ile perişan ve mağlûp ettiler. Halbuki Rusya ile olan muhârebeden önce Sırplılar, Devlet-i Aliyye'ye karşı koydular ve âdeta ordularımızın dişine dayandılar idi... Bakındı işe ki, Tuna vilâyeti halkına, devlet iken mağlûp oldular.</p>
				<p class="normal">Gerek Yunanlıların ve gerek Sırp ve Bulgarların, çok değil, 1294 senesinden 1304 senesine kadar [1877-1886] geçen on sene zarfında gösterdikleri garip ve acip halleri ve şu kısa zaman içinde aldıkları yolu, asrımızın tarihini yazma vazifesini deruhte edecek zevât-ı kirâma terk ile maksada dönelim.</p>
				<p class="normal">&#160;</p>
				<p class="solbaslik2">Aç savaştık, soğukta çıplağız</p>
				<p class="normal">Yine Seraskerlik makâmına bir telgrafnâme sûretidir:</p>
				<p class="normal"><span class="ideitalik">"13 Ağustos sene 93 tarihli telgrafnâme-i âlî-yi hidîvîleri alındı. 4 Ağustos sene 93 tarihli telgrafnâme-i çâkerânemde, elbise ihtiyacımızın teminine dâir arz ettiğim hususlar, buraların fevkalâde olan soğuğuna karşı tedârik olunabilecek kürk, postal ve çorap gibi şeylerdir. Bu da komşu vilâyetlerle henüz muhâbere olunmaktadır. Yoksa askerin muhtaç olduğu pantolon, setre ve çamaşır gibi şeyler mutlaka inâyet-i aliyye-i dâverîlerinin yardımlarına bağlıdır. İdârenin imkânsızlığı yüzünden, Soğanlı'nın öte tarafında kışlamak bahsine gelince, bu da şu halde müşâhede olunan zorluklara ve kışlak için daha önce irad buyurulan suâle mebnî olup, çünkü muhtaç olduğumuz nakil vasıtasından dolayı çekilen zarûreti târif kàbil değildir.</span></p>
				<p class="normal"><span class="ideitalik">"Bu yüzden, geçen günkü muzafferiyetli harbi aç olarak yaptık ve güç hâl ile zaferden sonra ikindi vakti yarımşar kıyye peksimet elimize vardı. Eksilen top ve tüfek cephânemizi bu gün hâlâ ikmâl edemedik. Arada bir gönderilen akçanın, daima defalarca istirhâm olunduktan sonra vakitsiz ve intizamsız olarak gelmesi itimâdı sarsıyor. Buraların havalarının kararsızlığı şöyle dursun, mevsimin yaklaşması sebebiyle birden bire kışa dönerek yolların kapanması ihtimali, her gün zihinleri meşgûl etmektedir. Hattâ 9 Ağustos 93 tarihinde ansızın hava bozulup, fevkalâde soğumuş ve çadırın dışında durulamaz bir hâle gelmişti. Hele hamd olsun, ertesi gün açılmış ise de kalblere yine emniyet gelemediğinden, arz olunan tedbîre mürâcaat lüzumunu göstermiştir. İşbu irâde-i cevâbiyye-i hidîvîlerinden ikiyüz bin liralık akça ile ondan sonra dahi her hafta gönderilmesine müsâade buyurulacağı müjdesi alınmış ve gerek merkezce ve gerek buraca konturatocu bulunarak hâlin icabına göre peşin mukâvelesiyle müteahhid aranılacağı tabiî olmağla, hâlin ve zamanın hükmüne uyularak, hakîmâne idâre-i maslahat olunmak gerektiği cevâben arz olunur.</span></p>
				<p class="sagitalik">15 Ağustos sene 93 [27 Ağustos 1877]<br class="chapter"/>Ahmed Muhtar"</p>
				<p class="normal">&#160;</p>
				<p class="solbaslik2">İdâremizde düstur: Uyduruver!</p>
				<p class="normal">Dikkat buyuruluyor mu? Gönderilecek akça lira değildir; o miktarlık akçadır, demek ki kàimedir.<sup class="calibre3"><a href="../Text/basimizagelenler_split_271.html#footnote-600-166" id="footnote-600-166-backlink" name="footnote-600-166-backlink">166</a></sup> Kàimenin itibârı ise o kadar düşkün ki, İslâmî hamiyyet ve millî muhabbetin tesirleri olmasa, hiç kimse yüzüne bakmayacak derecede değeri düşecek idi. Nitekim sonraları düştü.</p>
				<p class="normal">O va'ad olunan akça da gelmedi ya! O akça gelmediği gibi, zâten erzak müteahhidi de bulunamadı. Bir de cevâben yazılan işbu telgrafnâmenin alt tarafında <span class="ideitalik">"hakîmâne idâre-i maslahat etmekliğimiz zarûrîdir"</span> cevabı veriliyor. Çünkü hakîmâne idâre-i maslahat bizde, idâre ilminin anahtarı ve belki de hülâsası olarak meydana çıkmış olan, kısaca <span class="ideitalik">"Uyduruver!"</span> cümlesinin, tumturaklıca yazılmışıdır, başka değildir.</p>
				<p class="normal">İşte bu <span class="ideitalik">"uyduruver!"</span> sözü, şimdiye kadar nice nice zulüm ve haksızlıkları, güzel idare şeklinde, devlete ve memlekete gösterdi. Bu sözü, idâremiz âdeta hareketlerine rehber edinmiş, küçükler büyükleri ve büyükler de küçükleri, 'değişmez' hâlini alan bu 'düstur' ile idare edegelmiş veyahut aldatmıştır.</p>
				<p class="normal">Elhâsıl o sırada Seraskerlik makâmını vekâleten işgal etmekte bulunan Fethi Paşazâde Damat Mahmud Celâleddin Paşa'ya yazılmış olan telgrafnâmelerin umulan derecede tesir hâsıl edemeyeceği zannolunduğundan, sûreti aşağıda yazılı olan telgrafnâme ile de Mâbeyn-i Hümâyûn Başkitâbeti'ne dahi mâlûmat verildi</p>
				<p class="normal">&#160;</p>
				<p class="solbaslik2">Parasızlık, dayanılmaz halde!</p>
				<p class="normal">Telgraf işte budur:</p>
				<p class="normal"><span class="ideitalik">"Mâbeyn-i Hümâyûn Başkitâbet-i Celîlesine,</span></p>
				<p class="normal"><span class="ideitalik">"Gelen kış olduğu cihetle, gelecek günleri teminat altına almak için, lâzım olan akçanın, lüzumlu olan üçte bir kısmını geçenlerde Seraskerlik makâmından istirhâm ettim; ve ikiyüz bin liralık akça gönderilecek cevabını aldım ise de, hâlâ neticesini göremedim. Mevsim geçiyor; bir de şu aralık artırılmasına çalışılmakta olan nakil vasıtalarını, elde bulunan bin dörtyüz kadar mekkâre ücretlerine mahsûben, dört aydan beri sahipleri eline birşey verilememesinden, onların ettikleri şikâyet ve tezallüme canlar dayanmıyor.</span></p>
				<p class="normal"><span class="ideitalik">"Bir taraftan asâkir-i muâvineden bir kısmının 'Parasız duramayız!' gibi edepsizliklerine ve hastahânelerle diğer levâzımâta sarf olunmak için elde akça olmamasına tahammül olunamıyor. Ayrıca bu akçasızlık, düşmana daha büyük galebeler çalmak fırsatını kaçırtıyor. Elhâsıl parasızlık işinde, bulunduğum dayanılmaz hâle tahammül ve idâre-i maslahat, târif olunmaz derecede güçleşmiş olduğundan, bu bapta dahi merhamet-i âlîye sığınırım. Ol bapta...</span></p>
				<p class="sagitalik">23 Ağustos sene 1293 [5 Eylül 1877]<br class="chapter"/>Ahmed Muhtar"</p>
				<p class="normal">İşte bu telgrafnâmenin de bermûtad Bâbıâlî'ye gönderilerek <span class="ideitalik">"Para bulunsun, verilsin!"</span> irâdesi şeref-sâdır olduğu cevabı dahi Başkitâbet'ten alınmıştır. Olunsun, bakılsın, yapılsın ile iş bitmiyor! İş, vazifenin icâbına riâyet eden adam istiyor...</p>
				<p class="normal">Şöyle edildi, böyle edildi. Netice, iş yoluna konulamadı gitti, vesselâm! Beyhûde yürek üzüntülerini yazmakla vakit geçirmektense, harp vukuâtından, daha sonra neler oldu, ona bakalım!</p>
				<p class="normal">&#160;</p>
				<p class="solbaslik2">Gedikler zaferi düşmanı durdurdu</p>
				<p class="normal">Gedikler muhârebesinden evvel, İsmail Paşa kumandasında bulunan kolordu, Bayezid cihetinden hudûdu geçerek Zor yaylasında hareketsiz bir halde dururken; karşımızdaki düşman, zamanı beyhûde yere geçirmeyip vakitten istifade etmekten bir an geri kalmamıştır. İsmail Paşa ordusunun bu hâlini gören ve bir iş görmek mecbûriyetinde olan düşman, oradaki ordumuzun bulunduğu mevki üzerine cepheden hücumu gözüne kestiremediğinden, fırkasından bir kıt'a ile İsmail Paşa'yı sol cenâhından ve uzaktan Abbas gölü cihetinde gezinerek tehdit etmekte idi.</p>
				<p class="normal">Erkânıharp binbaşılarından Bekir Bey kumandasında sevk olunan bizim nizâmiye ve başıbozuk süvârilerle, düşmanın, gezdiği yerlerden tard olunduğu haberi alındı. Bu haberden sonra İsmail Paşa'dan gelen bir yazıda da, düşmanın, Abbas gölü, Kulp ve Güllüce taraflarını terk ederek Iğdır'daki toplu kuvvetiyle birleştiği bildiriliyordu.</p>
				<p class="normal">Şu halden anlaşıldığına göre düşman, Gedikler muhârebesinden evvel, Gedikler ordusundan ayırdığı kuvvetin oraya varmasıyla, Bayezid ordusuna karşı kat'î bir taarruza geçmek emelinde imiş. Hattâ bizimkileri çevirmek için, Kars cihetinden beklediği askerin gelmesinden evvel Abbas gölüyle öteki noktalarda taarruza başlamak istemişse de, Gedikler muhârebesinin neticesi düşmanı ihtiyatlı olmaya mecbur bırakmıştır.</p>
				<p class="normal">&#160;</p>
				<p class="solbaslik2">Bayezid'deki fırkamızın hareketsizliği</p>
				<p class="normal">Bayezid'e geçmek üzere bizim önümüzden ayırdığı kuvveti, Gümrü'ye perde etmek üzere geriye aldığı gibi, Bayezid'deki fırkası da mecbûren taarruzdan vaz geçerek etrafa dağıttığı kollarını toplamış ve İsmail Paşa ordusunun taarruzunu beklemek üzere Iğdır'da bulunan merkezinde toplanıp kalmıştır.</p>
				<p class="normal">Ama düşman, o taraftan beklediği taarruzu göremedi. Gerçi düşmanın o sırada, o cihette bulunan bütün kuvvetinin on oniki taburdan fazla olmadığı, müsâlahadan sonra, yine düşmanın resmî neşriyâtından ve ecnebilerin yazdığı diğer tarih kitaplarından anlaşıldı ise de, harp esnasında, düşmanın kuvvetini çok bir şey zanneden İsmail Paşa, taarruz ederek ağzının tadını bozmamakta idi. Eğer düşmanın hakikî kuvvetini bilmiş olsaydı, beraberinde bulunan otuz taburla taarruza kalkacak mıydı? İşte orası da meçhuldür.</p>
				<p class="normal">Bizim çok yerlerde, çok noksanımız olduğu gibi, düşmanın kuvvetini öğrenmek işinde de haber alma vasıtalarımız yok gibidir. Ordularımız, düşmanın kuvvetine dair alınan haberlere inanıp da icap eden hareketi icra edemiyor!</p>
				<p class="normal">Keşifçilerimiz de görüş ve tahminde haddinden fazla hata ediyorlar. Çünkü manevralar icrâ edilerek zâbitlerin gözü uzaktan ve yakından, asker kalabalığının hakikî miktarını tahmin ve tâyine alışmış olsa, mevkiin ve arâzinin hâli bilinse, bir dereceye kadar sözlerine emniyet olunabilir.</p>
				<p class="normal">Fakat her söze emniyet etmek de kumandanın işine gelmeyeceği cihetle, işin içinde kumandanın iyi niyeti olsa dahi bu türlü noksanlar yüzünden birçok fırsatlar kayboluyor.</p>
				<p class="normal">&#160;</p>
				<p class="solbaslik2">Hased ve dedikodu belâsı</p>
				<p class="normal">Bir de umumî olarak müptelâ bulunduğumuz kusurlarımız dahi muvaffakiyetlerimize mâni oluyor. Her nasılsa vazifeye riâyet hissi, şahsî hislerimize gâlip gelemiyor. Bunun da sebebi zannedersem kötü terbiyedir. Bu kötü terbiyenin menbaı da iyi ve kötü hallerin ilk sebebi olan görenektir...</p>
				<p class="normal">Meclis ve sohbetlerde adam çekiştirmeye alışan iyi kimselerin, zamanla âdetâ saffetleri gidip fıtratları değişiyor. Gıybet ve mezemmeti işiten adam, aleyhinde konuşulan kimseyi hiç tanımadığı halde, duyduğu şeylerle ona düşman olmasa bile, artık pek de muhabbetle bakamıyor.</p>
				<p class="normal">Derken nefsânî olan hisler kalbinde yerleşiyor. Sonra garaz hastalığına dûçâr olan bu kalb, maksadına varmak için yol arıyor; suizan gâlip geliyor, iş hasedle netice veriyor.</p>
				<p class="normal">Artık düşmanına galebe etmek için, iftira edivermek, hasedci bir kalbe göre pek kolaylaşıyor. Her ne kadar idâre-i kelâm ile içyüzünü gizliyorsa da, in'ikâs denilen mânevî bir akis ile, kendisine hased olunan da işi farkederek, o da lâzım gelen mukàbelede kusûr etmiyor.</p>
				<p class="normal">&#160;</p>
				<p class="solbaslik2">Gıybet: Ölü eti yemek!</p>
				<p class="normal">İşte böyle böyle birçok üzücü sebeplerle, kalblerimiz birbirine karmaş dolaş takılıyor. Birbiriyle anlaşmış, sevişmiş dört kalbi bir arada bulmak güçleşiyor. Artık haddin varsa, ümmetin işlerinin akışını durduran mânileri kaldır da, işe gereken hızı kazandır! Mümkün değil ki...</p>
				<p class="normal">İşte bu ve bunun gibi nice nice zâhirî ve mânevî hikmetlere mebnî, Hazret-i Şâri'-i Mükerrem Efendimiz, biz müslümanları, gıybetten ve ölü insan eti yemekten men' etmiş, Kur'an-ı Kerim'de dahi <span class="ideitalik">"E-yuhibbu ehadikum..."</span> nass-ı celîli<sup class="calibre3"><a href="../Text/basimizagelenler_split_272.html#footnote-600-167" id="footnote-600-167-backlink" name="footnote-600-167-backlink">167</a></sup> ile bütün müslümanlar irşad buyurulmuştur. Gıybet'in<sup class="calibre3"><a href="../Text/basimizagelenler_split_273.html#footnote-600-168" id="footnote-600-168-backlink" name="footnote-600-168-backlink">168</a></sup> ölü adam eti yemeye benzer tutulması, kötülük ve ağırlığının şiddetini anlatmak için olduğuna şüphe yoktur.</p>
				<p class="normal">Garpta ileri gitmiş ne kadar ümmet varsa, hepsini bir kardeşlik noktasında birleşmiş görüyoruz. Sebebi, topluluklarında boş lâkırdı ile vakit geçirmeyi, adam çekiştirmeyi ve onun bunun şahsî halleri üzerine konuşmayı âdet edinmemiş olmalarıdır.</p>
				<p class="normal">&#160;</p>
				<p class="solbaslik2">Bizi yutup hazmeden devlet, dünyaya hükmeder!</p>
				<p class="normal">Bunlar toplandıkları vakit, o kadar saf ve o kadar doğru bir kalb ile birbirlerine mukàbele ediyorlar ki, kalblerinin, özlerinin, sözlerinin doğruluğunu, dışarıdan seyirci olarak bakanların, apaçık göreceklerine şüphe etmiyorum.</p>
				<p class="normal">Umûma ait işlerin tanzîminde maddî kuvvet ne derece önemli ise, mânevî vâsıtalar da o kadar ve belki ondan daha fazla lüzumludur. Bu mânevî vâsıtalar ise ahlâkta toplanmıştır.</p>
				<p class="normal">Dünyanın ilmini öğrenmiş olsak, dünya siyâsetini idrâk ve idâre edecek istidâda mâlik bulunsak, ondan sonra her ferdimiz <span class="ideitalik">Kahraman-ı Kàtil</span> gibi cesur ve <span class="ideitalik">Rüstem-i Dâstân</span><sup class="calibre3"><a href="../Text/basimizagelenler_split_274.html#footnote-600-169" id="footnote-600-169-backlink" name="footnote-600-169-backlink">169</a></sup> kadar şanlı, canlı, kuvvetli olsak; cemaat olarak varlığımızı muhâfaza etmek için bu haller kâfi gelmez. Ahlâk edinmenin çâresine bakmalıyız.</p>
				<p class="normal">Zira komşu bulunan devletlerin midelerindeki kuvvet, pek yakın vakitte bizi hazm eder ve bizi yutup hazm eden vücut, bizimle öyle bir kuvvet kazanır ki, hemen hemen dünyada tek sözü geçen olur kalır.</p>
				<p class="normal">Çalışalım, çalışalım da, Peygamber Efendimiz'in emrine uyarak ahlâkça sağlamlaşalım ve bizi yutmuş olan kötülük ejderinin midesine oturalım, hazm edilmeyelim; hürriyet ve istiklâlimizi kayp etmeyelim; nimet mevcut iken kadrini bilelim! Kaybolduktan sonra kadri bilinir ama, o vakit de iş işten geçmiş olur...</p>
				<p class="normal">&#160;</p>
				<p class="solbaslik2">Ordu ihtiyaç içinde</p>
				<p class="normal">Kurt İsmail Paşa 29 Ağustos sene 93 [13 Eylül 1877] tarihinde alınan bir telgrafnâmesinde, açlıktan ve çıplaklıktan şikâyet ediyordu. Çünkü Bayezid'deki orduyu hem Erzurum ve hem de Van vilâyeti besleyecekti. Erzurum'un yükü pek ağırdır.</p>
				<p class="normal">Çünkü hem Kars'ı dolduracak, hem bize erzak ve levâzımat yetiştirecek, hem düşmanın Ardahan'da bıraktığı kuvvete karşı, hâssa piyâde üçüncü alayın miralayı Hasan Bey kumandasında Penek'te bulundurulan altı tabur piyâdemize erzak verecek, bir taraftan da Bayezid ordusuna gönderecekti.</p>
				<p class="normal">Halbuki nakil vasıtaları kâfi değil! Komşu vilâyetler himmet etmiyor mu? Ediyor ama, her nedense o vasıtaları yollarda, köylerde, şehirlerde güzelce kullanmak, devamlı ve muntazam iş yürütmek kàbil olamıyor.</p>
				<p class="normal">Şimdi de Van valisi Hasan Paşa, Bayezid ordusuna nakliyatı yoluna koymak için beş bin baş katır, deve ve beygire muhtaç olduğunu bildiriyor... Tedbir olarak ne yapılacak? Her zaman olduğu gibi tesirli ve acıklı bir telgraf ile Seraskerlik makâmına müracaat olunmak iktizâ edecek. Nitekim olundu.</p>
				<p class="normal">&#160;</p>
				<p class="solbaslik2">Demiryollarına ihtiyacımız</p>
				<p class="normal">Onlar da muhakkak ki vilâyet valilerini telgrafla sıkıştırdılar. Valiler de mutasarrıfları, kaymakamları, kaymakamlar müdürleri, müdürler de muhtarları sıkıştırdılar ve aldıkları gibi sattılar. Sattılar ama iş bitmedi. Ordunun ihtiyacı olduğu gibi kaldı. Yukarıdan aşağı inmekte olan emir, her istasyonda bir miktar kuvvetini bıraka bıraka, muhtarlarda sıfıra indi.</p>
				<p class="normal">Orduların ihtiyacı mes'elesini yazıp durmak, asıl yazmak istediğim harp vukuâtını geri bıraktırıyorsa da, mâdem ki ahlâfa bir <span class="ideitalik">'unutulmayacak hediye'</span> bırakmak arzusundayız; tekerrüründen sakındırmak için, nazar-ı dikkati çekip, ibret verecek olan şeylerin hikâye edilmesini dahi vazifeden bilirim. Belki okurlar da, demiryollarının yapılmasını çabuklaştırırlar!</p>
				<p class="normal">&#160;</p>
				<p class="solbaslik2">Küçük de olsa yürek çarpıntısı...</p>
				<p class="normal">Ağustos'un 26'ıncı günü sabahleyin düşmanın süvâri karakolları bizim süvâri kollarına çatmış ve harbe tutuşmuş olduklarından, iki taraf da süvâri alayları ve piyâde taburlarıyla süvârilerini desteklediler. İş kızıştı ve âdeta ufacık bir muhârebe şeklini aldı.</p>
				<p class="normal">O esnâda iki taraftan hayli top atıldıysa da, zâten tarafların maksadı esaslı bir hareket olmadığından, bir iki saat sonra herkes yerli yerine çekildi. Şu kadar ki, taraflardan ecelleri gelen ve hastahanelerde nasibi bulunan yirmi otuz neferle, orduların mevcûdu eksildi.</p>
				<p class="normal">Evet böyle ufak tefek vukûat birşey demek değilse de bütün orduyu rahatsız ediyor, herkesi silâh başına sevk ederek, kendi ölümünü bekler gibi, kalbleri bir helecana dûçar eyliyor.</p>
				<p class="normal">"<span class="ideitalik">Hazır ol, silâh başına!"</span> borusu tâlim meydanında bile olsa, sevilir şeylerden değildir. Ya harp yerinde olursa, dehşeti düşünülsün. Hele o sırada, farklı mizaçlarda bulunan bazı kimselerin, yüreğine bir çarpıntı, dişlerine bir çatırtı, sinirlerine bir titreme, ağzına bir kuruluk geliyor. Gerçi bir iki saat sonra geçiyor, geçiyor ama, birçok üzüntülerden sonra...</p>
				<p class="normal">&#160;</p>
				<p class="solbaslik2">Mehrali'nin Rusya memleketine girip çıkması ve aldığı ganimetler</p>
				<p class="normal">Bu sırada düşman memleketindeki telgraf tellerini kırıp bozmak ve halka bir dehşet vererek, düşman ordusundaki askerin cesaretlerini, mübâlagalı şâyialarla kırmak üzere, yukarıda adını hayırla yâd ettiğimiz Mehrali Ağa, yüz otuz kadar süvârisiyle düşman memleketine salıverilmişti. Yedi sekiz gün gezdikten sonra, dört şehid, sekiz yaralı ile geri döndü.</p>
				<p class="normal">Topçu ve süvâriye elverişli olarak ordumuza yüz elli baş kadar da Rus katana beygirlerinden hediye getirdi. Bu katana beygirleri, düşmanın mîrî çiftlikleri mâmulâtındandır. Gerek beygirleri ele geçirirken ve gerek getirmek üzere yola çıktıklarında, arkasından yetişen ve önüne çıkan süvâri alaylarıyla harp etmiş, onlara galebe ede ede çıkıp gelmiştir. Buna dair öteki tafsilât yukarıda geçmişti.</p>
				<p class="normal">Mehrali, bu seferde, düşmanın Gümrü ile Tiflis ve diğer askerî mevkilerine ait telgraf hatlarını da kırıp, tahrip etmişti. Bunların kırıldığına inanılmaz düşüncesiyle birkaç kangal telgraf telini de alıp getirmiştir.</p>
				<p class="normal">Mehrali'nin ifâdesine göre kendisine mukàbeleye çıkan düşman süvâri alayının altmış yetmiş nefer kadar zâyiatı olmuş ve bir miralayları dahi âlemin varlık yokluk dağdağasından bir kurşun ile kurtarılmıştır. Her ne ise, Mehrali gibi bir yiğidi, analar pek az doğurur.</p>
				<p class="normal">&#160;</p>
				<p class="solbaslik2">Sulhün yaklaştığı ihtimâli ile Rusya arâzisinden bâzı yerlerin zapt olunması lüzûmuna dâir telgrafnâme-i sâmî</p>
				<p class="normal">Ordumuzun gâlip vaziyette bulunuşundan, devletçe istifâde edilmek azmine düşülmüş olmalı ki, 27 Ağustos sene 93 [8 Eylül 1877] tarihinde Sadrâzam Edhem Paşa hazretlerinden Muhtar Paşa hazretlerine bir telgrafnâme geldi.</p>
				<p class="normal">Telgrafın sûreti şudur:</p>
				<p class="normal"><span class="ideitalik">"Muhârebenin sulha dönmesi zamanları yaklaşmış bulunduğu cihetle Revan üzerine teşebbüs olunan hareketin, hâl ve imkânın müsâid olabileceği derecede ilerletilerek, düşman memleketinden o cihetten biraz yer kazanılır ise, politikaca büyük faydası görülecektir. Bu babda dâire-i askeriyyeden dahi taraf-i müşîrîlerine tebliğ-i mütâlaât olunduğundan işin nazar-ı dikkate alınmış olacağı muhakkak ise de, bu emelin Allah'ın yardımı ile kış gelmezden evvel elde edilmesi husûsunda alınacak olan serî tedbirler hakkındaki mütâlaa-i devletlerinin taraf-ı âcizîye mahremâne telgrafla iş'ârı temenni olunur.</span></p>
				<p class="sagitalik">27 Ağustos sene 93"</p>
				<p class="normal"><span class="ideitalik">"Zâde fit-tanbûri nağmetun uhrâ."</span><sup class="calibre3"><a href="../Text/basimizagelenler_split_275.html#footnote-600-170" id="footnote-600-170-backlink" name="footnote-600-170-backlink">170</a></sup> Bakındı işe!.. Günlük ihtiyaçlarını tedârikten âciz olan ordudan böyle bir hizmet beklemek abes olmaz mı? Buna dâir duyulan ve düşünülenler daha sonra beyân edilmek üzere, Muhtar Paşa'nın bu telgrafa cevâben yazdığı telgrafın sûreti de aşağıya alındı:</p>
				<p class="normal">&#160;</p>
				<p class="solbaslik2">"Nal ve mıh gelince..."</p>
				<p class="normal"><span class="ideitalik">"Makâm-ı Celîl-i Sadâret-i Uzmâya,</span></p>
				<p class="normal"><span class="ideitalik">"Düşman memâlikinden bâzı yerler kazanılmasını irâde eden 27 Ağustos sene 93 tarihli telgrafnâme-i sâmî-i vekâletpenâhîleri hükm-i celîline her vechile itaat olunur. Çünkü şu hal bendenizce dahi arzu ve maksada uygun olup, emel ve teşebbüslerimizin büyük kısmı dahi o cihete doğrudur. Fakat şimdi bulunduğumuz mevki'de günü gününe ancak erzak yetiştirebiliyoruz. Asker ilerledikçe ihtiyâcın dahi artacağı tabiîdir. Bunu giderecek imkânların yokluğu ordu-yu hümâyûnu ma'lûl bırakıyor.</span></p>
				<p class="normal"><span class="ideitalik">"Maamâfih tuzlaları ile bütün Kafkasya'nın tamahını çeken Kulp noktasının şimdilik zapt olunması işin ilerisine bir çığır açacağından, beklediğimiz nal ve mıh gelince, yarın veya öbürsü gün süvârimiz o cihete çıkarılacaktır. Onları orada beslemek zor olacağından, şuradan buradan borç olarak tedârik edilebilen elli bin kuruş hâlis sikke beraber gönderilecektir. Allah'ın izni ile bundan hâsıl olacak neticeyi ve daha ne yapılmak lâzım geleceğini sonra arz ederim. Bir de Penek'teki müfrezemiz Ardanuç'taki muâvine askeri ile Ardahan'a müteveccihen ilerletilmiş ve Batum'da Derviş Paşa hazretleriyle muhâbere olunarak, Acara tarafından Ardahan'ın arkasını tehdit edecek hareketin icrâsına dahi teşebbüs edilmiştir, tevfîkàt-ı Sübhâniyyeye arz-ı iftikàr eylerim.</span></p>
				<p class="sagitalik">29 Ağustos 1293 [10 Eylül 1877]<br class="chapter"/>Ahmed Muhtar"</p>
				<p class="normal">&#160;</p>
				<p class="solbaslik2">Bazı taarruz hareketlerine girişilememesinin sebepleri</p>
				<p class="normal">Yukarıdaki telgrafda beyan olunduğu üzere Kulp cihetine taarruz olunması için Bayezid kolordu kumandanı İsmail Paşa hazretlerine emr olunduğu gibi, üç dört gün sonra da bizim süvârilerin beklediği levâzım geldi. Lüzumu kadar süvâri Nahcivan<sup class="calibre3"><a href="../Text/basimizagelenler_split_276.html#footnote-800-48" id="footnote-800-48-backlink" name="footnote-800-48-backlink">(*48)</a></sup> tarafına gönderilerek, İsmail Paşa ile haberleşip, oradan gelecek asker ile birleşerek düşman hudûdu içinde bulunan Kulp tuzlasını tutmaları, sonra da verilecek emre göre hareket etmeleri, tertip olunan süvârinin kumandanına emr olundu, asker de gitti.</p>
				<p class="normal">Aradan üç dört gün geçti, süvâri kumandanı, İsmail Paşa ordusundan kimsenin gelmediğini bildirdi.</p>
				<p class="normal">Süvârilerimizin bundan sonra, daha fazla orada kalmaları tehlikeli olacağından, ordugâhımıza celb olundular. Çünkü Nahcivan noktası bizim ordumuzun arkası ilerisindedir. Orada askerimizin bulunması, düşmana, arkamızdan bir korkumuz olduğu fikrini vererek, onu bâzı teşebbüslere sevk edebilirdi. Veya süvârimiz yalnız başına harbe tutuşarak bir kazâya uğrayabilirdi.</p>
				<p class="normal">Ordumuzun görür gözü, tutar eli, yürür ayağı olan süvâri kaybedilirse, kör, çolak ve topal kalınacağından; bize faydalı ve düşmana zarar veren bir iş görmeksizin, ordudan ayrı bir yerde uzun müddet bulundurulması câiz olamazdı.</p>
				<p class="normal">&#160;</p>
				<p class="solbaslik2">Ardahan için bir taarruz denemesi</p>
				<p class="normal">Gelelim Penek tarafından Ardahan üzerine yapılması düşünülen taarruz mes'elesine:</p>
				<p class="normal">Düşmanın Ardahan'da sekiz tabur kadar bir kuvveti olduğu işitilirdi. Buna karşılık şöyle düşünülmüştü: Şimdi bizim altı tabur asker Penek'ten ilerleyerek Göle'ye gelir; Ardanuç tarafında, Ardanuç kazası kaymakamı Dede Bey kumandası altında bulunan Gürcü muâvine askerleri ilerleyerek Göle'de bizim taburlarla birleşir ve Batum'un arka tarafındaki Acara kazasında, Acaralı Şerif Bey kumandasında bulunan muâvine askerleri dahi Şavşat ve Posof'a ilerleyerek orada gezinir ise, Ardahan'da bulunan sekiz tabur düşman askeri dikiş tutturamayarak savuşur da, şu yolda bir kütürtü ve patırtı ile belki Ardahan'a tekrar mâlik oluruz.</p>
				<p class="normal">Eğer düşman askeri savuşmayacak olsa bile, Kars'taki esas ordusundan bir miktar kuvvet ayırarak Ardahan'a göndereceğinden, karşımızdaki Rus ordusuna karşı bir fırsat daha ele geçiririz...</p>
				<p class="normal">Bu düşünce ile bizim taburlar Göle'ye doğru ilerletildi; ama Ardanuç'tan beklediği muâvine askerini orada bulamadı. Bir iki gün bekledi, kimse gelmedi. Derken Ardahan'da bulunan Rusya taburları çıkarak, süvârisini bizim altı tabura karşı uzaktan gösterdiği gibi, taburlarımız olduğu yerden gerisin geriye savuşarak bir telâş ile Penek'e ric'at ettiler. Kumandanları olan Miralay Hasan Bey, bir mektup ile durumu Muhtar Paşa'ya arz etti.</p>
				<p class="normal">&#160;</p>
				<p class="solbaslik2">Geçim temini için asker olanlar</p>
				<p class="normal">Hasan Bey'in ric'atinin korkaklık eseri olduğuna şüphe yoktur. Be mübârek adam! Ne oluyorsun? Hemen hafiflik etme de bekle! Oturacağın mevkii harp fennine uygun seç, patırtıya pabuç bırakma! Yerleşmiş ve hendeklerini yaparak oturmuş olan altı tabur piyâdenin üstüne, öyle az bir kuvvetle düşmanın taarruz edemeyeceğini ve ederse bile büyük büyük hasara uğrayacağını hesap et de askerliğin ve askerin nâmusunu bozma!</p>
				<p class="normal">Hayır, bizim Hasan Bey düşünmüştür ki: Ben Ardanuç'tan gelecek olan askerle birleşecektim. Şimdi beklediğim asker gelmedi. Şâyet ben yalnız başıma bir harbe tutuşur da kazâen işim tersine giderse <span class="ideitalik">"Niçin beklemekte olduğun asker yokken harbi kabul ettin?"</span> diye mes'ul olurum.....</p>
				<p class="normal">Canım birâder! Hatırınız kalmasın ama, bunların hepsine bînamaz özürü derler. Biliyorsun ki düşmanın büyük orduları ötelerdedir. Senin önüne gelse gelse, sekiz tabur gelecek. O hücumda sekiz tabur, sen müdâfaada altı tabursun. Vazifeni gereği gibi yaparsan neticeden korkmazsın; mes'ul de olmazsın!</p>
				<p class="normal">Lâkin bu şekilde düşünebilmek için askerlik rûhu lâzımdır; yâni insanın anasından asker olarak doğmuş bulunması icap eder. Yoksa rütbe alayım, âleme çalım satayım; bu vesile ile de geçimimi temin edeyim fikriyle asker olanlardan, bir iş beklememeli; hele bu gibiler müstakil kumandanlığa hiç konulmamalıdır. Bunlar daima emir altında olarak kullanılmalıdırlar.</p>
				<p class="normal">&#160;</p>
				<p class="solbaslik2">Batum kumandanı yardım göndermedi</p>
				<p class="normal">Ardanuç'taki muâvine askerin gelememesi ve Acara'dan beklenen Şerif Bey'in görünmemesi, onların Batum kumandanı Derviş Paşa hazretlerinin kumandası altında bulunmasından nâşi imiş. Çünkü Batum kumandanlığının Muhtar Paşa'ya bir bağı ve münâsebeti yoktu. Muhtar Paşa tarafından yazılacak şeyleri icrâ edip etmemekte Derviş Paşa serbest idi. Türkçesi Derviş Paşa bin dereden su getirerek, bizim tarafın arzu ettiği hareketi icra ettirmedi, vesselâm!</p>
				<p class="normal">Dersaadet'e şikâyet edilsin; faydası nedir? Bizim tarafa mâzeret beyân eden zât, bunun bin türlüsünü oraya da edemez mi? İşi görecek hüsnüniyettir. Hüsnüniyet olmadıktan sonra, işi savsaklamak çok kolaydır. Görülüyor mu ki, kalblerin birbirine karşı doğru, ve samimi bulunmaması, devlet ve milletin başına ne fenalıklar getiriyor!</p>
				<p class="normal">Bu şekilde tekerrür eden ve devletin faydalı birçok fırsatlar kaçırmasına sebep olan daha bazı haller üzerine, vaziyet İstanbul'ca da anlaşıldığından, bir vakit, Batum'un kumandası dahi Muhtar Paşa'ya verilmek istendi. Fakat sâde bir ünvandan ibâret kalacak olan kumandayı, Paşa kabul etmedi. Kars ovasından tesirli bir şekilde kumanda edilemeyeceğini, çünkü mevkiin kumanda birliğini temine imkân vermeyeceğini beyan ederek teklifi reddetti.</p>
				<p class="normal">&#160;</p>
				<p class="solbaslik2">Askerin çoğu yalınayak...</p>
				<p class="normal">Gelelim İsmail Paşa ordusundan Nahcivan tarafına asker gönderilememesinin sebebine:</p>
				<p class="normal">Bu hususta, Muhtar Paşa tarafından Serasker Mahmud Celâleddin Paşa'ya yazılan şifreli telgrafı aynen nakl edersek, gerekli bütün izâhatı vermiş oluruz.</p>
				<p class="normal">Telgraf sûreti:</p>
				<p class="normal"><span class="ideitalik">"Kulp cihetine taarruz imkânlarının araştırılmakta olduğunu arz etmiştim. İsmail Paşa hazretlerinin o tarafa taarruzunu kolaylaştırmak için buradan Nahcivan tarafına bir miktar süvâri sevk olunmuş ise de, Paşa'nın hareket edememesi üzerine bu süvâriler, ordugâhımıza döndüler. Bu hâlin esbâb-ı mûcibesini araştırmakta idim. Alınan yazı ve telgraflarda oradaki ordunun da, buradaki gibi çarıksız ve çoğu askerin yalınayak ve bazılarının çıplak oldukları, Van ve Erzurum'dan gelen erzâkın günü gününe alınamadığı bildiriliyor.</span></p>
				<p class="normal"><span class="ideitalik">"Bu hal devam ettikçe, o ordunun müdâfaa hâlinde kalacağı âşikârdır. Çarık hazırlanılmasına beş aydan beri çalışılmakta ise de, her nasılsa getirtilmeye bir türlü muvaffak olunamamakta ve yalnız on kişiden ancak birine yetecek kadar, arada bir alınabilmektedir. Bundan iki ay evvel İstanbul'dan istenilip o zaman gönderildiği bildirilen ve Trabzon'a geldiği işitilen beş bin yağmurluk da hâlen yollarda olup elimize geçmemiştir. Ve gönderildiği emir buyurulan on bin kat elbisenin de nerelerde olduğu henüz anlaşılamadı. Yakında kar ve yağmur başlarsa, nakliye işinin ne şekil alacağı tahmin buyurulabilir. Yalınayak askerin sağlıklı olması ve hareket edebilmesi mümkün değildir. Vilâyetlere bundan birbuçuk ay evvel mürâcaat ederek va'adler aldım ise de hâlen bir eseri görülmediği gibi, görüleceğinden de emin olamadığımdan, acele bir çâre bulunur ümîdiyle keyfiyet arz olundu.</span></p>
				<p class="sagitalik">13 Eylûl sene 93 [25 Eylül 1877]<br class="chapter"/>Ahmed Muhtar"</p>
				<p class="normal">&#160;</p>
				<p class="solbaslik2">Neden sulh yapılmamış?</p>
				<p class="normal">İşte efendim, İsmail Paşa tarafından beklenilen askerin gelememesi sebebi anlaşıldı ya! Hâl böyle iken, bir de Sadrâzam hazretlerinin telgrafında bildirilen <span class="ideitalik">"harbin sulh ile neticeleneceği zamanların yaklaşması"</span> bahsi üzerine de birkaç söz söyleyelim.</p>
				<p class="normal">Fakir, harpten sonra İstanbul'a geldiğimde işittim ki:</p>
				<p class="normal">Rusya devleti önceleri ilerleyerek, Devlet-i Aliyye memleketlerini istilâ etti; arkasından, Devlet-i Aliyye orduları, Anadolu'da Rusya ordularını hududa kadar geriye sürdü. Rumeli'de Rusya ordusu Tuna'yı geçerek âlemi velveleye verdi. Demek ki iki tarafın da askerî nâmusu henüz sağlamdır. <span class="ideitalik">"Şu halde ileride münâsebetsiz bir vaziyete düşmektense, şimdiden sulh edilmesi çâresine bakılsa"</span> diye düvel-i muazzamadan bâzıları aracılık etmek istemişler.</p>
				<p class="normal">Bizimkiler ise: <span class="ideitalik">"Biz daha çok işler göreceğiz, ve hattâ düşman memâlikinden bâzı yerleri feth edeceğiz"</span> gibi sakat bir düşünce ve ham bir hayal ile bu teklifi, kabul etmemişler imiş.</p>
				<p class="normal">&#160;</p>
				<p class="solbaslik2">Birine beş yüz değnek, ötekine darağacı</p>
				<p class="normal">Hattâ, muhârebe sona erip de, iki taraf murahhasları vâsıtasıyla, Ayastafanos'ta muâhede yapılırken, hududlara dâir bâzı izâhatlarda bulunması için, Bayezid ordusu erkânıharbiye reisi Kütahyalı Âkif Paşa, bizim murahhasların refâkatine memur edilmişti. Fakir, Âkif Paşa'dan işittim ki:</p>
				<p class="normal">Birgün, o vakit hâriciye nâzırı bulunan Safvet Paşa ile bir arabaya binerek Ayastafanos'a gider ve hâl-i hâzır üzerine dertleşip konuşurlarken, Safvet Paşa'ya sormuş:</p>
				<p class="normal"><span class="ideitalik">"İş bu raddeye gelmeksizin, Rusya devletiyle sulh etmek imkânı yok mu idi ve acaba o yolda bir teşebbüs yapıldı mı?"</span></p>
				<p class="normal">Nâzır şöyle cevap vermiş:</p>
				<p class="normal"><span class="ideitalik">"A gözüm! İmkân yok muydu demek, ne demektir? Âdetâ aracı da var iken, biz o teşebbüsü reddettik de şimdi bu felâkete giriftâr olduk."</span></p>
				<p class="normal">Safvet Paşa'nın, böyle diyerek, gözlerinden yaş döktüğünü, Âkif Paşa nakl eyledi idi. Şimdi Sadrâzam'ın telgrafının ifâdesi de, o sırada sulh imkânının olduğuna bir delildir.</p>
				<p class="normal">Harbin çıkmasına sebep olanlara beş yüz değnek vurmak lâzım gelirse, sulh akdi için aracı bulmak teklifini reddedenlerin, kurşuna dizilmeleri iktizâ ederdi.</p>
				<p class="normal">Her ne hâl ise, çıkacak kan damarda durmaz; hükm-i kazâ ve kaderin önüne, tedbir ve tefekkürle geçilmez, diyelim de teselli bulalım.</p>
				<p class="normal">&#160;</p>
				<p class="solbaslik2">Yabancı gözüyle</p>
				<p class="normal">Rumeli, Anadolu ve Karadeniz sâhilinde, Devlet-i Aliyye ile Rusya ordularının sevkülceyş ve ta'biyeleri üzerine fikir beyan eden ve kendi adını koymaksızın askerliğe dâir çeşitli kitaplar yazıp neşr eyleyen zâtın <span class="ideitalik">(Ger Doryan-Şark Muhârebesi)</span> adlı kitabının üçüncü cilt 600. sahifesinden tercüme edilerek alınmıştır:</p>
				<p class="normal">&#160;</p>
				<p class="solbaslik2">Serasker Redif ve Serdârıekrem Abdülkerim Paşaların azilleri</p>
				<p class="normal">Rusya'nın Tuna'yı geçmesi, Tırnova'nın müdâfaa edilmeden terk olunması, Rusya ordusunun Balkanlar'dan geçmesi, Niğbolu'nun Ruslar tarafından zapt edilmesi gibi mühim mes'eleler, artık Redif Paşa'nın seraskerlikten azlini icap ettirmiştir.</p>
				<p class="normal">Serdarıekrem Abdülkerim Paşa'ya gelince: Bunun ehliyetsizliği ve yavaşlığı, Çar'ın ordularının serbestçe hareket ve icrâatta bulunmalarına ve Türkiye'nin istilâsına sebep olduğundan, her taraftan, kumandanlığın ehil bir kimseye verilmesi arzu ediliyordu.</p>
				<p class="normal">Niğbolu'nun Ruslar tarafından zabt olunması üzerine, İstanbul'da Vekiller Heyeti toplandı. Bu heyetin içinden, yalnız Hâriciye Nâzırı Safvet Paşa, gerçek durumu anlatmaya cesaret ederek dedi ki:</p>
				<p class="normal"><span class="ideitalik">"Umulmadığı halde tâlihin yardımıyla, Devlet-i Aliyye ordusu Anadolu'da güzel ve hakikî neticeler almıştır. Ancak Rumeli'den bu gibi muzafferiyetler beklenemiyor...</span> Buna da ilâve olarak, dedi ki:</p>
				<p class="normal"><span class="ideitalik">"Bizim askerlerimiz hakikaten kanaatkâr, cesur ve itaatlidirler; bütün dünya bu hakikati teslim ettiği gibi, bizzat düşmanlarımız bile itiraf ederler. Lâkin bu gayretli ordular, bakımsız bırakılıyor ve bilgisizlikle kumanda ve idâre olunuyor. Bir musibet ve âfet vukû bulmadan önce, bundan kaçınmalıyız. Eğer bizler iş ve siyâset bilir adamlar isek, Anadolu cihetindeki zaferlerin güzel neticelerinden istifade edip, Avrupa'nın aracılığını isteyerek, bunu elde etmeye çalışmalıyız. Yok eğer sahte bir vakar mes'elesine kapılarak, son hadde kadar harp etmek istersek, memleketi bir büyük tehlikeye atmış olacağımızı düşünüyorum. Vicdanım ve vazifem, bu düşüncelerimi bildirmeye beni mecbur etmiştir..."</span></p>
				<p class="normal">Safvet Paşa'nın bu sözleri Vekiller Heyeti'nce pek fena karşılanarak, derhal azl edilmesine sebep oldu. Yerine, bu işe ehil olmayan Ârifî Paşa geçirildi. Birkaç gün sonra bu da azl olundu ve yerine harp taraftarı olan Server Paşa tayin olundu. <span class="ideitalik">(Tercümenin sonu)</span> Vebâli rivayet edenlerindir.</p>
				<p class="normal">Bizim meşveret meclislerimizde cereyan eden müzâkereleri ve olup bitenleri, Frenklerin bizden önce duydukları mâlum ve tecrübeyle sâbittir. Buna göre <span class="ideitalik">Ger Doryan</span>'ın bu yazdıkları pek uzağa atılmamalıdır. Yukarıdan beri verilen tafsilât da bu iddiâları teyid eylediğinden, işin doğru olduğuna hükm etmek lâzım geliyor zannında isem de, doğrusunu Allah bilir...</p>
				<p class="normal">&#160;</p>
				<p class="solbaslik2">Hemand süvârileri Eçmiyazin'de</p>
				<p class="normal">Ordularımız, karakol çatışması, süvâri patırtısı gibi ehemmiyetli, ehemmiyetsiz vukûâttan hiç bir gününü boş geçirmiyordu. Hattâ şu günlerde İsmail Paşa ordusundaki Hemand aşiretinden Şeyh Said Efendi ve Kadri Ağa idâresinde birtakım Hemand süvârisi, Güllüce ile Iğdır arasından Rusya memleketine doğru ilerlediler. Aras nehrini geçtikten sonra Revan cihetinde bulunan ve Ermenilerin en büyük patriklerinin ikàmetgâhı olan Eçmiyazin civârına kadar sokuldular.</p>
				<p class="normal">Burada, Rusya ordusuna gelmekte olan bir kafileye taarruz ederek, yüklerini tamamen döktürmüşler. Malzemenin bizim tarafa derhal nakledilmesi mümkün olmadığından, hepsini bir araya toplayıp ateşe vermişler Fakat o sırada düşmanın iki tabur piyade ile bir miktar süvârisi yetişip bizimkileri koğarak, malzemenin kalanını kurtarmışlar.</p>
				<p class="normal">Bu çapulcular dönerlerken sekiz Kosak süvârisi ile geçmekte olan bir Rus postasına rastlayarak adamlarını öldürdükten sonra, postada bulunan evrak ile silâh ve eşyaları alıp Zor yaylasında bulunan ordugâha getirmişler. Bunları, günlük vukuât arasında İsmail Paşa telgrafla bildirdi. Postadan çıkan evrak açılıp bakılınca, Rus zâbit ve erlerinin âilelerine yazdıkları şahsî mektuplardan ibâret olduğu anlaşıldı.</p>
				<p class="normal">&#160;</p>
				<p class="solbaslik2">Ufak bir muhârebe</p>
				<p class="normal">Yine demincek yazdığım ordu vukûâtının büyüklerinden olmak üzere kayd edilmek lâzım gelenlerden birisi de Eylül'ün birinci günü meydana geldi. Düşman, bir fırka yani on altı tabur piyade ve altı alay süvâri ve dört bataryalık –ki hepsi otuz iki adet top demektir– bir kuvvetle ve sağ cenâhımız üzerine fecirle beraber hücûma kalktı.</p>
				<p class="normal">Ya sağ cenâhımızın zayıf olduğuna dâir casuslarından yanlış bir haber almış veya doğru keşifte bulunamamıştı. O saatte hava gâyet yağmurlu ve ortalık çamurlu olduğundan <span class="ideitalik">"Kurt dumanlı günü sever"</span> meseli hükmünce, belki de havanın ve ortalığın çipilliği yüzünden, insana ârız olması tabiî bulunan ağırlık ve hareketlerdeki yavaşlıktan istifade ederek, bir külâh kapmak ümidine düşüp, bir tâlih tecrübesine kalkışmış da olabilir.</p>
				<p class="normal">&#160;</p>
				<p class="solbaslik2">Hudut boyunda yaşayan ahâlimize dâir birkaç söz</p>
				<p class="normal">Şimdi okuyucularım diyeceklerdir ki:</p>
				<p class="normal"><span class="ideitalik">"Düşman bizim memleketimizde yani bir ecnebi memleketinde iken, nasıl olup da kendisine casus buluyor ve ne cesaretle kullanabiliyor?"</span></p>
				<p class="normal">Âh! Anasını kızından, babasını oğlundan ayıran para, ah! O olmasa bile, iki taraf ordularının bulunduğu arâzide oturan ahâli, Kürt, Karapapak ve Ermeni'den ibarettir. Böyle olunca düşman casus bulmakta güçlük çekmez. Bunların içinde bâzı kıymetli ve gayretli olanları da, lûtf ederse, iki tarafa da, yani bize de onlara da hizmet eder.</p>
				<p class="normal">Ermenilerin nasıl bir maksada hizmet ettiklerini anlatmaya lüzum yok. Karapapaklardan ise hem bizde, hem de Rus ordusunda süvâri birlikleri bulunduğunu söylemek de onların huy ve ahlâklarını anlatmaya kâfidir. Yukarıda ismi hayırla anılan Mehrali Ağa, Karapapak olduğu gibi, namlarını lânet ve nefretle andığımız Tülü Musa ile Mansur da Karapapak tâifesinden idiler.</p>
				<p class="normal">&#160;</p>
				<p class="solbaslik2">Kürtlerin bizimle olan münasebetlerine ve hallerinin ıslâhına dair düşünceler</p>
				<p class="normal">Kürtlere gelince: Başka yerlerde oturan Kürtlerin ahvâl ve ahlâklarını bilemez isem de Kars, Bayezid, Muş, Bitlis, Van, Dersim cihetlerindeki Kürtlerin ciğerlerindeki ince damarlarının tabiatine kadar vukûfum vardır. Bu Kürtlerin ekserisinin Osmanlılar aleyhine nasıl soğuk bir fikir beslemekte olduklarını târif edemem. Kabile ve oymaklarının çeşidi kadar, cehâlette ve Osmanlılara olan düşmanlıkta da çeşitli ve farklı farklıdırlar.</p>
				<p class="normal">Maazallah hele Dersim vilâyeti Kürtleri nazarında bir Moskof neferi, bir Türk'ten bin kat daha ziyâde sevimlidir. Nefretin bu dereceye varmasında mezhebin de dahli vardır, bu hal ileride etraflıca anlatılacaktır.</p>
				<p class="normal">Kürtlerin bir dereceye kadar bize dost olanları da el'an bizlere <span class="ideitalik">'Rûmî'</span> ve <span class="ideitalik">'Osmanlı'</span> derler de ayrı görürler. <span class="ideitalik">"Osmanlılar bîbahttır"</span> sözü bunların arasında meşhur bir meseldir. İşte sevgi ve düşmanlıkları, bu iki nokta arasında, derece derece değişir.</p>
				<p class="normal"><span class="ideitalik">"Osmanlılar bîbahttır"</span> demek: "Sözlerine güvenilmez, ahidlerinde vefa yoktur, işlerinin çıkışına bakarlar, başları bir sıkıya gelirse ve o işin seninle biteceğini anlarlarsa, perestiş derecesinde sevgi gösterirler, işi görüldükten sonra hiç tanımazlar" demektir. <span class="ideitalik">'Bîbaht'</span> tâbirini böyle tefsir ederler.</p>
				<p class="normal">&#160;</p>
				<p class="solbaslik2">Ağanın canı sıkılmasın!</p>
				<p class="normal">Bu aşiretlerin hâlini hudutlarda olup da görmelidir. Ufacık bir şeyden Kürt ağasının canı sıkıldığı gibi aşireti ile beraber İran'a geçer; orada sıkılırsa Rus memleketine veya tekrar Devlet-i Aliyye'ye gelir.</p>
				<p class="normal">Hattâ bu muhârebe esnâsında, kırk elli seneden beri aşiretiyle beraber Rusya'da meskûn olan Zeylanlı Câfer Ağa'nın oğlu Eyüp Ağa, kabilesinden bizim tarafa geçmek arzusunda bulunan üç yüz hâne halkıyla çıkıp, İsmail Paşa'nın Zor yaylasındaki ordusuna katıldı. Sonra aşireti oralarda iskân olundu. Câfer Ağa, Rusya'da General Câfer idi; Eyüp Ağa'ya da Muhtar Paşa tarafından yapılan inhâ üzerine, devletçe emîrülümerâlık rütbesi verildi.</p>
				<p class="normal">&#160;</p>
				<p class="solbaslik2">Kürtlerde yiğitlik cevheri vardır</p>
				<p class="normal">İşte efendim, Kürtlerimizin bâzılarının hâli de böyledir. Ne yapalım; yine bizim cemâatimizdendirler, müslümandırlar, bir kuvvet ve kalabalıktırlar, kusurlarını afvedelim... Zira câhildirler, bilmezler, kusurlarına bakmamalı.</p>
				<p class="normal">Vaktiyle mülkî ve askerî memurlarımız adam olsaydı veya idâre usûlümüz yolunda bulunsaydı da bunların cehâletleri giderilse idi. Eğer Kürtlerin fikir ve şahsiyetçe gelişip terbiye olanları çoğalırsa, cemiyete büyük büyük hizmet ederler. Çünkü kendilerinde yiğitlik cevheri vardır. İslâm âleminin onlardan büyük fayda göreceği muhakkaktır.</p>
				<p class="normal">&#160;</p>
				<p class="solbaslik2">Ufak muhârebenin devamı</p>
				<p class="normal">Gelelim sadede: Düşmanın hücum ettiği mevkideki askerimiz şiddetle müdafaaya koyuldu. Miralay İbrahim Bey'in<sup class="calibre3"><a href="../Text/basimizagelenler_split_277.html#footnote-800-49" id="footnote-800-49-backlink" name="footnote-800-49-backlink">(*49)</a></sup> kumandası altında bulunan bir piyâde livâsı ile ordunun nizâmiye süvârisi ve Gâzi Şâmil Paşa'nın Dağıstan süvârileri ilerletildi. Top ve tüfek ateşi kızışarak öğleyi bir saat geçe düşman ric'ate başladı. Yine avcı ile bir müddet takip olunarak, sonra işe son verildi.</p>
				<p class="normal">Bu muhârebede düşmandan bir hayli silâh alındı. Birçok beygir lâşelerinin meydanda kaldığı görüldü.<sup class="calibre3"><a href="../Text/basimizagelenler_split_278.html#footnote-800-50" id="footnote-800-50-backlink" name="footnote-800-50-backlink">(*50)</a></sup> Bizim de yoklamadan sonra on şehid ile on yedi yaralımız olduğu anlaşıldı. Düşmanımızın insanca vukû bulan zayiâtının miktarını bilemedik.</p>
</body>
</html>