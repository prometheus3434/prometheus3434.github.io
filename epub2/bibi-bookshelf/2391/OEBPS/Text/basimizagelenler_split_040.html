<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta content="text/html;charset=utf-8" http-equiv="content-type"/>
    <title>basimizagelenler</title>
    <meta content="http://www.w3.org/1999/xhtml; charset=utf-8" http-equiv="Content-Type"/>
<link href="../Styles/stylesheet.css" rel="stylesheet" type="text/css"/>
<style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:3586e7dc-e1f0-496f-8994-c956cb94757c" name="Adept.expected.resource"/>
</head>
  <body class="calibre">
<h1 class="solbaslik" id="calibre_toc_38"><br class="chapter"/>&#160;&#160;&#160;YİRMİÜÇÜNCÜ BÖLÜM<br class="chapter"/>&#160;&#160;&#160;<span class="solbaslik1">Aziziye Tabyasında</span><br class="chapter"/>&#160;&#160;&#160;<span class="solbaslik1">Kanlı Savaş</span></h1>
				<p class="normal">Yukarıda zikri geçen 24 Teşrînievvel sene 93 [5 Kasım 1877] tarihli telgrafnâme yazıldıktan sonra, mevkiimiz ve hâlimiz hesap edilerek, Mâbeyn-i Hümâyûn'a ve Makàm-ı Seraskerî'ye şifre ile bir telgraf daha yazılmıştı; o da şudur:</p>
				<p class="normal"><span class="ideitalik">"Mâbeyn-i Hümâyûn'a, Makàm-ı Seraskerî'ye,</span></p>
				<p class="normal"><span class="ideitalik">"Tafsîlâtı diğer telgrafnâme-i âcizânemde arz olunduğu vechile, şimdi elde ancak üç dört bin askerimiz mevcuttur. Gerisi han köşelerinde, sokak aralarında ve şurada burada olduğundan, bunların toplanması birkaç güne bağlıdır. Hepsinin miktarı on altı bine varacağı tahmin olunuyor. İş birkaç gün uzarsa</span><sup class="calibre3"><a href="../Text/basimizagelenler_split_332.html#footnote-800-71" id="footnote-800-71-backlink" name="footnote-800-71-backlink">(*71)</a></sup><span class="ideitalik">bu askerin toplanacağı umulur. Fakat hâsıl olacak miktar, Erzurum istihkâmlarına kâfi değildir. Ürküntüleri de mâlum olduğundan, birkaç top atılınca bunların hâlinin ne olacağı da bilinmez.</span></p>
				<p class="normal"><span class="ideitalik">"Burayı terk ederek, müdâfaalı bir yere çekilmek tasavvur olunsa, askerin yorgunluğu ve perişanlığı buna müsâid değildir. Şâyet taşraya çıkılsa, kâmilen dağılacaklarından, her halde Erzurum'da kalmak sûreti tercih olunur. Fakat hâl ve mevcûdun görünüşü, buranın muhâfazasından bendenizi ümitsiz kılıyor. Şâyet düşman burayı bütün bütün kapatır ve muhâsara eder de, Allah göstermesin, müdâfaa çâresi kalmaz ve ahâlinin hâli başkalaşırsa, o gibi çâresizlik hâlinde, yanıma alacağım askerle bir taraftan vurup çıkmak tasavvurundayım. Ancak bunun Gümüşhane veya Erzincan yollarından hangisi olabileceğini şimdiden kestiremem. Şimdi düşmandan alınan kâğıt bizi teslime dâvetten ibâret olup, red cevabı verilecektir. Hâle dâir bir emir ve irâde varsa, gâyet şiddetle ve süratle beklemekteyim, ferman.</span></p>
				<p class="sagitalik">24 Teşrînievvel sene 93 [5 Kasım 1877]<br class="chapter"/>Gâzi Ahmed Muhtar"</p>
				<p class="normal">Bu telgrafnâmenin yazılması, o günlerde düşmanın Erzurum'u hemen hemen muhâsara etmek üzere bulunduğu düşüncesiyledir. Çünkü harbin hâli düşmanın böyle yapmasını iktizâ ediyordu. Bu sebeple Erzurum'dakilerin, işi bu noktadan tutmaları gerekiyordu. Ama düşman, muhâsara faaliyetlerini ancak bir buçuk ay sonra tamamlayabildi, o başka. Bize olacak gibi görünen şey, karşı tarafta bizce meçhul olan sebeplerle gecikiyor veya hiç olmayabiliyor.</p>
				<p class="normal">&#160;</p>
				<p class="solbaslik2">Hükm-i kader</p>
				<p class="normal">Bu cihetle, Erzurum ile Trabzon arasındaki Bayburt kasabasında yeni bir fırka kurularak, icâbına göre kullanılması lüzumlu görüldü. Ordumuzu takviye için Trabzon'dan gelmekte olan taburların Bayburt'ta alıkonulması ve başka şekillerle de oraya asker toplamaya gayret edilmesi lüzumu, Kumandan Paşa tarafından bir telgraf ile Bayburt'a bildirildi. Münderecâtı şâyân-ı dikkat olduğundan bu telgraf da aşağıya derc olundu:</p>
				<p class="normal"><span class="ideitalik">"Bayburt'ta Trabzon'dan gelmekte olan Mirlivâ Hakkı Paşa'ya, bulunmadığı takdirde Bayburt kaymakamlığına,</span></p>
				<p class="normal"><span class="ideitalik">"Hükm-i kaderle Deveboynu'ndan Erzurum'a ric'at olundu. Bugün Bayburt'tan bu tarafa tabur gönderilmemesi; ve gelmekte olan taburların Bayburt'ta Mirlivâ Hakkı Paşa kumandasında toplanması; ve münâsip noktalar tutulup, düşman süvârisinin o tarafa hareketi zuhûr ederse, Allah'ın yardımı ile müdâfaa ve o havâlinin düşman tecâvüzünden vikàye olunması; ve civar vilâyetlerden muâvine ve zaptiye süvârisi celp edilmesi; ve İstanbul'dan gelmekte olan iki batarya top orada ise durdurulması ve bu tarafa geçmiş ise geri döndürülmesi; ve bugün Kopdağı'ndan bu tarafa hareket eden taburun, buraya sâlimen gelebileceği şüpheli olduğundan, onun dahi döndürülmesine çalışılması; ve bugün Aşkale'den hareket eden taburlar, yarın sabahleyin buraya gireceğinden ona ilişik edilmemesi; ve şâyet telgraf hattımız kesilir ve muhâberemiz durursa, buradan devamlı mâlumat alınmaya gayret olunması; ve Dersaadet'le aramızda ara noktalık edilmesi tavsiye olunur.</span></p>
				<p class="sagitalik">24 Teşrînievvel sene 93 [5 Kasım 1877]<br class="chapter"/>Gâzi Ahmed Muhtar"</p>
				<p class="normal">Bayburt'un göreceği iş bu sûretle tâyin olunduktan sonra, Erzurum'a yarın bir hücum vukù bulacakmış gibi lâzım gelen müdâfaa tedbirlerinin tamamlanmasına şiddet ve sür'atle geceli gündüzlü ikdam ve ihtimam olunduğundan, uyku uyumaya ve yemek yemeye dahi vakit bulunamamakta idi.</p>
				<p class="normal">O gün Muhtar Paşa hazretlerine hitâben şu telgrafnâme-i hümâyûn geldi.</p>
				<p class="normal">&#160;</p>
				<p class="solbaslik2">Hâlin ehemmiyetini tasvir eden bir telgrafnâme-i hümâyûn</p>
				<p class="normal"><span class="ideitalik">"Vezirim Muhtar Paşa!</span></p>
				<p class="normal"><span class="ideitalik">"Bugünkü gün bulunduğunuz mevki, düşmen-i bedgümânın tamahını uyandıran Asya'nın en mühim bir noktasıdır. İşte bu mevki büyük bir tehlikede bulunuyor. Maâzallah, ordunuzda bir vakitten beri görülen karışıklık ve bozgunlar bu defa da vâki olur ve Erzurum düşman istilâsına girerse, böyle elîm bir vak'anın, devletin maddî ve mânevî varlığına açacağı rahneler sizce târife muhtaç değildir. Binâenaleyh, asıl iş görecek, devletin üzerindeki nîmet hakkını ifâ ve millet-i İslâmiyenin sizden beklediği hamiyeti isbat edecek gün, bu gündür. Bulunduğunuz hâl ve mevki ki, onun muhâfaza olunamaması, cümlemize, kıyâmete kadar târihlerimizden çıkmayacak ve askerlik namusumuza leke verecek, hazin bir hâtıra olacaktır. Bunun olmaması için, bütün askerin ve silâh kullanmaya muktedir ahâlinin, kanlarının son damlasını bu uğurda akıtıp, müdâfaa vazifesini tamamen yerine getirmeye çalışmaları lâzımdır.</span></p>
				<p class="normal"><span class="ideitalik">"Bunun için fiilen, vezirim İsmail ve İzzet ve Mustafa ve Hasan Paşalarla ciddî ve hakikî elbirliği ederek bütün iktidarınızı sarf eyleyesiniz. Ve en büyük ümerâdan başlayarak, her kim mevki-i harpten kaçar ve geçen muhârebede olduğu gibi ürküntü ve korkusuna uyarak fîrar ârını irtikâp eyler ise, onu derhal kurşuna diziniz. Ve askerin ric'atini önlemek için, sâir tesirli askerî tedbirlere dahi teşebbüs ediniz. Cümlenizi Hazret-i Hakk'ın hıfz ü nusretine tevdi eyler, ve katiyen telâş ve fütûru kabul eylememenizi ve müdâfaaya muktedir olmayan biçârelerin ve bilhassa nisvan ve sıbyânın emniyet ve muhâfazalarını ayrıca tenbih ederim. Vatanlarının muhâfazasında dinen ve hamiyeten mükellef oldukları, sebat ve gayret vazifesini ifâ eylemelerinin asıl arzum olduğunu, Erzurum ve Erzincan ve Bayburt ve Kiğı kazalarıyla sâir civar yerlerin eşrâf ve ahâlisine sür'atle bildiriniz.</span></p>
				<p class="sagitalik">24 Teşrînievvel sene 1293"</p>
				<p class="normal">&#160;</p>
				<p class="solbaslik2">Kurşuna dizilenler</p>
				<p class="normal">İşte bu telgrafnâme-i hümâyûn bütün müşîrân ve ümerâ ve zâbitân ve memleketin eşrâf ve mûteberânı önünde okunduğu gibi birer sûretleri dahi mufassal birer ilâve ile kazâ ve sancaklar kaymakam ve mutasarrıflıklarına gönderildi. Ve hakikaten işe bir kat daha ehemmiyet verildi.</p>
				<p class="normal">Askerin bâzı câhil kısmının fırsat ve vakit buldukça Erzurum'dan dahi takım takım memleketlerine firar etmekte oldukları haber alındığından, memleketin dışına, süvâri devriye karakolları çıkarıldı. Bunlar, bâzılarını tutup getirdiler.</p>
				<p class="normal">Efrâda tesirli bir ibret gösterilmek üzere, bâzı taburların önünde ve Başkumandan'ın ikàmetgâhı olan topçu kışlasının meydanında, bu firarilerden on nefer birden kurşuna dizildi. Bununla askere, feci ve müessir ve Osmanlılığın askerî şan ve şerefi için pek ağır gelecek bir ibret gösterilmesine mecbûriyet hâsıl oldu.</p>
				<p class="normal">&#160;</p>
				<p class="solbaslik2">Gösteriş iyi, niyetler bozuk!</p>
				<p class="normal">Telgrafnâme-i hümâyûnda, Paşaların ciddî olarak elbirliği etmeleri ferman buyuruluyor. Bu mühim cümle, şâyân-ı dikkat hususlardandır. Bizdeki ahlâk bozukluğu, bizi, hiç bir müşterek menfaatimizi muhâfaza veya bir umûmî zararı gidermede birleşmeye bırakmaz. Görünüşümüz pek âlâdır. Sahte bir edep ve terbiye ile, itaat ve iyi niyetin son derecesine sâhip olduğumuzu herkese gösterme işini pek iyi biliyoruz.</p>
				<p class="normal">Malûmdur ki, bir işin muvaffakiyetle bitmesi, iyi niyete bağlıdır. Hüsnüniyet olmadıkça teşebbüs olunan bir işi istenildiği gibi yoluna koymak imkânı yoktur. Bizde, büyük Paşalar hazerâtı, gösterdikleri itaati, niyetlerinin sağlam olmamasıyla berbat ederler.</p>
				<p class="normal">Zâhirde her ne kadar <span class="ideitalik">"Başüstüne"</span> tavrını gösterirlerse de, içleri: <span class="ideitalik">"Haydi bakalım koca başkumandan! Böyle tehlikeli bir işin nasıl altından kalkacaksın. Acaba hangi feci vak'a ikbâlinin sonu olacaktır!"</span> gibi kötü temennilerle doludur.</p>
				<p class="normal">&#160;</p>
				<p class="solbaslik2">"Devlet başka, biz başka!"</p>
				<p class="normal">İki tanesi bir araya gelirse, konuşmaların en mühim kısmı, bir üçüncüyü çekiştirmekle geçer. Bu gidişle muvaffakiyetin mümkün olamayacağını, esbâb-ı mûcibeleriyle uzun uzun isbat da ederler...</p>
				<p class="normal">İnsan dışından iyi davranmakla, içyüzünü gizleyemiyor. Kalblerin birbiriyle mânevî bir irtibatı vardır. Bu yüzden, dışarıdan ne kadar iyi davranılsa da, karşıdakinin kalbi, berikine ısınamıyor. Bir kere de araya soğukluk girdi mi, kalbler birbirine takıldı mı, artık birbirini aldatmak ve avutmak da bir san'at bir dirâyet hükmüne giriyor...</p>
				<p class="normal">Bütün bu fenalıkların sebebi iyi huylarımızı kaybetmiş olmamızdır.</p>
				<p class="normal">Hiç birimiz vazifelisi ve memuru olduğumuz âmme işini, milletimizin ve daha doğrusu bizzat kendimizin saymayız; <span class="ideitalik">"devlet ve hükûmet işidir"</span> diye görürüz. Bazan da, <span class="ideitalik">"Beylik iş bu kadar olur"</span>deriz. Gûya devlet ve hükûmet başka, biz başka imişiz gibi davranırız.</p>
				<p class="normal">&#160;</p>
				<p class="solbaslik2">Farklı inançların kötü tesirleri</p>
				<p class="normal">Bizim askerimizin kalbini bozan, sebâtını kıran sebeplerin biri de, askerin ayni mezhebe sâhip olmamasıdır. Ahmed, Mehmed, Ali, Hüseyin adlarıyla gördüğümüz kimselerin hepsini bir mezhep ve bir mesleke sâlik zannetmeyelim.</p>
				<p class="normal">Bu mezhep ayrılığı tâbirinden, <span class="ideitalik">Şâfiîlik, Hanefîlik</span> gibi doğru [ehl-i sünnet] İslâmî mezhepler anlaşılmasın.</p>
				<p class="normal">Taburlarımızın yarısını diyemez isem de, hele dörtte birini teşkil eden efrad, bambaşka yollardadırlar. Bunların bir kısmı Şiilik, Bektaşilik veya putperestliğe benzer, ehl-i sünnetten uzak yollardadırlar. Bir kısmı ise, bunların hepsinden birer parça şeyin katılmasıyla vücuda gelmiş, karışık ve bambaşka bir itikadın hizmetkârıdırlar.</p>
				<p class="normal">Bunlar, vaktiyle <span class="ideitalik">Fâtımîlerin</span> ve sonraları Anadolu'da <span class="ideitalik">Celâlî</span> yâdigârlarının ve daha sonraları <span class="ideitalik">İran Safevî</span> devleti misyonerlerinin, sırf siyâsî olarak, İslâm ümmeti arasına kendi menfaatlerine uygun buldukları ayrılığı çıkarmak için yaydıkları mezhep ve meslek mensuplarıdırlar. Şimdi o mülhidlerin kendileri kalmadı; ama, ümmet-i İslâmiye içine ektikleri nifak ve şikak tohumları, hâlâ bu güne kadar meyve verip duruyor.</p>
				<p class="normal">&#160;</p>
				<p class="solbaslik2">Moskof'u, bizden üstün tutanlar</p>
				<p class="normal">Bu adamlar <span class="ideitalik">'ehl-i sünnet ve'l-cemaat'</span>i <span class="ideitalik">'Yezîdî'</span> olarak tanırlar; dâima lânet ve hakaret ederler. Devlet-i Aliyye'nin askerlik hizmetini bir angarya ve eziyet sayar, dînî bir mükellefiyet telâkkî etmezler. Askerde bulunmaları ve durmaları, ceza korkusundandır. Yoksa inandıkları için değildir.</p>
				<p class="normal">Bu yüzden her gün, her saat, ehl-i sünnet ve'l-cemâat mezhebinde bulunan umum müslümanların yere geçmesi ve Devlet-i Aliyye-i Osmâniyye binâsının –Allah korusun– göçmesi saatini beklerler.</p>
				<p class="normal">Nazarlarında, bir Moskof neferi, dindar ve hamiyetli bir ehl-i sünnetten bin kat hayırlıdır. Bu yüzden, böyle bir muhârebede ölmek, onlar için, kendi kendine intihar etmek kadar feci bir şey sayılır.</p>
				<p class="normal">Bunlar gözünü her gün ordunun bozulmasına dikmişler ve selâmetle evlerine kaçıp gitmeyi en büyük sevap addeylemekte bulunmuşlardır. Hiç köpek zor ile ava gider mi, ve götürülürse işe yarar mı?!</p>
				<p class="normal">Harpte bulunan askere kaçmak fikri, en evvel bu makùle dinsiz ve hamiyetsizlerden çıkıyor. Bunlardan birkaç tanesi savaş hattından geriye fırladı mı, artık alt tarafı çorap söküğü gibi işleyip duruyor. Huy ve ahlâkın sirâyet ettiği ve insanın yanındakinin tesirinde kalacağı, bütün ahlâk kitaplarında yazılı değil midir?</p>
				<p class="normal">&#160;</p>
				<p class="solbaslik2">Kızılbaş, Çerapof, Vazalak, Sofî</p>
				<p class="normal">İşte bizim askerimizin içinde bulunan bu adamlar, Anadolu'nun bâzı yerlerinde <span class="ideitalik">Kızılbaş</span>, bâzısında <span class="ideitalik">Çerapof, Vazalak</span> veya <span class="ideitalik">Sofî</span> gibi isimlerle yâd olunur. Bunların inanç ve âdetlerine dâir kendi araştırmalarımın neticesi olarak elde ettiğim bilgiler, İslâmî ahlâk ve siyâsete dâir seçip derlediğim <span class="ideitalik">'Binbir Hadîs-i Şerîf'</span> de,<sup class="calibre3"><a href="../Text/basimizagelenler_split_333.html#footnote-800-72" id="footnote-800-72-backlink" name="footnote-800-72-backlink">(*72)</a></sup> sekizyüz doksanikinci: "<span class="ideitalik">El-mu'minu lil-mu'mini kelbunyâni yeşuddu ba'duhu ba'dan"</span> şânı yüce hadîsinin şerhinde tafsilâtlı olarak anlatılmıştır.<sup class="calibre3"><a href="../Text/basimizagelenler_split_334.html#footnote-600-204" id="footnote-600-204-backlink" name="footnote-600-204-backlink">204</a></sup></p>
				<p class="normal">Elhâsıl hükûmet-i seniyye bu câhillerin cehâletlerini izâle işinde kat'î ve tesirli tedbirler almalıdır ki, düşmanlarımıza karşı müdâfaanın çok mühim bir kısmı temin edilmiş olsun!</p>
				<p class="normal">Bunlarla birlikte, harp esnâsında askerin başı ucunda bulunacak olan zâbitânın himmetini dahi temennîden geri kalmıyalım. Zâbitânın aslanlar gibi vakar ve heybetiyle yerinde sâbit ve sesiyle teşvik eder olduğu görüldükçe, askerin kalbi, şeytan vesvesesiyle dopdolu olsa bile, geriye dönüp kaçma cesâretini pek kolay gösteremeyeceği tecrübelerle bilinir, bu da hatırdan çıkarılmasın.</p>
				<p class="normal">&#160;</p>
				<p class="solbaslik2">Erzurum'un Topdağı ve Aziziye istihkâmlarına düşman hücûmu ve kanlı bir muhârebe</p>
				<p class="normal">Askerin tanzîmi ile istihkâmlara yerleştirilmesi ve istihkâmların sâir levâzımâtının hazırlanıp yerlerine konulması işi daha bitmemişti. Daha Erzurum'a girildiği gün ve Teşrînievvel'in yirmiyedinci gecesi idi. Sabaha iki saat kadar bir zaman varken, Topdağı'nın ilerisinde bulunan <span class="ideitalik">Aziziye</span> istihkâmlarında kızıl bir kıyâmet koptu.</p>
				<p class="normal">Bunun serpintisi bütün istihkâmlara dokundu; hepsi hayallere vücut verip, top ve tüfek ateşiyle âleme gulgule saldılar. Bütün asker ve memleket halkı uyandı. Bulunduğumuz kışladaki taburlar silâh başı ettiler; memleket halkı birbirine karıştı.<sup class="calibre3"><a href="../Text/basimizagelenler_split_335.html#footnote-600-205" id="footnote-600-205-backlink" name="footnote-600-205-backlink">205</a></sup></p>
				<p class="normal">Doğru bir haber alınmak üzere, icap eden yerlere yâverler salındı. Gerçi Topdağı istihkâmında telgrafımız vardı. Ama oradan da doğru bir haber gelmiyordu. Yalnız <span class="ideitalik">"Önümüzdeki Aziziye istihkâmında harp oluyor"</span> cevabı alınıyordu.</p>
				<p class="normal">Bir saatten fazla zaman geçti; etraftan, bilhassa Aziziye istihkâmından hâlâ sahih bir haber gelmedi. Bunun üzerine sabah namazı vakti, Muhtar Paşa hazretleri ihtiyattan iki üç tabur alarak Topdağı'na çıktı, oranın kumandanı Müşir Hasan Tahsin Paşa ile birleşti.</p>
				<p class="normal">Ortalık iyice aydınlandıktan sonra, Aziziye istihkâmlarından birinde hakikî bir muhârebe vukû bulduğu, diğer iki tabyasından ise hiç ses sadâ çıkmadığı anlaşıldı.</p>
				<p class="normal">Bunun sebebi merak edildi. Ses çıkmayan tabyalara dürbünlerle dikkatle bakıldı. Bunların ateş hattında bizim askerden kimse yokmuş gibi göründüyse de, tamamen emin de olunamadı.</p>
				<p class="normal">&#160;</p>
				<p class="solbaslik2">Aziziye kışlasında düşman askeri</p>
				<p class="normal">Güneşin doğduğu sırada, en iyi gören Kumandan Paşa'nın dürbünü Aziziye istihkâmlarının içindeki Moskof neferlerinin şapkalarını gösterdi. Bulunduğumuz Topdağı istihkâmında, yanımızda bulunan on beş santimetrelik bir topa Aziziye kışlasını nişan alarak atılması emredildi.</p>
				<p class="normal">Top atılacağı sırada durduruldu. İhtiyat kumandanı Kaptan Mehmed Paşa'ya iki tabur alarak ilerideki Aziziye istihkâmına gitmesi ve düşman istihkâmın içine girmiş gibi gözükmekte olduğundan, hâlin icâbına göre davranması emri verildi.</p>
				<p class="normal">Kaptan da Aziziye istihkâmının orta yerindeki 'blokhavz' yâni 'müdâfaalı kışla'nın önüne doğru ilerledi. Oraya yaklaşır yaklaşmaz, kışlanın bizim tarafımıza bakan mazgallarından şiddetli bir tüfek ateşine tutuldu.</p>
				<p class="normal">Bu ateş üzerine, kol nizâmında kışlaya yaklaşmakta olan bizim taburlardan sapır sapır bir hayli asker döküldükten sonra taburlar dağılıp avcı nizâmı aldı. Şehid ve mecruhları olduğu yerde bırakıp ileri geçtiler. Asker kışlanın sağından ve solundan ikiye ayrılarak hücuma kalktı. Kışladan şiddetli tüfek ateşi devam ediyordu.</p>
				<p class="normal">&#160;</p>
				<p class="solbaslik2">Aziziye tabyalarında kanlı savaş</p>
				<p class="normal">Buradan anlaşıldı ki, düşman Aziziye istihkâmının iki tabyasını geceden zabt etmiş, üçüncüsüyle de uğraşmaktadır. Düşmanı bu iki tabyadan çıkarmak için Kaptan Mehmed Paşa'nın arkasından daha başka taburlar da gönderildi.</p>
				<p class="normal">Silâhını alıp Topdağı'na doğru akın akın gelmekte olan Erzurum ahâlisi dahi, askerin arkasından o tarafa saldırdı. Hepsi hücum edip kışlaya yanaştılar, dökülenlere bakmayıp istihkâmın içine girdiler. Artık iki asker birbirine karışmış olduğundan, orada nasıl kıyâmetler koptuğunu, bizzat içinde olup da görmelidir. Yoksa böyle benim gibi uzaktan seyirci kalıp, târifine kalkışmak, işin aslını tasvire yetmez.</p>
				<p class="normal">Geceden beri muhârebe ile meşgul olan tabyanın kumandanı Kaymakam Bahri Bey'den, o sırada Kumandan Paşa'ya bir tezkere geldi. İsabet eden bir kurşunun yarasıyla pek müteessir olduğundan kendisinin değiştirilmesini ifâde ediyordu. O tabyanın dahi işine ve Bahri Bey'in çaresine bakması emri, Kaptan Mehmed Paşa'ya gönderildi.</p>
				<p class="normal">Aradan birbuçuk iki saat kadar zaman geçmeden, tüfek ateşlerinin istihkâmın öbür tarafına geçtiği duyulunca, buranın düşman askerinden temizlendiği ve bizimkilerin eline geçtiği anlaşıldı. Arkasından Kaptan Mehmed Paşa'dan da bir fetih haberi geldi.</p>
				<p class="normal">Kumandan Paşa ile beraber o istihkâma doğru gidildi. Derûnuna girildiğinde içindeki şühedâ cenâzeleriyle düşman askeri mürdelerinin sergi gibi yatmakta oldukları görüldü... Düşman askerinin kılıç artıkları bozgun olarak dağdan aşağı kaçışmakta, bizim asker ile ahâliden gâziler de onları takip etmekte idiler.</p>
				<p class="normal">&#160;</p>
				<p class="solbaslik2">Ahâli yatağan bıçaklarıyla</p>
				<p class="normal">Kumandan Paşa, düşmanın ilerideki ordusunu ve kuvvetini görüp ona tedbir almak üzere ileriye gitti. Düşmanın bu ric'ati esnâsında süvârimiz olmadığından, kaçanların bir kısmı kurşunla, yetişilenler ise süngü ile beceriliyordu. Hattâ ahâliden bâzıları da ellerindeki yatağan bıçaklarıyla hayli iş gördüler.</p>
				<p class="normal">Bozgun askerin ric'atini temin etmek ve bizim takipçileri daha ileri sokmamak için, düşman derenin öbür tarafındaki taşlığa birkaç tabur avcı yerleştirmiş. Hiç sakınmadan takibe devam eden bizim asker, kurşun menziline yanaşınca şiddetli bir ateş yediler.</p>
				<p class="normal">Muntazam askerimiz mukabil olarak, derhal avcı nizamına girip dağılarak, düşman ateşinin zararını azalttılarsa da, biçâre ahâli dağılmak usûlünü bilmediklerinden, hep birden hücuma devam ederek pek çok sakatlığa uğradılar.</p>
				<p class="normal">Bu hâle karşı siper alarak öylece yürümeleri ve beyhude yere adam telef ettirmemeleri tedbiri kendilerine güççe anlatılabildi. Dağıldılar. Herkes arâziden istifade ederek saklı ve siperli yerlerden, düşman avcılarına karşı silâh istimâline başladı.</p>
				<p class="normal">Ama o gün, gerek istihkâm içinde ve gerek düşmanı takip ederken dışarıda yalnız ahâliden mecruh ve şehid olanların miktarı dörtyüz elli ilâ beşyüz arasında tahmin olunuyordu.</p>
				<p class="normal">Düşmanın kılıç artıkları derenin karşısına geçti, derenin iki yanında, uzaktan uzağa kurşun teâtîsiyle meşgul oldukları sırada Topdağı istihkâmındaki toplarımız da, düşman avcılarının yerleşmiş oldukları cepheye gülle yağdırmakta idiler.</p>
				<p class="normal">&#160;</p>
				<p class="solbaslik2">Uykuda süngülenip ölenler</p>
				<p class="normal">İstihkâm içindeki cenâze sergilerinin hâline gelince:</p>
				<p class="normal">Tabyanın ateş hattında üç yüz kişiden ziyâde oldukları tahmin olunan neferlerimizin cenâzeleri, oldukları yerde, yâni istihkâmın piyâde kademesi denilen mevkiinde boylu boyuna bir sıra ile yatmakta idiler.</p>
				<p class="normal">Hâllerinden anlaşılıyordu ki, bu asker, geceden ateş hattına çıkarılmış, orada beklerken uyumuşlar. Hiç habersizce arkalarından gelmiş ve istihkâmın içine girmiş olan düşman askeri, kendilerini uykudan uyandırmaksızın hep birden süngüleyerek öldürmüş; uykudan âhirete yollamış...</p>
				<p class="normal">Gerçi kışlanın içine girmiş olan düşman askerinin bir neferi sağ kurtulamadı, hepsi mahv edildiler. Ama uykuda iken öldürülen biçârelerin intikamı için bu bile kâfi değildir.</p>
				<p class="normal">Düşmanın, istihkâm içinde kalan cenâzelerinin miktarı yedi sekiz yüz kadar tahmin olunuyordu. Takip olunurken öldürülen ve Bahri Bey'in bulunduğu istihkâma hücum ederken terk-i hayat eden düşman cenâzelerinin miktarı bu hesaptan hâriçtir. Onların da bin binbeşyüz nefer kadar olacağında şüphe yoktur.</p>
				<p class="normal">Bizim de nizâmiye askerimizin o günkü muhârebedeki yaralı ve şehidi, hemen bin üçyüz kadar olmuştu. Ahâlinin kaybı buna dâhil değildir.</p>
				<p class="normal">&#160;</p>
				<p class="solbaslik2">Muhârebe esnâsında hanımların yardımları ve acılı analar</p>
				<p class="normal">O gün, en ziyâde dikkate şâyan ahvalden biri de şudur ki, Erzurum'dan bir hayli hanım, muhârebe eden askere, çamaşır sepetleriyle, ekmek, peynir, zeytin getiriyor; bir kısmı da destilerle su taşıyorlardı. Teşvik edici birçok sözler de söylüyorlardı.</p>
				<p class="normal">Düşmandan istirdâd olunan müdâfaalı kışlanın önünde bir hanıma rastladım. Bilmem ne vakit, bir Rusya muhârebesinde evlâdının şehid olduğunu söylüyordu. Top ve tüfek sesleri ve umûmun gulgulesiyle heyecana ve galeyana gelmiş olan şefkat ve intikam hislerinin tesiri altında hüngür hüngür ağlıyor, kendisine bir Moskof gösterilmesini rica ediyordu.</p>
				<p class="normal">Bulunduğumuz yerdeki cenâzelerin içinde bir Moskof neferi mürdesini işâret ettim. Biçâre kadıncağız <span class="ideitalik">"Âh evlâdım!"</span> diye, şehid olmuş çocuğunun hâtırası ve intikamın sevkiyle Moskof cenâzesinin üstüne çıkıp ayaklarıyla tepinmeye, hırsının önüne geçemeyerek cenâzenin burnunu kulağını ısırmaya başladı.</p>
				<p class="normal"><span class="ideitalik">"Böyle şeyler câiz değildir, günâhtır."</span></p>
				<p class="normal">Filân diyerek hanım nineyi cenâzenin üstünden geriye aldık. Ve:</p>
				<p class="normal"><span class="ideitalik">"İnşaallah sizin intikamınız yerde kalmaz"</span></p>
				<p class="normal">Gibi teselli verici münâsip sözlerle, olduğumuz yerden tatlılıkla savdık.</p>
				<p class="normal">Hattâ o sırada kışla kapısının önündeki Moskof cenâzeleri içinde burnu kulağı kesilmiş bir tanesini görmüştüm. Bu işin de mutlaka, ciğerpâre yarasıyla dertli bir hanım tarafından yapıldığı şüphesizdi.</p>
				<p class="normal">&#160;</p>
				<p class="solbaslik2">Aleyhimize, birin yanına bin katarak...</p>
				<p class="normal">Ama, Avrupa efkâr-ı umûmiyesini kandırmak ve aleyhimize yürütmek için böyle ufacık bir ipucu yeter. Karadağlılarla olan muhârebelerimizde, bizi, ölülerin burnunu kulağını kesmekle itham eden Avrupalılar düşmanlarımızın iğfal ve tezvirine kanmışlardı.</p>
				<p class="normal">Onun için bu cenâzeyi, o sırada elime geçen kâtiplerden bizim Hilmi ve Ali Tal'at Efendilere yükletip, kışla koğuşlarından birinin karanlık yerinde bulunan bir kerevetin altına sokturdum.</p>
				<p class="normal">Çünkü muhârebe toplarının sesi kesilir kesilmez, memlekette bulunan konsolosların ve bilhassa İngiliz konsolosunun gelip, harp yerini gezecekleri muhakkaktı. Her işimizi tenkidle süzecek olan konsolos cenapları, eğer bu Moskof cenâzesini görselerdi, derhal hristiyanlık gayreti harekete geçerek ve birin yanına bin katarak, aleyhimizde neler yazmazlardı. Ve nasıl iftiralarda bulunmazlardı!...</p>
				<p class="normal">&#160;</p>
				<p class="solbaslik2">Mühim bir hasbihal: Ocak söndüren Moskof</p>
				<p class="normal">Rusya devletinin, devlet olarak teşekkül ettiği târihten beri Osmanlılarla vukua gelen muhârebeleri ve haksız tecâvüzleri yüzünden, iki taraftan, dereler dolusu kan akmıştır. Vatanın hürriyet ve istiklâli ve dinin muhâfazası uğrunda terk-i hayat eden gâzilerimizin miktarı milyonlara varmıştır.</p>
				<p class="normal">Memâlik-i Osmâniyye'de bir hâne tasavvur olunmaz ki, bir veya birkaç şehidin mâtemgâh-ı musîbeti olmamış bulunsun. Veya bir vâlide hâtır ve hayâle gelmez ki, düşman-ı hayatımız olan heykel-i şimâlîye karşı müdâfaa uğrunda, kurbanlık koç gibi besleyip büyüttüğü evlâdını kaybetmenin yarasıyla ciğerleri delik delik olmuş bulunmasın.</p>
				<p class="normal">Siyasî varlığımızın bu düşmanı, sırf hürriyet ve milliyet alevimizi söndürmek için yaptığı tecâvüzleriyle, şimdiye kadar milyonlarla ocağı söndürdü, yüz binlerle hânümânı harap etti. Lâkin göğsümüzde imân nûru gibi yaşayan intikam fikri ve İslâm'ı koruma niyeti bâki oldukça; ve İslâm'ın hamiyeti ile beslenen Osmanlının fıtrî şecaati, bizi seven ve sevmeyenlerin kalbinde hârika tesirler ihdâs eyledikçe; Allah'ın izniyle hukukumuzun muhâfazasından eminiz.<sup class="calibre3"><a href="../Text/basimizagelenler_split_336.html#footnote-600-206" id="footnote-600-206-backlink" name="footnote-600-206-backlink">206</a></sup></p>
				<p class="normal">Umum Avrupa devletleri o gulyabânîden, o dübb-i ekber-i şimâlîden<sup class="calibre3"><a href="../Text/basimizagelenler_split_337.html#footnote-600-207" id="footnote-600-207-backlink" name="footnote-600-207-backlink">207</a></sup> ne kadar korkarlarsa korksunlar, düşmanlarının azametine nisbetle yumruk kadar kalan Osmanlı şahbazlarının, yüksek himmet, gayret ve şecaatleri sâyesinde, her diyâra tafra satan Moskof'un koca burnunu ve gururunu elbette yine biz kıracağız.</p>
				<p class="normal">Kıyâmete kadar hukukumuzu müdâfaa edecek ve bir siyâsî fırsat elverince de intikamımızı misliyle alıp, verdiği yağın tortusunu yine kendisine iâde edeceğiz!</p>
				<p class="normal">&#160;</p>
				<p class="solbaslik2">Düşman geri çekildi</p>
				<p class="normal">Gelelim sadede:</p>
				<p class="normal">Ruslar, Aziziye istihkâmına girmişlerse de, orada barınabilmek için gerekli işleri yaparken bizimkilerin hücûmuna uğradıklarından, buradaki toplarımızı kırıp dökecek veya battal edecek fırsatı bulamamışlardı. Toplarımız yine selâmetle elimize geçti.</p>
				<p class="normal">Bu toplarla derenin öte tarafına yerleşmiş olan düşman avcıları tazyik olundukça, düşman, yeni imdat kuvvetleri göndererek bu askerini destekliyordu. Nihâyet öğleden sonra, hücumunu tâzeleyebilmek için imdâdın filânın faydası olmadığını ve gözettiği fırsatı elde edemeyeceğini anladı.</p>
				<p class="normal">Düşman askeri güllelerin altından çıkmak için oldukları yerden fırladılar. Bizim asker de kurşun darbesiyle yine arkalarına takıldı. Düşmanın teşkil ettiği ikinci kademeye varıncaya kadar takip ettiler. Kademenin ateşi başladığı gibi bunlar da oldukları yerde siper alıp, karşılıklı avcı muhârebesine giriştiler.</p>
				<p class="normal">&#160;</p>
				<p class="solbaslik2">Erzurum vâlisi İzzet Paşa'nın 'Târîh-i Harb'i</p>
				<p class="normal">Düşmanın bu ikinci kademesine gülle yetiştirmek üzere Muhtar Paşa hazretleri topların cetvellerini bizzat muâyene ederek, nişan alıyor ve mesâfeyi bulmak için gülle atmakla uğraşıyordu. Erzurum vâli vekili olan Sivas vâlisi şâîr-i meşhur Erzincanlı Hacı İzzet Paşa hazretleri, bu sırada debdebe-i vezîrânesiyle geldi.</p>
				<p class="normal">Bu zaferimizi mutazammın bir târih kıt'ası inşâd eylemiş... Bildiğimiz birtakım hulûs sözleriyle muzafferiyetimizi tebrik ettikten sonra, kıt'a-i târihiyyesini cebinden çıkarıp okumak isteyince, Muhtar Paşa:</p>
				<p class="normal"><span class="ideitalik">"Şimdi târihin ve şiirin sırası değil, işe bakalım!"</span></p>
				<p class="normal">Diyerek, birden arkasını dönüverdi ve topun başına çıkarak işiyle meşgul oldu. Tabiî ki İzzet Paşa'ya bu halden bir bozgunluk geldi. Oradaki halka karşı mahcup kaldı.</p>
				<p class="normal">Herkes muhârebe dağdağasıyla meşgul iken, zâhir Paşamız da <span class="ideitalik">"Şâyet düşman mağlûp olursa, mağlûbiyetine bir târih bulmuş olayım. Zira şâirlik metâımı pazara çıkaracak böyle mühim bir fırsat ömür boyu pek az tesâdüf eder; bu fırsatı fevt etmek câiz olamaz"</span> demiş. Bu pirlik zamanında, civanlık hevesiyle uzun uzadıya şiir tertip edip; üç aşağı beş yukarı kelime hesaplarıyla uğraşıyormuş.</p>
				<p class="normal">Öyle mühim bir zamanda, vâli bulunan zâtın meşgûliyeti böyle şeyler mi olacaktı? Lâkin ne çâre, terbiyemizin icabı, bunlarla uğraşmayı bir mârifet sırasına koyuyoruz; halkımızın arasında, böyle şiirler filânlar, makbul bir sanat olarak telâkki ediliyor!</p>
				<p class="normal">&#160;</p>
				<p class="solbaslik2">Şiirimiz de, ahlâkımız da bozuk!</p>
				<p class="normal">Şiir ne demektir? Niçindir, nasıl olması lâzımdır? Buralarından uzun uzadıya bahse kalkışırsak, sadedimizden çokça uzaklaşmış oluruz. Şu kadarcık bir icmâl ile düşündüğümü beyân edeyim ki: <span class="ideitalik">Bizim şiirimiz de ahlâkımız kadar bozuktur.</span></p>
				<p class="normal">Kötü idâresinin hikâyesi yazılsa, kitapları dolduracak olan bazı ileri gelenleri medh eden kasidelerin, ciltleri doldurması, zannedersem, bizde dâima görülmekte olan yolsuzluklardandır.</p>
				<p class="normal">Amanın ümmet-i Muhammed! Bu çarpık iş, bu münâsebetsiz hulûskârlık, bu feci ahlâksızlık, bu his ve görüş yanlışı, bizde ne vakte kadar hüküm sürecek?... Medenî milletlerin, aklı başında ümmetlerin içine çıkacak yüzümüz kalmadı!</p>
				<p class="normal">Ahlâkına, yüksek hislerine ve hürriyetine sahip medenî memleketlerin mütefekkirleri, hâlimize bakıp da gülüyor. Bir kısmı da bizi âdeta insanlık hissine sâhip milletlerden saymıyor.</p>
				<p class="normal">Misâl mi istersin?!... Pek çoksa da, yalnız birisini söylemek nümûne olmak için kâfidir:</p>
				<p class="normal">&#160;</p>
				<p class="solbaslik2">Yüz cilt kaside!</p>
				<p class="normal">Mısır'ı idâresiyle berbat ettiği, bu kitaba zeyl olarak yazılan parçada görülecek olan mecnûn-i âkil-nümâ Hidiv İsmail Paşa'nın zamanında, kendisine takdim olunan kasîde ve medhiyeler, mübâlağa olmasın ama, birkaç yüz cilt kitap teşkil edecek derecede imiş.<sup class="calibre3"><a href="../Text/basimizagelenler_split_338.html#footnote-600-208" id="footnote-600-208-backlink" name="footnote-600-208-backlink">208</a></sup></p>
				<p class="normal">Milletin fikrine rehberlik edip, eserler verecek; mürebbî ve mürşidi olacak, zihinleri aydınlatacak olan; böyle olması lâzım gelen, bu edip ve şâirlerin hepsi de, o zâtın hırsını, tamahını, zulmünü, velhâsıl bütün fenâlıklarını bildikleri halde, birkaç kuruş kapmak veya bir rütbe ve nişan kazanmak, veyahut bir iltifat görmek için, bile bile, vicdanlarının hilâfına söz söylemek ve yazı yazmak yolunu seçiyorlardı.<sup class="calibre3"><a href="../Text/basimizagelenler_split_339.html#footnote-600-209" id="footnote-600-209-backlink" name="footnote-600-209-backlink">209</a></sup></p>
				<p class="normal">İşte böyle haller, birtakım yeni edebiyat heveslilerine kötü misâl oldu. İş, biribirine baka baka, haddini derecesini aştı, taştı. O asrın ehl-i edebi denilen birtakım hulûskârân, bütün aklı başında insanlara karşı gülünç oldu. <span class="ideitalik">Allâhümme aslih ahvâlenâ</span>.<sup class="calibre3"><a href="../Text/basimizagelenler_split_340.html#footnote-600-210" id="footnote-600-210-backlink" name="footnote-600-210-backlink">210</a></sup></p>
				<p class="normal">&#160;</p>
				<p class="solbaslik2">Düşman nasıl olmuş da bizim kışlanın içine kadar girmiş?</p>
				<p class="normal">Ateşimizin tazyikiyle Ruslar ikinci kademe mevkiinde de barınamayarak çözüldüler. İkindiye yakın ordugâhlarına vâsıl olmalarıyla bizim tâkipçiler de geriye alındılar.</p>
				<p class="normal">Ruslar geceden nasıl gelip de o istihkâma girdiler ve ne şekilde kışlamızı zabt ettiler?</p>
				<p class="normal">Bunun hakikati iyice anlaşılamayarak meçhul kaldı. Çünkü zabt olunan iki istihkâmdaki asker ve zâbitandan hiçbirine rastlanamadı. Bereket versin, muhârebeden iki gün sonra, düşman, esirlerimizin zayıf ve hasta olanlarını kendisine ağırlık olmasın diye, arabalarla Erzurum'a iâde etti.</p>
				<p class="normal">Bunların istintâkından, işin sür'atine bir dereceye kadar vâkıf olundu ise de, yine de aslı anlaşılamamış demektir. Zira herkes kendi gördüğü şeyi söylüyordu. Hepsini ihâta ederek anlatacak kumandan veya zâbitlerden ise meydanda kimse yoktu.</p>
				<p class="normal">&#160;</p>
				<p class="solbaslik2">"Git, askerlik vazifeni yap!"</p>
				<p class="normal">Aziziye denen üç tabyanın hepsine kumanda eden Bahri Bey'in ifâdesine göre, sabaha daha üç saat varken, istihkâmın ilerisinde bulunan süvâri karakol zâbiti, düşmanın gelmekte olduğunu Bahri Bey' e haber vermiş... Bahri Bey, vazifesini yapmadığından dolayı zâbite hiddet ederek:</p>
				<p class="normal"><span class="ideitalik">"Git de askerlik vazifeni yap, sonra bana gel!"</span></p>
				<p class="normal">Diyerek zâbiti koğmuş.</p>
				<p class="normal">Zâbitin vazifesi, ileriye giderek, düşmanla buluştuğu yerden tüfek ateşine başlamak ve bizim harp hattımıza kadar yavaş yavaş geriye çekilip, bizim istihkâmdaki askere, ateşi terk ve teslim etmek imiş. Bundan sonra kıt'a kumandanının emr edeceği yerde duracakmış.</p>
				<p class="normal">Bahri Bey, işte bu vazifeyi yerine getirmesi tenbihiyle zâbiti geri çevirmiş. Ondan sonra, hazır olmaları için civârındaki öteki istihkâmlara haber gönderdiği gibi, kendisi de, bulunduğu istihkâmın ateş hattına askerini yerleştirerek, bizim süvârinin düşmanla çarhalaşmasını beklemeye başlamış.</p>
				<p class="normal">Aradan bir saatten fazla zaman geçer, bizim süvârilerden bir haber ve eser zuhûr etmez. Civârındaki istihkâmlardan birkaç el tüfek atıldığını işitirse de, kendi istihkâmının sağında solunda bir şey göremez. Zâten ilerideki süvârimiz düşmanla çarhalaşarak yaklaştığını haber vereceğinden, gelen silâh seslerini, oradaki askerin bir hayal gördüğüne verir.</p>
				<p class="normal">Bahri Bey'in bulunduğu istihkâmın ateş hattındaki asker de, önlerinde düşman karaltısı var, diye ateşe başlayınca, istihkâmın önünden Rusların <span class="ideitalik">"Hurra!"</span> sesi yükseliverir!</p>
				<p class="normal">&#160;</p>
				<p class="solbaslik2">Süvâriler ne oldu?</p>
				<p class="normal">Meğer düşman, Bahri Bey'in bulunduğu istihkâmın 'sahra şevi' denilen yerine kadar yanaşmış da gecenin karanlığı sebebiyle bizim asker görememiş imiş... İstihkâmı haberdar edecek olan süvârinin, varlığından yokluğundan ise, sonradan olsun bir haber alınamadı.</p>
				<p class="normal">Bahri Bey, süvâri zâbitine <span class="ideitalik">"Haydi geriye git!"</span> dedikten sonra, bu zâbit askeriyle geriye gitmeyip de bir tarafa mı savuştu; yoksa hakikaten geriye giderken gafletle düşmanın içine düştüler de esir mi oldular, veyahut öldürüldüler mi? Orası anlaşılamadı gitti!</p>
				<p class="normal">Bahri Bey'in askeri, istihkâmın içine girmeye çalışan düşmanla çarpışırken, Bahri Bey, bir düşman kurşunuyla kolundan vurulur. Mendilini cerihasına sararak yine işine devam eder. Tâ sabah olup da ihtiyat askerimiz Aziziye tabyasına yetişinceye kadar yaralı olduğunu yanındaki arkadaşlarına bile sezdirmeyerek, vazifesini kahramanca ifâ eder. Ondan sonra Kumandan'a bir tezkere yazdırıp yaralandığını bildirerek, kendi yerine bir adam ister.</p>
				<p class="normal">İslâm ve Osmanlı hamiyet ve şecaatinin timsâli olan bu gibi yüksek zatlardan, ordumuz iyice mahrum değildi, hamd olsun.</p>
				<p class="normal">&#160;</p>
				<p class="solbaslik2">Zâbitlerimizin içyüzünü gösteren müessif bir vak'a</p>
				<p class="normal">Diğer iki istihkâmın ne şekilde düşman eline düşmüş olduğu bahsine gelince; Kumandan Paşa'nın, düşmanın iâde ettiği esirlerimizi istintak ettikten sonra Seraskerlik makâmına yazdığı telgrafnâmenin bir sûretini aynen buraya nakl edersek, kâfi izahâtı vermiş oluruz:</p>
				<p class="normal"><span class="ideitalik">"Makàm-ı Seraskerî'ye</span></p>
				<p class="normal"><span class="ideitalik">"Düşmanın geçen gece Aziziye istihkâmına vukû bulan hücumu ve kışlaya kadar girmesi sebeplerini araştırdım. Elde olunan mâlûmatın neticesi şudur: Bu istihkâmda Tokat'ın müstahfaz ve Mâden'in sâlis taburları olup, bunlar her nasılsa yerlerinde oturmakta iken, düşman tarafından Türkçe bilir birkaç adam, başına fes koyarak, istihkâmı merdivenle aşmış ve nöbetçi neferine, nöbetçi zâbitini sormuşlar. Binbaşının olduğu yeri anlayarak, gûya bizim tarafın devriye karakoluymuş gibi yürümüşler. Binbaşının kılıcını alarak onu tehdit ederlerken bir taraftan da düşman askeri merdivenlerle istihkâma girmişler. O sırada iş anlaşılarak, asker silâh başı etmiş ve bâzıları da davranmış iseler de, bâzı zâbitan, iş işten geçtiğini efrâda anlatarak teslim-i silâha karar vermişler.</span></p>
				<p class="normal"><span class="ideitalik">"Çok geçmeksizin sabah açılmış; düşmanın oraya girdiği anlaşılıp da bizim hücum kollarının yaklaştığı sırada, esirlerimizi götürmekte imişler. Bizim kollar istihkâmı geri alınca, Rusyalılar, yetiştirebildikleri kadar esiri süngülemişler, geri kalan kurtarılmıştır. Düşmanın oradan götürdüğü esirler, zâbitanla birlikte beş yüzden fazladır.</span></p>
				<p class="normal"><span class="ideitalik">"Rusların, geri iâde ettikleri kırktan fazla yaralımız içinde bulunan bir çavuş ile üç neferin ifâdesinden anlaşıldığına göre, esir zâbitan, vazifede kusur ettiklerinden dolayı Rusya zâbitânı tarafından tahkir olundukları gibi, orada bulunan Çerkes, Lezgi ve sâir ehl-i İslâm tarafından dahi fevkalâde azarlanmışlardır. Şimdi bu taburdan elimizdeki bir mülâzımdan başka zâbitânın hayat ve memâtından haber yoktur. İşte zâbitânımızın içyüzünü gösteren müessif bir vakayı daha arz ederim.</span></p>
				<p class="sagitalik">1 Teşrînisânî sene 93 [13 Kasım 1877]<br class="chapter"/>Gâzi Ahmed Muhtar"</p>
				<p class="normal">&#160;</p>
				<p class="solbaslik2">Uykuda nasıl süngülendiler?</p>
				<p class="normal">Bu gibi haberleri verenlerin bulundukları haller ve yerler değişik olduğundan söylediklerinin de başka başka olacağı yukarıda zikr olunmuştu. Bu telgrafnâmede Rus ordusundan iâde olunan neferlerin sözleri de biraz ihtiyatlıca telâkki edilmelidir. Çünkü fakir gözlerimle gördüm ki, bu istihkâmın ateş hattındaki askerin cenâzeleri, ileri geri olmayarak hepsi bir sıra üzerine piyâde kademesinin boyunca yatıyorlardı.</p>
				<p class="normal">Silâh başına geçip de davranmış olan askerin cenâzeleri bu şekilde yatamaz. Mutlaka ilerili gerili karmakarışık bir halde olacaklardır. Bilhassa, istihkâmın içine girmiş olan bir askere silâhla karşı koyacaklarından, bu halde istihkâmın ateş hattına çıkmalarına lüzum yoktu.</p>
				<p class="normal">Ateş hattı, istihkâmın içine girmemiş, dışarıdan henüz gelmekte olan düşmana karşı istihkâmı müdâfaa için yapılmıştır. Düşman istihkâmın içine girdikten sonra, en ziyâde işe yaramayan yer, ateş hattı olmuş olur. O vakit ateş hattında bulunan asker, düşmana arka vermiş demektir.</p>
				<p class="normal">Bu delillerden anlaşılıyor ki: Süvâri zâbiti <span class="ideitalik">"Düşman geliyor"</span> haberini Bahri Bey'e verdiği sırada, bu asker de ötekilerle beraber istihkâmın ateş hattına çıkarılmış. Düşmanın gelmesi biraz gecikince, zâten uykudan kaldırılmış olan askerin uykusu galebe ederek, hepsi oldukları yerde ve silâhı kucağında olarak uyumuşlar.</p>
				<p class="normal">Bu sırada ilerleyen düşman, beraberinde getirdiği merdivenlerle istihkâmın hendeğine inip öte taraf siperine çıkmış. Uyanık olanlar hâli görünce şaşırıp teslim olmuşlar. Uykuda bulunanlar ise düşman askeri tarafından, hiç uyandırılmaksızın sırasıyla süngülenerek diyâr-ı ademe kadar gönderilmişlerdir.</p>
				<p class="normal">&#160;</p>
				<p class="solbaslik2">Harpten sonra hesap sorulmadı</p>
				<p class="normal">Telgrafnâmede denildiği gibi, sonradan bu askerin zâbitânından kimse ele geçmedi ki, kayıtsızlıkları yüzünden vukua gelen bu müdhiş kazânın cezâsını görsünler. Çünkü düşman müsâlâhadan sonra bütün esirlerimizi İstanbul'a göndermiş ve herkes oradan yerli yerine dağıtılmıştır.</p>
				<p class="normal">Bu sırada esâretten dönen zâbitan bir ince tedkikten geçirilip de: <span class="ideitalik">"Sen nerede idin, niçin esir oldun, esâretinin hakikî bir mâzereti var mı, yoksa vazifende kusur ettin de ondan mı esir düştün?"</span> diye sorulamadı. İş bir dağdağaya, bir gürültüye düştüğünden ceza ve mükâfâta lâyık olanlar bilinemedi. Destiyi kıranlarla suyu getirenler müsâvi sayıldı.</p>
				<p class="normal">İşlerin istikbalde olsun düzgün yürüyebilmesi için icap ederdi ki, müsâlâhadan sonra Anadolu Harp Ordusu'nun merkezinde, vukuf ve mâlûmat sâhibi ve vicdânının gayrisine uymayan, sözü ve özü doğru zevattan bir 'tahkikat meclisi' kurulsun. Zâbitandan esir düşmüş olanlar istintâk edilsin de, herkes lâyık olduğu muâmeleye mazhar olsun. Esir olmayan, fakat harp esnâsında başka türlü kusur edenler de cezalandırılsın ki, başkalarına ibret gösterilsin.</p>
				<p class="normal">Geçen geçti, gûyâ bir daha hiç muhârebe etmeyecekmişiz gibi herkes bir rahata, bir uykuya daldı. Hatâ ve kusur edenlerin de ettikleri yanlarına kaldı.</p>
				<p class="normal">&#160;</p>
				<p class="solbaslik2">Bâzı ümerânın askerlikten çıkarılması</p>
				<p class="normal">Kumandan Paşa, muhârebeden önce ordu-yi hümâyûn kumandanlığına tayin olunduğu sırada, husûsî bir Padişah irâdesi ile ceza ve mükâfat işlerinde de tam selâhiyete sahip kılınmıştı.</p>
				<p class="normal">Ayrıca Deveboynu muhârebesinden sonra alınan telgrafnâme-i hümâyûnda dahi bu selâhiyet yenilenerek tekrar buyurulmuştu. Bunun üzerine askere bir ibret olmak üzere, firârî neferlerden bâzıları kurşuna dizilmişti. Bunlar yukarıda yazıldı.</p>
				<p class="normal">Lâkin zâbitan ve ümerânın bâzı hamiyetsizlerine de bir ibret gösterilmesi lüzûmu, Topdağı muhârebesinde, düşmanın kışlamızın içine kadar girmiş olmasıyla tahakkuk etmişti.</p>
				<p class="normal">Eski ve yeni hatâlarına mebni, süvâri nizâmiye birinci alayının miralayı Derviş Ahmed, Deveboynu muhârebesindeki bozgunluğa sebep olan altıncı Diyarıbekir redif alayının miralayı Hacı Ahmed, hassa ordu-yi hümâyûnu piyâde üçüncü alayının miralayı Hasan ve topçu miralayı Ârif Beylerle topçu binbaşısı Abdi Efendi silk-i askerîden tard olundular. Erkânıharbiye kaymakamlarından Şevket Bey'in dahi rütbesi binbaşılığa indirildi.</p>
				<p class="normal">Bunlar günlük emir ile ordunun bütün zâbitan ve neferâtına ilân olundu. Mahpus bulunan bu ümerâ, Kumandan Paşa hazretlerinin ikamet ettikleri kışla divanhânesine celp olunarak, mevcut olan müşîrân ve sâir erkân ve ümerâ önünde, bu günlük emir okunduktan sonra, bu şahıslar askerlik alâmetlerinden soyuldular. Bundan sonra istedikleri yere gitmekte serbest oldukları kendilerine beyân olundu.</p>
				<p class="normal">&#160;</p>
				<p class="solbaslik2">Ümerânın cezâlandırıldığını bildiren günlük emir</p>
				<p class="normal">Askerce 'evâmir-i yevmiyye' denilen ilânnâmenin sureti şudur:</p>
				<p class="normal"><span class="ideitalik">"23 Teşrînievvel sene 93 [4 Kasım 1877] tarihinde vukubulan Deveboynu muhârebesinde, dördüncü ordu-yu hümâyûn altıncı redif alayı miralayı Ahmed Bey, memur olduğu istihkâmın en tehlikeli mahalline gidip, askeri teşci ile düşmanı tard etmeye teşebbüs edeceği yerde, oranın askeri dağılıp firar ettikleri sırada oraya gitmemesi ve askerlik vazifesini ifâ etmemesi, bir büyük bozgunluğa sebep olmuş olmağla, kendisi silk-i askerîden tard olunmuştur.</span></p>
				<p class="normal"><span class="ideitalik">"Topçu miralaylarından olup, beşinci ordu-yu hümâyûn meclisinden gelerek, bir vakitten beri Bayezid kolorduyu hümâyûnunda bulunan Ârif Bey, 23 Teşrînievvel sene 93 tarihindeki Deveboynu muhârebesinde vukû bulan ric'at sırasında, koşu beygirleri mevcut ve koşulmuş olan topların önünden ve arkasından ayrılmayarak cümlesini mahall-i selâmete eriştireceği yerde, bunlardan bâzılarının, sebepsiz yere, yollarda beygirleri sökülmüş ve toplar terk olunmuştur. Bunun ise Miralay'ın daha evvelce savuşup devletin ırz ve nâmusu hükmünde olan topların bırakılmasına asla ehemmiyet vermemiş olmasından ileri geldiği anlaşılmıştır. Bir de o aralık, kendisi Erzurum kale kapısında görünerek:</span> "Ordu bitti, ne duruyorsunuz?" <span class="ideitalik">yollu dehşeti yayması üzerine o sırada karakol tarafından tutulup haps edilmiş ve bunun kim olduğu görülmek üzere gece kale kapısına varılarak hapisten çıkarılıp görüldüğünde fena halde sarhoş olduğu anlaşılmış ve bu gibi ümerânın silk-i askerîde vücûdu muzır bulunmuş olduğundan, kendisi silk-i askerîden tard edilmiştir.</span></p>
				<p class="normal">&#160;</p>
				<p class="solbaslik2">Dizlerinde sızı varmış!</p>
				<p class="normal"><span class="ideitalik">"Hassa ordu-yu hümâyûnunun üçüncü nizâmiye alayı miralayı bulunan Hasan Bey birkaç aydan beri memur olduğu mahallerde ve harp zamanında korkaklık gösterip, nihâyet dizlerinde sızı olduğunu beyan ederek istirahate çekilmiş, bütün emel ve arzûsunun yalnız harp yerinden kurtulmaktan ibâret olduğu anlaşılmış ve şu vaziyette alaya verilse, hal ve hareketine emniyet edilemediğinden, böyle nâzik bir zamanda, alayın bozulmasına sebep olacağından şüphe kalmayarak, bu misüllü ümerânın silk-i askerîde kalması câiz olmamağla kendisi silk-i askerîden ihraç olunmuştur.</span></p>
				<p class="normal"><span class="ideitalik">"Dördüncü ordu-yu hümâyûnun birinci süvâri alayının miralayı Derviş Ahmed Bey, 9 Haziran sene 93 [21 Haziran 1877] tarihinde vukû bulan Halyaz muhârebesinde aldığını ifâde ettiği ufak bir yara üzerine, mâfevkini görüp izin almaksızın alayını terk ile Erzurum'a gelmiş ve bu güne değin Erzurum'dan çıkmamış ve alayını bile sormamış olduktan başka harp mevkilerinden kurtulmak için bâzı teşebbüslere kalkışmıştır. Bu hâlinin ancak korkaklık eseri olduğu anlaşılmış olduğundan, kendisi cismen alayına hizmete muktedir olmakla beraber, alayına gvnderilmiş olsa, zarardan başka bir faydası olmayacağı muhakkaktır. Süvâri ümerâ ve zâbitânına olan ihtiyâcın derecesinin mâlûm olduğu şu sırada, bir adamın yüzünden bir süvâri alayının yok hükmünde bırakılması câiz olmayıp, hâlisâne hizmette bulunanların şevk ve gayretini artırmak ve bunun gibilere korku vermek üzere kendisi silk-i askerîden tard olunmuş ve mülkî işlerden münâsip hizmetlerde istihdâmı için eline yazı verilerek Dersaadet'e gönderilmesi kararlaşmıştır.</span></p>
				<p class="normal">&#160;</p>
				<p class="solbaslik2">Topları bırakan binbaşı</p>
				<p class="normal"><span class="ideitalik">"Birkaç ordu-yu hümâyûnda kullanılarak, en sonra her nasılsa misâfireten dördüncü ordunun topçu alayına gelmiş olan Binbaşı Abdi Efendi, Deveboynu'nda vukû bulan muhârebede ve ric'at sırasında bulunduğu noktanın toplarından, kurtulması mümkün olanları kurtarmak gibi bir hizmete teşebbüs etmedikten başka, bulunduğu noktadan avdeti sırasında ihtiyattaki topların yanına gelip onlardan olsun birkaçını kurtarmak ile meşgul olacak yerde, kestirme yoldan birçok mesâfe geriye çekilmiştir. Gûya kendi vazifesi değilmiş gibi üzerine düşen askerlik vazifesinden kaçınarak, devletin ırz ve namusu demek olan topları kurtarması icap ederken, miralayı gibi o da, bu topların yollarda sebepsiz yere kalmasına sebep olarak yalnız nefsini kurtarmaya çalışmıştır. Böyle muzır fikirlerde bulunan zâbitânın silk-i askerîde bulunması câiz olmayacağından Abdi Efendi sınıf-ı askerîden tard edilmiştir.</span></p>
				<p class="normal"><span class="ideitalik">"Erkânıharbiye kaymakamlarından Şevket Bey, memur olduğu Topdağı cephesinin her noktasını düşünerek, lâzım gelen müdâfaa tedbirlerini lâyıkıyla almamış ve o günkü harpte dahi, bir kûşe-i selâmete çekilmiş, devlet ve milletin namusunu düşünerek vazife yapmamıştır. Bu hali evvelce de birkaç defa görüldüğünden, bundan sonra ahlâkını düzeltmesi için rütbesinin bir derece indirilerek, bundan sonra erkânıharbiye binbaşılığında istihdam olunacağı beyan olunur.</span></p>
				<p class="sagitalik">31 Teşrînievvel sene 1293 [12 Kasım 1877]<br class="chapter"/>Gâzi Ahmed Muhtar"</p>
				<p class="normal">&#160;</p>
				<p class="solbaslik2">Tedbire teşebbüs ve tevekkül</p>
				<p class="normal">Bu günlük emre, şu şekilde bir de zeyl yazılmıştır:</p>
				<p class="normal"><span class="ideitalik">"Muhârebe sırasında nusret ve gâlibiyetin, kudret ve meşiyyet-i İlâhiye elinde olduğu apaçık belli ise de, zâhirî sebeplere ve gerekli tedbirlere teşebbüs, yâni insan gücünün erdiği her türlü esbâba mürâcaat da lâzımdır. Bundan sonra yüz gösteren her çeşit hal de takdîr-i İlâhî icabıdır. Lâkin şu son iki defadır vukû bulan hezimetimiz, zâhirde sebepleri bilinen hallerdendir. Bu sebepleri arayıp bulmak ve Allah korusun tekrar etmemesi için düzeltilmesine gayret etmek vâciptir.</span></p>
				<p class="normal"><span class="ideitalik">"Yukarıda isimleri sayılmış olan zevâtın apaçık olan hatâlarına göz yumulsa, gayret ve himmet sahiplerine fütur ve bıkkınlık geleceği muhakkaktır. Keyfiyet Mâbeyn-i Hümâyun'a arz olunduğunda cevâben alınan irâde-i seniyyede, bu ahvalde cezâ vermeye de izinli bulunduğum, irâde ve ferman buyurulmuştur. Bu zatların hatâları ise bizzat müşâhedemle sâbit bulunduğundan icâbı icra kılınmıştır. İşte şu ibretin, cümlenin nazarı önüne konulmasından maksat, bundan sonra emsalleri hakkında dahi bir an göz yumulmayacağını ilân etmektir.</span></p>
				<p class="normal"><span class="ideitalik">"Şu kadar var ki, harp sırasında başlıca erkân ve ümerânın kusurlarını görüp bileceğim tabiidir. Mülâzım, yüzbaşı, kolağası ve binbaşıların gayretsizliklerini dahi erkân ve ümerâ göndereceklerinden, onların hatâlarına da gereken cezanın verilmesi için, haber verilmezlerse, bunun mesûliyeti de yine o ümerânın üzerine düşer, ve o halde dahi kendi veballeri kendi boyunlarına olsun demekten başka çâre kalmaz. İşte bu icraatı icap ettiren üzücü haller, bundan sonraki vukuunu önlemek hâlisâne emeliyle ilân olundu.</span></p>
				<p class="sagitalik">31 Teşrînievvel sene 1293 [12 Kasım 1877]<br class="chapter"/>Gâzi Ahmed Muhtar"</p>
		<div class="calibre1" id="calibre_pb_41"></div>
</body>
</html>