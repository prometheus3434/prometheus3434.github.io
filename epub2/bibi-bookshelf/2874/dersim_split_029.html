<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		</head>
	<body class="calibre">
<h2 class="h2baslik" id="calibre_toc_33">III
  <br class="chapter"/><br class="chapter"/>DEVLET VE HÜKÛMETE<br class="chapter"/>KARŞI VAZİYETLERİ</h2>
				<p class="normal">Yavuz’un, İran şahı İsmail’e karşı kazandığı galebe neticesinde, ilk defa olarak Türk hakimiyeti altına giren Kürtler, coğrafî bir isim olmak üzere, <span class="ideitalik">Kürdistan </span>denilen yerlerde sakindirler. Rus erkânıharbiye (Genelkurmay) yüzbaşılarından P. I. Avriyonof’un tasvirine göre, Türkiye hududu dahilindeki Kürdistan üç kısma ayrılıyor:</p>
				<p class="normal">1. Şimalî Kürdistan ki; Ağrı dağı, Çölemerik ve Nemrut silsileleriyle Van ve Rumiye gölleri arasındadır. Bayazıt, Van paşalıklarıyle Çölemerik sancağı şimalî Kürdistan’dadır. </p>
				<p class="normal">2. Garbî Kürdistan ki; Muş paşalığıyla Erzurum paşalığından müteşekkildir. Türkiye hakimiyetini katiyen tanımıyan Dersim vilâyeti bu kısımdadır. </p>
				<p class="normal">3. Cenubî Kürdistan ki; Diyarbakır ve Musul paşalıklarından müteşekkildir.</p>
				<p class="normal">Erzincan, ihtiva ettiği Kürt manatıkı (mıntıkaları) itibariyle ikinci kısımda bulunuyor. Bu kısım kâmilen sarp dağlar, gözü karartan uçurumlar, dereler ve ormanlar –hiç değilse– kesif (sık) çalılıklarla doludur. Günün ancak birkaç saatında güneş yüzü gören yerler, manzarası bile yüreği hoplatan parlak ve yalçın kayalar, siyah birer ağız gibi açılmış mağaralar, yalnız yırtıcı hayvanlara mesken olduklarını fısıldayan geniş meşelikler… Bu korkunç ve vahşi muhit, daima başıboş, daima âvare, her zaman itaatgeriz (boyun eğmeyen) avının arkasından koşan yırtıcı bir hayvanın cesaretini taşıyan, mutaarrız (saldırgan) yağmager (talancı), hülasa tehlikeli bir halk yetiştirmiştir. Bu halk, tabiatın haşin ve sert müessiratiyle çarpışa çarpışa o kadar çevik, o mertebe vahşi ve (gıda ihtiyacına karşı şiddetli idman ettikleri için) o nisbette mütehammildir ki (dayanıklı) en fazla bir cılğadan (uçurumdan) adeta keçi hafifliğiyle, hiç korkmaksızın geçerler ve bir miktar dürümle günlerce geçinirler. </p>
				<p class="normal">Derebeylik usulünün neticesi olarak, arazinin ekilebilecek kısımları hemen umumiyetle beylerin, ağaların yani aşiret reislerinin eline geçmiş olduğu için, bu halk ekseriyetle ne bir eve, ne bir parça toprağa malik (sahip) değildir. </p>
				<p class="normal">Ağanın, beyin, aşiret reisinin <span class="ideitalik">mezrea</span> denilen arazisinde birer in tarzında yaptırmış olduğu kulübeye <span class="ideitalik">maraba</span> (ki <span class="ideitalik">murabi </span>kelimesinden muharrefdir; bozularak türemiştir) namile sığınır. Her gün oradan koğulmak tehlikesi, her an ağanın bir zarbesine (darbesine) maruz olmak endişesi içinde, pek mahdut (sınırlı) olan tarlasını eker ve bir iki keçi besler. Bütün mameleki (mülkü) altına serdiği bir çul, kırık bir desti ve birkaç odun parçasıdır. Kursağına yufkadan ve katıktan başka bir şey girmez. Üstü başı lime limedir: Çıplak, aç ve haristir.</p>
				<p class="normal">Dimağında vurup kırmaktan, çalup çırpmaktan başka belki hiç, hiçbir şey iz bırakmamış; tabiatın yarattığı iptidaî mahlûktan (ilkel yaratık) pek az farklı; yalnız yaşamak için yemek ihtiyacını duyan bu zavallıların, nihayet bulabildikleri halâs yolu (kurtuluş) şekavettir. Şekavet (eşkıyalık), bunu meşru gören ve örtebilecek olan aşiret reisine karşı mutlak teslimiyeti ve hukûmete karşı da itaatsizliği intacetmiştir (doğurmuştur). Bu itaatsizlikte, cahillerin rehberi yine aşiret reisleridir. İtaatsizliğin mebdeini (kaynağını) bulmak pek kolay değildir. Fakat bunun her yerde vatanın her tarafında, her zaman, tarihin her devrinde asarı (etkisi) görülmüştür.</p>
				<p class="normal">Kanunî Sultan Süleyman zamanında Kürt ümerasından (beylerinden) Şerif Bey bizim taraftan Bitlis’e ikame edilmişlerdir. Sayemizde ecdadının mirasına konmuş olan bu zat, lûtfun kadirini bilemedi; bize ihanetle Acem şahına arzı ubudiyet (kölelik) eyledi. 1826 tarihinde Rusya’ya ilânı harp edilmişti. Kürtler, vaki olan davete sureti umumiyede icabet etmediler. </p>
				<p class="normal">Sulh ve sükûn içinde yaşayan ahaliye karşı taarruzları her tarafta şikâyeti mucip olan Kürtler üzerine 1834 senesinde meşhur Reşit Paşa izam olunarak, asayişin lüzumu veçhile teminine memur edilmişti. Reşit Mehmet Paşa, Sıvas’tan başlıyarak önüne rastgelen şakiyi kılıçtan geçirmiş, her tarafta sulh ve sükûneti bir dereceye kadar tesis etmişti. Fakat bu âdilâne tadibat (uslandırıp sindirme harekâtı), Türklere karşı büyük bir infial (tepki) uyandırmıştı. Çar’ın düşündüğü taksim felâketinden kurtulmak için, 1853 tarihinde Türkiye tarafından Rusya’ya ilânı harp olunduğu zaman, infıalin asarı (etkisi) görülmüş, Kürtler davete icabet etmemişti.</p>
				<p class="normal">O sene Teşrinisaninin (kasım ayının) on dokuzunda vaki olan Başgedikler muharebesinde, Kürt milisleri Türk kıtaatinı (birliklerini) takip ve talân ettikleri gibi, Çengel muharebesini müteakip Bayazıt müfrezesi kumandanı Selim Paşa’nın bütün emvalini ve hudut mıntıkasına yakın Kürtler kıtaatına ait olan ağırlıkların ve mevaşinin (hayvan sürülerinin) bir kısmını talân etmişlerdir. </p>
				<p class="normal">Kürtler zaptu rapt altında asker olmamakla iktifa etmiyorlar; başıbozuk kıtalarına bile gitmiyorlardı. 1877-1878 senelerindeki muharebeye doğru, Dersim Kürtleri Türkiye hukûmetinin mutabelat ve evamirini isga (istek ve emirlerini dinlemediler) etmemişler ve Müşir (mareşal) Samih Paşa tarafından vaki olan davetlere gitmemişlerdir. Harekâtı harbiyenin başlangıcında Kürtlerin vaziyeti şu merkezde idi:</p>
				<p class="normal">Merkezi Dersim, on iki bin mevcutlu bir müfrezeye malik olup, Türklere düşman olan Süleyman oğlu Şeyh’in hakimiyetinde bulunuyordu. Bu müfrezeden tamamıyle müsellâh beş bin Kürt piyadesi daima, hazır bir vaziyette Şeyh’in yanında bulunuyordu. Merkezi Dersim’de ve yine mezkûr reisin (adı geçen başkanın) hakimiyetinde, tahkim edilmiş beş kale bulunuyordu. Erzurum’a davet edilen Kuzuçan kaymakamı Hüseyin Bey, Kuzuçan ve Dersim’den on bin Kürdün toplanması hakkında Samih Paşa’nın ricası üzerine, merkezî Dersim hakkında hiçbir söz vermeyeceğini ve Kuzuçan hakkında da ancak kaymakamlığa avdet ettikten sonra kat’î bir cevap verebileceğini bildirmiştir. Neticede iki sene evvel redif (ihtiyat/yedek) taburlarına Samih Paşa tarafından talebedilen efradı vermedikleri gibi, Dersim Kürtleri başıbozuk kıtaların teşkili için milis efradı vermemişlerdir. Bundan başka redif (ihtiyat) sınıfına nakleden efradı dahi vermekten imtina (sakınmışlardı) eylemişlerdir. Birkaç bey, Erzurum’da Rus konsolosuna, muharebe vuku bulduğu takdirde muavenetlerini (yardımlarını) teklif etmişlerdir… Dersim Kürtleri, Hozat ve Mazkirt’te Türkler tarafından terk edilen kışlaları (Türklerin bulunduklarına dair hiçbir emare bırakmamak üzere) yakmışlardır. (Kürtlere ait bu tafsilâtı P. Avriyanof’un mütercem kitabından iltikatettim.)</p>
				<p class="normal"><span class="ideitalik">Van Tarihi</span>’nde halkın fikri seviyesini göstermek üzere nakledilen şu hikâyeleri de ibretle okumak lazımdır; 73’üncü sahifeden aynen: “93 (1878) muharebesinde Erzurum valisi bir aşireti muharebeye davet etmiş, şu cevap gelmiş: </p>
				<p class="normal">– Bizim bu sıralarda işimiz çok, bizzat gelemiyeceğiz. Bizim hissemize düşen gâvurları göndersinler, biz burada keselim. </p>
				<p class="normal">Diğeri: </p>
				<p class="normal">– Sadrazam haber göndermiş: Düşman paytahta girecek, padişah tehlikededir. Kuvvetlerinizi hemen toplayın, hareket edin. </p>
				<p class="normal">Şu cevabı almış:</p>
				<p class="normal">– Mademki oralar tehlikededir, padişah hazretleri buraya buyursunlar, sadri pirincimiz de var. Allah ne vermişse yer, şükür ederiz.” </p>
				<p class="normal">Bunların uydurma hikâyeler olduğunu zannederim. Fakat 1338’de (1922-24) Artuşi (aşireti) rüesasının (reislerinin) yemin ederek söyledikleri şu hikâyeyi dinledikten sonra, öteki hikâyelerin de hakikate vaki olduğuna hükmetmek mecburiyeti var:</p>
				<p class="normal">İstiklâl harbi esnasında tekâlifi milliye cemine memur (ulusal masrafı toplamakla görevli) heyet, şafak cenubunda <span class="ideitalik">Artuşi</span> kabileleri nezdine giderler. Ahali bunlara der ki:</p>
				<p class="normal">– Biz fukara adamlarız, bizden ne istiyorsunuz? Devletin tüfeği mi yok, dört tanesini satsın askerine ne lâzımsa alsın!</p>
				<p class="normal">Bir arkadaşımdan da şu hikâyeyi dinlemiştim:</p>
				<p class="normal">Dersimde Kutu deresinde bir köye giden tahsil memuruna bir adam der ki:</p>
				<p class="normal">– Padişah ne bilir ki Dersim’de bir Kutu deresi vardır. O derede filan köy var, köyde de bir Haso var; Haso’nun da dört keçisi var. Bu kötülükleri hep siz yapıyorsunuz. Devleti, çok zengin ve çok kuvvetli bir aşiret ağası zanneder. Valiler, kumandanlar da daha küçük bir aşiret reisi gibidir. Oldukça, aklı başında, dünyayı anlamış zannettiğim birçok kimseler gelir, benden tüfek isterlerdi ve: </p>
				<p class="normal">– Bir tüfekten ne çıkar ki? Senin o kadar tüfeğin var, bir tane de noksan olsun, derlerdi.</p>
				<p class="normal">Bir siyaseti mahsusa (özel politika) takibedilmiş olmamakla beraber, şekavet 315, 316 ve 317 senelerinde pek ziyade şiddet kesbetmişti. Evvelâ Bako denilen bir şerir türemişti. Sonra Keçel Uşağı aşiretinden Püsküllü oğlu çıkmış ve senelerce ortalığı kasup kavurmuştu. Bunların jandarma kuvvetiyle tenkilleri mümkün olamadı. Üzerilerine asker göndermek mecburiyeti hasıl oldu. (Püsküllü oğulları, 326 senesinde Keştim karyesinden İsmail ağanın yardımiyle, Çarikli aşiretinden Pohu Mehmet tarafından katledilmişlerdir.) </p>
				<p class="normal">Bu şekavet az kalsın, haricî (dış) bir gaile doğuruyordu: Bir Rus konsolosu Dersim cihetinden Erzincan’a gelmekte idi. Aşgirik köyü civarında eşkıyanın tecavüzüne maruz kalarak, eşyası gasp ve garet olundu. Hukûmet bu eşyanın istirdadiyle (geri alınarak) sahibine iadesi için pek çok gayretler sarfetti ise de, müsbet bir netice almak mümkün olamamıştı. Nihayet miralay (binbaşı) Salih Bey, kumandasıyle Erzincan’dan mühim bir müfrezei askeriye çıkarılarak Plümer kazasının Danzig nahiyesine gönderildi. Salih Bey eşkıyayı tenkile (sindirmeye) muvaffak olduysa da şakavetin tamamıyle izale edilmiş olamaması ileride yine gaileler zuhuruna meydan bırakmıştır. </p>
				<p class="normal">Nitekim 324 senesinde Neşet Paşa, 326 senesinde İbrahim Paşa kumandasında bir <span class="ideitalik">kuvvei tedibiye</span> (bastırıp uslandırma gücüyle) izamiyle Dersimlilerin dairei itaata (itaat çemberine) alınmaları icap etmiştir. 332 senesinde Rus ordusuyla Kiğı cephesinde birleşerek Türk ordusunu vurmak istedilerse de muvaffak olamadılar; yalnız Keşiş dağı mıntıkasında Türk kıtaatına taarruz ettiler ve Ceferli’ler ihtiyat zabit mektebi talebesinden mürekkep kıtayı ateşe tutarak, istikbalin birçok güzidelerini şehit ve vatanı bu kahramanların hizmetinden mahrum eylediler. </p>
				<p class="normal">Türkün büyük halâskârına (kurtarıcısına) bile suikast etmek isteyenler bulunmuştu. Keyfiyeti ulu Gazi’nin ağzından dinleyiniz:</p>
				<p class="normal">“Erzincan’dan garba hareket ettiğimiz günün sabahı, Erzincan boğazı methaline (girişine) gelir gelmez, bazı jandarma neferlerinin ve zabitlerinin, heyecanlı ve mütelaşi (telaşlı) bir tarzda, otomobillerimizi tevfik (durdurduklarını) ettiklerini gördük.</p>
				<p class="normal">Vaziyeti izah ettiler. (Dersim Kürtleri, boğazı tutmuşlardır. Tehlike var. Geçilemez.) Bir zabit, merkeze kuvvet gönderilmesini yazmış, o kuvvet gelince, tertibat alacak. Hücum edecek, bu eşkıyayı tardedecek (kovacak) ve yolu açacak imiş… Pek iyi amma, bu eşkıyanın kuvveti nedir? Neresini, nasıl tutmuş? Ne kadar kuvvet ve ne vakit gelecek? Bu muammalar (bilmeceler) halledilinceye kadar, Erzincan’a geri dönmek ve kim bilir ne kadar günler beklemek lâzım!. Bizim ise işimiz pek acele idi. Ben, Erzurum ile Sıvas arasındaki mesafeyi mutat (aşılmış) zamanda kat’edip muayyen günde Sıvas’ta bulunamazsam, şurada veya burada şu veya bu sebeple tevakkuf ettiğim (durduğum) Sıvas’ta ve her tarafta şayi olursa (duyulursa), panik başlayabilir, işler altüst olabilirdi. O halde karar? Tehlikeyi göze alıp yola devam etmek. Başka çaremiz de yok idi. Yalnız ufak bir tertip almağı muvafık buldum… Hulâsa, yürüdük, boğazı geçtik.” (Atatürk, <span class="ideitalik">Nutuk,</span> s. 62-63)</p>
				<p class="normal">Gazi hazretleri o zaman boğazın tutulduğuna de esasen kani olmamış idi amma, eşkıyanın boğazda beklemiş oldukları şimdi bile musırran (ısrarla) söylenmektedir.</p>
				<p class="normal">341’de (1924) melânetleriyle meşhur Şeyh Sait isyan etmişti. İstiklâl davasıyle memleketin huzur ve sukûnetini kaçıran bu mel’un serpintileri Kiğı’ya kadar gelmiş; fakat Erzincan vilâyetine bulaşamamıştı. 337 (1919-20) senesinde zuhura gelen Zara-Ümraniye irticasının tafsilâtı evvelce görülmüştü. 1926’da Tatvan hadisesi vukua geldi, hükûmet bu isyanı da silâh kuvvetiyle bastırdı. Dersim’de Koç Uşağı aşireti yine bu esnada isyan etmişti. Yedinci ve sekizinci kolordulardan aldığı kuvvetlerle, Mirliva Mustafa Paşa bu aşiret üzerine giderek hükümetin teklifatını kabul etmek istemeyen bağîleri (melunları) cezalandırdı. 1930’da günden güne vehamet kesbeden, gitgide tahammül olunmaz bir şekle giren Ağrı hadisatı vukua (olayı meydana) geldi. Hıyanet oyunlarının en mel’unanesi (lanetlisi) burada oynanıyordu.</p>
				<p class="normal">Cumhuriyet Hükûmeti Türk’ün kuvvetine iman etmek istemiyen, Türk’ün rahat ve tefeyyüzüne (aydınlanmasına) mani olmak için, ecnebî parasile, her şenaatı irtikâp eden ussatı (her kötülüğü yapan asileri) bir daha bellerini doğrultamıyacak bir şiddetle tepeledi, güzel yurdun o parçasını mülevves ve murdar (kirli-pis) vücutlardan temizledi. </p>
				<p class="normal">Hükûmetin her gaileli zamanını, her sıkıntılı devresini habasetlerini (kurnazlık ve sinsilik) icraya vesile addeden Kürtler, Ağrı hadisatını da o kabilden sanarak, <span class="ideitalik">Kol</span> tabir ettikleri on beşer, yirmişer kişilik çetelerle Erzincan ve havalisinde mütevali bir şekavet (sürekli bir eşkıyalık) icrasına başlamışlar; hükûmeti de tanımaz olmuşlardı. Bu kudurmuş eşkıyalığın, daha doğrusu bu müthiş musibetin izalesi (yok edilmesi), hükûmet otoritesinin temini zaruret halini almıştı. Yukarda tafsil olunduğu vecih üzere bu kere de eşkıya tedibolundu.</p>
				<p class="normal">Hulâsa: Türk hakimiyeti altına girdikleri gündenberi aşiretler, kâh birbirleriyle çarpışarak, kâh şekavet ederek; muhataralı (tehlikeli) ve sıkıntılı zamanlarda envaı vesile (çeşitli yol) ve bahanelerle isyan bayrağını kaldırarak; fakat hiçbir vakıt müttehit (birleşik) bir kütle halinde hareket etmiyerek; millî birliği ihlâletmek, daima mefharet (övünç) destanlarıyle süslenen Türk vatanını düşmanlara çiğnettirmek ve parçalatmak teşebbüsünde bulunmuşlar. Fakat bu namerdena hareketlerinin daima akim bırakıldığını, ihanetle vatana karşı sadakat ve merbutiyetin (bağlılık) musademesinde, aslan Türkün şehametle muzaffer olduğunu görmüşlerdir.</p>
				<p class="normal"> </p>
				<h3 class="solbaslik" id="calibre_toc_51">A- Meşrutiyetten Evvelki ve Sonraki Harekât</h3>
				<p class="normal">Derebeyliğin en fena şeklini yaşatan Dersim Kürtleri, Osmanlı İmparatorluğu’nun hiçbir devrinde tamamiyle ve kelimenin bütün manasiyle, tedip edilmemişlerdi. Yaptıkları daima yanlarına kâr kalmış olduğu için, şımarıklıkları mütezayiden (giderek) artıyor, şekavetleri (eşkıyalık) isyan şekline giriyor ve bundan daima diğer unsurlar zarar görüyordu.</p>
				<p class="normal">Bir aralık hukûmet rüesanın (elebaşı) en azılılarını, Yemen ve Basra gibi uzak mahallere nefyü tağrip (sürgün) suretile, muvakkat (geçici) bir sükûn tesis edebilmişti. 93 (1878 Osmanlı-Rus Savaşı -F.B.) senesine kadar devam eden bu devre esnasında, hiç olmazsa, mukannen (yasal) vergilerin bir miktarı tahsil edilebilmiş, fakat asker almağa muvaffak olunamamıştı. 1393’de Rusya ile yapılan muharebe, malûm olduğu üzere, idareyi zaafa düşürmüştü. Dersimliler yine ayaklanmışlardı. Reisleri af ve itlâk olunursa (serbest bırakılırsa) silâhlarını Rus ordusu aleyhine istimal edeceklerini (kullanacaklarını); aksi takdirde hükûmete asi olacaklarını söylüyorlardı. Bu dırıltılar nazarı itibare alındı, ve menfi (sürgün) reislerin sağ kalanları af ile memleketlerine iade olundu. </p>
				<p class="normal">“Kurt tüyünü değiştirir, huyunu değiştirmez” derler. Bunlar Dersim’e avdet edince, iclâları (sürgünleri) bir zulüm imiş gibi, intikam almağa kalkıştılar; şekavet eskisinden fazla bir vücut ve şiddet aldı. Rütbei balâ ricalinden (yüksek rütbeli görevli) Ali Şefik Bey namında bir zatın riyaseti (başkanlığı) altında bir ıslâhat heyeti Dersim’e gönderildi. Bu heyet, muntazam olan ıslâhata bedel, suistimaller yaparak ümitleri kırdığı için dördüncü ordu müşirinin iş’arı (bildirimi) üzerine, vazifesine hitam (son) verildi.</p>
				<p class="normal">Islâhatın icrasına müşarileyh (adı geçen) Müşür Paşa memur kılınmıştı. Marazı (hastalığı) teşhis ettiği zannolunan Müşür Paşa, bunun tedavisiyle uğraşacak yerde, selefinin mesavisine iştirak ve imtisal yolunu tuttu (kendisinden öncekinin yaptıklarına katıldı). Tuğyan (zulüm), şekavet devam etmekte ve Erzurum, Mamuretülaziz, Elazığ, Malatya, Erzincan havalisi yine mağdur, yine perişan olmakta idi. Şikâyetler tevali ediyor (peşisıra sürüyor), lâkin hiçbir semere görülmüyordu. Kış mevsiminin yaklaşmasiyle, şekavet yapmak imkânı münselip olunca, halkın feryat ve şikâyeti tabiatiyle kesiliyor ve hükûmet bunu fırsat bilerek Dersim’in ciddi ve esaslı ıslâhı çaresini, ya gaflet yahut tegafülü hasebiyle (görmezlikten gelmek) hep atiye (gelecek) bırakıyor. Sonra eşkıyalık tekrar baş gösterince hey’etler, müfrezeler göndererek yine muvakkat bir sükûn istihsaline (teminine) çalışıyordu. 322 nihayetine kadar ahval bu minval üzere devam etti. 323 senesi Mayısında havalar açılıp dağlar ve dereler geçit verince, muti (uysal) ahaliye karşı taarruz ve tecavüz tekrar başladı. Kızılkilise Nazımiye’nin Kureyşanlı aşiretinden Ali Çavuş namındaki şerir, 200 kadar avenesile (yardımcısıyla) Kiğı köylerine, Hozat’ın Koç Uşağı, Şam Uşağı ve Reşik namlarındaki üç aşireti de Kemah, Çemişkezek köylerine musallat olmuşlar; eşya ve hayvanlarını talân, köylerini ihrak (yakma) müdafaada bulunanları da katleylemişlerdi. </p>
				<p class="normal">Ahali, bu zulüm taeddiden (saldırganlıktan) şiddetle şikâyete başladı. Nihayet hükûmet, diğer aşiretlere de ibret için, bu üç aşiretin tedibine (tepelenmesine) karar verdi ve tedibata Harput redif livası (ihtiyat alayı) kumandanı Neşet Paşa’yı memur eyledi. Neşet Paşa topladığı kuvvetle, Hozat’tan hareket ederek bu üç aşireti ve aşair (aşiretler) adedine tebean (uyarak) bunlara yardım eden Karaballı ve Ferhat Uşağı aşiretlerini Ali Boğazı ve Dağarderesi etrafındaki sarp kayalıklara ve mağaralara sığınmağa mecbur etti. Bu sıralarda, mevsim icabı olarak, fasılasız kar yağmış ve yollar, geçitler kapanmağa başlamıştı. Harekât ise az kuvvetle ve hazırlıksız yapılmıştı. Mesken ve erzak tedariki mümkün olmadığı gibi, üç aşiret de tedip yani maksat istihsâl edilmişti. Onun için asker Hozat’a avdet etti ve Neşet Paşa, Dersim kumandanı olarak, Hozat’ta kaldı. </p>
				<p class="normal">323 (1907) senesi sonlarında şayanı dikkat haberler tereşşüha (yayılmaya) başladı: Dersim aşiretlerinin, tedip edilmiş olan üç aşiretin intikamını almak üzere, ittifaka çalıştıkları ve Ermeniler vasıtasiyle hariçten silah tedarik etmekte oldukları istihbar edildi. Hükûmet gözünü açtı. İttifak husule gelmeden (gerçekleşmeden) umumi bir kıyam (başkaldırı) vuku bulmadan evvel tedip kararını verdi. Lâzım gelen tedbirler alınmağa başlandı. Tedibata yine Neşet Paşa memur edildi. 324 senesi Nisan ortalarında Koç Uşağı aşireti etrafa tecavüzlere başladı. Mayıs iptidalarında (başlarında) Karaballı aşiret reisi Mehmet’in evinde toplanarak hükûmete isyan etmeğe karar verdiler. </p>
				<p class="normal">Hükûmet istihzarat (hazırlık) ile meşgul iken, vukuat tevali ediyordu (olay sürüyordu). Askeri müteahhidin Hozat ile Soğuksu arasında katırlarının gasbı, postaya taarruz, Şavlak köy jandarma karakoluna yapılan baskın, Çemizkezek kasabasının üç mahallesine ait mevaşinin (küçükbaş hayvan) talân edilmesi, takip müfrezesiyle müsademe (çatışma) bütün bunlar birer isyan emaresiydi. Bir taraftan da adamlar dolaşıyor, henüz muvafakatları (onayları) alınmamış aşiretleri isyan için ittifaka çalışıyor ve toplanma yerlerine erzak iddihar (yığınak yapma, depolama) ediliyordu.</p>
				<p class="normal">Bir aralık iddihar edilen (toplanan) erzak müsadere (el koyma) ve tebdili kıyafetle dolaşanlardan biri tevkif ve Dersim’e erzak idhali (sokulması) büsbütün menolundu. Bu tedbirler birer darbe idi. Kürtler korktular; fakat korkularını göstermemek için, bir ültimatomla hükûmeti bu tedbirlere müracaattan sarfınazar ettirmek (başvurmaktan alıkoymak), yani korkutmak istediler.</p>
				<p class="normal">Kuvvet celbi (getirtilmesi), rediflere muktazı (birliklere gerekli) paranın tedariki zaman mes’elesiydi. Dersim’deki kuvvetler küçük müfrezelere ayrılmış oldukları için, aşiretlere karşı serî (hızlı) hareketler yapılamıyordu. 20 Mayıs’ta iki bin kadar asi Lâçin Uşağı’nın merkezi olan (Kakper) müfrezesine taarruz ederek, askerin bulunduğu binayı işgal ettiler, efradı çırılçıplak soydular. Hozat-Ovacık telgraf hattını tamir etmekte olan telgraf müfettişini ve maiyetini ayni suretle soyarak telgraf malzemesini de aldılar. Ayni günde Çemişkezeği tazyik (sıkıştırma), ve Dersim’in mühim geçitlerinden olan (Pertek Sefinesi) mevkiini işgal ve telgraf hatlarını tahrip etmişlerdi. </p>
				<p class="normal">Bu tahribat sebebile, etraftan vaktında haber alınamıyordu. Ancak, sureti mahsusada adamlar gönderilerek, ceryan eden ahval hakkında cüzî malûmat alınabiliyordu. Bu habere göre asiler Ovacık kışlasını abluka etmişler, kışlaya gelen suyu kesmişlerdi. Bunun üzerine Ovacık’a 25’inci alayın ikinci taburu da Tercan üzerinden Plümer’e gönderildi. </p>
				<p class="normal">Keltik ve Gümüşhane’de hazır bulunan redif taburlariyle (ihtiyat askerleri) Erzurum’da silâh taburları ve silâh altına alınmaları emredilmiş olan diğer redif taburları erzak ve nakliye paraları verilmediğinden hareket edemiyorlardı. Yalnız Dıyarıbekir’den iki tabur yola çıkarıldı ve Erzincan’dan da, iki topla kuvvetlendirilen diğer iki tabur 31 Mayıs’ta Ovacık’a yetişerek asilerin ablukasını yardı ve burada bulunan askerle birleşti. Dıyarıbekir’den hareket etmiş olan iki tabur 2 Haziran sabahı Hozat istikametinde yürüyüşe geçti. Yedi yüz kadar asi Hozat’a altı saat mesafedeki Cevizlik mevkiinden itibaren, birbiri ardınca üç hat olmak üzere, birçok tepeleri tutmuşlardı. Bugün alessabah (sabahtan) başlıyan müsademe (çatışma) akşama kadar devam etti, asiler püskürtüldü, tuttukları hat işgal edildi. Ertesi gün de asilerle müsademeye devam olundu, mevzileri işgal edildi ve asker (Hozat)a girdi. </p>
				<p class="normal">Hozat’ta toplanan kuvvetle Elaziz yolu açıldığı, telgraf hattı tamir olunduğu gibi, Ovacık yolunun açılmasına da teşebbüs edildi. Fakat asilerin miktarı on bini bulmuştu, adeta bir ordu ile harbediliyordu. Bütün bu haşeratı tenkil etmek mümkün olamadı ve Ovacık yolu açılamadı. Âsîler kudurmuştular. Çeteler halinde civar kazalara Dersim’deki mutî (uslu) köylere tasallut eyliyorlar (zorbalık yapıyorlar), mallarını yağma ediyorlar, masumları öldürüyorlardı. Bu vaziyet karşısında silâh altına alınan ve alınmakta olan taburların erzak, yem ve hayvan noksanlarına ve hatta çıplaklıklarına bakılmayarak hareketlerine emir verildi. 15 Haziran’dan itibaren taburlar, mahallerinden Dersim istikametine harekete başladılar ve 7 Temmuz’da Dersim içinde redif ve nizamiyeden mürekkep (ihtiyat ve düzenli birliklerden oluşan) 26 tabur askerle Cıbranlı aşiretine mensup süvari alayı ile iki dağ topundan ve bir buçuk dağ bataryasından ibaret bir kuvvet toplandı. Bu kuvvetlerin başında Neşet ve Atıf Paşa bulunmakta idi. </p>
				<p class="normal">Kürtler, bu mehabet karşısında mutavaattan (gönüllü boyun eğme) başka çare görememişlerdi. Abbas, Bahtiyar, Karaballı, Ferhat Uşağı reisleri dehalet ettiler, diğer aşiretleri de dehalet ettireceklerini, Necami köyünde kendilerile görüşen hey’eti mahsusaya söylediler. </p>
				<p class="normal">Hükûmetçe bir beyanname neşrolundu. Elebaşlardan Kankozade Mehmet, Diyapzade Süleyman ve Veli ve Zeynuzade Miçi dehalet ettiler. Fakat Koç Uşağı, Şam Uşağı, Resik aşiretleri isyanda mütemerrit kaldılar (direndiler). Bunlar üzerine hareketler yapıldı.</p>
				<p class="normal">Plümer kolu ilk günü Danzig ve civarındaki asileri tart (kovma) ve Danzig ile civar tepeleri işgal ve çetin muharebeler yapa yapa asileri tenkil (tepeledi) etti. Artık tutunamıyacaklarını ve fazla miktarda telefat (kayıp) verdiklerini gören eşkıya, nihayet dehalet etmişlerdi. Bu kol 28 Temmuz’da Danzig ve Harsı’dan iki istikamette ayrılarak, şiddetle mukavette bulunan asileri Kuzuçan’ın müntehayi (yakın) hududu sayılan Aşgirik sırtlarına atmıştı. Bir gün sonradan bir çevirme hareketile ve şiddetli muharebeler neticesinde kaçmağa mecbur oldular. Lolanlı, Bal Uşağı, Keçel Uşağı aşiretleri dehalet ettiler; yalnız Haydaran’lılar dehalet etmiyerek hâlâ isyanda mütemerrit kaldılar (direndiler). Ovacık ve Hozat’taki kuvvetler de, muharebeler yapa yapa asileri, dağınık bir surette, firare mecbur ettiler. Takibatın şiddet ve ciddiyeti karşısında Ferhat ve Lâçin Uşağı aşiretleri de dehalet edip silâhları ve askerden aldıkları silâhlarla telgraf malzemesini getirmek üzere serbest bırakıldılar. </p>
				<p class="normal">Bu sırada harbiye nezaretinin (Savunma Bakanlığı) iş’arı (izni) üzerine bir beyanname neşrolundu. Meşrutiyetin ilân edildiği ve kan dökmenin muvafık olamıyacağı ilân edildi. Bahtiyar, Kırgan, Karaballı, Aşağı Abbas, Ferhat, Lâçin Uşağı aşiretleri de bunun üzerine dehalet ettiler. Yalnız bir kısım aşiretler isyan halinde kalmışlardı. Tedip kuvvetleri önünden etrafa kaçmağa muvaffak olan bu aşiretlerle, Ovacık taraflarında henüz tedip edilemeyen Arslan, Beyit ve Maksut Uşağı aşiretleri tecavüzlerine devam ediyorlardı. Neşet Paşa nihayet bunları da, yalnız köylerini müdafaa edebilecek bir hale koydu, yani bu mıntıkada da kısmen tedip yapıldı.</p>
				<p class="normal">Fakat asker yorgun, tedariksiz ve hemen çıplak denilecek şekilde giyimsizdi. Hastalık da baş göstermişti. Bu bitap (yorgun) efrada birkaç gün istirahat vermek, intizamı iade etmek, iaşeyi (yiyecek) temin eylemek lâzımdı. Neşet Paşa bu maksatla kuvvetlerini Şençak dağına ve Plümer civarına topladı. </p>
				<p class="normal">Kıtaların çekildiğini gören, eşkıyanın senelerden beri devam eden tecavüzlerinden gözü yılan ahali; “Tedip yapılmamıştır” tarzında türlü türlü şekillerde şikâyetler yapmağa ve nihayet Neşet Paşa’ya irtikâp (zimmetine para geçirme) lekesini sürecek kadar ileri vararak Babıâliye, Dahiliye ve Harbiye nezaretlerine telgraflar yağdırmaya başladılar. </p>
				<p class="normal">Dersim’e bu kadar kuvvet sevk ve masraf ihtiyar edildiği halde, tedip yapılmamasındaki sebebi araştırmak ve mesulünü (sorumlusunu) meydana çıkarmak için, Meşrutiyetin ilâniyle rütbesi iade olunan, ferik (tümgeneral) Ali Paşa ile Şûrayı Devlet (Danıştay) azasından Mustafa Bey’in gönderileceği ve vürudunda (varışında) kumandayı Ali Paşa’nın alacağı İstanbul’dan bildirildi. </p>
				<p class="normal">Meşrutiyetin ilâniyle, her tarafta vukua gelen taşkınlık, tedip kuvvetlerinde de asarını (etkisini) gösterdi. Birçok taburlar ve bilhassa Plümer cihetindekiler terhis ve istibdallerini (yerlerinin değişimi) istemek suretiyle ayaklandılar. Vahim ve çirkin haller zuhuru muhtemeldi; hareket mevsimi de zaten geçmek üzere idi. Dördüncü ordu kumandanı, bunlara mahal kalmaması için, rediflerin ve müddetlerini ikmal eden nizamiye efradının (düzenli birlikler) terhislerini harbiye nezaretine arz ve mütebaki (geri kalan) kuvvetler, hükûmetçe Dersim hakkında verilecek karara intizaren (beklerken) garnizonlarına iade edildiler. Kıtalar avdet etmekte iken, Ali Paşa Heyeti Dersim’e geldi. Heyetçe yapılan tahkikat neticesinde Neşet Paşa’nın hareketlerinin doğruluğu ve bundan daha fazlasına imkân bulunmadığı kanaatı husule gelerek, Harbiye nezaretine ona göre malûmat verildi. </p>
				<p class="normal">Hey’et Teşrinievvelde (Ekim) İstanbul’a dönmüştü. Raporunda Dersim’in tedibile birlikte ıslâhatın da icrası icabeylediğini uzun uzadıya beyan ve bu ezeli hakikatı, bütün bedahetiyle (açıklığıyla) bir kere daha tasrih eylemiştir (belirtmiştir).</p>
				<p class="normal">324 senesi haricî gailelerin (dış olaylar) de tevali ettiği senedir: Bulgaristan (22 Eylül 1908) ilânı istiklâl etmiş, Avusturya, Bosna ve Herseği (6 Teşrinievvel 1908) ilhak eylemişti. Dahilde de yer yer taşkınlıklar devam ediyordu. Sükûnete ihtiyaç vardı. Bu sebeplerle Dersim harekâtına nihayet verilmişti. </p>
				<p class="normal">Erzincan tarihinde ehemmiyetle kayde şayan bir hadiseyi de, kronoloji itibarıyle, burada zikr ve beyan etmeden geçemiyeceğim:</p>
				<p class="normal">İkinci Abdülhamid’in istibdadını iadeye çalışan ve 31 Mart Vakası denilen ihtilâl ile, milleti temelinden sarsacak mahiyette olan hainane fesadı ika eden bazı kimseler, Erzincan’daki garnizona da giderek efradı zehirlemişlerdi. Bir “Şeriat isteriz” avazesi burada da yükselmişti. Politikacılık, gizliden gizliye işlemekte olan fesat komitasının tesiratını görmeğe mani olmuş, efrat, şimdi tayyare meydanı olan çayırda toplanmıştı. Feci bir hadisenin vukuuna anbean intizar ediliyordu (her an bekleniyordu). Fakat Müşir İbrahim Paşa ile erkânıharp (Genelkurmay) yüzbaşılarından Kemal Bey’in (şimdi Berlin sefiri Kemaleddin Sami Paşa) her türlü tehlikeyi göze alarak, kıtaat arasına girmeleri; nihayet din ve şeriatın müemmen (güvencede) olduğuna, düşman iğfalatına (çekici sözler) kapılmanın devlet ve milletçe felâketi intaç edeceğine (doğuracağına) askeri ikna etmeleri isyan ateşinin nefretini kazanmış olan redif fırkası erkânıharbi Filibeli kaymakam İsmail Hakkı Bey’e tecdidi iman (iman tazeletme) ve nikâh ettirilmişti. </p>
				<p class="normal">Müşir (mareşal) İbrahim Paşa, bu esnada Erzurum kıtaatı kumandanı olup, hey’eti umumîyesi irtica taraftarlarına iltihak etmiş ve yalnız kendisine münkat (bağlı) kalmış olan askeri, mektepli zabitleri içlerinden tart (kovma) ve Bayburt’a teb’it (uzaklaştırma) etmekten menneylemediği için, Arapkirli Yusuf Paşa’yı Erzincan’a celp ve mahfuzan İstanbul’a sevk eylemiştir. </p>
				<p class="normal">Ferik Ali Paşa ile Mustafa Bey İstanbul’a dönüp raporlarını verdikten sonra, hükûmetçe Dersim hakkında tatbiki lâzımgelen tedbirler düşünülmekte ve bu hususta dördüncü ordu kumandanı ile valiler ve payitaht arasında muhabereler ceryan etmekte iken, ahali feryat ve şikâyetlerine devam ediyorlardı. Mes’ele Meclisi Meb’usan’da müzakere edilerek, Dersim’de evvelâ tedip sonra ıslâhat icrasına karar verildi. </p>
				<p class="normal">Müşir İbrahim Paşa, 325 senesi Martı’nda dördüncü ordu kumandanlığına tayin edilmiş, vazifesine başlamıştı. Müşarileyhin fikri ve umum erkânı harbiyenin tasvibiyle, muallem (eğitimli) ve her şeyi mükemmel, dolgun mevcutlu dokuz piyade taburiyle iki batarya top, bir süvari bölüğü ve bir muhabere takımından mürekkep bir kuvvetin tedip işine kâfi geleceği kararlaştırıldı. Erzincan’daki yedinci ve sekizinci nişancı taburlarıyle diğer iki tabur ve Erzurum, Muş, Hozat ve Kızılkilise, Nazımiye’de bulunan kıtalardan beş tabur intihap edildi (seçildi). Mevcutlarının dolgun olması için de, ihtiyat efradının celbine emir verildi. Fakat ayni zamanda, terhis emri verilmek suretiyle taburların mevcudu azaltıldığı gibi, erzak, yem ve hayvan satın almak için sarfına lüzum hasıl olan para meselesi heyhat!.. Her zaman olduğu gibi uzun muhabereleri mucip oldu (mücadelelerin verilmesini gerekli kıldı).</p>
				<p class="normal">30 Haziran’da Kiğı’daki taburun Plümer’e, Diyarbekir ve Harput’taki taburların Dersim’e hareketleri emredildi. İbrahim Paşa da 20 Temmuz 325 Pazartesi günü, Erzincan’dan mürettep kuvvetleri (düzenli oluşturulmuş birlikte) bizzat kendi kumandasına alarak –Erzincan mutasarrıfı Şefik Bey de beraber olduğu halde, Sultan Seydi istikametiyle Dersim’e hareket ettiler. 22 Temmuz’da Ovacık kazasının Hopik köyüne gelerek ordugâh kurdu; diğer taburlar da kendilerine verilen istikametlerde Dersim içerisine girdiler.</p>
				<p class="normal">İbrahim Paşa işi siyasetle halletmek istiyordu. Aşiret reislerine ordugâha gelmeleri için haberler gönderdi. O civarda bulunan otuz beş kadar aşiret reisi geldi. Paşa 26 Temmuz’da umumî bir ziyafet tertip etti. “Ağalar, bu gece Dersim’in taliinin (talihinin) açıldığı bir gece olacak, yurdumuz fesat ve şekavetten artık kurtulacak…” Mealinde bir nutuk söyledi. Aşiret reisleri arasında sözüne çok itibar edilen Seyit Kasım namında kurnaz bir ihtiyar vardı. Paşa’nın nutkuna mukabeleten dedi ki: “Bizim için yeni bir gün doğdu; bu, bir ihsanı hüdadır (Tanrı lütfudur); bunun kadrini bilmeliyiz. Ağalar, beni dinleyiniz! Ne zamana kadar şekavetle yaşıyacağız? Bugünden itibaren o lekeyi kabul etmemeliyiz. İnşallâh, bundan böyle aramızdan adavet (düşmanlık) kalkar adalet girer…”</p>
				<p class="normal">Rüesa (aşiret reisleri) mütehassis oldular (yahut öyle göründüler!). Hükûmetin her emrine ve her bir teklifine itaata hazır olduklarını söylediler ve dehalet ettiler. Sözlerinde duracaklarına, hukûmete muhalefette bulunacaklara karşı, hükûmetle birlikte hareket edeceklerine dair –aşiret adetince?– yeminler ettiler. Ağustos’un on beşine kadar Haydaranlı ile civarındaki bazı aşiretlerden maada (başka) bütün Dersim aşiretleri hükûmetin tekliflerine mutavaat (boyun eğme) ve silahlarını muayyen mühlet zarfında hükûmete teslime muvafakat ettiler. Salıverildiler. Haydaranlı ve Demenanlı aşiretleri itaatsizliklerinde inat ediyorlardı. Bunları tedip ile yola getirmek için, İbrahim Paşa karargâhı ve maiyetindeki kıtalar, Plümer’in dört saat cenubunda kâin Pancıras köyü civarına geldiler. Paşa ordugâhını burada tesis etti. Dağınık kuvvetler de buraya celbolunduktan sonra, Demenanlı ve Haydaranlı aşiretlerine adamlar gönderilerek, itaat etmezlerse tedip olunacakları son defa olarak ihtar edildi. </p>
				<p class="normal">Bunlar mevkilerinin sarp ve geçilmez derecede arızalı olmasına ve cesaretlerine güveniyorlardı. İtaatsizlikte ısrar ve inat ettiler. 25 Ağustos’ta mühimce bir kuvvet harekete geçmeğe mecbur olarak, Haydaranlı aşireti arazisine girdi. İtaat eylemeleri tekrar teklif olundu. Onlar bu teklifi ret ve silah ile mukabele eylediler. Asker taarruza geçti. Beş saat içinde bu dağî ve bağî (dağdaki ve ovadaki) aşiret tarümar edildi. İki gün sonra idi ki çoluk çocuk, erkek kadın perişan bir kafile ordugâha geliyordu. Bu sefalet ve süfliyet (aşağılık) sürüsü, Haydaranlı aşiretinin bakiyesi idi. Bu aç ve çıplak sürüye, ordugâhta bulunan eşya ve hayvanat tamamiyle tevzi olundu (dağıtıldı) ve lâzımgelen nasihatlar tekrar edilerek cümlesi geri gönderildi. </p>
				<p class="normal">İşte bugün, rahmeti hakka kavuşan Müşir İbrahim Paşa’nın idare ettiği ve şimdi yüksek rütbeler ihrazetmiş (kazanmış) olan erkânı harbiye yüzbaşılarından Fahri (Birinci ferik Fahrettin Paşa) ve Basri (Mirliva Basri Paşa) ve Erkânıharp binbaşısı Ali Rıza (elyevm mütekait) beylerin filen iştirak eyledikleri bu tedibat da, 28 Ağustos Cuma günü bu minval üzere hitam (son) bularak, kuvayi tedibiye (sindirip uslandırma kuvveti) Plümer’e ve 2 Eylül Çarşamba günü Erzincan’a döndüler. İhtiyat efradı terhis ve nizamiye kıtaları yerlerine iade edilerek bu suretle 325 senesi (1909) tedibine nihayet verilmiştir. </p>
				<p class="normal"> </p>
				<h3 class="solbaslik" id="calibre_toc_52">B- Büyük Harp’te Dersim</h3>
				<p class="normal">Garbî Dersim, büyük Harp’te ehemmiyetli bir isyan yapmadı. Şarkî Dersim’de, Nazımiye ve Kızılkilise mıntıkalarında 27 Mart 332’de, 2-3 bin kişilik müsellâh (silahlı) bir isyan grubu Nazımiye, Mazkirt hükûmet konaklarını yakarak, Çarşancak ve Pertek’in birçok köylerini yakarak, memurlarını hapis ve darbederek bütün o havaliye hâkim olmağa başladılar; Elâziz’e doğru uzanmağa koyuldular.</p>
				<p class="normal">Üçüncü ordu kumandanlığı bu isyanı bastırmağa; orduyu takviyeye gelen on üçüncü fırka ile on birinci kolordu kumandan vekili miralay Galatalı Şevket Bey’i memur etti. 23 Nisan 332 de Nazımiye Kızılkilise şimal ve cenuptan sarkan fırka kuvvetleri tarafından işgal edildi; ve bütün şarkî Dersim taranarak (Kureyşan, Şeyhan, Karsan, Haydaran, Yusufan, Alan) aşair ve kabaili (aşiret ve kabileler) itaat dairesine irca edilerek (yeniden itaat altına alınarak), tekmil kuvvet Nazımiye’de toplanmış ve oradan itibaren Fem’e doğru ilerlenerek hareket bitirilmiş oldu.</p>
				<p class="normal">Nazımiye’de bırakılmış olan Erzurum seyyar jandarma taburu da, asayişin takerrürü hasebiyle 27 Mayıs 332’de Çapakçur’a sevk edilmiş ve Dersim’de Rusların işgaline ve hatta harbin sonuna kadar ehemmiyetli bir hadise olmamıştır. (<span class="ideitalik">Harp Tarihi Encümeni Notları</span>’ndan aynen aktarma)</p>
				<p class="normal"> </p>
				<h3 class="solbaslik" id="calibre_toc_53">C- İstiklâl Harbi Esnasında</h3>
				<p class="normal">Millî Mücadele esnasında Erzincan vilâyetinde hükûmete karşı bir isyan zuhur etmemiştir. Ancak vilâyete mücavir (komşu) olan Sıvas vilâyetinin Zara kazasının Ümraniye nahiyesinde Koçgiri aşireti tarafından yapılan isyan, Erzincan kazalarına kadar sirayetini tevsi (genişletip) edip: Kemah, Kuruçay, Refahiye kazaları halkı bundan çok müteessir olmuşlardır; bu cihetle Ümraniye hadisesinden biraz mufassalca (ayrıntılı) bahsetmek zarurîdir. (Bu fasıldaki malumatı Harp Tarih Encümeni reisi mirliva Vehbi Paşa Hz. lerine medyunum/borçluyum. Şükran ve itminanlarımı kendilerine alenen arz eylerim.) </p>
			  <p class="normal"> </p>
				<p class="normal2">1- Hadiseden Evvelki Vaziyet</p>
				<p class="normal">1334 (1918) senesi Teşrinisanisinde (Kasım’da) Osmanlı Devleti ile mütareke yaparak büyük Harp’e nihayet veren İtilaf Devletleri, mütareke ahkâmını (hükümlerini) suistimal etmişlerdi. Memleketimizin en mühim sevkulceyş (seferberlik) noktalarını peyderpey ve hilâfet ve saltanat makamı olan İstanbul’u da 16 Mart 1336 (1920) tarihinde işgal etmek suretiyle büyük bir darbe vurmuşlardı. Mütareke hududu dahilinde kalan vatan kısımlarında, tam manasiyle müstakim ve milletin hakimiyeti esnasında müstenit, yeni bir Türk devleti kurmak icabediyordu. Bir milleti yaşamak hakkından hiçbir kuvvetin mahrum edemiyeceğine kail olan (inanan) Mustafa Kemal, yeni Müessisler (kurucular) Meclisi teşkili için bütün milletin reyine müracaat ve İstanbul’da cebren kapatılan “Meclisi Meb’usan” azalarını da Ankara’ya davet eyledi. </p>
				<p class="normal">Ecnebî işgalini kabul etmeyen millet, meb’uslarını Ankara’ya gönderdi. Ankara’da toplanan Büyük Millet Meclisi, Türk milletinin beka ve istiklâlini müdafaa için lazımgelen kararları verdi; 23 Nisan 336’da (1920) ve milletin hâkimiyeti esasına müstenit yeni ve millî bir hükûmet kurdu. Türk milletinin bu azim ve iradesi karşısında İngilizler şaşırmışlardı. Emel ve arzularına hadim olan Damat Ferid’i, İstanbul’da iş başına getirdiler (5 Nisan 1336). Siyasette desiseyi (entrikayı) düstur ittihaz eden (prensip kabul eden), propagandada çok mahir olan, tahrik usullerini bilen hain Albiyon’a bir alet edercesine inen halife Vahidüddin ile, Damat Ferit hükûmeti vasıtasiyle ve nihayet <span class="ideitalik">Alemdar, Peyam, Serbesti</span> gibi satın aldığı gazetelerle Türk milletini dağıtmak, Türk vatanını parçalamak istiyordu.</p>
				<p class="normal">Bu caniyane plânı tatbik maksadiyle re’sikâre gelen (Başbakan olan) Damat Ferit, Ankara’da teşekkül eden milli hükûmete, düşmandan ziyade düşman kesilerek, İngilizlerin emir ve arzularını ifaya başladı. İlk işi, millî hükûmetin ve reisinin asi ve bâği (intikamcı) olduğu hakkındaki irade fetvaları neşretmek oldu. Bu suretle fikirleri teşvişe (yalan yoluyla karalama) çalıştı. “Anadolu fevkalâde müfettişliği” namile bir memuriyet ihdas ve bu makama sabık dördüncü ordu müşiri Zeki Paşa’yı tayin etti. Zeki Paşa selâhiyeti fevkalâdeyi haizdi (olağanüstü yetkililere sahipti). Vazifesi, Anadolu’daki millî kuvvetleri imha ve buna ait tedbirleri istikmal etmekten ibaret olacaktı.</p>
				<p class="normal">Ferit <span class="ideitalik">“Kuvayi İnzibatiye”</span> namiyle (bir fırka kuvvetinde) bir askeri kıta teşkil ve buna 1.200.000 lira para tahsis etti. Türkün vatana hizmet için verdiği paralar, kendisinin imhasına sarf ediliyordu. Ahmet Anzavur namında Çerkez <span class="ideitalik">“Umum Kuvayi Muhammediye”</span> namını alan fırkanın başında “Umum Takip Kumandanı” oldu. Damat Ferit ile arasında geçen müzakereye göre, Anzavur, millî kuvvetlerin tedibi için Adapazarı ve havalisinde, 500 süvari ve 1500 piyadeden mürekkep (oluşan) bir kuvvet vücude getirecek; Ferit de bu kuvvetin iaşesini, maaşını, silâh ve cephane ve mühimmatını verecekti. </p>
				<p class="normal">Damat Ferit hükûmeti bir taraftan İstanbul’da bu gibi menfi (olumsuz) teşekküller vücude getiriyor, millî hükûmeti imha için Kuvayi İnzibatiye Alayları’nı İzmit’e; Anzavur’u Adapazarı’na sevk ediyorken; diğer taraftan millî hükûmetin asi ve bâği olduğu hakkındaki irade ve fetvaları <span class="ideitalik">Alemdar</span> ve <span class="ideitalik">Serbestî</span> (gazeteleri) ile neşrettiriyor, külliyetli parayı hâmim birtakım vatansızları, hain ve müfsitleri de Düzce, Bolu, Hendek taraflarına ve Orta Anadolu’ya gönderiyordu. Müfsitlerin (fesat ve fitne çıkaranlar) propaganda teşkilâtı cenubî, şimalî ve orta Anadoluda faaliyete başladı.</p>
				<p class="normal">O zaman “dini ve ananevî padişah ve halife taraftarlığı” halkın iliğine kadar işlemişti. Memleketin irfan (eğitim) seviyesi ise zaten malûm idi. İngilizler, her şeyden daha müessir ve daha mühim olan bu silâh ile büyük bir rol oynanacağına Ferid’i ikna etmişlerdi. Nitekim vakayi (olgular) bu fikri teyit etmiştir. Bu propağandalar yüzünden, şimalî Anadolu’da Düzce, Bolu, Hendek, Beypazarı taraflarında; Orta Anadolu’da Yenihan, Zile, Akdağ Madeni, Yozgat cihetlerinde ve hemen ayni tarihlerde Konya şehri ile cenup vilâyetlerinde, Urfa mülhakatından Viranşehir’inde millî hükûmet aleyhine müteaddit isyanlar vukua geldi.<sup class="calibre3"><a href="dersim_split_066.html#footnote-304-19" id="footnote-304-19-backlink">19</a></sup></p>
				<p class="normal">Ferit hükûmeti bu siyaseti sayesinde, bütün Müslümanların isyan ve halife tarafına iltihak edeceklerini zannediyor, isyanın, gitgide büyüyen bir çığ veya sel gibi, tevessü (genişleyerek) ederek Ankara’yı millî hükûmetin bu tarihî merkezini sukut ettireceği (düşüreceği), İngilizlerin emel ve arzuları tahakkuk eyliyeceği zehabında bulunuyordu. Plan hakikaten çok iyi tertip edilmiş idi. Çünkü millî kuvvetlerin merkezi olan Ankara şehri (Mayıs 1336’dan itibaren) şimalen Düzce, Bolu, Beypazarı asileri garben Adapazarı ve Geyve havalisinden Aznavur ve Kuvayi İnzibati Kıtaları; cenuben Konya ve şarken Yenihan Zile, Maden, Yozgat asileri tarafından muhasara (kuşatılarak) olunacak ve muvaffakıyet halinde mel’unane maksatları husul bulacaktı.</p>
				<p class="normal">Bereket versin ki hükûmet reisi Mustafa Kemal ve büyük erkânı harbiye (Genel Kurmay) heyetî vaziyeti tam vuzuhiyle (açıklığıyla) gördü; hal ve istikbali, İstanbul hükümetiyle müstevli (işgalci) itilafçıların âmalini (emellerini), vaktinden evvel anladı, keşfetti. İsyanlara çok büyük ehemmiyetle baktı ve cepheleri o an için ihmal ederek ayırabildiği kuvvetleri isyan mıntıkalarına gönderdi. İğtişaşlar (karışıklıklar) vaktü zamanında teskin ve itfa olundu (söndürülüp bastırıldı).</p>
				<p class="normal">Fakat, cephenin bu suretle boş kalmasından bilistifade (yararlanan) Yunanlılar, 22 Haziran 1336’da ordularına taarruz emrini verdiler. Muhtelif koldan ve muhtelif istikametten ilerliyerek Bursa, Balıkesir, Salihli, Alaşehir, Nazilli vesaire gibi zengin ve mamur (gelişmiş) birçok şehir ve kasabalarımızı zaptettiler.</p>
				<p class="normal">Anzavur belâsının definden, dahili isyanların teskininden ve Yunan taarruzunun tevkisinden sonra, millî hükûmetin idare makinesi muntazaman işlemeğe başladı. </p>
				<p class="normal">İstanbulda Taalii İslâm Cemiyetinin (Kürdistan Teali Cemiyeti -F.B.) tahrik ve Zeynülâbidin’in teşvikiyle Teşrinievvel 336’da (Ekim) zuhur eden büyük Konya isyanı<sup class="calibre3"><a href="dersim_split_067.html#footnote-304-20" id="footnote-304-20-backlink">20</a></sup> tenkil olundu. Lâkin bu ayın sonuna doğru Çerkez Ethem namında sergerdenin (başıbozuk) vukuuna sebebiyet verdiği Gedis muharebesi muvaffakıyetsizliğimizle neticelendi, <span class="ideitalik">Kuvayi Seyyare</span> kasten hiçbir iş görmedi. Bunun üzerine hükûmet muntazam kuvvetler vücude getirmeğe, millî kuvvetleri zaptu rapt altına almağa karar verdi. Gedis taraflarında bir kısım millî kuvvetlere kumanda etmekte olan Çerkez Ethem ile kardeşleri de, Ankara hükûmetine karşı isyan ettiler (Kânunuevvel -Aralık 336). Bittabi bunların da tenkillerine başlandı ve harekâtı elyevm (bugün) başvekil olan İsmet Paşa idare etti. </p>
				<p class="normal">Yunanlılar, Ethem’in tenkili için, garp ve cenup ordularının büyük kısmının uzaklaştığını fark ettiler, bu fırsatı ganimet bilerek taarruza geçtiler. Tertip ve tasavvur ettikleri plânda muvaffak olsalardı, Eskişehir ve Afyon’u işgal ederek Anadolu demiryollarına hâkim olacaklardı; ve Türk ordusu kendilerine teveccüh etse bile, bunu esir veya imha edecekleri zehabına (sanısına) düşmüşerdi. Çünkü Ethem’in kuvvetini binlerce süvariden mürekkep ve memleketin topoğrafyasına tamamiyle vakıf zannediyorlardı. Bu zehap (sanı) boşa çıktı. Türk ordusu hem Yunanlıları mağlup, hem de Ethem’in kuvvetlerini on gün gibi kısa müddet içinde tenkil eyledi. </p>
				<p class="normal">İşte ne suretle vukua geldiğini aşağıda yazdığımız Ümraniye hadisesi böyle zaif, buhranlı bir zamanda yani Birinci İnönü Muharebesi ceryan etmekte iken zuhura geldi.</p>
  <p class="normal">  </p>
				<p class="normal2">2- Hadisenin Mucip Olduğu Zararlar</p>
				<p class="normal">Ümraniye hadisesi 1337 senesi iptidasında, Birinci İnönü Muharebesi esnasında başladı ve İkinci İnönü Muharebesi esnasında en şiddetli ve hâd devresine girdi. İsyan yüzünden, merkez ordusu birinci ve İkinci İnönü muharebelerine mühim askerî kıtalarımızı yetiştiremedi. Bu isyan ondördüncü süvari fırkasiyle on üçüncü süvari livasını (alayını), Gireson Millî Alayını, beşinci fıkradan bazı taburları, Erzincan müfrezesini, birçok kaza ve nahiye jandarmalariyle yerli milisleri kapsadı. Büyük kısmı süvari olan bu kıtalar, İkinci İnönü Muharebesine yetişmiş olsalardı, Yunanlıların rücati (gerilemesi) tam bir hezimete (bozguna) çevrilecekti. Buna mani olan Koçgiri isyanı faillerinin, İngilizlerin nüfuzu altında çalışan Kürt Teali Cemiyeti ve Yunan ordusu gibi vatan düşmanı olduklarına şüphe edilemez. </p>
				<p class="normal">Bu aşireti isyana sevk ve imale (yönetip, yardım) eden reislerinde, eğer zerre kadar devlet ve vatan muhabbeti (sevgisi) olsaydı, bu kadar mühim kıtalatımızı, vaziyetin en buhranlı bir zamanında işgal etmek şöyle dursun, hükümete karşı kullandıkları silâhları ordumuzun saflarında düşmana çevirirler; vatana hiyanet değil, hizmet ederlerdi. </p>
			  <p class="normal"> </p>
				<p class="normal2">3- Koçgiri Aşireti Hakkında Malûmat </p>
				<p class="normal">Koçgiri aşireti, Kürttür ve mezhepçe Alevidir. Yüz otuzbeş köy bu aşirete mensuptur. Zara’nın Ümraniye, Karacaviran, Bolucan, Beypınar vesair köyleriyle Kangal kazasının Kavak nahiyesinde, Suşehri, Alucera, Kuruçay kazalarının Ümraniye ile hemhudut olan köylerinde otururlar. Dersimlilerle sıkı alâka ve münasebetleri vardır. Nüfusları onbin raddesinde (kadar) tahmin olunmaktadır; ellerindeki harp tüfeklerinin miktarı 2 bin kadardır. Ziraatle iştigal ederlerse de, cümlesi cahil olup vahşi bir surette yaşarlar. Ana dilleri Kürtçedir. Bulundukları arazi ziraate çok müsaittir; havası suyu iyi, ormanları çok, sığır ve keçi yetiştirmeğe ziyadesiyle elverişli, bu cihetle hâl ve vakıtları yarindedir. </p>
				<p class="normal">Aşiret efradı işlerini kendi reisleriyle görmeğe alışmış ve imparatorluk devrinde hükûmet bu hale karşı seyirci kalmış olduğundan, hükûmet nüfuzu aşiret arasına girmemiştir. Aşiret başlıca: <span class="ideitalik">İbolar, Sarular, Zazalar, Palular, Kerteliler</span> namında beş kabileye ayrılır ki; en kuvvetlisi İbolardır. Bu kabilenin reisi Koçgiri aşiretinin en nüfuzlusudur.</p>
				<p class="normal">İsyanın zuhuru esnasında Koçgiri aşiretinin en ileri gelen reisleri şunlardı: Mustafa Paşazade Haydar Bey, kardeşi Alişan Bey, kayın babası Hacı Rasim, amcası İzzet ve Mahmut, Gül Ağa oğulları Naki, İzzet, Hasan Askeri; evvelce Mustafa Paşa’nın ve şimdi o ailenin kâtibi Alişer. Haydar Bey isyanının başlangıcında Ümraniye nahiyesi müdürü, kardeşi Alişan Bey de Refahiye kaymakam vekili idi. Aşiret efradının elinde, şuradan buradan satın almak suretiyle tedarik ettikleri tüfekler ve külliyetli miktarda cephane vardı.</p>
			  <p class="normal"> </p>
				<p class="normal2">4- İsyanın Hakiki Sebepleri</p>
				<p class="normal">Sevr ahitnamesine, (Anlaşmasına) Osmanlı İmparatorluğu’nda yaşayan Kürt unsurunun ekseriyet teşkil ettiği yerlerde muhtariyet (özerklik) teşkil olunacağına dair bir madde de konmuştu.</p>
				<p class="normal">Mütareke sıralarında İstanbul’a gidip Kürt Teali Cemiyeti’ne intisabeden (giren) Haydar Bey, avdetinde (dönüşünde) Ümraniye’de bu cemiyetin kendi riyasetinde bir şubesini açarak, aşiret reislerini ve bazı Dersim ağalarını bu cemiyete aza (üye) yazdı. Cemiyetin mürevvici efkârı (fikirlerini yayan) olan Kürtçe <span class="ideitalik">Jin</span> (<span class="ideitalik">Jepin</span>?) gazetesiyle, Kürt istiklâli hakkında yazılmış diğer risaleleri (yayınları) celbedip, Alişer’e okutturarak propağandaya devam eyledi. Kâtip Alişer, Haydar Bey’in babası Mustafa Paşa zamanında, Koçgiri ve Dersim aşiretleri içinde geniş bir surette sözü geçer, mevki sahibi, fesatçı bir adamdı.</p>
				<p class="normal">Bu adam 1335 senesi kışı içinde Armudon köyünden Mığırdıç isminde bir Ermeni’yi İstanbul’a göndererek, Kürt Teali Cemiyeti reisi Seyit Abdülkadir’den talimat getirtti. 336 senesi iptidasında da Refahiye’nin Şadıllı aşireti reisi Paşa Bey ve bunun on kadar yardakçısiyle Dersim’in Ovacık kazasına ve Hozat’a giderek ve “hilafet ordusu müfettişi” unvanını takınarak ileri gelenlerden başına topladığı kimselere hulâseten (özetle) şu nutku söyledi:</p>
				<p class="normal">“Kürdistan’a muhtariyet (özerklik) verildiğinden aşiretlerin barışmaları lâzımdır; derhal teşkilâta başlanmalıdır. Bütün aşiret reisleri elebaşılar namına Ankara’ya bir heyet göndererek, Avrupa’nın Kürtlere hediye ettiği muhtariyeti, Ankara Hükûmetine tasdik ettirmek icabeder. Şayet Ankara Hükûmeti bu teklifi kabul etmezse, o hükûmet aleyhine kıyam (isyan) olunacağını bildirmeliyiz” dedi, bu mevzu üzerinde Kürtçe konferanslar verdi. Bir gün Kürtler arasında saz çalarak:</p>
				<p class="indentmetinitalik">Ayağında kundura</p>
				<p class="indentmetinitalik">Gittim, düştüm tandıra…</p>
				<p class="indentmetinitalik">Padişahın haberi yok</p>
				<p class="indentmetinitalik">Bunu eden kongura (kongre)</p>
				<p class="normal">diyerek millî hükûmeti, zımnice muhaza (üstü kapalı eleştiri) ediyordu.</p>
				<p class="normal">Kürtler, daha evvel telgraf çekerek Türk hükûmetinden ayrılmayacaklarını İtilaf Devletleri’ne bildirmişlerdi. Alişer, nihayet “aşiret reislerinin bu telgrafı Türk hükûmetinin tazyiki üzerine yazmış olduklarına ve asıl maksatlarının müstakil bir Kürdistan teşkilinden ibaret bulunduğuna” dair bir muhtıra kaleme alarak, Kürt Teali Cemiyeti vasıtasıyle İtilaf Devletleri mümessiline gönderdi. </p>
				<p class="normal">Diğer taraftan birtakım Kürtler, Kangal ile Divriği arasında Hasan Baba tekkesine toplanmışlar, Sevr ahitnamesi mucibince Diyarbekir-Bitlis-Van-Elâziz mıntıkasını ihtiva etmek üzre teşekkülü icabeden müstakil (bağımsız) Kürdistan gayesi uğrunda silâha sarılarak çalışmağı kararlaştırmışlardır. </p>
				<p class="normal"> </p>
			  <p class="normal2">5- İcraat ve Faaliyet</p>
				<p class="normal">Zara’nın Panza köyünde Mısto isminde bir adam, birtakım Kürtleri başına topladı, çeteler teşkiline ve hatta bunları silâhlandırmağa teşebbüs etti. Alevi mezhebinde olan Türkleri de bu çete teşkilâtına sokmağa çalıştı ve 336 senesi Temmuzunda Zara’nın Culfa Ali köyündeki jandarma karakolunu basacak kadar cür’et gösterdi. 25 Temmuz 336’da Refahiye kazası sabık jandarma çavuşu ve Alişer’in yardakçısı Paşo, üç yüz kadar hempasiyle şekavete başladı. On iki jandarma muhafazasında Refahiye’den Kuruçay’a gönderilmekte olan cephane kafilesinin önüne çıkarak, 26 sandık cephaneyi gasbetti.</p>
				<p class="normal">Bu muaffakıyetten (başarıdan) kuvvet alarak, çetesinin mevcudunu arttıran merkum Paşo, Refahiye’nin bir saat cenubundaki Balansor köyüne gelerek, Hükûmet taraflarını tehdit eyledi. Alişer de bu sırada hükûmete, Paşo’nun Cengerli mıntıkasında Taşdibi köyünde zabit (subay) olarak tanınmasını bildirdi. </p>
				<p class="normal">Koçgiri reislerinden Alişan Bey de, kardeşi Haydar Bey gibi, Kürt istiklâli taraftarı ve Alişer ile hemfikirdi. Fakat hükûmete sahte sadakat gösteriyor ve suiniyetini (kötü niyetini) saklayabiliyordu. Refahiye kaymakamlığı vekâletini bu sayede istihsal ve muhafaza edebilmişti (elde edip koruyabilmişti).</p>
				<p class="normal">Alişer’in Dersim’de ektiği fesat tohumları bu sırada filiz vermeğe ve tesirini göstermeğe başladı. Ezcümle (sözün özü) Ovacık kazasının Çerpazin nahiyesi eski müdürü Mustafa Ağa, Kemah köylerine gelerek “asker toplanmasına padişahın emri olmadığını, Dersimlilerin asker vermiyeceklerini ve Kemahlıların da vermemelerini” tenbih etti ve bunu temine çalıştı. </p>
				<p class="normal">Artık isyan fikri umumileşmişti (genelleşmişti). Elâziz vilâyetinden, garbî Dersim aşiretlerine bir Nasihat Heyeti gönderildi. Heyetin izamını za’f nişanesi (gönderilmesini bir zaaf belirtisi) sayan Şeyh Hasanlı ağaları, giden zevata karşı çok barit (soğuk) davrandılar ve şu yolda cevap verdiler:</p>
				<p class="normal">“Sevr muahedesi mucibince Elâziz, Diyarıbekir, Bitlis, Van vilâyetlerinde müstakil bir Kürdistan teşekkül etmesi lâzım geliyor. Bu teşkil edilmelidir; aksi takdirde bu hakkı silâh kuvvetiyle alacağız” dediler. Birkaç bin Dersimlinin Sıvas vilâyetine hücum ve orayı işgalden sonra Ankara üzerine yürüyeceklerini ifşa eylediler. Ve faaliyete girişerek her tarafta yağmacılığa başladılar. Ezcümle Bolican nahiyesinin Karaibo köyünden Deli Esat oğlu Rifat yirmi kadar avenesiyle ahalisi Türk olan Gönlü çiftliğini bastı, sekenesinin (sakinlerinin) bir çoğunu öldürdükten, emvalini (mallarını) de yağma ettikten sonra çiftlik halkına hitaben: “Siz Ermenilere yaptınız, biz size yapıyoruz. Dersim aşiretleri geliyorlar. Biz Sıvas’ı işgal edeceğiz ve sonra Ankara’ya gidip Millî Hükûmeti (buna Kongura diyorlar) devireceğiz,” dedi.</p>
				<p class="normal">20 Teşrinievvel (Kasım) 336 tarihinde Dersim aşiretlerinden Bezga aşireti şakileri, Gireson’dan Eğin’e gelmekte olan bir yol kafilesini Kuruçay’ın Kemha mevkiinde soydular. Civarda askeri kuvvetler olmadığından, Refahiye kaymakam vekili Alişan Bey yüz kadar atlı ile gûya bu eşkıyanın tedibine gitti. Fakat bunları tedibe bedel, talân edilen eşya ve emvalin mühim bir kısmını, kendisine ayırarak ve maiyetinden on iki atlı alarak Dersim’den savuştu.</p>
				<p class="normal">Yenihan isyanın elebaşlarından Kürt Zalim Çavuş namındaki şerir, Kangal kazasının Büyük köyünde oturan ailesi nezdine gitti ve orada civar köyler eşirrasından (kötülerinden) bir çete teşkil etti ve şakavete (eşkıyalığa) devam eyledi. Koçgiri aşireti reisinden aldığı talimat üzerine Karacaviran nahiyesine merbut (bağlı) Bahtiyar, Türk yeni gibi Türk köylerini basarak çocuklara ve kadınlara bile işkence yaptı. Sıvas’ta çıkarılan seyyar jandarma taburu bu çete ile Karacaviran nahiyesinin Kapıkaya köyünde müsademeye tutuştu, fakat çete imha olunamadı. Müfrezeden bir nefer şehit ve 14 nefer de karanlıktan yollarını şaşırdıklarından, eşkıyaya esir düştü. Eşkıya bir kısrak ile bu neferlerin silâhlarını alarak kendilerini serbest bıraktılar. </p>
				<p class="normal">Bu vaka üzerine ve Sıvas valisinin talebine binaen, Sıvas’tan atlı piyade fırkası kumandanı, altıncı atlı piyade alayının geri kalan kısmını iki ağır makineli ve bir topla Zara’ya sevketti (18 Kânunusani 337). Zara kaymakamı ile Sıvas jandarma kumandanı, işi büyütmemek maksadıyle, eşkıyadan hayvanları ve tüfekleri istirdat (geri almak) ile iktifa (yetinmek) ve Zara’ya avdet eylediler. Altıncı piyade atlı alayı kumandanı Binbaşı Halis Bey de, Haydar Bey’in bu işleri tesviye (düzelteceğini) edeceğini, failleri cezalandıracağını beyanla meseleyi kapattı.</p>
				<p class="normal">İstiklâl Mahkemesi, cepheye asker yetiştirmek maksadiyle asker kaçaklarının tutulması için askerlik şubelerini sıkıştırıyordu. Hem bu maksadı temin etmek, hem Zalim Çavuş çetesini tepelemek üzere, Altıncı Piyade Alayı Zara ve Ümraniye’ye hareket ettirildi. (14 Şubat 337). Alay kumandanı takibata başlıyamadı; çünki yollar karla örtülü idi. O sırada Ümraniye müdürü Haydar azledileceğini haber aldı, foyasının meydana çıkacağından korktu, maskesini attı, esasen Zalim Çavuş’un istimanının (aman dileyip sığınması) kabuliyle affı hakkında, hükûmeti merkeziyeden (merkezi hükümetten) beklenen emir de ümitlerini kırmıştı. Bu kararsız vaziyeti devam edemedi. Bu suretle Zalim Çavuş vakası Ümraniye hadisesini doğurmuş oldu.</p>
				<p class="normal"> </p>
			  <p class="normal2">6- Hadisenin Sureti Vukuu</p>
				<p class="normal">Ümraniye’deki altı piyade alayı, civar köylerden birkaç asker kaçağını yakaladı. 4 Mart 337 günü, bir muhafız müfrezesiyle Zara’ya sevketti. Bu müfreze bir bölüktü. Bölük Ümraniye’nin yedi kilometre garbında Yazıhacı köyüne vardığında, Kürt Rifat ile Karamanlı Nuri alay kumandanı Binbaşı Halis Bey’e “muharebe edecekseniz, duyurunuz” mealinde bir haber gönderdiler. Alay kumandanı “Hükûmetin Kürtler hakkında fena bir fikir beslemediğini ve alayın Zara’ya avdeti mukarrer olduğundan yol üzerinden çekilmelerini” cevaben bildirdi. 6 Mart 337, yeniden alessabah (sabahleyin) Zara-Ümraniye telgraf hattını kestikten sonra, yeniden fazla mevcutlu Ümraniye’yi sararak kasabaya ateş açtılar. Öğle vakti alay kumandanı Halis Bey’i şehit edip güneş batıncaya kadar müsademeye devam ve sonra kasabaya girerek ahalinin emvalini (malı-mülkü) yağma ettiler; zabit ve neferlerin de silahlarını aldılar. </p>
				<p class="normal">Asker kaçaklarını Ümraniye’ye götüren bölük, alaya yardım etmek istemişti. Yüz kadar asi yolunu keserek müsademeye icbar ettiği ve bu müsademede tükenen cephane yerine Zara’dan başka cephane alamadığı için maksadına nail olamamıştı (amacına ulaşamamıştı).</p>
				<p class="normal">Koçgiri aşireti, hüdusuna (çıkmasına) sebep olduğu şu vak-a (olay) ile, tedibe (sindirilmeye) tamamiyle istihkak kesbetmişti (hak kazanmıştı). Fakat ötede mühimce bir düşman, Yunanlılar vardı. Bu düşmanla çarpışan askerin miktarını azaltmak muvafık (uygun) değildi. Tedibin daha müsait bir zamana bırakılması muvafık görülüyordu, şimdilik meselenin yatıştırılması münasip görülmekte idi. Onun için Sıvas vilâyetince temyiz mahkemesi azasından (Bitlisli Kürt -F.B.) Şefik Bey’in riyaseti (başkanlığı) altında bir Nasihat Heyeti hazırlandı ve Ümraniye’de Koçgiri aşireti reisleri nezdine gönderildi. Merkez ordusu da, bir taraftan, tedip kıtalarını hazırlıyorlardı. </p>
				<p class="normal">Koçgiri asileri arasında Dersimlilerin de bulunduğu işitilmiş idi. Dersim’in bu isyanla ne derece alakadar olduğunu anlamak için bir telgraf çekilerek fikirleri iskandil edildi. Dersim ağaları namına Seyit Mehmet, Ali Şeref, Mehmet Dursun, Ali Haydar imzalariyle gelen cevapta: “Hükûmetin Ermeniler gibi Kürtleri de tehcir etmek niyetinde olduğunu malûm olduğundan Koçgirilerin müdafaasının meşru olduğu” bildiriliyordu.</p>
				<p class="normal">Alişan Ovacık’ta propagandasına devam etmekte idi. İsyanın Dersim’e ve daha ötelere sırayeti ihtimali vardı. İğtişaşı mevziîleştirmek ve Sıvas’ın garbına geçirmemek için, büyük erkânı harbiyeden 14’üncü süvari fırkasıyle 13’üncü süvari livasının (alayı) hemen Sıvas’ta toplanmasına, şark ve şimale sirayeti men için de Erzincan mutasarrıflığıyle Elâziz vilâyetine emirler verildi. Aynı zamanda Elaziz vilâyeti emrine mühimce bir kuvvet verilmesi de muvafık (uygun) görüldü.</p>
				<p class="normal">Alişan Beyzade İzzet Bey elli kadar maiyetiyle Zara cenubuna geçip Koçhisar kazası dahilinde ikamet eden Kormançlı aşiretini ayaklandırmak istemişti. Onun için Sıvas’tan Koçhisar’a bir miktar asker sevkolundu. Henüz tedibe uğramayan Koçgiri asileri Zara’nın şarkındaki Kılavuz köyünü merkez ittihaz ve köy ahalisini diğer mahallere naklederek, burada mukavemete hazırlandıkları gibi Dersim’de bulunan Alişan Bey’e bir mektup yazarak Dersim’in kabilesinden elli atlının toplanmasına çalışmasını bildirdiler. </p>
				<p class="normal">Refahiye ve Kuruçay kazaları dahilindeki Koçgiri aşiretine mensup Kürtlerin Ümraniye’ye hareket ettikleri ve Zara’yı basmak emelinde bulundukları haber alındı.</p>
				<p class="normal">8 Mart 337’de Koçgirili Alişer ile Dersim’in Koç Uşağı aşireti reisi Bra İbrahim, yanlarında iki yüz kadar asi ile Kemah’ın Hoğus köyüne ve Polis Munzur maiyetinde yüz elli kadar eşkıya da Üskübürt köyüne geldiler ve burada Hudi köyüne tahkikat yapmağa giden Kemah kaymakamı ile jandarma kumandanını esir ettiler. Sonra 9 Mart 337’de her iki çete birleşerek Terkiloh ve Babu köylerini merkez ittihaz eylediler. 1 Mart 337’den itibaren merkez ordusu kumandanlığı tarafından Zara kazası dahilinde “idarei urfiye” (sıkıyönetim) ilânı edildi. </p>
				<p class="normal">14 Mart 337’de beşinci fırka hücum taburu Amasya’dan beşinci fırkanın on üçüncü alayının iki taburu ile, kudretli cebel (dağ) takımları Lâdik-Merzifon’dan Sıvas’a hareket ettiler. Yozgat’taki elli üçüncü süvari alayı da 12 Mart 337’de Sıvas’a müteveccihen hareket etti. </p>
				<p class="normal">Alişer ile Munzur kumandasındaki Ovacık kuvvetleri, Terkiloh’dan Kuruçay’ın Sime köyüne gelerek, müzakere (görüşme) ve nasihat için buraya gelen Kuruçay kaymakamı Talât Bey’i esir ettikten ve çırılçıplak soyduktan sonra, Kuruçay kasabasına gelerek resmî daireleri yağma ettiler ve hükûmet memurlarını alıp götürdüler. Refahiye ve Ümraniye’ye sevkolunması muhtemel hükûmet kuvvetlerini durdurmak için, iki yüz kişilik bir çete Refahiye ile Ümraniye arasındaki Çermük köyüne geldi. </p>
				<p class="normal">12 Mart 337’de Koçgiri asilerinden bir kısım eşkıya Divriği kazasının Hamo nahiyesine gelerek, ağnam (koyun vergisi) tahsilâtı yapan tahsildarları esir, gerek Sünnî ve gerek Alevi köylüleri isyana teşvik eylediler. Bugün Dersim’den gelen bazı asilerin Fırat nehri üzerindeki Şeytan Köprüsü’nü tamir ettikleri haber alındı.</p>
				<p class="normal">(13 Mart 337) Ümraniye havalisinde zuhureden (baş gösteren) harekâtı şekavetkâranenin (eşkıyalığın) söndürülmesi için, İcra Vekilleri heyeti tarafından merkez ordusu kumandanlığına vasî selâhiyet (Kanun Hükmünde Kararname ile geniş yetkili) verildi. </p>
				<p class="normal">(14 Mart 337) Merkez ordusu kumandanı Nureddin Paşa bir beyanname (bildiri) neşrederek (yayınlayarak) asileri itaate davet eyledi ve Sıvas askerlik kalemi dahilinde (308-330) tevellütlü (doğumlu) efradın silâh altına alınması ve bu efradın teslih olunması ve mahalli jandarmalarla birlikte askerlik şubeleri reisleri emirlerine verilerek, asilerin muhtemel tecavüzlerine karşı lüzumlu tedbirler alınması emrolundu. Bugün: </p>
				<p class="normal">54’üncü süvari alayı Sıvas’tan Koçhisar’a 32’nci süvari alayı Tokat’tan Sıvas’a, mülâzım İhsan Efendi kumandasında bir miktar jandarma ile yüz kişilik Erzincan milis kuvveti Erzincan’dan Refahiye’ye sevkolundu. Yapılan Tahkikata göre ahalisi isyan eden mıntıka şu idi:</p>
				<p class="normal">(Ümraniye-Kösedağı-Kürt keşliği-Kürt kılavuzdere-Fare Pınar-Aktıran-Osmaniye-Bozel Tepesi-Kaledibi-Tuzla deresi-Çengel Dağı-Hüseyin Kızıldağı-Dersim’in Ovacık kazası).</p>
				<p class="normal">14 Mart 337’de Dersim asilerinin vaziyeti: 500 mevcudunda Ovacık’lılar Alişer, Polis Munzur, İbrahim kumandasında Ümraniye’ye yürümekte. 300 mevcutlu ikinci bir çete de Kemah’ın Terkiloh mıntıkası istikametinde yürümekte idi. Koçgiri asilerinden 300 kişilik bir çete Alişan Beyzade Mahmut Bey kumandasında Tuzla köyü-Pağnik-Çamözü sırtlarında; 150 kişilik bir çete Kardibo köyü civarında; 85 kişilik bir çete Filik Ali kumandasında bağlama köyünde; 1500 kişilik bir çete (bin kadarı silâhsız) Haydar, Azamet, Taki beylerle Kör Rifat, Zalim Çavuş idaresinde Boğazvirân-Karataş-Maden-Kemucek garbında; Gireson jandarma bölüğü kumandanlığından matrut (kovulmuş) yüzbaşı Sadık harekâtı isyaniyeyi (isyan hareketini) idare etmekte idi.</p>
				<p class="normal">15 Mart 337 Zimara nahiyesinin Dostan-Lordun’u geçerek Zimara’nın şarkındaki Zinekâr ve garbındaki Huz köylerini işgal eden bir çete ile Divriği jandarmaları arasında vaki olan müsademede (çatışmada), jandarmalar eşkıyayı söktüremediğinden Divriği şubesinden bir ihtiyat zabiti kumandasında yetmiş beş neferlik bir müfreze gönderildi. Şeytan-İliç köprüsünden geçen asiler, hattı rücatlerini (geri çekiliş) temin maksadiyle, bu köprüleri kuvvetli surette tuttular. Bu köprüleri zaptetmek için Eğin asayiş bölüğünden iki takım Çatlı çayına kadar gitmiş ise de ileri geçememişlerdir.</p>
				<p class="normal">Kemah ahalisi eşkıyaya karşı mukavemete hazırlandı, postalarını ileriye sürdü. Kemah’ın gösterdiği bu vatanperverane hareketi takviye için Erzincan’dan Kemah’a doksan neferlik bir jandarma kuvveti gönderildi. Âsîlerin Erzincan’a taarruz etmeleri ihtimali vardı. Bunun için el altında bulunan ihtiyat zabit ve askerleri de, Erzincan’da silâh altına alınmağa başlandı.</p>
				<p class="normal">Ümraniye mıntıkasındaki asiler Türk köylerini yağma ederek Yazıhacı köyüne nakil ve Türk köylerindeki silâhları toplayarak köy ve çiftlikleri yağma ve hatta kadınlara bile tecavüz ettiler. </p>
				<p class="normal">Gireson’da müteşekkil Gireson Milli Alayı (Topal Osman komutasında -F.B.) Şebinkarahisar’ın on beş kilometre şimali garbisindeki Asarcık köyüne geldi. Kormaş-Kormançlı aşiretine nasihatta bulunmak üzere giden Aziz Bey Heyeti tekrar Hafik’e avdet eyledi (döndü).</p>
				<p class="normal">Koçgiri asilerinin şuraya buraya tecavüzü ve Ümraniye hadisesinin kesbettiği ehemmiyet üzerine, merkez ordusu karargâhı Sıvas’a harekete başladı. Erzincan’ın muhtemel bir taarruza maruz kalmaması için de, Bayburt’tan sevk edilen on birinci alayın ikinci taburu ve kudretli dağ bataryası Erzincan’a geldi. </p>
				<p class="normal">17 Mart 337 Refahiye’nin Taşdibi köyünden Beko oğlu Hüseyin, Tahir ve Mahmut iki yüz kadar aveneleriyle yine Refahiye’nin Türklerle meskûn Balansur köyüne gelerek, bir kısım köylülerin silâhını topladı; ve gelecek eşkıya için erzak ve yemek hazırlamalarını tenbih ile geri gitti. Bu hadise üzerine Refahiye jandarma kumandanı Balansur’a gönderildi. Bu asiler, adı geçenin yaptığı tahkikata göre, Taşdibi, Beküler mezrası Mezra halkından idiler. Ümraniye hadisesine iştirak etmişlerdir. Şadıllı aşireti de isyan edenler meyanında idi. </p>
				<p class="normal">18 Mart 337’de Gireson Milli Alayı Şebin Karahisar’a vasıl oldu. Minadaval nahiyesi müdürüyle Şeyran jandarma kumandanı da birer miktar kuvvetle Refahiye’ye geldiler. </p>
				<p class="normal">Bugün Karamanlı Nuri, kırk kadar eşkıya ile Zara’ya iki buçuk saat mesafede Nasriye köyüne taarruzla birtakım hayvanları ve eşyayı talân ettiği gibi, Zara’ya yakın diğer bazı köylerde eşkıya tarafından sıkıştırıldı. Bunun için Koçhisar’daki elli dördüncü süvari alayının bir bölüğü ile Zara takviye olundu. </p>
				<p class="normal">Hükûmet, Kürtlerin bu azgınlıkları geçecek, bu zulümler sönecek zannında idi. Muslihane (yumuşak) tedbirler almayı, silâh kullanımına tercih ediyor, müsademeye mümkün olduğu kadar meydan bırakmamak istiyordu. Martın on dokuzunda bir teşebbüs daha yapıldı, temyiz mahkemesi azasından Şefik Bey’in riyaseti altında bir Nasihat Heyeti teşkil olundu, Boğazveren’de Haydar Bey nezdine gönderildi. Ayni günde Zara’ya avdet etmiş olan bu heyetin nasihatı ve tesiriyle, asilerin reisleri Haydar ve Alişer gûya Kürtleri kıtal (çarpışma) ve yağmadan men için, bir beyanname neşrettiler; fakat el altından fesatlarına, melanetlerine devam edip durdular. </p>
				<p class="normal">Nihayet Zamarik nahiyesi Kürtleri de isyana iltihak (katılma) ettiler ve Ovacık’tan gelen Kasım oğlu Munzur kumandasındaki Beyit Uşağı aşireti ile birleşerek Erzincan ile Kemah arasını kestiler. Ovacıklı Seyit Rıza da Aşuranlı aşiretleriyle birleşerek, Erzincan’ı basmak teşebbüsünde bulunduysa da, emeline nail olamadı. Bir gün sonra Kelkit jandarma kumandanı 34 jandarma ile Erzincan’a geldi. Bu kadarcık bir kuvvet bile, kalbe su serpmeğe kâfi geliyordu. Merkez ordusu karargâhı artık Sıvas’a gelmişti.</p>
				<p class="normal">Şefik Bey heyetinin müzakeresi üzere, gûya itilâf (anlaşma) olunmuştu. Ümraniye nahiyesi Haydar, o sebeple vazifesi sabıkasını (eski görevini) deruhte (sürdürdü) etti. Fakat bunlar hep zavahirden (görünüşten) ibaretti. Uhdesinde hükûmet memuriyeti, idare reisliği olan Haydar yine asi, yine çete başı idi. Şu kadar ki bu vaziyetin de ilânihaye (sonsuza kadar) devam edemiyeceğini anlıyor, hükûmetten bilâ kaydü şart (kayıtsız şartsız) bir af istiyordu. Fakat Millî Hükûmet baziçe (örnek) olmamağa karar vermişti. Çıbanı koparacaktı, yalnız tedip hazırlıkları için vakıt kazanmağı düşünüyor, vâitlerle eşkıyayı savsaklıyordu.</p>
				<p class="normal">Bu esnada meşhur şakilerden Ateş’in kumandasından üç yüz kişilik bir çete Kemah’ın şimali şarkisindeki Erkeğan köyüne geldi ve burayı işgal ettiği için, Erzincan-Kemah yolu kapandı. </p>
				<p class="normal">337 senesi Mart’ının yirmi birinci günü Erzincan için çok heyecanlı olmuştu: Kasım oğlu Munzur dört yüz avenesiyle kasabayı tehdide başlamıştı. Kürtlerin Erzincan’ı basmaları bir afet olacaktı. Onun için Erzincan’daki on birinci alayın ikinci taburu ile bir dağ bataryasinden mürekkep müfrezeye eşkıyayı tardetmesi (kovması) emri verildi. Bir felâketin vukuu ihtimaliyle helecan ve ıstırap içinde bulunan ahali, üç yüz kişilik bir milis hazırladı. Müfreze bunları da alarak Selüke ve Erkek köylerini eşkıyadan temizledi ve Kürtleri takibe başladı. Âsîler Fırat’ın cenubuna çekilmeğe mecbur oldular. </p>
				<p class="normal">Refahiye’nin Kemeçük cihetinde Mahmut Bey çetesi de faaliyete başlamıştı. Bunu da tedibe Şebin Karahisar’ında bulunan Gireson Millî Alayı memur edildi. </p>
				<p class="normal">22 Mart 337’de seksen bir kişilik bir çete Zara-Koyulhisar caddesi üzerinde Şarkiye ile Karabayır arasında postaya taarruz ve Şarkiye köyünü de kısmen tahribetti; aynı günde Seyit Abbas idaresinde tahminen 300 kadar Dersimli Kemah’a tabi Hoğus köyüne geldiler. 23 Mart 337 de Zeynel namında bir serkerdenin (çetebaşı) kumandasında yüz elli kişilik bir çete, Kemah cephesindeki müfrezeye taarruz etti. İkinci İnönü Muharebesi ve Yunan taarruzu da bugün başlamıştı. </p>
				<p class="normal">27/28 Mart gecesi, başlarında İzzet Bey ve Zalim Çavuş olduğu halde, Kangal havalisinden üç yüzü mütecaviz asi, Divriği kazasının Sincan nahiyesini bastı, ortada yirmi beş kişilik müfrezeyi muannidane müdafasına (inatla savunma) rağmen esir etti. Divriği ahalisi bu hadiseden çok büyük telâşa düştüler. Orduca lâzım gelen tedabir alındı. Bu meyanda Çemişgezek’te bulunan alaydan bir bölük ve makineli takım ve Arapkir, Eğin asayiş bölüklerinden mürekkep bir kuvvet Arapkir şube reisinin emrine verilerek Divriği’ye gönderildi. </p>
				<p class="normal">Hükûmetin bu tedbirleri bu durendişane tahşidatı (hummalı asker yığma), af muamelisinin teahhuru (ertelenmesi) asileri derin derin düşündürmeye başladı. Afları hakkındaki emir, üç güne kadar tebliğ olunmadığı surette, Zara’yı basacaklarını merkez ordusu kumandanlığına bildirdiler. Kurmaşlı aşiretinin de asilere iltihak ettiği o zaman anlaşıldı. </p>
				<p class="normal"> </p>
			  <p class="normal2">Hülasa (Özet)</p>
				<p class="normal">Erzincan-Refahiye-Suşehri-Koçhisar-Zara-Kangal-Divriği mıntıkalarında birçok çeteler zuhur (görünme) ve askeri müfrezelerle Türk köylerine taarruz etmişlerdi. Bu sebeple 180 kilometre tulunda (uzunluğunda) 80 kilometre vüsatinde (genişliğinde) bir saha bütün manasiyle anarşi içinde kalmıştı. </p>
				<p class="normal">Âsîler Büyük Millet Meclisi’ne de bir telgraf çekmişlerdi. Bu telgraf suiniyetlerini (artniyet) ve hiyanetlerini gösteren vasaikin (belge) en mühimidir.</p>
				<p class="normal">Bu telgraf aynen şudur: </p>
				<p class="normal">“Büyük Millet Meclisi Riyasetine </p>
				<p class="normal">Nefsi Zara hariç (Zara’nın dışında) olmak üzere, ekseriyeti azimesi (büyük çoğunluğu) Kürtlerle meskûn olan Koçgiri kazasile Divriği, Refahiye, Kuruçay, Kemah kazalarının mümtaz (seçkin) bir vilâyet haline ifrağ (getirilmesi) teşkiliyle yerli Kürtlerden bir valinin tayinini, memurini adliye ve mülkiyenin yine vazifeleri başında bulunması...”</p>
				<p class="sagitalik">Koçgiri aşireti Reisi<br class="chapter"/>
			    Mehmet Taki</p>
				<p class="normal"> </p>
				<p class="normal">Dersim (aşiret reisi) aşair rüesasından Sadattan Munzur, Mahmut, Seyit Han, Mustafa Alişer </p>
				<p class="normal">***</p>
				<p class="normal">İşte bu suretle doğup büyüyen Ümraniye hadisesi, ittihaz olunan tedbirler sayesinde mevzii bir hale irca olunduktan sonra, asilerin tedibine girişildi. Maamafih hükûmet son bir şefkât ve merhamet eseri gösterdi. 48 saat zarfında itaat etmeleri, itaat etmeyenlerin asi addolunarak tedip edileceklerini bilmeleri lüzumuna dair bir beyanname neşretti (bildiri yayınladı). </p>
				<p class="normal">Bu beyanname üzerine asiler dehalet edecek (sığınıp teslim olacakları) yerde, şekavetlerini arttırdılar. Leimane (lanetli) hareketlerinin silâh kuvvetiyle izalesi (ortadan kaldırma) vücubunu (gereğini) teyit edecek mel’unluklar yapmağa başladılar. Tabiatiyle tedip (sindirip bastırma) harekâtına girişildi. Âsîler, her tarafta bilmüsadame (çatışma ile) perişan edildiler. Bir kısmı Kemah istikametinde firar ediyorlardı. 14 Nisan 337 günüydü, 27’nci süvari livasının 53’üncü alayı Kemah’ın şimalinden geçerek Acemoğlu köprüsünü mürur eyledikleri (geçtikleri) esnada, Erzincan müfrezesi –ki Maksut Uşağı civarında idi– yetişti ve aralarında müsademe başladı. Bu sırada elli üçüncü alay Kemah’a gelmişti. Müsademeden haberdar oldu ve derakap (derhal) Acem oğlu Köprüsü’ne hareket etti. Erzincan müfrezesi alayın muvasalatıyla (varmasıyla) kuvvetlenince, müsademe de kızıştı. Neticede asilerden altmış kadarı öldürülüp birçok hayvan ve yağma etmiş oldukları eşya geri alındı. Bu asilerin Ovacık kazasının Arslan Uşağı’na mensup Hasan ve Hüseyin ağalarla Keko Ağa kumandasındaki 200 kadar asi oldukları anlaşıldı.</p>
				<p class="normal">Hainliklerini her yerde böyle ağır ve belki daha kanlı zayiat ile ödeyen asiler, 24 Nisan 337 tarihine kadar hemen tamamiyle temizlendiler: “Koçgiri isyanı” bu veçhile tarihte Kürtler namına bir siyah leke daha bırakarak sönüp gitmiş ve millî hükûmet herkesin nazarında bir kat daha yükselmiştir.				</p>
				<table class="generictable">
				  <tr class="calibre4">
				    <td class="calibre5" colspan="6">Koçgiri isyanının hükûmet kuvvetleriyle asilerin miktarını gösterir cetvel:</td>
			      </tr>
				  <tr class="calibre4">
				    <td class="calibre5" rowspan="2">Kumandanlar</td>
				    <td class="calibre5" rowspan="2">İkinci derecede<br class="chapter"/>
				      Kumandanlar</td>
				    <td class="calibre5" colspan="4">KUVVETLER</td>
			      </tr>
				  <tr class="calibre4">
				    <td class="calibre5" colspan="2">Tüf. A. Mt.</td>
				    <td class="calibre5" colspan="2">H. Mt Top</td>
			      </tr>
				  <tr class="calibre4">
				    <td class="calibre5">H. Mt Top<br class="chapter"/>
				      Kumandanı<br class="chapter"/>
				      Nurettin Paşa</td>
				    <td class="calibre5">14. Sv. F. K. V. kay. Ziya Bey<br class="chapter"/>
				      13. Sv. L. K. kay. Fahri Bey<br class="chapter"/>
				      27. Sv. L. K. Ethem Bey<br class="chapter"/>
				      Erzincan Müf. K. Bnb. Mahmut<br class="chapter"/>
				      Erzincan Müf. K. Bn. Abdullah<br class="chapter"/>
				      Gireson A. K. Osman Ağa</td>
				    <td class="calibre5">2750</td>
				    <td class="calibre5">18</td>
				    <td class="calibre5">3</td>
				    <td class="calibre5">13</td>
			      </tr>
				  <tr class="calibre4">
				    <td class="calibre5">Koçgiri reislerin den Haydar;<br class="chapter"/>
				      Mahmut, Alişan, Naki, Azamat beyler, Kör Rifat, Zalim Çavuş</td>
				    <td class="calibre5">Alişan Beyzade Mahmut Bey;<br class="chapter"/>
				      Baytar Nuri, Eilik Ali,<br class="chapter"/>
				      Azamet Bey, Polis Munzur,<br class="chapter"/>
				      Eczacı Halil, Ovacık kazası<br class="chapter"/>
				      aşiret reisleri</td>
				    <td class="calibre5">200</td>
				    <td class="calibre5">0</td>
				    <td class="calibre5">0</td>
				    <td class="calibre5">0</td>
			      </tr>
  </table>
<p class="normal2">Yine Plümer Hadisesi</p>
				<p class="normal">Tabiat ve meşrepleri (nitelik ve kökenleri) faslı mahsusunda (özel bölümünde) yazılan ve Erzincan vilâyetinin muhtelif mıntıkalarında, mütefavik kesafetlerle (dereceli yoğunluk) sakin olan Kürt aşiretleri, sistematik bir şekilde şekavetlerine devam ediyorlar, Türk köylerini ve türk köylüsünü soyuyorlardı. Şakilerin bir kısmı Ovacık kazası ahalisinden Seyit Rıza’nın etbaındandı (uyruğundandı); ekserisi de Plümer kazasının Danzig nahiyesine tabi köyler halkındandı. Zaten bu köylerin bir kısmı hükûmete itaat etmiyorlardı. Âsî idiler: Köylerine tahsildar göndermek, adlî tebligatta bulunmak, nüfûslarını yazmak, askerî yoklamaları icra etmek… mümkün değildi.</p>
				<p class="normal">Vilâyet jandarma kumandanı dört sene evvel Aşgirik köyüne mühimce bir kuvvetle gitmiş ve fakat köye cebren, satvet ibraziyle (şiddet göstererek) değil, ancak muslihane (iyi yollarla) girebilmiş idi. O zaman bir miktar vergi tahsil olunabilmişti. Bu köy ahalisi jandarma kumandanına vermiş oldukları parayı, hem mazideki (geçmiş) borçlarına mahsup ediyorlar, hem müstakbel (gelecek) vergiler için karşılık tutuyorlardı. Dağbey, Harsı, Gurk köyleri de bu tarzda hareket ediyorlardı.</p>
				<p class="normal">Şekavetin membaı ve melcei (kaynağı ve sığınağı) idiler. Plümer’e gittiğim sırada Şeteri nahiyesinde ihtiyar ve alil (hasta) bir adam, oğlunu katleden Kürdün (Dağbey) köyünde muhtefi (gizlenme) olduğunu söyledi ve derdestini (safdışı bırakılma) rica etti. Danzig nahiyesi müdürünü sureti mahsusada köye gönderdim ve katilin teslimini, hamisinden sureti münasibede istedim. Heyhat!.. Yok cevabını vermekle iktifa eylemişlerdir (yetinmişlerdir). Bu halin devamı hiç caiz değildi ve ileride vahim neticeler husule getirmesi kavviyen melhuz idi (güçlüce gözleniyordu). Tehlikeyi izale etmek, bu aşiretlerin mütamadi tecavüzatından kurtulmak için, P. Avriyanot’un dediği gibi, “bu köylerin tedibi, bütün emvaliyle yakılıp dağıtılması lâzımdır.” Kürtleri iyi tanıyan Rus Generali Lihonen bir raporunda “Kürtleri okşamamak icabeder; çünki bu surette yapılan muamele, kendilerine gurur vererek, hükûmetin zaif olduğu kanaatı tevlit (doğurur) eder. Bunlara kuvvei müsellâha (silahlı kuvvetlerle) ile tesir yapmalıdır” demişti. Vilayetçe de kanaat bu merkezde idi. Erzincan’ı teşriflerinde Müşir Fevzi Paşa hazretlerine bu dairede de izahat verildi, yapılmış olan tetkikat, mutaleatı mahsusa (özel inceleme) ile, nazarı dikkatlerine arzolundu. </p>
				<p class="normal">Fevzi Paşa hazretleri mes’eleyi bütün ciddiyeti ve bütün ehemmiyetiyle mutalea etmişlerdi. Asayişi ihlâl eden, ammenin (halkın, kamuoyunun) huzurunu kaldıran; refah ve mesudiyet istihsaline (mutluluğa) meydan bırakmayan; Türk Birliğini bozan; inkilap gayelerinin tahakkuna engel olan bu kaşarlanmış asilerin müessir surette tediplerini tensip ve müsaadesini istihsal için hükûmet merkezine müracaat eylemişti. </p>
				<p class="normal">İcra Vekilleri heyetince müzakere olunan vaziyet üzerine tedip takarrür etti. Müdafai Milliye (Milli Savunma) vekâletinden kolorduya Dahiliye vekâletinden (İçişleri Bakanlığı) de vilâyete tebliğ olundu: “Vergi ve asker vermemek gibi kanunî mükellefiyetlere itaat etmekten cebren istinkâf (geri duran) eden Plümer kazasının Danzig nahiyesinin Aşgirik, Gürk, Dağbey ve Harsı köylerinin tediplerinin zarurî görülmüş” olduğu bildirildi. </p>
				<p class="normal">Emrin vürüdü (ulaşması) ciheti askeriyece istihzarata (hazırlık) başlandı. Üçüncü ordu müfettişliği erkânı harbiye reisi Miralay Rüştü Bey, harekâtı idareye memur edildi. Mumaileyhin (adı geçenin) kumandasında üç piyade taburiyle atlı dağ topu ve Berge tayyare bölüğünden dört tayyare harekâta iştirak etmiştir. Bu tarihte jandarma efradı terhis edilmiş olduğundan, jandarma kıtası harekât için kuvvet tefrik edememiş, yalnız altmış kadar milis tedarik ve sevk edebilmiştir. Bunlar arasında kısmen Kürtlerin de bulunduğunu kaydetmek lâzımdır. Araziyi bilmesi cihetiyle, vilâyet jandarma kumandanı ile milisleri idare için jandarma bölük kumandanı Şevket ve Celal beyler müfreze maiyetine verilmiş idi. Tayyareler, harekâta başlamadan evvel, araziyi tanımak, aşiretlerden vaziyetlerini öğrenmek maksadiyle muhtelif istikametlerde uçuşlar yapıyorlardı. Aşgirik, Dağbey ve Gürk üzerinde uçtukları sırada ateşle karşılaşmış oldukları Abbas ve Keçel Uşağı aşiretleriyle Birmanlılar tarafından vilâyete bildirildi: (19 ve 20/10/930 tarihli telgrafnameler).</p>
				<p class="normal">Tedarükât, (hazırlıklar) az çok mübhem (gizli), az çok sarih (açık) şuyu bulmasına (genişlemesine) rağmen, Kol’lar (baskın birimleri -F.B.) faaliyetlerine devam ve bilhassa Türk köylerini izrar (zarar veriyor) ediyorlardı. Erzincan merkez nahiyesine merbut Bahik köyünün altıyüz re’s (baş) hayvanının, işte bu günlerde sürüp götürmüşler ve şakiler iki tayyare ile takip olundukları halde, yine fezahattan (ayıp iş/suç) vazgeçmemişlerdir. </p>
				<p class="normal">Mamafih korku ve şüphe istilâi tesirlerini icradan hali değildi. Abbas Uşağı, Bal Uşağı, Lolanlılar etraftan muavenet (yardım) dileniyorlar, Haydaranlılara yalvarıyorlardı. Karacakale dağını tutmak ve Danzig ile Pancıras köyleri arasında bulunan Merh gediğine gözcü koymak gibi teşebbüslerde bulundukları haber alındı. Bir taraftan da müheyyiç (kışkırtıcı) ve tehditkâr haberler işaasından (yayılmasında) geri kalmıyorlardı: Haydaranlıların yüzlerce kişi olarak imdada hazırlanmakta oldukları; Mazkirt’deki Demenanlılarla, Yusufanlıların, harekâtı askeriyeye karşı birleştikleri; Hozat civarına kadar bütün aşiretlerin silâha sarılacakları şayiaları (söylentileri) hep bu kabildendi.</p>
				<p class="normal">Fakat bütün bu hainane ve mühinane (aşağılayıcı) şayialar tedip müfrezesinin teyakkuz (uyanık) ve intibahını (dikkat) arttırmak başka bir netice vermiyordu.</p>
				<p class="normal">24 Teşrinievvel (Ekim) 1930, Salı akşam. Bütün zabıta memurlarının dirayet ve gayretle memzuç (karışık) mesaileriyle, yirmi dört saat zarfında tedarik edilmiş olan mekkâri (binek/katır) hayvanlarının ve resmi nakil vasıtalarının teşkil ettikleri uzun bir kafile ve hepsi de güzide efrattan mürekkep (oluşmuş) cem’an (toplam) 622 kişilik bir müfreze Fıra köprüsünden geçiyordu. Miralay Rüştü Bey arkadaşlarına veda etti, o karanlığa dalarken yaveri Refik attan düştü, fakat bir tarafı zedelenmedi. Müfrezeye muvaffakiyet (başarı) duaları terdif edilirken (eşlik ederken) bu hadisenin bir şeamet alâmeti (uğursuzluk işareti) olmaması da temenni olunuyordu.</p>
				<p class="normal">Molla Köy-Cenciğe tarikiyle (yoluyla) Azvat’a vasıl olan kuvvet, Çarşamba gününü orada istirahatle geçirdi ve 26 Teşrinievvel 1930’da Azat-Karaca kale tarikiyle Danzig nahiyesi merkezine gitti. 27 Teşrinievvel 1930’da tedip harekâtına başlayan Rüştü Bey evvelâ Dağbey, Harsı köylerini tahribe başlamış; Ağa Ateş ve Hasan Ali mezralarının ve Abbas Uşağı’nın emakinini (yerlerini) kâmilen yakmış; Aşgirik köyüne merbut (bağlı) bazı mezreaları da kısmen ihrak eylemiştir (yakmışlardır).</p>
				<p class="normal">Harsı ahalisi ve Dağbeylilerin bir kısmı Hinzori mezrasına çekiliş Gurk istikametindeki taarruz, eşkıyanın mukavemetiyle karşılanmış; Aşgirikliler, Bozbaba dağının ve Mahmunut gediğinin yüksek kayalıklarına çekilerek mukabele etmiştir.</p>
				<p class="normal">Maamafih Aşgirik köyünün ileri gelenleri, ayni günde, müfreze kumandanına –öteden beri ahvalî mümasilede mutatları olduğu veçhile (benzer durumlarda alışageldikleri gibi)– tahriren müracaat (yazılı başvurarak) ederek köylerinin bombalanmamasını rica ve ne isteniyorsa vereceklerini iş’ar etmişlerdir. Müfreze kumandanı bombalanmamak ricasını is’af (kurtulma) ve fakat Ağaların, sureti mahsusada görüşülmek üzere, Pancıras karyesine (köyüne), kaza kaymakamı Ahmet Bey nezdinde gelmelerini cevaben bildirmiştir. Ne gezer!.. Hilekâr Aşgirikliler, kumandan ve memurları da kendileri gibi zannederek, vaki davete icabet etmediler ve kumandanı bir müddetçik icraattan alıkoyarak, civar köyleri ve diğer aşiretleri vaziyetten haberdar etmek ve onların muavenetlerini (yardımını) temin eylemek istediler. </p>
				<p class="normal">Rüştü Bey aldanmadı. Yukarıda söylediğimiz gibi, tedip kararı bütün gayretlere rağmen şayi olarak bağî Kürtlerce haber alınmış olduğu için, kâfesi müsellâh (tümü silâhlı) ve mükemmel silâhlarla mücehhez olan ussatın (asiler) firarına meydan vermemek gayesiyle, ertesi günü alessabah (sabah erkenden) Aşgirik köyünü bombardımana başladı ve mezrealariyle birlikte yaktı… Lâkin kana susamış canavarlar gibi savlet (kaçıp kurtulan) eden bu eşkıya güruhundan ne bir esir alınmış, ne bir mecruh (yaralı) ve maktul (ölü) bulunabilmiştir. </p>
				<p class="normal">İşte eşkıyanın mukavemeti ve on birinci bölük K. Sırrı Efendinin emre muhalif olarak, gerilerde oyalanup müsademeye istirak etmemesi yüzünden, matlup (istenen) neticeye iktiran edemeyen (ulaşamayan) harekâtın ilk kısmı burada hitam (son) bulmuştur. Rüştü Bey müfrezesi bir müddet istirahat ve noksanlarını ikmal için Plümer kazası merkezine avdet etmiştir. </p>
				<p class="normal">Bu esnada üçüncü fırka kumandanı Mirliva (miralay: binbaşı -F.B.) Ömer Halis Paşa muvaffakiyetle tetevvüç (başarıyla taçlanan) eden Ağrı tedibatından Erzincan’a avdet etmiş bulunuyordu, Plümer harekâtının idare ve kumandası da kendisine verilmekle, 7 Teşrinisani (Kasım) 930 tarihinde Plümer’e hareket etmiştir. </p>
				<p class="normal">Adeta kış başlamıştı. Dağlara kar yağıyordu. Evvelki kuvvete bir alay daha ilâve edilmiş olduğu için, Halis Paşa eşkıyayı daha iyi sıkıştırdı. En çetin tahassüngâhları (kaleleri) Gürk köyü idi. Paşa asileri burada imhaya karar vermiş, tedbirlerini ona göre almıştı. Soğuğun şiddetle hükmünü sürmesine, mevkiin fevkalâde sarp ve geçilmesi müşkül olmasına, asilerin hâkim ve tabiaten müstahkem (doğaçtan iyi korunaklı) yerlerde bulunmalarına rağmen, bütün etraf harikaengiz (şaşırtıcı) bir gayret ve şecaatle (cesaretle) ilerleyerek Gürk köyüne girmiş ve eşkıyayı Gürk deresinde sıkıştırarak imha eylemiştir. Halis Paşa’nın harekâtı hulâsa (özetleyen) eden raporunda: “Yamaçlara ve karlar içine atılıp kurtulabilen eşkıyanın miktarı azamî kırk kişidir; kaçmamış ve gizlenmiş olanların miktarı pek azdır. Teşrinisaninin (Kasım) 11 ve 12’nci günlerinde vukubulan müsademelerde eşkıyanın yüze yakın zaiyatı vardır. Bu da dağılmalarını intacetmiştir (yol açmıştır)” denilmekte idi.</p>
			  <p class="normal">Filhakika (Doğrusu) Gürk köyü yandıktan sonra eşkıya dağılmış ve müfreze iki gün daha karlar içinde kalarak, avdet etmiştir. Ocakları söndürülen, yuvaları yıkılan, yurtları dağıtılan ve etrafa kaçan Kürtler, müfrezenin avdetiyle beraber yerlerine dönerek zaten dört duvar ve bir örtüden ibaret olan basit kulübelerini tekrar yapmışlar ve hemen eskisinden farksız bir surette yaşamakta bulunmuşlardır.</p>
				<p class="normal">Bir aralık vergi vermek, nüfusa kaydolunmak gibi itaat emarelerini göstermişlerse de bu halleri arızîdir (geçicidir), şekaveti terk etmiş olduklarına hükmedilmez. Hakikatı tamamiyle ifade için şunu da ilave edelim: vaki tedibat cüz’i (gerçekleşen sindirme harekâtı kısmi) bir yıldırıştan ibaret kalmış ve tedipten sonra idari, iktisadi hiçbir tedbir alınmamıştır. Halbuki tedibin gözdağı hükmünde kalmaması için, saik ve sebeplerinin az çok izalesi (ortadan kaldırılması) ve yol, mektep gibi noksanların ikmali lazım ederdi.</p>
				</body>
</html>