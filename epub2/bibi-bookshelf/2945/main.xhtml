<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><span class="calibre2">Thonıas Bernhard'ırı YKY'deki kitapları:</span></p>
<p class="calibre1">Odun Kesmek <span class="calibre2">(1999) </span></p>
<p class="calibre1">Bitik Adam <span class="calibre2">(2000) </span></p>
<p class="calibre1">Eski Ustalar <span class="calibre2">(2002)</span></p>
<p class="calibre1"><span class="calibre2"></span>Ses Taklitçisi (2003) </p>
<p class="calibre1">Yok Etme <span class="calibre2">(2005) </span></p>
<p class="calibre1">Don <span class="calibre2">(2006)</span></p>
<p class="calibre1">THOMAS BERNHARD</p>
<p class="calibre1"><a id="bookmark0"></a>Don</p>
<p class="calibre1">AI.MANCADAN ÇEVİREN:</p>
<p class="calibre1"><span class="calibre3">MUSTAFA TÜZEL</span></p>
<p class="calibre1"><span class="calibre3">ROMAN</span></p>
<p class="calibre1"><a id="bookmark1"></a>DON</p>
<p class="calibre1">Thomas Bemhard 9 Şubat 1931'de Hollanda'nın Heerlen kentinde Avuslury.ılı bir ailenin çocuğu olarak doğdu. Annesi yazar Johannes Freumbichleı'in kızıdır. Bemhard, Viyana ve Seekirchen'de annesinin ailesinin yanında büyüdü. 1943 sonbaharından 1944 sonbaharına dek Salzburg'da yatılı bir okulda okudu. 1945 yazında Salzburg'daki Jo-hanneum'a başladı. 1946 sonunda bütün aile Salzburg'a taşındı. 1947'de lise öğrenimine ara vererek bir bakkalın yanında çıraklık yaptı. 1948'de zatülcenp, 1949 ilkbaharında ağır bir ciğer rahatsızlığı geçirdi. 1949 Şubatı'nda büyükbabasını, 1950'de annesini yitirdi. 1951 yılına kadar GrafenhoPtaki sanatoryumda kaldı, orada ilk yazarlık denemelerini gerçekleştirdi. 1952-1957 yılları arasında Salzburg Mo-zarteum Akademisi'nde müzik ve oyunculuk öğrenimi gördü; Arta-ııd ve Brecht üzerine hazırladığı benzersiz bitirme çalışması büyük bir yankı uyandırdı. 1957'den başlayarak serbest yazarlık yaptı, uzun süreli olarak yurtdışında kaldı. 1965'te Ohlsdorfta (Yukarı Avusturya'da) bir çiftlikte yaşamaya başladı. Seksenli yıllarda Viyana'da da yaşadı. 12 Şubat 1989'da Gmunden'de (Yukarı Avusturya'da) öldü. <span class="calibre2">Kilıi)&gt;-hk</span> dergisinin Mayıs-Haziran 2001 tarihli 47. sayısındaki "vesikalık konuğu" olan Thomas Bemhard ile Kurt Hofmann'ın yaptığı bir dizi söyleşiden oluşan <span class="calibre2">Thomas Bemhard İle Konuşmalar</span> adlı kitap YKY tarafından 2000 yılında yayımlandı.</p>
<p class="calibre1">Türkçede yayımlanmış yapıtları: <span class="calibre2">VVittgeııstein'ın Yeğeni,</span> Metis Yay. 1989; <span class="calibre2">Kahramanlar Alanı,</span> Can Yay. 1992; <span class="calibre2">Neden. Bir Değini,</span> Mitos Yay. 1993; <span class="calibre2">Mahzen. Bir Vazgeçiş,</span> Mitos Yay. 1994; <span class="calibre2">Soluk. Bir Kurar,</span> Mitos Yay. 1997; <span class="calibre2">Soğukluk. Bir Dışlanma,</span> Mitos Yay. 1997; <span class="calibre2">Bir Çocuk,</span> Mitos Yay. 1997; <span class="calibre2">Tiyatrocu,</span> Mitos Yay. 1999; <span class="calibre2">Odun Kesmek,</span> YKY 1999; <span class="calibre2">Bitik Adam,</span> YKY 2000; <span class="calibre2">Eski Ustalar,</span> YKY 2002; <span class="calibre2">Ses Taklitçisi,</span> YKY 2003; <span class="calibre2">Yok Etme,</span> YKY 2005; <span class="calibre2">Don,</span> YKY 2006.</p>
<p class="calibre1">Mustafa Tüzel 1959'da İstanbul'da doğdu. 1979 yılında İTÜ Elektrik Fakültesi Elektronik ve Haberleşme bölümüne girdi, 1991 yılında İÜ Basın Yayın Yüksek Okulu Radyo TV Bölümünden mezun oldu. Kitap Çevirmenleri Meslek Birliği (ÇEVBİR) kurucu üyelerindendir. Çevirdiği yapıtlardan bazıları: Jürgen Habermas'tan <span class="calibre2">İdeoloji Olarak Teknik ve Bilim, Sosyal Bilimlerin Mantığı, iletişimseI Eylem Kuramı</span> /-//; Friedrich Dürrenmatt'tan <span class="calibre2">Fizikçiler, Midas;</span> Peter Sloterdijk'tan <span class="calibre2">lnsa-nat Bahçesi Üzerine Kurallar;</span> Arthur Schopenhaueı'den <span class="calibre2">Yaşam Bilgeliği Üzerine Aforizmalar;</span> Friedrich Nietzsche'den <span class="calibre2">Böyle Söyledi Zerdüşt, Tragedyanın Doğuşu, İnsanca Pek İnsanca</span> /-//, <span class="calibre2">Putların Batışı;</span> Max Horkheimeı'den <span class="calibre2">Geleneksel ve Eleştirel Kuram,</span> Thomas Bernhard'dan <span class="calibre2">Neden, Mahzen;</span> Martin Suter'den <span class="calibre2">Can Dostu;</span> Hugo Loetscheı'den <span class="calibre2">Uzay Kapsülündeki Maymun.</span></p>
<p class="calibre1">Yapı Kredi Yayınlan - 2373 Edebiyat - 732</p>
<p class="calibre1">Don / Tlıomas Bcrnhard Özgün adı: Frost Almancadan Çeviren: Mustafa Tüzel Redaksiyon: Fahri Güllüoğlu</p>
<p class="calibre1">Kitap Editörü: Fahri Güllüoğlu Düzelti: Incilay Yılmazyurt</p>
<p class="calibre1">Kapak Tasarımı: Nahide Dikel</p>
<p class="calibre1">Baskı: Üç-Er Ofset Yüzyıl Mah. Massıt 5. Cad. No: 15 Bağalar / İstanbul</p>
<p class="calibre1">Çeviriye Temel Alınan Baskı: Suhrkamp Taschenbuch, 1972 1. Baskı: İstanbul, Ağustos, 2006 ISBN 975-08-1118-6</p>
<p class="calibre1">© Yapı Kredi Kültür Sanat Yayıncılık Ticaret ve Sanayi A.Ş. 2005 © İnsel Verlag Frankfurt am Main 1963 Bütün yayın hakları saklıdır.</p>
<p class="calibre1">Kaynak gösterilerek tanıtım için yapılacak kısa alıntılar dışında yayıncının yazüı izni olmaksızın hiçbir yolla çoğaltılamaz.</p>
<p class="calibre1">Yapı Kredi Kültür Sanat Yayıncılık Ticaret ve Sanayi A Ş. Yapı Kredi Kültür Merkezi İstiklal Caddesi No. 285 Beyoğlu 34433 İstanbul Telefon: (0 212) 252 47 00 (pbx) Faks: (0 212) 293 07 23 <a href="http://www.yapikrediyayinlari.com">http://www.yapikrediyayinlari.com</a> e-posta: <a href="mailto:ykkultur@ykykultur.com.tr">ykkultur@ykykultur.com.tr</a> İnternet satış adresi: <a href="http://yky.estore.com.tr">http://yky.estore.com.tr</a> <a href="http://www.teleweb.com.tr">www.teleweb.com.tr</a></p>
<p class="calibre1"><span class="calibre3">DON</span></p>
<p class="calibre1"><span class="calibre2">"Ne diyor insanlar benim hakkımda?" diye sordu. </span></p>
<p class="calibre1"><span class="calibre2">"Budala mı diyorlar? Ne diyor insanlar?"</span></p>
<p class="calibre1">Bir tıp stajı sadece karmaşık bağırsak ameliyatlarını, karın zarının kesilmesini, akciğerin çengelle tutturulmasını ve ayakların kesilmesini seyretmekten ibaret değildir, gerçekten de sadece, ölülerin gözlerini kapatmaktan ve çocukların gözlerini dünyaya açtırmaktan ibaret değildir. Bir tıp stajı sadece: kesilmiş bütün ve yarım bacakları ve kolları omzun üstünden emaye kaba atmak değildir. Sürekli başhekimin ve asistanın ve asistanın asistanının peşi sıra dolaşıp durmaktan, vizitenin kuyrukvaroluşundan ibaret değildir. Sahte olgularla kandır-macaya başvurmaktan da ibaret olamaz bir tıp stajı, "cerahat kanınızda kolayca kuruyup gidecek ve yeniden sağlığınıza kavuşacaksınız" dememden de. Ve başka yüzlerce yalandan da. Yalnızca "Olacak, olacak" dememden de - artık hiçbir şey olmayacağı halde. Bir tıp stajı, yalnızca kesmek ve dikmek, birleştirmek ve ayırmak için yapılan bir staj değildir. Bir tıp stajı ete kemiğe bürünmemiş olguları ve olasılıkları da hesaba katmalıdır. Ressam Strauch'u gözlemleme görevim, böyle ete kemiğe bürünmemiş olgular ve olasılıklarla yüzleşmeye zorluyor beni. Araştırılmamış olan bir şeyi araştırmaya. Onları, şaşırtıcı bir olasılık derecesine kadar ortaya çıkartmaya. Bir komplonun ifşa edilmesi gibi. Ve pekâlâ, ete kemiğe bürünmemiş olan, bununla ruhu kastetmiyorum, ruh olmadan ete kemiğe bürünmemiş olan, var olup olmadığını bilmediğim, ama var olmasını umduğum, bu binlerce yıllık tahmin binlerce yıllık bir hakikat olabilir; ete kemiğe bürünmemiş olanın, yani hücrelerden oluşmayanın, her şeyin ondan varolduğu şey olması, ve bunun tersinin olmaması, sadece birinin diğerinden varolmaması kesinlikle mümkün olabilir.</p>
<p class="calibre1">İlk trenle yola çıktım. Dört buçuk treniyle. Sarp kayalıkların arasından. Sağımız solumuz kapkaraydı. Bindiğimde donuyordum. Sonra yavaş yavaş ısındım. Bir de, gece vardiyasından evlerine dönen kadın ve erkek işçilerin sesleri. Hemen sempatimi kazandılar. Kadınlar ve erkekler, genç ve yaşlı, ama hepsi aynı ruh hali içinde, başlarından göğüslerine, hayalarından ayaklarına kadar uykusuzlar. Erkeklerde gri takkeler, kadınlarda kırmızı başörtüleri. Bacaklarını çuha parçalarına sarmışlardı, soğuğun etkisini bir nebze azaltmanın biricik yoluydu bu. Bunların trene Sulzau'dan binen bir kar küreyiciler grubu olduğunu hemen anladım. Sanki bir ineğin karnı gibi sıcaktı: hava sanki, kalp kaslarının muazzam kasılışlarıyla insanların bedenlerinden yine aynı insanların bedenlerine pompalanıyor gibiydi. Düşünülecek gibi değil! Sırtımı vagonun duvarına yasladım. Bütün gece uyumadığım için, dalıverdim. Gözümü açtığımda, vagonun ıslak zemininde, düzensiz bir çizgi halinde, sanki bir harita üzerinde sıradağlar arasında kendine yol açmaya çalışan bir ırmak gibi uzanan ve pencere ile pencere çerçevesi arasında, imdat freni hizasında sona eren kan izini gördüm yine. Ansızın yukarıya çekilen pencerenin tam ortasından böldüğü, ezilmiş bir kuştan akmıştı bu kan. Belki de günlerce önce. O kadar sıkı kapatılmıştı ki pencere, hava sızmıyordu içeriye. Can sıkıcı görevini yaparken buradan geçen kondüktör, ölü kuşu dikkate almamıştı bile. Ama görmüş olmalıydı. Bunu fark etmiştim. Ansızın, kar kürerken havasızlıktan boğulan bir hat bekçisinin öyküsü çalındı kulağıma, şöyle sona ermişti: "Hiçbir şeyi kendine dert edinmezdi." Benim dış dünyam, benim iç dünyam mıydı, görülebilen her yerde dile gelen, düşüncelerimin, enerjik bir biçimde hazırlandığım görevimin yansıması mıydı - zaman geçtikçe oturacak yerlerin kıymete binmesine karşın, hiç kimse oturmadı yanıma. Tren, nehir vadisi boyunca inildiyordu. Zihnimde, kısa bir süre evde buldum kendimi. Sonra daha da ötede, arşınladığım herhangi bir büyük kentte. Sonra gömleğimin kolumun üstüne toz parçacıkları düşüyor, ben de onları sağ kolumla silmeye çalışıyordum. İşçiler bıçak</p>
<p class="calibre1">çıkarttılar ve ekmek kestiler. İri, kalın ekmek parçalarını hapır hupur yuttular, üstüne de et parçaları ve sucuk yediler, hiçbir sofrada yenmeyecek cinsten parçalar. Yalnızca kucak sofrasında. Hepsi de buz gibi bira içiyordu ve besbelli ki kendilerine gülünesi gelen kendilerine gülemeyecek kadar zayıftılar. O kadar yorgundular ki, fermuarlarını kapatmayı, ağızlarını silmeyi akıllarına bile getiremiyorlardı. Ve akşam saat beşte, diğerleri paydos ettiğinde, onlar yine işe başlıyorlardı. Tren, yanı başından akan ırmak gibi, aşağıya doğru gümbürdüyor, sökün ediyordu. Hava gitgide daha karanlıklaşıyordu.</p>
<p class="calibre1">Oda, Schvvarzach'taki stajyer odam gibi küçük ve sevimsizdi. Orada ırmağın gürüldeyerek akması nasıl dayanılmazdıysa, burada da sessizlik öylesine dayanılmazdı. Hancı kadın, isteğime uyarak, perdeleri aşağı indirdi. (Hep aynı şey: beni ürküten mekânlarda perde bulunmasından hoşlanmıyorum.) Hancı kadın tiksindiriyor beni. Çocukken, aralık mezbaha kapılarının önünde beni kusturan tiksintinin aynısı bu. Ölü olsaydı, -bugün- ondan tiksinmezdim -ölü otopsilik bedenler, bana asla canlı bedenleri anımsatmazlar- ama kadın yaşıyor, çürük, çok eski bir han mutfağı kokusu içinde yaşıyor. Benden hoşlanmış gibi görünüyor, çünkü bavulumu yukarı taşıdı ve her sabah kahvaltımı odama taşımayı kabul etti, odaya kahvaltı taşımak kitabında yazmadığı halde. "Sanat ressamı bey bir istisnadır" dedi. O bey de bir daimi müşteriymiş ve daimi müşterilerin ayrıcalıkları varmış. Ve hancılar için "kârdan çok zarar" anlamına geliyorlarmış. Peki, yolum onun hanına nasıl düşmüş? "Tesadüfen" dedim. Hemen dinlenmek ve sonra, dağ gibi işin yapılmak üzere beni beklediği evime geri dönmek istiyordum. Anlayış gösterdi. Adımı söyledim ve ona kimliğimi verdim.</p>
<p class="calibre1">Şimdiye kadar hancı kadından başka kimseyi görmedim, aradan geçen zamanda handa çok gürültü oldu oysa ki. Odamda geçirdiğim yemek saatinde. Hancı kadına ressamı sordum ve ormanda olduğunu söyledi. "Hemen hemen hep ormandadır" dedi. Akşam yemeğinden önce gelmeyecekmiş. "Sanat ressamı beyi" tanıyor muyum, diye sordu. "Hayır" dedim. Henüz kapının eşiğindeyken, sessizce bir şey daha soruyormuş gibi geldi bana, yalnızca bir kadının, bir erkeğe yıldırım hızıyla sorabileceği bir şey. Gafil avlanmıştım. Bir yanılma söz konusu değildi. Teklifini, tek bir söz söylemeden ve ansızın bir mide bulantısına da kapılıp, reddettim.</p>
<p class="calibre1">VVeng, şimdiye kadar gördüğüm en karanlık yer. Asistanın betimlediğinden daha da karanlık. Doktor Strauch, bir dostun geçmesi gereken tehlikeli bir yolu ima eder gibi ima etmişti burayı. Asistanın bütün söyledikleri, imalardan ibaretti. Beni, asistanın bana vermiş olduğu göreve her geçen saniye daha sıkı sıkıya bağlayan görünmez ipler onunla aramızda katıksız bir gerilim yaratıyordu, acımasızca içime soktuğu argümanları beynime sokulmuş bir çivi gibi algılıyordum. Ama, beni tedirgin etmekten kaçınıyordu. Benim kesinlikle uymam gereken noktalarla yetiniyordu. Gerçekten bu yöre, hele ki tamamen ufak tefek, rahatlıkla ebleh denilebilecek yetişkin insanların yaşadığı bu yerleşim alanı ürkütüyor beni. Boy ortalaması bir kırkı aşmayan, sarhoşlukta peydahlanmış, duvar çatlakları ve dar yollar arasında sendeleyerek yürüyen insanlar. Bu vadi için tipik görünüyorlar. Weng çok yükseklerde yer alıyor, ama yine de bir uçurumun içinde, çok aşağılarda. Sarp kayaları aşmak olanaksız. Yalnızca aşağıdaki demiryolu bir çıkış sağlıyor. Böylesi-ne çirkinliğinden ötürü, karakteri olmayan güzel manzaralardan daha karakterli bir manzara bu. Hepsinin ayyaş, tiz do notasına kadar bilenmiş çocuk sesleri var orada, önlerinden geçildiğinde bu seslerini batırıyorlar insana. Saplıyorlar. Gölgelerden saplıyorlar, demem gerekir, çünkü gerçekte şimdiye kadar yalnızca insanların gölgelerini gördüm, perişanlık içinde ve ku-durmuşçasına titreyen bunaltıcı havadaki gibi insan gölgeleri. Bu gölgelerden saplanan bu sesler, önce kafamı karıştırdı, daha fazla kışkırtmaya zorladı beni. Bunları yine de epey soğukkanlılıkla algıladım, beni sarsmadılar. Aslında bütün bunlar yalnızca usandırıcıydı benim için, çünkü sınırsız bir rahatsızlıktaydılar. Üstelik bir de, içindekilerin bir oraya bir buraya savrulduğu karton valizimi sürüklemem gerekiyordu peşimden. Aşağıdaki tren istasyonundan, endüstrinin bulunduğu ve büyük enerji santralinin inşa edildiği yerden, yukarıya, Weng'e bir şeyi taşımak, ancak yaya olarak mümkündür. Kısaltılması, en azından bu mevsimde, mümkün olmayan beş kilometre. Dört bir yanda havlayan, uluyan köpekler. Benim şimdiye kadar, VVeng'e giden yolda ve VVeng'de algıladıklarımı sürekli algılayan insanlar, çalışmayla ya da eğlenceyle ya da bunlara karşılık gelen orospuluk, dilencilik ya da içki içmek gibi faaliyetlerle ya da aynı anda bunların tümüyle birden oyalanmıyorlarsa, onların zamanla delirdiklerini düşünebiliyorum. Ressam Strauch gibi bir insanı, böyle bir yöreye ve böyle bir zamanda, sürekli yüzünü tokatlayan böyle bir yöreye çeken şey nedir?</p>
<p class="calibre1">Görevim çok gizli, ve bu görev bana özellikle, iyice düşünülerek, böyle sürpriz bir biçimde bir günde aniden verildi. Beni erkek kardeşini gözlemlemekle görevlendirmek asistanın ak-J:na kesinlikle çok önceden gelmişti. Neden ben? Neden benim gibi stajyer olan diğerlerinden birini değil? Ona çoğunlukla belirli zor sorularla gelen, diğerleri değil de ben olduğum için mi? Ressam Strauch'ta hiçbir koşulda, kendisiyle, cerrah StrauchTa, kardeşiyle herhangi bir bağlantımın bulunduğuna ilişkin bir kuşku uyandırmamam gerektiğini sıkı sıkı tembihledi bana. Bu yüzden, sorulduğunda, konuyu kökten bir biçimde tıptan uzaklaştırmak için, hukuk okuduğumu söyleyecektim. Asistan yolculuk ve konaklama masraflarını üstlendi. Kendince, fazla bulduğu bir miktar para da verdi. Benden, kardeşini ayrıntılı olarak gözlemlememi istiyordu, daha fazlasını değil. Kardeşinin davranış tarzlarını, gününün nasıl geçtiğini betimlememi; görüşleri, niyetleri, sözleri, yargıları hakkında bilgi vermemi. Gidişatı hakkında bir rapor. El kol hareketleri yapma, öfkelenme, "insanlara karşı koyma" tarzı hakkında bir rapor. Bastonunu tutuşu hakkında. "Bastonun, kardeşimin elindeki işlevini gözlemleyin, bunu en ince ayrıntısına kadar gözlemleyin."</p>
<p class="calibre1">Cerrah, ressamı yirmi yıldan beri görmüyordu. On iki yıldır mektuplaşmıyorlardı. Ressam aralarındaki ilişkiyi açıkça düşmanlık olarak tanımlıyor. "Yine de, bir hekim olarak, bir deniyorum" dedi asistan. Bu yüzden benim yardımıma gereksiniyor. Benim gözlemlerim onun için, şimdiye kadar vardığı her şeyden daha yararlıymış. "Kardeşim de" dedi, "evlenmedi benim gibi. Hani derler ya, bir kafa adamıdır. Ama kafası umarsızca karışmıştır. Günahlar, utanç, saygı, suçlamalar, merciler vardır peşinde - kardeşim çok gezen bir tiptir, yani korkan bir insandır. Azrak. Ve insanlardan nefret eden biri." Bu görev, asistanın kişisel inisiyatifiyle verildi, ve Schvvarzach'ta yaptığım staja dahil. İlk defa, gözlemlemeye bir iş gözüyle bakıyorum.</p>
<p class="calibre1">Koltz'un beyin hastalıklarıyla ilgili, beynin 'yüksek faaliyeti' (uyarı fenomenleri) ve 'düşük verimi' (felçler) diye iki bölüme ayrılmış kitabını yanıma almayı düşündüm ama sonra bıraktım. Onun yerine, Henry James'in beni Schwarzach'ta da oyalamış bulunan bir kitabını aldım.</p>
<p class="calibre1">Saat dört gibi handan ayrıldım. Apansız çöküveren kaba huzurda kavrayıverdi beni, sadece bileklerime varıncaya kadar da değil, muazzam bir huzursuzluk. Bu odayı bir deli gömleği gibi geçirdim üstüme, ve şimdi de çıkarmam gerekiyor, bırakın ineyim aşağıya, duygusu. Misafir salonuna girdim. Defalarca seslendiğim halde kimse bakmadığı için, dışarıya çıktım. Bir buz tabakası üstünde sendeledim, ama hemen toparlanıp, kendime bir hedef belirledim: iki düzine metre uzaklıktaki bir ağaç kütüğü. Ağaç kütüğünün önünde durdum. Şimdi etrafta birçok ağaç kütüğünün, kar tabakasından dışarıya uzandığını görüyordum, sanki kurşunlarla delik deşik olmuş gibiydiler, düzinelerceydiler. İki saati aşkın bir süredir yatağın üstünde oturarak uyuduğumu, şimdi anladım. Yorgunluğumun suçlusu, buraya varışım ve buradaki yeni ortamdı. Sıcak rüzgârdı, diye düşündüm. Bu sırada, buradan yüz metre bile bulmayan bir orman parçasından, bir adamın karlara bata çıka yürüdüğünü gördüm, hiç kuşkusuz ressam Strauch'tu bu. Karşımda yalnızca belden yukarısı görünüyordu, bacakları muazzam kar yığınlarının altında kalıyordu. Büyük siyah şapkası dikkatimi çekti. Ressam, bir ağaç kütüğünden diğerine, sanırım istemeye istemeye ilerliyordu. Bastonuna dayanıyor, sonra onu itekliyordu, bir sığırtmaç gibi, bastonu aynı zamanda kesimlik hayvanıydı sanki. Ama bu izlenim o an uçtu gitti, ve geriye, ona olabildiğince çabuk ve en iyi bir biçimde nasıl yaklaşırım, sorusu kaldı. Kendimi ona nasıl tanıtırım, diye düşündüm. Onun yanına gidip bir şey mi sorayım, saati ya da yeri soranların bildik ve basit yöntemine mi başvurayım? Evet? Hayır? Evet? Böyle devam ettim. Evet. Onun yoluna çıkmaya karar verdim.</p>
<p class="calibre1">"Hanı arıyorum" dedim. Ve her şey yolunda gitti. Bana şöyle bir baktı, çünkü ansızın ortaya çıkışım güven uyandırmaktan çok, tekinsizdi - ve beni refakatine aldı. Hanın daimi müşterisi olduğunu söyledi. Birisinin buraya, YVeng'e çıkması için ya eksantrik olması ya da yanılmış olması gerekirmiş. Burada dinlenmeye çalışması için. "Şuradaki <span class="calibre2">o</span> handa mı?" Bu kadar genç olup da, bunun saçmalık olduğunu görmemek olmazmış. "Bu yörede mi?" Böylesine tuhaf bir fikir, ancak bir ahmağın aklına gelebilirmiş. "Ya da intihar etmeye aday birinin." Ne olduğumu, ne okuduğumu sordu, çünkü belli ki "hâlâ bir şey" okuyordum, ve ben, sanki dünyanın en doğal şeyiymiş gibi, "Hukuk" dedim. Bu kadarı ona yetti. "Siz rahatça önden gidin. Ben yaşlı bir adamım" dedi. Bakışı, bir süreliğine beni öyle ürkütmüştü ki, onu ilk kez gördüğümde tamamen kendi içime çekilmiştim, çaresizce.</p>
<p class="calibre1">"Size bastonumla işaret ettiğim şu yönde yürürseniz, saatlerce en küçük bir korkuya bile kapılmadan gezinebileceğiniz bir vadiye ulaşırsınız" dedi. "Keşfedilirim diye korkmanıza gerek yok. Başınıza bir şey gelemez: her şey tamamen ölmüştür orada. Yeraltı zenginlikleri yok, tahıl yok, hiçbir şey yok. Şu ya da bu dönemin bazı izlerine rastlarsınız, taşlar, duvar parçaları, neyin işareti olduğunu kimsenin bilemeyeceği işaretler. Güneşle belirli, gizemli bir ilişki. Huş ağacı dalları. Harap olmuş bir kilise. İskeletler. Gizlice gelmiş yaban hayvanlarının izleri. Dört beş gün yalnızlık, suskunluk" dedi. "Tamamen insan eli değmemiş doğa. Tek tük şelaleler. Sanki insan öncesine yaraşır bin-yıllarda yapılan bir gezinti gibi."</p>
<p class="calibre1">Akşam ansızın çöküyor burada, bir gök gürültüsü gibi. Sanki dünyanın bir yarısını diğerinden tamamen ayıran demir bir perde, bir emir üzerine, aşağı indiriliyormuş gibi. Her halükârda: gece iki adım arasında geliyor. Uğursuz boğuk renkler sönüyorlar. Her şey sönüyor. Geçiş yok. Karanlıkta havanın daha soğuk olmamasını, sıcak rüzgâr sağlıyor. Kalp kaslarını dur-durmasa bile en azından kısıtlayan bir atmosfer. Hastaneler bu hava akımının şarkısını söyleyebilirler: tıp sanatıyla aşırıya varıncaya kadar, yeniden umut belirinceye kadar doldurulmuş, sağlıklı olduğunu zanneden hastalar güçsüz düşüyorlar ve artık hiçbir insan kuramıyla, ne kadar ustalıkla kurulmuş olsa da, canlanamıyorlar. Amboliyi kolaylaştıran hava etkisi. Gizemli bulut bileşimleri, çok ötelerde bir yerde. Köpekler, anlamsızca sokaklarda ve avlularda koşturuyorlar ve insanlara da saldırıyorlar. Nehirler bütün bir vadinin çürüme kokusunu yayıyorlar. Dağlar çarpabileceğiniz beyin kıvrımları gibi, gündüzleri aşırı belirginler, gece ise algılanmıyorlar bile. Yol ayrımlarında ansızın yabancılar konuşuyor, sorular soruyor, kendilerine sorulmamış soruların yanıtlarını veriyorlar. Sanki o anda her şey kardeşçeymiş gibi: çirkin olan güzel olana yanaşmaya cesaret ediyor ve tam tersi, acımasız olan zayıf olana. Saat vuruşları mezarlığın ve çatı kademelerinin üstüne damlıyorlar. Ölüm ustalıkla yaşama çeviriyor yolunu. Çocuklar da birdenbire zayıf duruma düşüyorlar. Bağrışmıyorlar ama bir katar halinde koşuyorlar. Şelalelerin yakınlarındaki hanlarda ve tren istasyonlarında, bir an bile sürmeyen ilişkiler kuruluyor, bir kez bile yeniden canlanmayan arkadaşlıklar oluşturuluyor. İkinci tekil şahsa öldüresiye işkence ediliyor ve sonra küçük bir kötülükte çabucak boğulu veriyor.</p>
<p class="calibre1">VVeng, devasa demir blokları tarafından milyonlarca yıl boyunca gömülmüş bir çukurda yer alıyor. Yol kenarları, ahlaksızlığa ayartıyorlar.</p>
<p class="calibre1"><a id="bookmark2"></a><span class="calibre2">Üçüncü Gün</span></p>
<p class="calibre1">"Ben ressam değilim" dedi bugün, "en fazla bir boyacı oldum."</p>
<p class="calibre1">Onunla benim aramda bir gerilim var şimdi, aramızdaki ilişkisini altımızda ve üstümüzde kuran. Ormandaydık. Konuşmadan. Yalnız ıslak, ayaklara kilolarca ağırlığını yükleyen kar konuşuyordu, gerçi anlaşılmıyordu, ama sürekliydi, aradaydı. Suskunlukta. Düşünüldükleri için ortada olan, ama yine de ortada olmayan, işitilemeyen sözcüklerde. Tekrar tekrar, benim önden yürümemi istiyor. Benden korkuyor. Anlatılan öykülerden ve deneyimden biliyor ki, gençler insana arkadan saldırır ve onu soyarlar. Fizyonomi çoğu kez cinayet ve soygun işlerinde yanıltıcıdır. Bir kere kendisine inanıldığı için, ruh diye tanımlanan bu "hiçbir yasaya uymayan", ileri gidiyor ama güvensizliğin, korkunun ve kuşkunun biraraya gelmesinden oluşmuş zihin, geride kalıyor, bir tuzağı olanaksız kılıyor. Yolu hiç bilmediğimi söylediğim halde, beni önden yürütüyor. Ara sıra 'sola' ya da 'sağa' gibi bir emirle, düşüncelerinde fazla ileri gittiğine ilişkin kanaatimi ortadan kaldırıyor. Bu emirleri tamamen karanlıkta adım atarak ve sabırsızlıkla yerine getiriyorum. Tuhaf olan, yolumu bulabilecek hiçbir ışık göremeyişimdi. Kör-lemesine kürek çekmek gibiydi ve tin için de geçerliydi bu, denge her yerde ve hiçbir yerdeydi. Şimdi yalnız başıma olsaydım ne yapardım? Bu da, ansızın ortaya çıkmış, öylesine bir düşünceydi. Ressam, sinir sistemime binmiş olağanüstü bir yük gibi yürüyordu ardımda: sanki arkamda, benden habersiz birtakım sonuçlara varıyordu sürekli. Sonra yeniden soluk soluğa kalıyor ve durmamı istiyordu. "Bu yolu her gün yürüyorum" dedi, "onlarca yıldır yürüyorum. Uykuda bile yürüyebilirdim." Şimdi VVeng'de olmasının nedeni hakkında daha yakından bilgi edinmeye çalıştım. "Hastalığım ve bütün nedenler birarada" dedi. Daha ayrıntılı bir bilgi beklemiyordum. Ona, elimden geldiğince, altını çizdiğim ya da hazin bir şeyler eklediğim başlıklar halinde yaşamımı, bu yaşamın bence, şimdi olduğum şeyi nasıl oluşturduğunu anlattım -şu anda, <span class="calibre2">gerçekten </span>kim olduğumu açığa vurmadan- ve beni bile şaşırtan bir açıklıkla. Ama onu hiç ilgilendirmiyordu. O yalnızca kendisiyle ilgileniyor.</p>
<p class="calibre1">"Takvime göre kaç yaşında olduğumu bilseydiniz, dehşete kapılırdınız" dedi. "Gençlerin hemen yardıma koşacağı bir yaşlı adam olduğumu düşünüyorsunuzdur mutlaka. Sizi şaşkına döndürecektir." Yüzü sanki birkaç derece daha umutsuzlukla kararmış gibi görünüyordu. "Doğa zalimdir" dedi, "ama en çok da en güzel, en şaşırtıcı, bizzat kendisinin seçtiği yeteneklerine karşı zalimdir. Gözünü bile kırpmadan ezer onları." Annesine fazla önem vermiyor, babasına daha da az; ve kardeşlerine karşı zamanla kayıtsızlaşmış, onların da, kendisine karşı her zaman kayıtsız olduklarına inanıyor. Fakat bunları söyleyiş tarzı, ne kadar çok sevdiğini açıklıyor annesini, babasını ve kardeşlerini. Onlara nasıl da bağlı olduğunu! "Her şey her zaman bulanıktı benim için" diyor. Çocukluğumdan bir kesit sundum ona. Bunun üzerine dedi ki: "Her çocukluk aynıdır. Yalnızca birisi sıradan, diğeri yumuşak, bir başkası da şeytani bir ışık altında görünür."</p>
<p class="calibre1">Evde, bana öyle geliyor ki, gereken saygıyla karşılıyorlar onu. Ama arkasından herkes kaş göz işareti yapıyor. "Onların aşırılıkları biliniyor. Cinselliklerinin kokusu alınıyor. Ne düşündükleri, neye niyetlendikleri hissediliyor bu insanların; izin verilmeyenin içlerinde sürekli daraldığı hissediliyor. Yatakları pencerelerin altında ya da kapının ardındadır, ya da bunlar yatak bile sayılmaz: bunların içinde bir korkunçluktan bir diğerine geçiyorlar... Erkekler kadınlarına, iyi fiyata kapatılmış bir et gibi davranıyorlar ve tersi, birileri diğerlerine, boyun eğdirilmiş aptallığa davranır gibi davranıyorlar. Bütün bunlar büyük suçlar olarak denkleştirilebilir. İlkel olan ortak mülktür. Bazıları söylenince tepki veriyorlar, bazıları da her şeyi doğuştan öğrenmiş gibi çok iyi biliyorlar... Kendilerine dar gelen pantolonlar, etekler kendi içinde yabanıl kılıyor onları. Akşamlar uzayıp gidiyor: olmuyor! Birkaç adım içeri, dışarı, oraya buraya, donmamak için... Çene tutuluyor, diğeri istediğini yapıyor... Sabah insanın yüzüne vuruyor, yukarısının neresi aşağısının neresi olduğunu anlayamıyor insan. Cinselliktir, her şeyi öldüren. Cinsellik, doğası gereği öldüren hastalık. Er ya da geç en derin içtenliği mahveder... birinden diğerine dönüşmeye yol açar, iyiden kötüye, buradan oraya, yukarıdan aşağıya. Allahsızdır, çünkü yıkım herkesin <span class="calibre2">karşısına</span> çıkar... Ahlaklı olan sonra ahlaksız olur, gelmiş geçmiş bütün yok olmuşların bir modeli. Doğanın çift dilliliği, denilebilir. Buradaki işçiler" dedi, "yalnızca cinsellikle yaşıyorlar, insanların çoğu gibi, bütün insanlar gibi... sürekli olarak sonuna dek uzatılmış yabanıl bir süreç içinde utanca ve zamana karşı ve tersi: yıkım. Zaman onlara darbeler vuruyor, o zaman yollarını yalnızca ahlaksızlıkla döşüyorlar. Birini ezenler, bunu daha iyi örtüyorlar, diğerleri daha az iyi. Becerikli olana ancak zaten her şey boşunalaştığmda geliyor sıra. Ama her zaman zaten her şey boşuna. Hepsi bir cinsel yaşam yaşıyorlar, yaşam değil."</p>
<p class="calibre1">VVeng'de ne kadar kalacağımı sordu bana. İlkbaharda yapılacak birkaç sınava hazırlanmak için, çok geçmeden eve dönmem gerektiğini söyledim. "Hukuk okuduğunuza göre" dedi, "iş bulmak sizin için çok kolay. Hukukçulara her zaman ve her yerde iş verilir. Hukukçu bir yeğenim vardı, dosya dağlan karşısında delirdi ve devlet görevini bırakmak zorunda kaldı. Ste-inhofluk oldu. Bunun ne demek olduğunu biliyor musunuz?" 'Steinhof'taki kliniğin benim için bir kavram olduğunu söyledim. "O zaman yeğenimin akıbetini biliyorsunuz" dedi.</p>
<p class="calibre1">Umutsuz değil, zor bir vakaya hazırlanmıştım. 'Ölüme götüren karakter güçlülüğü', çok önceden okuduğum bir kitaptaki bu söz geldi aklıma, öğleden sonra ressamın kişiliği hakkın-daki düşüncelerime kılavuzluk etti: nasıl oluyor da yalnızca intihar meşgul ediyor onu? İntihar bir insanın gizli zevki gibi bir şey olabilir mi, onu istediği gibi bozabilir mi? İntihar, nedir bu? Kendini sona erdirmek. Haklı ya da haksız yere. Hangi hakla? Neden olmasın? Bütün düşüncelerim bir noktada birleşmeye çalışıyordu: intihar meşru mudur, sorusuna yanıt bulunan yerde. Bir yanıt bulamadım. Hiçbir yerde. Çünkü insanlar birer yanıt değiller, birer yanıt olamazlar, yaşayan yanıt olamaz, ölüler de. Kendi suçum olmayan bir şeyi, kendimi öldürerek yok ediyorum. Bana emanet edilmiş bir şeyi mi? Kim emanet etmiş? Ne zaman? O zamanlar bunun gerçekleştiğinin bilincinde miydim? Hayır. Ama basitçe duyulamayan bir ses, intiharın günah olduğunu söylüyor bana. Günah mı? Bu kadar basit mi? Büyük bir günah? Büyük bir günah kadar basit mi? Her şeyi çökerten bir şey olduğu için, diyor ses. Her şeyi? Peki 'her şey' nedir? İster uyanık, ister uykuya dalmış olsun, onun sloganı: intihar! Bu sloganda boğuluyor. Pencerelere art arda duvar örüyor. Çok geçmeden kendini duvarların ardına kapatmış oluyor. Sonra, artık soluk alamadığı için, hiçbir şey göremediğinde, ikna edici oluyor: öldüğü için. Bana öyle geliyor ki, bana yakın bir düşünce tarzının gölgesinde duruyorum, onunkinin: onun intiharının.</p>
<p class="calibre1">"Bir beyin, bir devlet yapılanmasıdır" dedi ressam. "Ansızın anarşi hüküm sürer." Onun odasında, ayakkabılarını giymesini bekliyordum. "Düşünceler arasındaki büyük suikastçılar ve küçük suikastçılar" tıpkı insanlar arasında olduğu gibi, sık sık ittifaklar kuruyor ve bu ittifakları daha saati dolmadan bozuyorlardı. Ve "anlaşılmış olmak ve anlaşılmak istemek bir aldatmacadır. Kuşaklar boyunca süregelen yanılgılara dayanır." Zıtlıklar adeta sonsuza dek süren gecenin, yalnızca görünüşte <span class="calibre2">eyleyen</span> gün üzerindeki egemenliği gibi hüküm sürüyorlardı. "Biliyor musunuz, renkler her şeydir. Gölgeler de her şeydir. Zıtlıkların büyük renk değerleri vardır." Birçoklarında, satın alman ve birkaç kez giyildikten sonra bir kenara atılan ve artık giyilmeyen, olsa olsa yeniden satılan ama hediye edilmeyen, bir kutunun içinde çürümeye terk edilen giysiler gibiymiş. Çatı katında ya da bodrumda dolaşırlarmış. "Akşam olduğunda sabah tahmin edilebilir" dedi, "ama sabah yine de her zaman şaşırtıcıdır." Bir deneyim yokmuş, kesin anlamıyla: "denk bir deneyim, bu yüzden!" Yine de artık teslim olmamanın, artık çaresiz olmamanın olanakları varmış. "Ama bu olanaklara asla sahip olmadım." O anda, yaşamın anlamını oluşturan şey, bütün değerini yitirirmiş. "Çabalama, hayal kırıklığının üstünde yükselir" dedi. Biri nasıl parlak gerçekleşirse, diğeri de zalimce, bir öncekinden daha zalimce gerçekleşir-miş. "Yukarıya varanlar için, her halükârda, yukarısı diye bir şeyin olmadığı ortaya çıkar. Sizin gibi gençtim ben de, hiçbir şeyin çabalamaya değmediğini bilmek çoktan huzur veriyordu bana. Ve huzursuzluk veriyordu bana. Bugün yeniden dehşet veriyor bana. Bu dehşetin içinde yönümü şaşırdım." Kendi durumuna "yalnız olmanın balta girmemiş ormanlarında keşif gezileri" diyor. "Sanki dayak içeren birkaç ânı geride bırakabilmem için, binlerce yıl yürümek zorunda kalmışım gibi" dedi. Yoksunluğun eksikliğini hiç çekmemişti, başkaları tarafından sömürülmekten hiç mahrum kalmamıştı, mahrum kalamamıştı da. "Hâlâ insanlara yatırım yapıyorum, çoktandır bildiğim halde, beni kandırdıklarını, çoktandır bildiğim halde, beni öldürmeyi kafaya koyduklarını." Sonra yalnızca kendi kendine tutunmuş, "bir ağaca tutunur gibi, çoktan çürümüş olsa da yine de bir ağaçtır" ve akıl ve yürek ondan uzaklaşmışlar, arka plana atılmışlar.</p>
<p class="calibre1">Köyde henüz vadiden dışarı adımını atmamış insanlar var. Örneğin ekmek taşıyan kadın, ekmek taşımaya dört yaşında başlamış ve yetmiş yaşma vardığı bugüne kadar, ekmek taşımayı bırakmamış. Sütçü. İkisi de demiryolunu yalnızca dışarıdan görmüşler. Ve ekmek taşıyan kadının kız kardeşi ve zangoç. Pongau onlar için kara Afrika gibi. Ekmeklerini kazandıkları yerde kalıyorlar ve başka bir şey onları ilgilendirmiyor. Ya da dışarıya bir adım atmaktan korkuyorlar. "Bir arkadaşım verdi hanın adresini" dedim. Bu yalan nasıl ortaya çıktı? Çok basitçe, yalan söylemekten daha kolay bir şey yokmuş gibi. "Tanımadığım bir yere ya da bir manzaraya gelmekten hoşlandığım için" dedim, "hiç tereddüt etmedim". - "Havanın korkunç bir bileşimi var" dedi ressam. "Ansızın, hareket özgürlüğünüzü yok eden koşullar başlıyor." Bir sürü han ve hatta pansiyon varken, neden başka, daha iyi bir hanı değil de özellikle burayı seçtiğimi öğrenmek istemişti. "Aşağıdaki vadide de. Ama bu yalnızca yolgeçenler için söz konusu olabilir, sırf gecelemek amacıyla." Her şey bir arkadaşımın fikriydi, diye yalan söyledim. Elimde birkaç adresle yola çıkmıştım. "Yolculuğunuzda hiçbir olay olmadı mı?" diye sordu bana. Yolculuk sırasında geçen hiçbir olayı anımsayamadım. "Bilesiniz" dedi, "ben yolculuk yaptığımda, hep bir şeyler olur". Köye ve hana geri dönerken, dedi ki: "İnsanın yanında okuyacak bir şeyler olmalı, ya da yapacak bir iş. Yanınızda bir şey yok mu?" - "Henry Ja-mes'in bir kitabı var" dedim. "Henry James mi?" diye sordu. "Ben" dedi, "kitapları kasten evde bıraktım. Yine de, birkaç küçük yazıyı yanıma aldım. Aslında Pascal'ımdan başka bir şey yok." Bütün bu süre içinde bana bakmamıştı, tamamen iki büklüm yürümüştü. "Çünkü kapatmıştım" dedi. "Kapatmıştım, son müşteri de çıktıktan sonra dükkânı kapatır gibi." Sonra: "Burada daha çok gözlemler yapabilirsiniz, soğukta değişen, kendine karşı haset içinde. İsterseniz şöyle söyleyeyim: insanların olduğu yerde, gözlem yapılabilir. Özellikle de, neyi yapmadıklarına, yani, onları neyin yok ettiğine dair." Burada "karşısında şapka çıkartılabilecek" hiçbir şey yokmuş. Her şey, anlaşılmaz derecede çirkin ve pahalıymış. "Hancı kadının hoşunuza gitmemesi, hoşuma gidiyor" dedi. "Böyle olmalı." Daha fazla açıklama yapmadı. Merhamet göstermemek, yalnızca nefreti işlemek ve hedefine ulaşmak, birçok durumda aklın mutlak ziynetiymiş bu. "O bir hayvan" dedi. "Burada daha bir dizi hayvan tanıyacaksınız. Özellikle handa." Karakteri karakterle değerlendirme yeteneğine sahip miymişim, bir yetenek ki "hiç zekâ gerektirmez, çok az sayıda insanda vardır?" İki karakter arasında bir üçüncüsünü oluşturmak ve böyle devam etmek... kendisi böyle vakit geçiriyormuş. "Şimdi yapmıyorum artık" dedi. "Geceleyin uyanma olasılıkları var. Korkmuyor musunuz: hancı kadının, evdeki durumlardan haberi olmayan firari bir yatak arkadaşı söz konusu. Ya da uyurgezer izlenimi veren hayvan gömücü*. Kemik kırılmaları ve her türden burkulmalar, şimdiye dek hancı kadının yatağına çıkmaktan alıkoymadılar onu." Hancı kadın herkesi kayırıyormuş, yalnızca onu, ressamı hariç tutuyormuş. Örneğin her dört beş günde bir bütün odalardaki çarşaflan değiştiriyormuş, bir tek onun odasındakileri değiştirmiyormuş. Onun bardaklarını iyi doldurmuyormuş ve birisi onun hakkında bilgi edinmek istediğinde, onun hakkında utanmazca yalanlar söylüyormuş. Ama bunun için ressamın elinde kanıt yokmuş, bu yüzden konuşma konusu yapamıyor-muş. Hancı kadının, onun hakkında aşağılık söylentiler yaydığına inanmadığımı söyledim. "Öyle, öyle" dedi, "beni bir köpek gibi tanıtıyor. Yatağıma yaptığımı da anlatıyor. Benim arkamdan, işaretparmağıyla kafasına vuruyor, deli olduğumu ima etmek için. Aynayı unutuyor. İnsanların çoğu unutuyor bu* <span class="calibre2">der Vi’aseıııııcister:</span> Ortaçağda görevi hayvanların leşlerini ya da kesilen hayvanların artıklarını gömmek olan adam. Roman, günümüzde, ama Avusturya'nın ücra bir dağ köyünde geçtiği için bu meslekten hâlâ söz edilebiliyor. Bizim kültürümüzde karşılığı bulunmayan bu mesleği Türkçede 'hayvan gömücü' olarak karşıladım. (Çev.n.) nu." Onun sütüne su katıyormuş. "Bir tek benim sütüme değil." Ressamın inandığı gibi, köpek ve at eti pişirmesi de çabasıymış. "Yıllar önce, çocuklarına, benim çocuk yediğimi anlatmış. O zamandan beri çocukları benim önümden kaçıyorlar." Hancı kadın, ona gelen kartpostalları hep okumuş ve hatta mektuplarını, yemek kazanının buharında açmış ve içeriklerini öğrenmiş. "Kendisine hiç anlatmadığım konuları biliyordu hep." Artık ona mektup gelmiyormuş. "Artık nihayet." Dedi ki "Benim hesabıma her şeyi iki kat, üç kat yazması da cabası, çünkü benim zengin bir adam olduğumu sanıyor. Buradaki herkesin inandığı gibi. Papaz bile bu kuruntuyla yaşıyor ve benden sürekli bağış istiyor. Parası olan birisine benziyor muyum? Varlıklı birisine?" - "Taşradaki insanlar için" dedim, "kentten gelen herkesin, yolunabilecek parası vardır. Özellikle kültürlülerin parası olduğuna inanılır". - "Kültürlü birisine mi benziyorum?" diye sordu. "Hancı kadın hesabıma, hiç almadığım şeyleri ekliyor. Bir işsizin haftalık yemek parasını da benden dileniyor. Elbette, hayır demiyorum. Ama hayır demem gerekir. Neden hayır demiyorum? Her şeyi yalan dolan. Dolandırdığı bir tek ben değilim. Herkesi dolandırıyor. Kendi çocuklarını bile." Dolandırıcılık bir insan için itici bir güç olabilirmiş. "Ve yükseltici bir güç" dedi ressam.</p>
<p class="calibre1">"VVeng'e ilk geldiğimde, on altı yaşında bile değildi. Kapıları dinlediğini biliyorum. Kapıyı hemen açsam, kafasına çarparım. Ama bunu yapmaktan sakınıyorum." Temizliği baştan savma yapıyormuş. Katlanmış elbezlerinin arasında böcek lekeleri ve bu böceklerin kendilerini, hatta solucanlar bile görüyormuş. 'Schlögel' denilen dev boynuzotu böreğini, cumayı cumartesiye bağlayan gece, "acımasızca kullandığı" iki erkeğin arasında pişiriyormuş. "Hayvan gömücü, onun bir kat aşağıda bir misafiri daha, aynı hainlikle koynuna aldığını bilmiyor." Ağızdan ağıza dolaşan yemek tarifleri varmış. "Ne kadar tehlikeli, ne kadar sefil bir kadınsa, bir o kadar da iyi yemek pişiriyor." Bodrumdaki ve çatı katındaki kilerinde gıda maddeleri, un çuvalları, şeker çuvalları, soğan demetleri ve ekmek somunları, patates ve elma yığınları arasında, kepazeliğinin kanıtları da duruyormuş; eprimiş, fareler tarafından kemirilmiş erkek donları gibi. "Böyle kirli kanıtlardan bir koleksiyon, yukarıda ve aşağıda, ortalığa dağılmış bir halde duruyor. Erkeksiz zamanlarında ara sıra, zaman zaman bu kanıtları toplamak ve eski mallarını anımsamak onun için özel bir tatmin oluşturuyor. Bu değerli şeylerin, bodrumun ve çatı katının anahtarlarını sürekli, yıllar boyunca, üstünde taşıyor, ve benden başka hiç kimse, bu anahtarlarla neyi kilit altında tutabildiğini bilmiyor."</p>
<p class="calibre1">Yaşlı insanların tükürük saçması gibi saçıyordu ressam cümlelerini. Onu ancak akşam yemeğinde yeniden görebildim. Aradaki zamanda misafir odasında oturdum ve yemek hazırlıklarını izledim. Ressam, hancı kadına çok geç göründü, saat sekizden sonra; bu saatte ancak ayyaşların her zaman oturdukları yerler doluydu. Kötü bir ter ve bira ve iş elbisesi kumaşı kokusu, yoğunlaşarak kaplamıştı misafir odasını. Ressam, kapıda belirdiğinde, başını dikleştirerek bir yer aradı ve beni görünce yanıma geldi ve karşıma oturdu. Hancı kadına, onun pişirdiği şeyi yemek istemediğini söyledi. Ona bir parça Le-berkâs<a id="footnote1"></a><sup class="calibre4"><a href="#bookmark3">1</a></sup> ve kızarmış patates getirsindi. Çorbayı içmek istemedi. Günlerdir iştahsızlık çekmişti, ama bugün açtı. "Dondum yani." Soğuk değildi, tam tersine, ama "kuru hava, biliyorsunuz ya. İçim dondu, anlıyor musunuz? İnsanın içi donuyor."</p>
<p class="calibre1">Bir hayvan gibi, bir işçi gibi, bir masumluk halinde yemiyor. Her lokması, kendine yönelik bir alay gibi. Önündeki Le-berkâs parçasının "bir parça ceset" olduğunu söyledi. Bu cümleyi söylerken bana baktı. Ama benden beklediği tiksintiyi göstermedim. Ben her zaman cesetlerle çalışıyorum, ve bu insanı tiksindirmez. Ressamın bundan haberi olamazdı. "İnsanların yediği her şey ceset parçalarıdır" dedi. Nasıl bir hayal kırıklığı içinde olduğunu gördüm. Çocuksu bir hayal kırıklığı, yüzünü sancılı bir güvensizlik içinde bırakıyordu. Sonra, benimle insanın değeri ve değersizliği üzerine konuştu. "Hayvanca olan" dedi, "insanda pusuda bekleyen ve yırtıcı hayvan pençeleriyle ilişkilendirdiğimiz, bir işaretle sıçramak ve parçalamak üzere durandır, bir caddede karşıdan karşıya geçerken, bizimle birlikte başka yüzlerce insan gibi, algıladığımız da hayvancadır, anlayınız". Lokmasını çiğnedi ve dedi ki: "Ne söylemek istediğimi unuttum, ama kötücül bir şeydi biliyorum. Çoğu kez, insanın söylemek istediklerinden, yalnızca bu duygu, kötücül bir şey söylemek istediği duygusu kalır geriye."</p>
<p class="calibre1"><a id="bookmark4"></a><span class="calibre2">Dördüncü Gün</span></p>
<p class="calibre1">"Her yere varılır" dedi ressam, "geride bırakılır ve bu sırada her şey, her nesne, çabucak algılanan her şey, kadim tarihin tümüdür. Şimdi, ne kadar yaşlanılırsa, bir kez öğrenilmiş, incelenmiş, halledilmiş bağlantılar üstünde de o kadar az durulur. Bir masa, bir inek, gökyüzü, dere, taş ve ağaç, bütün bunlar enine boyuna araştırılmıştır. Hepsinden artık daha çok yararlanılmaktadır. Nesneler, buluşların uyumu, tamamen kavranmamış... artık dallanıp budaklanmalar, derinleşmeler, nüanslar söz konusu değildir. Artık yalnızca büyük bağlamlara kafa yorulur. Ansızın dünyanın mimarisi görülür ve keşfedilir: evrensel bir mekân süslemesi, başka bir şey değil. En küçük oranlardan, en büyük röprodüksiyonlar - sonsuza dek kayıp olunduğu keşfedilir. Yaşlandıkça, düşünmek bir fiske eziyeti mekanizmasına dönüşür. Kesinlikle bir yararlılık değil. Ağaç, diyorum ve muazzam ormanlar görüyorum. Nehir, diyorum ve bütün nehirleri görüyorum. Bina, diyorum ve kentlerin bina denizlerini görüyorum. Kar dediğimde ise, okyanuslar var karşımda. Bir düşünce sonunda her şeye yol açıyor. Yüksek sanat, büyüğüyle küçüğüyle düşünmeye dayanıyor, sürekli olarak bütün büyüklük ölçütleriyle eşzamanlı..."</p>
<p class="calibre1">İnsanları büyük verimlere dürtükleyen, güvensizlikmiş, aslında hiçbir yeteneği olmayan insanlar bu sayede her şeyi yapabiliyorlarmış. Kahramanlar güvensizlikten doğmuşlar. Yani bir endişe durumundan, korkudan, ümitsizlikten. "Sanattaki yaratımlar bir yana." Egemen olan güven değilmiş, eblehlik, yeteneksizlikmiş - sıradan bir şeymiş, sıradışı değil.</p>
<p class="calibre1">Bu sözleri, öğlen yemeği boyunca söylüyor. Sığır etini, kendisi sipariş ettiği halde geri gönderiyor ve füme et istiyor. Hancı kadın sığır etini alıp ortadan kayboluyor. Bir masada ikimiz oturuyoruz, yoksa misafir odası tamamen dolu. Burası daha fazla insan almaz, diye düşünülebilir. Asıl yerleri mutfak olan sandalyeler buraya getiriliyor, pencerenin altındaki büyük bank dışarı çekiliyor ve iki metreye uzatılıyor. Sonunda yerde de oturuyorlar, büyük kovaları ters çevirip, üstüne sandık tahtaları koyarak. Cuma günü, diye düşünüyorum. Sonra, artık hiç yer kalmadığında, bizim masamıza da gelirler. Önce hayvan gömücü, mühendis, sonra ressamı sıkıştıran işçiler. Ressama füme eti getiren hancı kadın, onu adeta ezmelerini, haince bir zevkle seyrediyor. Sonra ona belli etmeden kaş göz işareti yapıyor, onun aleyhinde ve benim de aleyhimde, çünkü benim ressamla arkadaşlık kurduğumu öğrenmiş. Bu yüzden ben de kuşkulu biriyim hancı kadının gözünde. Beni de ondan sayıyor. Ondan nefret ettiği için, benden de nefret etmesi gerekiyor.</p>
<p class="calibre1">Hayvan gömücü iriyarı karayağız bir adam, mühendis ondan bir kafa boyu kısa, esmer, konuşkan, hayvan gömücüden çok farklı. "İş uzuyor" diyor mühendis. Köprü inşaatındaki iş, vadinin aşağısında yürütülen santral inşaatının bir yan projesi. Şimdi beton işleri için en uygunsuz zamanmış, ama bu işlerin yapılması gerekiyormuş. "Fazla mesai de işe yaramıyor" diyor. Mühendisin "su sızdırmaz" olduğu söyleniyor. Personelini av-cunun içine almış. Onlar gibi konuşuyor. Onlar gibi içiyor. Onun yerinde olsalar, onların da kendine yapacakları gibi, kestirip atıyor. Misafir odasında isimlerini sesleniyor. Her isme, ertesi gün için bir talimat ekliyor. Sanki, mühendis her şeyi zihninde tutuyormuş gibi: sayılar, şevkler, hamallar, traversler, henüz tam olarak kesinleştirilmemiş yıkım yerleri vesaire. Bir sigarayı söndürüp bir yenisini yakıyor ve gülmekten karnını masaya bastırıyor. Hayvan gömücü suskun. Mühendis, muazzam olanın üstüne muazzam bir güçle yürüyormuş gibi. İşçiler ona saygı duyuyor. Onları kandırmıyor. "Putreller içeri sokulmalı" diyor ve benim ve ressamın dışında herkes, bunun ne demek olduğunu, ne anlama geldiğini biliyor. Ressam ayağa kalkıyor; benimle vedalaşmadan, ortadan kayboluyor. Benim için, bir süre daha masada oturmanın ve dinlemenin bir sakıncası yok.</p>
<p class="calibre1">Bu han, mecbur kalındığında, yalnızca bir defalığına gecelenen hanlardan biriymiş. Onu, ressamı ise hep kendine çekmiş. Herhangi bir üstünlüğü değil, yok, eksiklikleri çekiyormuş onu. Bu hanın, kendisine ve kız kardeşine sığınak olduğu savaş zamanına bir bağlılık. Her zaman zor durumda ve aç kalma idmanları yapmış. İlkelliğe. İddiasızlığa. "Bu evdeki en dikkat çekmeyen sesleri bile biliyorum" dedi ressam. Geceleyin, avcu-nun içiyle, duvardaki bildik düzensizlikleri yoklayabilirmiş, gözle görünmeyen en küçük ayrıntılarına kadar biliyormuş onları. "Şimdiye kadar bütün odalarda kaldım" dedi. "Bir zamanlar bu hanı satın da alabilirdim. Hatta o zaman param da vardı. Ama o zaman her şey bitmiş olurdu, anlayınız." Her şeye doyduğunda, buraya gelmiş. "Duvarlar anlatabilir" dedi. "Her odanın kendine özgü, eşsiz bir olayı var. Bu eve de savaş nüfuz etmişti. Örneğin, size verilen oda... "</p>
<p class="calibre1">Dedi ki: "Ruh halim, susmayı tercih etmemi sağlıyor. Bir insanın bu odada aldığı bir karar söz konusu. Hiç kimsenin anlayamadığı. Dinsiz." Yöntemler farklıymış ama her şey kadim bilgelikmiş. Ve bir insanın fikir silsileleri ne denli gericiy-se, bunlardan o denli devrimci sonuçlar doğarmış. Kimi zaman soğuk hava evin içine sızarmış, pencereyi kapatmak unutulduğunda, ve içindeki her şey soğuktan telef olurmuş. "Rüyalar bile soğuktan telef oluyor. Her şey soğuk oluyor. Hayal gücü, her şey." Burada, handa hiçbir zaman sözümona "yüce" bir düşünceye varmamış. Böyle düşünceler ona, elbette doğal olarak yabancıymışlar, onlara varmak <span class="calibre2">istemek</span> bile ahlaksızlıkmış. O düşünceleri uzaklaştırırmış zaten. "Bir insan, sahip olmak istediği düşüncelerin türünü kendisi belirler." "Güvenle yaklaşılanın çoğu kez nasıl da kayıtsız kalması" şaşırtıcıymış. Handaki yaşam, "bütün büyük kötü davranışlar çizgisinde" yer alıyormuş, ki kendisi de zaten bunu arıyormuş. Kendi kendine acı vermeyi, daha çocukluğunda aşırıya vardırmış. "Önce beni sınadı. Sonra ben kendimi kaptırdım." Yıllar içinde bunu, deliliğin doruklarına kadar geliştirmiş. "Han, her bakımdan duygularımın, durumlarımın en büyük tanığıdır. 'Ben buyum' diyor her şey... artık hiçbir erdem yok, basitlik yok, yalnızca kendi içinde her şey fantastik olana dek dışarıya ve aşağıya vardırılmış ahlaksızlık."</p>
<p class="calibre1">"Benim zamanım geçip gitti, sahip olunmak istenmeyen bir zamanın geçip gitmesi gibi. Kendi zamanıma asla sahip olmak istemedim. Hastalığım, kendi zamanıma duyduğum ilgisizliğin sonucudur, ilgisizliğin, işsizliğin, hoşnutsuzluğun. Hastalık, tam da artık hiçbir şeyin olmadığı anda ortaya çıktı... incelemelerim yarıda kesildi, ansızın anladım ki: hayır, bu duvarı aşmayacağım! Şöyle oldu: henüz geçmediğim bir yol bulmam gerekiyordu... Geceler uykusuzdu, boğuk, gri... kimi zaman yatağımdan sıçrardım: ve yavaş yavaş, düşündüğüm her şeyin yanlış olduğunu, değersiz olduğunu, her şeyin art arda, tutarlılık içinde olduğunu, bilesiniz, anlam ve amaçtan yoksun olduğunu... ve sonunda, bu çevrenin aydınlatılmak istemediğini keşfettim."</p>
<p class="calibre1"><a id="bookmark5"></a><span class="calibre2">Beşinci Gün</span></p>
<p class="calibre1">"Ailem, annem-babam, tutunabileceğim her şey, bütün dünya, benim için çok erkenden karanlığa gömüldü, basitçe bir gecede karanlığın içinde kayboldu, gözümden uzaklaştı, ya da ben onlardan uzaklaştım. Tam olarak bilemiyorum. Her halükârda erkenden yalnız bırakılmıştım, belki de zaten her zaman yalnız olmuştum. Yalnız olmak, düşünebildiğim kadar eskiden beri meşgul etmişti beni. Yalnız olma kavramı da. İçine kapanıklık kavramı da. Her zaman mümkün olduğunca yalnız kalmayı, olduğum halimle, tasavvur edemezdim, oldum olası. Bunu kafamın içinde yapamazdım, bunu kafama sokmadım ve artık benden dışarı çıkmadı." Dedi ki "Tekrar tekrar buna vardım. Çaresizce ortada durdum. Orda durdum öylece, bağlanışız. Orada uyandım. Ve, maneviyatıma uygun olarak uyanmam gereken yerde değil. Çocukluk ve gençlik, zalim bir yalnızlıktı, yaşlılığımın da korkunç bir yalnızlık oluşu gibi. Sanki doğanın beni sürekli iteklemeye hakkı vardı, sürekli bana, içime, herkesten uzağa, herkese doğru, ama her zaman sınıra. Ne dediğimi anlıyorsunuz: kulaklar, insanın kendi kendini azarlamalarıyla doludur. Ve bir zamanlar bir şarkı, notalara dökülmüş ya da doğal bir müzik parçası duyulduğuna inanılırsa, yanılgıya düşülür: bu da yalnız olmaktan başka bir şey değildir. Ormandaki kuşlarla da böyledir, dizlere çarpan deniz suyuyla da. Asla ne yapacağımı bilemedim, ve bugün hiç bilemiyorum. Şaşırtıcı, değil mi? insanlar, yalnız değillermiş gibi yapıyorlar, çünkü her zaman yalnızlar. Cemaatlerine nasıl katıldıkları görülürse: yoksa, dernekler, toplumlar, dinler, kentler birer kanıtını mı oluşturuyor sonsuz yalnızlığın? Bakın hep aynı düşünceler. Doğal değil, belki. Bağlantı bıkkını. Belki anlamsız. Heves-kârca, olabilir. Yalnız olmanın üstüne belirli bir kullanışlı bağımsızlık da gelirse" dedi, "o zaman hâlâ katlanılabilir ona, ama benim en küçük bir bağımsızlığım bile yoktu. Ne yapacağımı asla bilemedim. İnsanın üstüne gelen şeyle, etkilerle, çevreyle, BenlikTe, başa çıkamadım. Bir defada içimde sonsuza dek oluşmuş olan şeyle. Evet. Bakın!" Dedi ki: "Yeni bir insan yapan insanlar, muazzam bir sorumluluk alırlar üstlerine. Hiçbir şey gerçekleştirilemez. Umutsuz. Büyük bir suçtur bu, mutsuz olacağı bilinen, en azından günün birinde mutsuz olacağı bilinen bir insan yapmak. Bir anlığına var olan mutsuzluk, bütün bir mutsuzluktur. Daha fazla yalnız olmak istenmediği için, yalnız olmayı üretmek, bu bir suçtur." Dedi ki: "Doğanın dürtüsü canicedir, ve buna dayanmak bir bahanedir, insanların dokundukları her şeyin bir bahane oluşu gibi."</p>
<p class="calibre1">Karşımızda duran köye döndü: "Burada iyi bir insan soyu yok" dedi. "İnsanlar nispeten küçük. Bebeklerin ağzına, ağlamasınlar diye 'şnapslı<a id="footnote2"></a><sup class="calibre4"><a href="#bookmark6">2</a></sup> bez' tıkıştırılıyor. Çok sayıda hilkat garibesi doğuyor. Burası anensefali yuvası. Kimsenin en sevdiği çocuğu vok, yalnızca bir sürü çocuğu var. Yazın güneş çarpıyor onları, çünkü narin tenleri, zalimce yakan güneşe dayanamıyor. Kışın, dediğim gibi, okul yolunda donuyorlar. Alkol sütün yerini almış.</p>
<p class="calibre1">Hepsinin sesleri ince, kısık. Çoğunun doğuştan bir sakatlığı var. Hepsi de sarhoşlukta peydahlanmış. Büyük bölümü suça yatkın mizaçlar. Genç nüfusun büyük bir yüzdesi her zaman hapishanede. Ağır bedensel yaralama ve ahlaksızlık ve doğaya aykırı cinsellik gündelik şeyler. Çocuk istismarı, cinayet, Pazar öğleden sonrası olayları... Hayvanların durumu daha iyi: bir domuz sahibi olmak isteniyor, bir çocuk sahibi değil. Okulların standardı en düşük seviyede, ve öğretmenler her yerde olduğu gibi, sinsiler, hor görülüyorlar. Çoğu kez mide ülseri yüzünden ölüyorlar. Verem onları süt gibi bir melankoliye düşürüyor, bir daha da kurtulamıyorlar. Köylü çocukları, yavaş yavaş işçi kitlesine karışıyorlar. Bu yörede henüz tek bir güzel insan görmüş değilim. Üstelik, bu insanlar hakkında, onların içinde ne olduğu hakkında hiçbir şey bilinmiyor: bazen bu meslekleri, varoluşları, işkenceleri, tehlikeli artışları yadırgıyor insan. Sadece yadırgıyor."</p>
<p class="calibre1">Çocukken büyük anne-babasının yanında büyümüş, oldukça yaramazmış. Kış aylarında sıkı disiplin altında tutulurmuş. O zamanlar çoğu kez günlerce sessizce oturmak ve sözcük bileşimlerini ezbere öğrenmek zorunda kalmış. Okula başladığında, öğretmeninden daha çok şey biliyormuş. Aşağı Avusturya'nın sessiz bir beldesindeki bu eyalet okulunun dersliği "bugüne kadar değişmedi". Kısa süre önce ani bir heves, dersliğin önünden geçirmiş onu. Aynı koku, dedi, çocukluğunda onu tedirgin etmiş olan kokunun aynısı: bol katran, hela, tahıl ve elmanın tüten kokusu. Şimdi bu kokuyu dolu dolu bir ilkbahar günü gibi çekmişti içine. Bu kokuyu kendisi için üretmeye zorluyordu sık sık kendisini, birdenbire, herhangi bir yerde. Hemen her zaman başarıyordu bunu. Bir ustanın birdenbire ve ara sıra bir ustalık ürününü başarması gibi. Bütün çocukluğunu oluşturan kokularmış, onun çocukluğu halinde iç içe geçmişler. Ölü değilmiş, sürekli hareket halindeymiş. Sözcük ve top oyunlarından, haşarattan, yabani hayvanlardan, karanlık sokaklardan, azgın ırmaklardan duyulan korkudan, açlıktan, gelecekten oluşuyormuş. Çocukluğunda haşaratı, açlığı, yabani hayvanları ve azgın ırmakları tanımış. Geleceği, tiksintiyi de. Savaş onun, savaşı bilmeyen insanların asla görmedikleri şeyleri görmesini mümkün kılmış. Yaşamında büyük kent sık sık kırsal alanla yer değiştiriyormuş, çünkü büyükbabası huzursuz biriymiş, tıpkı onun kadar huzursuz. Büyükannesi zeki, gösterişli, sıradan insanların ulaşamadığı biriymiş. Büyükbabası torununu kırsal alanların, sohbetlerin, karanlıkların içine sokmuş. "Büyük anne-babam asil insanlardı" dedi. Onları kaybetmek, onun en büyük kaybı olmuş. Anne-babası onunla pek ilgilenmemişler, bir yaş büyük ağabeyiyle daha çok ilgilenmişler, kendisinden beklemedikleri şeyi ondan bekliyorlarmış: düzenli bir gelecek, düpedüz gelecek. Ağabeyi her zaman daha çok sevgi ve daha çok harçlık almış. Kendisinin onları hayal kırıklığına uğrattığı noktada, ağabeyi onları asla hayal kırıklığına uğratmamış. Kız kardeşiyle aralarında, uzun süre dayanamayacak kadar zayıf bir bağ varmış. Daha sonra bu bağı, okyanus ötesinden, yeniden kurmuşlar, mektuplar yazmışlar, Avrupa'dan Meksika'ya, Meksika'dan Avrupa'ya, birbirlerine duydukları sempatiden bir sevgi peydahlamaya çalışmışlar, bir bağımlılık, belki başarmışlar da. "O bana yılda iki üç kez yazar, ben de ona" dedi. Yalnızlığında ve iç dünyasının derinliklerinde, giderek karanlıklaşan birçok düşünce ortaya çıkıyormuş. Büyük anne-babasının ölümüyle "artık sona ermeyecek karanlık" başlamış.</p>
<p class="calibre1">Sonra babası da ölmüş, bir yıl sonra annesi de onun ardından gitmiş. Ağabeyi kendi yoluna giderken, kariyerinde adım adım yükselirken, giderek daha çok cerrah, şimdiki hali olurken, kardeşi kendi düşünce dünyasına saplanıp kalmış. Artık çıkış yollarında kâh biri kâh diğeri kapalıymış. Kâh burada kâh şurada enkazın karşısındaymış. Dışarıya bunu sezdirmemiş, sokakta hep iyi giyimli dolaşmış. Ama evinde, odasında, hep uykusuz bir halde, en fena konumlara düşmüş, bilimlere, sanat görüşlerine ve yoksulluğa. Yoksulluk arttıkça kendini daha da kapatmış. "Sanatsal denemeleri" çok yetersiz kalmış. Kendisi bile çoğu zaman apaçık görmüş ki, zahmetle de olsa, ortaya koydukları şey, övgü seslenişlerine yol açmak bir yana, karşısında şaşkınlığa kapılacak bir şey bile değilmiş. Yarattığı şeyler, sıradan görünmüş gözüne. Hepsi ufalanıyormuş. Yine de mutluluk durumları yaratmışlar ona "katıksız yanılgılar", dostça yardımlar, her zaman yaşayacak bir şeyler. Nereden? "Bu yüzden, gezintiler bir ilkbahar esintisi gibi geliyordu", bu esinti onu Tuna kıyısında bir kasabaya, bir VValdviertler yöresi köyüne, ve hatta Macaristan sınırına, ömrü boyunca görmeye doya-madığı yere, "melankoli ovası"na götürüyordu. Ama çocukluğunun en acımasız günü, anne-babasının arkasında artık büyük anne-babasının olmadığı gündü. Öyle yalnızdı ki, çoğu zaman yabancı avlularda, bir merdiven taşının üstünde oturuyor, ve mide bulantısından ölecek gibi oluyordu. Günlerce ortalıkta dolaştı, ona deli gözüyle bakan, onu eğitimsiz ve tiksindirici bulan insanlarla konuştu. Kırsal alanda yaşadıkları da farklı değildi: çoğu kez çayırları ve tarlaları günlerce görmediği oluyordu, çünkü gözyaşlanndan, gözünün ötesini göremiyordu. Onu, oraya buraya gönderiyorlar ve ona para veriyorlardı. Ya da, orada oluşuyla, orada var oluşuyla borçlu kalıyordu ve bu durum onun için daha da kötüydü. Arkadaşlar arıyor, ama bulamıyordu. Ansızın bir arkadaş sahibi olduğunu sandığı olmuştu, ama yalnızca bir yanılsamaydı bu, oradan korkuyla kendi içine geri döndüğü. Daha fazla kafa karışıklığının, daha fazla sona ermek isteğinin, daha fazla muğlaklığın içine. Cinselliğin yıkıcı, ayartıcı yanı da eklenmişti buna, kendi başına başa çıkmak zorunda olduğu yasak bakışlarla, hastalıklarla ilişki, yıldırmıştı gözünü. Anne-babalarının yanında yaşayabilen, "orada yaşamın tadını çıkarabilen" kardeşlerinde her şey ne kadar da farklı gelişmişti. Onun her şeyi iki arada bir derede olduğu için, okuldan beklentilerini ziyan etmişti, ve günün birinde, bir büroda çalışmaya başlamaktan başka seçeneği kalmamıştı; oradan da yine büyük bir gürültüyle atabilmişti kendini dışarıya, bir sanat akademisine. Burslar kazanmıştı, gerekli bütün dallardaki bitirme sınavlarını vermişti. "Ama benden bir şey çıkmadı" dedi. Gençliği daha da acı gelmişti ona. Belki kendisiyle aynı yaşta ve aynı kafada olanlarla daha çok temas içinde olmuştu, ama "her şey oldukça düşüncesizdi". Çocukluğu ve gençliği kolay geçmemişti. Birçok yönden çocukluğumu ve gençliğimi anımsatıyorlar bana. Ben de üzülmüştüm, ama onun kadar erkenden hayata küsmüş değildim. Yine de çocukluğu ve gençliği onda "ayrılmanın zor geldiği" biricik şeymiş.</p>
<p class="calibre1">Bugün, yaptığı bütün resimleri sobada yaktığını itiraf etti. "Olmadığım şeyi sürekli gözümün önünde tutan şeyden kurtulmam gerekiyordu." Birer yara gibi her gün açılıyor ve onun sesini kesiyorlarmış. "Kestirmeden gittim. Günün birinde, benden bir şey çıkmayacağını anladım. Ama her insan gibi, buna inanmak istemiyordum ve korkunç gerçeği daha yıllarca peşimde sürükledim. Sonra, yola çıkmamın öncesinde, şiddetle kafama vurdu bu."</p>
<p class="calibre1">"Öyle bir zaman oldu ki, kendimi böyle kafasızca kendi içimde kaybetmeyi mümkün görmedim" diyor ressam. Ayakta duruyor, hava alıyor ve diyor ki: "Keyfim yerinde olabilirdi. Peki keyfim neden yerinde değil? Can sıkıntısı yok, endişe yok. Ağrılar yok. Tedirgin eden bir şey yok. O anda başka birisiymişim gibi. Evet, ben kendimim. Bakın: bütün yaşamım boyunca!... Ve hiçbir zaman şen şakrak olmadım! Hiçbir zaman! Neşeli olmadım! Mutlu denilen biri olmadım. Çünkü olağandışına, özgün olana, eksantrik olana, bir defalık ve ulaşılmaz olana düşkünlük, her yerde, tinsel azaplarda bile söz konusu olan bu düşkünlük her şeyimi mahvetti. Bir pârça kâğıt gibi paramparça etti her şeyimi! Korkum, üzerinde düşünülmüş, parçalara ayrılmış, lime lime edilmiş, ayrıntılarına bölünmüş bir korkudur, alçakça değil. Kendimi sürekli sınıyorum, evet, işte bu! Hep ardımdan koşuyorum! İnsanın kendini bir kitap gibi açmasını ve içinde sürekli baskı hataları keşfetmesinin nasıl bir şey olduğunu düşünebilirsiniz, art arda, her sayfada baskı hatası kaynıyor! Yine de her şey, bu yüzlerce ve binlerce baskı hatasına karşın, <span class="calibre2">ustaca!</span> Ustalık ürünlerinin art arda sıralanışı söz konusu... Ağnlar aşağıdan yukarıya çıkıyor ve yukarıdan aşağıya iniyor ve insan ağrıları oluyor. Dört bir yanda, etrafımı çeviren duvarlara çarpıyorum. En katıksız harç insanı benim! Ama yine de çoğu kez, kendi kahkahamın ardında sakınıyorum kendimi!</p>
<p class="calibre1">"Şimdi ne duyduğumu biliyor musunuz? Büyük düşüncelere karşı suçlamalar duyuyorum, büyük düşüncelere karşı muazzam bir mahkeme kuruldu, yavaş yavaş bütün büyük düşüncelere dava açıldığını duyuyorum. Hep daha çok sayıda büyük düşünce tutuklanıyor ve hapishanelere sevk ediliyor. Büyük düşünceler korkunç cezalara çarptırılıyorlar, biliyorum!</p>
<p class="calibre1">Duyuyorum! Büyük düşünceler sınırlarda tutsak ediliyor. Birçokları kaçıyor, ama peşlerinden yetişiliyor ve dövülüyorlar ve cezaevlerine koyuluyorlar! Müebbet, diyorum, müebbet hapistir, büyük düşüncelere verilen en hafif ceza. Büyük düşüncelerin avukatları yok. Onları görev icabı savunacak kıytırık bir avukat bile yok. Savcıların büyük düşüncelere karşı harekete geçtiklerini duyuyorum. Polisin büyük düşüncelere tahta coplarıyla vurduğunu duyuyorum! Polis büyük düşünceleri her zaman şiddetle bastırmıştır! Büyük düşünceleri içeri tıkmıştır! Çok geçmeden bütün büyük düşünceler içeri tıkılmış olacaklar! Artık tek bir büyük düşünce bile özgür olmayacak! Duyunuz! Görünüz! Bütün büyük düşüncelerin her zaman ilkesel olarak kafasına vurulmuştur! Duyunuz!" Ressam, önden yürümem gerektiğini söylüyor, önden yürüyorum ve bastonuyla çukurluğa sürüklüyor beni.</p>
<p class="calibre1">Tesadüf bu ya, ressamla sözleştiğimiz gibi aşağıda, sarp geçitte değil de, daha karaçam ormanına gelmeden önce, üstelik tam da benim, karaçam ormanına yirmi otuz adım yaklaşmışken, onun karaçam ormanına gelmeden önce ansızın bir ağacın arkasından fırlayıp, bastonunu benim önümü kesmek istermiş gibi tutacağını tahmin ettiğim sırada karşılaştık. Köyden bu yana yol boyunca şarkı söylemiştim, nereye ait olduklarını bilmediğim melodileri, birinden diğerine geçerek söylemiştim, ve ressam dedi ki: "Şarkı söyleyebiliyorsunuz! Neden sadece yalnızken şarkı söylüyorsunuz? Şimdiye kadar ben yanınızdayken hiç şarkı söylemediniz. Dikkat çekici bir sesiniz var. Rahatsız etmiyor." Mahcup olmuştum ve ne söylemem gerektiğini bilemedim. Koluma girdi ve zor nefes alarak, karaçam ormanına yönlendirdi beni. "Yeniden şarkı söyleyin. Utanmanıza gerek yok. Güzel bir sesiniz var." Ama ben artık şarkı söylemedim. İsteseydim bile sesim çıkmazdı. Daha karaçam ormanından önce beni beklemeye karar vermişti, "çünkü sarp geçit kesinlikle çok soğuktur". Nispeten hızlı yürüyorduk. Ama şimdiden yorulmuş görünüyordu ve dakika başı duruyordu. "Hayal gücü bir düzensizlik anlatımıdır" dedi, "öyle olmalıdır. Düzenlilikte hayal gücü mümkün değildir, düzen hayal gücüne tahammül etmez, hayal gücü diye bir şey tanımaz. Buraya gelinceye kadar yol boyunca, hayal gücünün ne olduğunu sordum kendime. Hayal gücünün bir hastalık olduğundan eminim. Her zaman sahip olunduğu için, yakalanılmayan bir hastalık. Her şeyin, özellikle de gülünç ve kötü niyetli olanın günahı bu hastalığın boynunadır. Hayal gücünü anlıyor musunuz? Hayal gücü nedir? diye sordum kendime ve aynı zamanda, hayal gücü anlaşılabilir mi? diye. Ama hayal gücü anlaşılamaz." Bastonuyla ağır bir dalı çekti, bu yüzden kar üstümüze döküldü. Silkelemek zorunda kaldım. "Hiçbir şey bilmeyen bir insan mümkün müdür?" diye sordu. "Hiçbir şey bilmemiş olan bir insan?"</p>
<p class="calibre1">Aşağıya, istasyona varmamız saat beşi bulmuştu. Orada her zamankinden daha fazla insan bekliyordu ve ressam bütün bu insanların arasından, küçük lokantaya gitmek istedi. Elini uzattı ve insanlar onun bastonundan geriye çekildiler. Onu iki metre geriden takip ettim. Küçük lokantada önce en köşeye, perona bakan, trenlerin varışının ve kalkışının izlenebildiği yere oturdu. Sonra üşüdü -"korkunç çekiyor!"-, ve sobanın yanındaki yerlere oturduk, ikişer bardak Slivvovvitz* içtik ve sonra, gazete standında istediğimiz gazeteleri seçtik. Elimiz kolumuz -onun okuması bittikten sonra baştan aşağıya okumak için kendi odama taşıdığım- gazetelerle dolu bir halde, mümkünse saat yediye varmadan handa olmaya çalıştık. Hanın önünde, ayakkabılarımın üstündeki karları temizlerken, dedi ki: "Hayal gücü insanın ölümüdür... Bugün bir rüya gördüm, nerede geçtiğini artık unuttum; ama her zaman bildiğim bir manzarada geçiyordu; ancak, hangi manzarada olduğunu artık bilemiyorum. Sıradışı bir rüyaydı, her zaman gördüğüm umutsuz rüyalardan biri değildi. Rüyanın, herhalde saniye hızıyla geçtiği manzara, kâh beyaz, kâh yeşil, kâh gri, kâh zifiri siyah oluyordu. Hiçbir şey, insanların kendisine uygun gördüğü renkte değildi. Örneğin gökyüzü yeşildi, kar siyahtı, ağaçlar maviydi... çayırlar kar gibi beyazdılar... Bu durum bana, çağımızın belirli yağlıboya tablolarını anımsattı, bu ressamlar bu kadar tutarlı davranmıyorlarsa da, hayır ressamlar benim rü-</p>
<p class="calibre1"><sup class="calibre4">4</sup> Slivvovvitz: Erik rakısı (Çev.n.) yamdaki kadar tutarlı değiller... gördüğüm en tutarlı rüyalardan biriydi. Ve öyle aşırıydı ki, bu manzarada... ağaçlar yüksekti, sonsuzluğa uzanıyorlardı, çayırlar öyle sert, otlar öyle sertti ki, rüzgâr yaladığında, yüksek sesli bir müzik oluşuyordu, bütün müzik dönemlerinin biraraya geldiği bir müzik. Ansızın, bu manzaranın içinde bir çayır gördüm. İşin tuhafı, insanlar bu manzaranın renklerindeydiler. Ben çayırın rengindeydim, sonra gökyüzünün, sonra bir ağacın, en sonunda da dağların rengini aldım. Ve daima, aynı anda bütün renklerdeydim. Gülüşüm, bu manzarada en büyük ilgiyi topluyordu, nedendir bilmiyorum. Bu son derece düzensiz manzara, bilesiniz, daha önce bir eşini benzerini görmediğim kadar hareketliydi. Elbette bir insan manzarası. Şimdi bu manzarada insanlar neye benziyordu, diye soracaksınız. İnsanlar, benim gibi manzarayla aynı renkte olduklarından, ancak sesleriyle ayırt edilebiliyorlardı. Bu kadar farklı sesler, inanır mısınız, inanılmaz farklılıkta sesler! Ama ansızın korkunç bir şey oldu: Başım kabardı, öyle ki, manzara birkaç derece karanlıklaştı ve insanlar feryat etmeye başladılar, daha önce hiç duymadığım müthiş feryatlar. Bu manzaraya uyum sağlamış feryatlar. Bilmiyorum, neden. Başım ansızın böyle büyük ve ağır olduğu için, üzerinde durduğum tepeden, beyaz çayırların, siyah karın üzerinden aşağıya yuvarlandı -bu manzarada bütün mevsimler daima eşzamanlıydı!-ve ağaçların birçoğunu ve insanların birçoğunu ezip geçti. Duyuyordum bunu. Ansızın, ardımdaki her şeyin ölmüş olduğunu ayrımsadım. Ölmüş, cansız. Büyük başım cansız bir ülkede duruyordu. Karanlıkta. Ben uyanıncaya kadar bu karanlıkta durdu. Nasıl oldu da bu rüya böyle korkunç sona erdi? diye sordum kendime." Ressam Pascal'ını ceketinin sol cebinden çıkarttı ve ceketinin sağ cebine koydu. "Tekinsiz" dedi.</p>
<p class="calibre1">Şnaps imalatçısına uğradık. Önce sarp geçit boyunca yürüdük, ormanın iyice, daha önce hiç adımımı atmadığım kadar derinliklerine girdik. Yol arkadaşım dakka başı duruyor ve "Bakın! Bakın, doğa susuyor! Bakın! Bakın!" diyordu. Bir defasında Spitz'deki Floridsdorf köyünde gördüğüm kambur adam gibi topallıyordu. Ayaklarımız birer kartopuydu. İkide bir "Doğa boyun eğiyor!" hatırlatmasıyla duruyordu. "Görüyor musunuz, dağ susuyor!" Evet, susuyor. "Sessiz durmuyor, sessiz duruyor, sessiz durmuyor... Anlıyor musunuz?" Düşünceler, dedi, eşzamanlı yukarı ve aşağı gidermiş. Yaban hayvanlarının izlerini açıkladı bana: "Bakın, bir geyik! Bakın, tavşan! Bakın, karaca! İşte, bir tilki! Bunlar kurt değil mi?" Sık sık kara batıyordu ve bastonundan tutarak onu çekmek zorunda kaldığım için mahcup oluyordu. "Rezalet" diyordu sonra. Takımyıldızları sayıyor "Kassiopeia, Ayı, Orion" diyordu. Kâh gözden kayboluyor, kâh yeniden ortaya çıkıyordu. Geride kaldığımda, önden yürümemi emrediyordu. "Hep derinlik ve yüzey" dedi, "yüzey ve derinlik". Ağaç dalları "büyük yargıç kişiliklerin" belirişleriydi. Dedi ki: "Büyük kararlar veriyorlar! Bu muazzam kararları!" Şnaps imalatçısı her defasında programında yer alıyormuş. Her defasında, bir yıl daha yaşamayacağı söyleniyormuş, "bu kışı atlatmaz diyorlar, ve her geldiğimde onu burada buluyorum". Şnaps imalatçısının, şimdiye kadar tanıdığı en suskun insan olduğunu söyledi. Gerçekten de şnaps imalatçısı tek kelime konuşmuyordu. Ressam yol boyunca, daha hızlı gitmemiz için bastırdı, oysa ilerleyemeyişimizin suçlusu kendisiydi. Ama sonra şnaps imalatçısının evi karşımıza çıkıverdi. İçeride, bir mağarada yaşar gibi, iki kızıyla birlikte yaşıyormuş. "Kızlarına baskı yapıyor ve onu ortada bırakacaklarından korkuyor, kızları da ondan korkuyorlar. Evlenme çağını geride bırakmalarına ramak kaldı." Sürekli onlara bakıyor ve "İçyağı! Ekmek! Çorba! Süt!" gibi emirler yağdırıyormuş. Yoksa bütün gün başka bir şey söylemediğini söylüyorlarmış. Reşit olmayan kişilerin itaat etmesi gibi itaat ediyorlarmış. "Kendi kızlarından tiksindiğinde, onları çatı katma kapatıyor, orada keten bezi dokumak zorundalar, anlayınız. Ancak işleri bitince aşağı inebiliyorlar. Daha önce değil." İkisinin de elleri kelepçeliymiş, "görünmeyen, ama kopartılamayan".</p>
<p class="calibre1">Ressam kapıyı çaldı ve kapıda tahta gibi uzun, zayıf bir adam belirdi. "Evet" dedi, o kadar. Bizi içeri aldı. Kızlar iki sandalye getirdiler, kilere koştular ve içyağı ve şnapsla geldiler. Sofrayı kurdular. Şnaps imalatçısıyla birlikte yiyip içtik. Yiyeceğimiz ya da içkimiz bittiğinde "içyağı" ya da "ekmek" ya da "şnaps" diyor ve kızlar kilere koşuyorlardı. İki saat kaldık. Sonra ayağa kalktık ve biz kapıdayken şnaps imalatçısı "evet" dedi ve kendini yeniden kilitledi. Akşam yemeği saatinde handaydık.</p>
<p class="calibre1">"Duyunuz" dedi ressam, gezintiden döndüğümüz sırada, birdenbire "köpeklerin havlamasını duyunuz". Durduk. "Bu köpekleri gören yok, ama sesleri duyuluyor. Bu köpekler beni korkutuyor. Belki de korku doğru deyim değil, bunlar insanı öldürürler. Bu köpekler her şeyi öldürürler. Bu uluma! Bu havlama! Bu inleme! Duyunuz!" dedi. "Bu çevre bir köpekler çevresi."</p>
<p class="calibre1"><a id="bookmark7"></a><span class="calibre2">Altıncı Gün</span></p>
<p class="calibre1">"Yazın burada milyonlarca sivrisinekle sürekli uğraşmanız gerekir. Bataklık yüzünden. Çok geçmeden çılgınca, ormanın ortalarına kadar kovalanırsınız, ama uykunuzda bile izlerler sizi bu sivrisinekler, sivrisinek sürüleri. Koşturmaya başlarsınız, ama elbette kaçacak yer bulamazsınız. Benim bütün vücudum her defasında sivrisinek ısırıklarıyla dolup taşar. Kız kardeşim neler çekti bir bilseniz: sivrisinekler, tatlı kokusu yüzünden, nerdeyse yiyip bitireceklerdi onu. İlk ısırılmadan sonra yatakta bir o yana bir bu yana dönüp durursunuz ve böylelikle bu sessiz işkencenin dozunu artırmış olursunuz... sabah olduğunda ömrünüzden birkaç yıl eksilmiştir. Bedeniniz sivrisinek zehrinin etkisiyle ateşler içinde yanmaktadır... bu korkunç zayıflık durumunda uyanır ve görürsünüz ki: sivrisineklerin zamanı yeniden gelmiştir. Abarttığımı sanmayın. Şimdiye kadar fark etmiş olduğunuz gibi, abartma eğiliminde değilimdir. Ama, buraya gelişinizi sivrisinek zamanına denk düşürmemeye bakın... gerçi bir daha gelmeyeceksiniz... ama, bilmelisiniz ki, insanlar o zamanda çok derin bir kırılganlıkla karşılaşırlar sivrisineklerle; onlarla konuşmak bile mümkün olmaz. Ben bile, söylediğim gibi, şaşkın şaşkın dolaşır, sığınacak bir yer ararım. Üstelik bir de aşırı sıcaktır, her şey insansızdır, ölümüne hesapçılık. Gökyüzü sivrisineklerden kararır. Herhalde, artık su taşımayan ırmaklardan oluyor bu" dedi, "bataklıktan". Bugün kırmızı bir ceket giymişti, kırmızı kadife bir ceket, onun "sanatçı ceketi". İlk kez, ressamlar gibi giyinmişti: çılgınca! Sabah, ben misafir odasında otururken, dışarıda göründü, başını pencere camına yasladı. Pencere pervazını tıklatarak belli etti kendini. Büyük, sürekli sararan bir leke. Daha saat dört buçukta çıkmış evden dışarıya, "ölü ruhları suçüstü yakalamak" niyetiyle.</p>
<p class="calibre1">"Dehşet verici" dedi, içeri girdiğinde. Hancı kadın kapının arkasındaki kirişi, saatinden evvel çekmiş "beş şilin uğruna", ama sonra da kabul etmek istememiş bunu. Dedi ki: "Irmağın sesi yukarıya kadar geliyordu. Makine yok. Hiçbir şey yok. Kuş sesleri yok, elbette. Sanki her şey bir buz örtüsünün altında donakalmış gibi." Kendini "yaklaşık olarak benzer bir gerçekliğin" içinde bulmuş. Bastonuyla, karın ve buzun oluşturduğu garabetleri kaçırtmış. Kollarını ve bacaklarını açarak, el değmemiş beyaz kar örtülerinin üstüne bırakmış kendini. "Bir çocuk gibi." İnsanın şimdi donuyorum dediği noktaya kadar, öylece uzanmış kalmış. "Donun her şeye gücü yeter" dedi. Oturdu. Dedi ki: "Kahvaltı etmek, en akıl almayacak şeydir benim için." Erken kalkanlar, acımasız, harika bir dona hayran kalabilirlermiş, dışarı çıkıp giderlerse. "Donun her şeye sahip olduğunu keşfetmek, ürkütücü değildir." Dünya, erken kalkanlara harika bir netlik ve doğrulukla açığa vuruyormuş kendini. "Donun amansız dünyası" onlara karşı koyuyor ve boyun eğdiriyor-muş. Uykusunu alamadan erkenden kalkanlar dünyanın "deliliğe karşı güvenli" olduğunu hissediyorlarmış. Sanatçı ceketini az sonra çıkartacağını söyledi, onu yalnızca "kendine bir eziyet çektirmek" için giymiş, sabahın erken saatinde öyle gerekmiş. "Elbette, bu ceketi giymiş olmam, dünya için, bir rayından çıkmaydı" dedi. "Bir zamanlarki benmişim gibi yapmış olmam. Şimdi başka türlüyüm, bin yıl sonraki bir insan gibi. Belki. Bütün yanılgılardan sonra." Hancı kadın kahve ve süt getirdi ve başka bir köşede oturan genç bir misafire, ressamın deyişiyle "dağlar kadar yemek" getirdi. "Seçkin bir insana benziyor. Ne arıyor burada? Muhtemelen, mühendisin bir akrabasıdır. Muhtemelen." Hancı kadın yabancıya bir tren tarifesi getirdi, o da bir süre bununla oyalandı. İstasyona ulaşmak için, kestirmeden gitmek uygun mudur, diye sordu kadına. Daha uygunmuş, ama kış mevsiminde mümkün değilmiş. Yabancı adam ayağa kalktı, hesabı ödedi ve gitti. "Sanatçı ceketim" dedi ressam, "kendi başına bir enkaz. Onu çıkarttığımda, bu enkazı çıkartıyorum." Bu sanatçı ceketini bugün son defa giydiğini söyledi.</p>
<p class="calibre1">Bugün yirmi üç yaşına bastığım aklıma geldi. Ama hiç kimse, tek bir insan bile düşünmedi bunu. Belki düşünmüştür ama, hiç kimse bilmiyor ki, nerede olduğumu. Asistanın dışında hiç kimse bilmiyor, nerede kaldığımı.</p>
<p class="calibre1">"Ağrının bir merkezi var, her şey bu ağrının merkezinden çıkıyor" dedi, "doğanın merkezinde yatıyor bu. Dünya birçok merkez üzerinde kurulmuştur, ama asıl olarak ağrının merkezi üzerinde. Bu ağrı merkezi, doğanın diğer merkezleri gibi, aşırı ağrı üzerinde kurulmuştur, denilebilir ki devasa ağrının üzerinde durmaktadır. Bilesiniz" dedi ressam, "kendimi dik tutabilirdim ama benim için mümkün değil. Normalden fazla eğiliyorum, değil mi? Özür dilerim, böyle aşırı eğildiğim için. Herhalde zavallı görünüyorumdur. Ama duyduğum ağrının korkunçluğu hakkında hiçbir fikriniz yok. Bende ağrı ve eziyet iç içe geçiyor, ve kollar ve bacaklar kendilerini savunuyorlar, ama giderek daha da fazla en masum kurbanlara dönüşüyorlar. Üstelik bir de ıslak kar, bu korkunç kar kütleleri! Başımı taşımaktan aciz olduğum anlar var. Böyle bir kuvvet zorlaması: on normal insan bile kaldıramaz benim başımı, antrenmanlı değillerse. Şimdi düşünün ki: bazen başımı kaldırabilmek için, benim başımın ağırlığına antrenmanlı on atletik insanın gücüne denk bir kuvvet ortaya koyuyorum. Bu kuvvetleri kendim için geliştirebilirdim! Görüyor musunuz, kuvvetimi nasıl da anlamsız bir meseleye harcıyorum: çünkü, benimki gibi bir başı kaldırmak anlamsızdır. İçimdeki bu kuvvetin yüzde birini bile, anlamlı bir yere harcayabilseydim... Bütün kuralları ve bilgileri tersyüz ederdim. Düşünsel dünyanın bütün ününü üstümde toplardım. Bu kuvvetin yüzde biriyle, adeta ikinci bir yaratıcı olurdum! İnsanlar karşı çıkamazlardı. Elimi şöyle bir çevirince, binlerce yılı geri sarar ve başka, daha iyi bir doğrultuda yeniden ilerlemelerini sağlardım. Ne var ki kuvvetlerim kendi başıma, kendi baş ağrıma odaklanıyorlar ve her şey anlamsız. Bu baş, bilmelisiniz ki, yeteneksizdir. Ortasında hâlâ, çaresiz bir magma yanıyor, ve her şey parçalanmış uyumlarla dolu!</p>
<p class="calibre1">“Bellek hasta eder. Bir sözcük su yüzüne çıkar, mahalleler tasarlar. Korkunç bir mimari. İnsan yığınlarının içine bakın: yaklaşma çabaları amaçsız! Gün yitmiştir." Yüz insandan doksan sekizinin, onunla yatıp onunla kalktıkları bir takıntısı varmış. "Her insan sürekli olarak bir düşüncenin derinliklerine batar, birileri en dibe, bazıları daha da dibe. Ta ki karanlık, çıkışlarının olmadığını gösterene dek; ikindi sessizlikleriyle polis nezarethaneleri, tutuklulann uykusu ve soluğuyla... Birisinin zihninden geçen bir diğerinin zihninden geçer: haftalarca, yıllarca öncesine dayanan trafik felaketinin insan lapası. Tahıl tarlaları, anayönlere ve gökyüzünün yansımalarına doğru yüzlerini dönerler: ormanlar, çayırlar, karayolları, panayır parçaları, hayal gücüyle yeniden parçalara ayrılırlar, nehirler parçalanmış halde gürülderler, zanaatçılar çulsuzların beyin merkezlerine neşter vururlar." Sözcüğün lam anlamıyla eskimiş rüyalar varmış, sözümona bir "basit insanların hukuk bilimi". Sürekli yinelenen, aynı zamanda yinele-nemez olan bir yasa. Bir ve her şey olan bengi dönüş, bütün kavramların sonsuzca çözülmesi. Neşe neşeyi çekermiş kendine, günah günahı, teşhir etme teşhir etmeyi, sevgi sevgiyi. "Beni kendimle birleştiren, benden en uzaklarda" ve "zaman, kendisiyle meşgul olunacak bir araç değildir" ve "ben kuramlarımın bir kurbanıyım, aynı zamanda onların efendisiyim".</p>
<p class="calibre1">Soruyormuş kendisine, nedir bu diye: bu anılar, kişinin artık anlamadığı bu dikkatini çekmiş şeylerin kırıntıları. Anılar kalıyormuş geriye ve sürekli, sonsuza dek kendisini oynuyor-muş, aynı şekilde, henüz birer anı değillerken nasıl terk edildi-lerse öyle. Bir sahnedeymiş gibi uzaklaşıyorlarmış insanlar. Görünüşte hep bir ve aynı düzlemde uzaklaşıyorlarmış. Onun meskeni elbette sonsuzluğun üst ızgarasıymış. Ya sonra? Ses azalacakmış ve sonunda, "gözlerin, uzaklaşmak zorunda oldukları şey hakkındaki" izlenimi de "yavaş yavaş, durmaksızın" azalmak zorundaymış. "Yıllar içinde her şey uçup gidecek" dedi. Günün birinde, ara sıra, akıntıdan bir görüntü belirginleşir, akıntının içinde görünür olurmuş, kuşku duyulan şey kadar görkemli renklerdeymiş. Geçmiş: çocukluk, gençlik, ağrı, çoktandır ölmüş olan, ölü değil, bir parça ilkbahar, bir parça kış, yazdan -hangisinden?-, insanın en çok sevmiş olduğundan. Çakıl yollar ve caddeler kesişiyor, akrabaların ve sevgililerin mezarları: bir kadın tabutu taşıyan erkekler bütünü karartıyorlar, fıçı yüklü at arabaları, bira fabrikası çalışanları, mandıra işçileri, ana-baba evinin önünde kırılmış bir dal: ruhun içine götüren korku. Rastlantıların biraraya gelmesi, daha biraz önce sağlıklı olanı hasta ediyormuş: sonsuzca. "Dünyadaki her şey yalnızca bir benliğin toplamı." İnsan gibi fantastik bir varlığı, yetenekleri açısından karşılaştırmak, zahmetsiz bir işlemmiş. Anımsama yalnızca bir eğilimmiş. "Yoksa, her şeyi yok eder, insandaki en sert yönü bile parçalar." Çılgınlık, neşe, hoşnutluk, inat ve cehalet, inanç ve inançsızlık her an emrinin altındaymış. "Biricik, ölümü erteleyen bir hazdır bu." Anımsamayla, bir insanla zaman zaman ayrılıp, sonra onu daha büyük bir sevgi ve kararlılıkla evine kabul etmek gibi bir ilişki içinde olmak, "belleğe ve belleğin sahibine hep daha iyi gelen" bir durummuş. Anımsamadan önce, uygulanmadan kalan bir plan yapılırmış. Bu kadar çok plan. Geçmişe bakarak, tam da baktığı yerden, sadaka verebilirmiş bellek, her zaman buna hazır değilmiş. Doğum günü sürprizlerine neden olurmuş, evrak sahteciliklerine. Cenaze definlerini çoğu kez, kulağa hoş gelen ikindi törenlerine dönüştürürmüş. Sağırmış gibi yaparmış, dünya nasıl sağır olabilirse, ve birisiyle çoğu kez ister istemez sert konuşurmuş, sevgili erkek kardeşin, kız kardeşini sorması gibi. Bir insanın, bir karakterin kuramı ve duygusu arasında hızla hassaslaşır ve "öyle görünüyor ki daima tam zamanında" gelirmiş. Asla yalan değil. Gerçi hesap kitap. Tin değil. Çekiniklik değil. Belleğin olası bütün derinliklerine dalarak, hiç konuşmadan geçermiş insan oradan ve ondan gelmeyen her şeye kapatırmış kulaklarını. Sonsuz bir "düşünmek" ve "kederi denkleştirmek"miş bellek, yalnızca kendisi için değil: "gündelik muğlaklık ve gündelik sürekli kuşku duyma gerekliliği" için.</p>
<p class="calibre1">"Bugün öyle ağrılarım var ki" dedi, "hareket etmem neredeyse olanaksız. Her adım bir eziyet. Bir düşünsenize: bu devasa kafa ve bu cılız bacaklar... onu taşımak zorunda olan. Çok yukarıda bu dev kafa, çok aşağılarda kesintisizce bu zayıf, kırılgan bacaklar. Kafanızın içinde kaynar su gibi bir sıvı olduğunu düşünün, sonra bu sıvı ansızın bir kurşun gibi donuyor ve kafatasınızın içinde uğulduyor. Şimdi bu kafaya artık hiçbir yerde kırsal arazide bile yer olmadığı duygusuna kapıldım. Yalnızca ağrılar. Yalnızca karanlık. Sizin sözlerinize yönlenebilirim, ayak seslerinize. Biliyorum, günün birinde açılacak kafam. Değişik sonlara ilişkin değişik tasavvurlarım var" dedi ressam. "Eğer doğal bir ölümle ölürsem; ama doğal bir ölüme fırsat vermem. İntihar: doğanın nedeni, doğallıkla en sert olanı, en sıkı, hiç... bütün gelişme araştırmayla sınırlı: nesiller bir tür ö/ıgörüşme odasında oturuyorlar... Başımdaki ağrılar, dayanılmazlığın bilimsel olmayan bir derecesinde... neye katlanılabileceğini kendi üzerinde gözlemlemek istiyor insan: en aşırı duyarsızlık ve aşırı duyarlılık yolunda, zaman dilimleri içinde ağrı eğrisi acıyla yükseliyor... sıcaklık dereceleri binlere varıyor... içinde ufukların devrildiği bir baş taşıyorum burada. Size, bir imadan daha fazla olabilecek bir imada bulunabilseydim... yaşlılığın sihirli yetenekleriyle sınırlıyorum kendimi; böyle mümkün oluyor, çektiğim acıya ayak uydurmak. İşte, şu küçük kazıklar" dedi ressam, "onların her birini beynime kakabilirdim! Ayaklar da ağrıyor, bilekler de. Hepsi. İçimde ağrımayan şey yok. Size büyük bir tiyatrocu gibi görünüyor olmalıyım! Bunun nasıl olduğunu tasavvur edemezsiniz: ansızın her şey kabarıp yükseliyor ve muazzam işliyor. Hep aynı yollar" dedi, "adamı delirtiyor bu. Gönüllü olarak dayatılmış zorunlu eziyetler, fazladan gelen, kendime ek olarak yarattığım. Sakarlıktan ve önceden hesaplayarak. Bilgisizlikten ve doğrusunu bildiğim için. Bu beceri gösterilmediği için donmak mı?... Sonra bu sonsuz çokluktaki, işlenmemiş gerçekler kafamdan geçiyor: yolculuklarla bağlantılı, işlerle, dinsel, denetlenemez dalaverelerle: Anlıyorsunuz: her şey bölünebilir! Ve de: hiçbir şey bölünemez! Ve ağrı kamçılanıyor. Hep daha çılgınca adımlar atıyor. Olağanüstü numaralar halinde gelişiyor, birinin üstüne, bir yırtıcı hayvan gibi çöküyor. Duyunuz" dedi ressam, "duyuyor musunuz?" Ve ben köpekleri duyuyordum.</p>
<ul class="calibre5"><li class="calibre6"><a href="main-1.xhtml">Yedinci Gün</a></li><li class="calibre6"><a href="main-2.xhtml">Dokuzuncu Gün</a></li><li class="calibre6"><a href="main-3.xhtml">Ondördüncii Gün</a></li><li class="calibre6"><a href="main-4.xhtml">Onaltıncı Gün</a></li><li class="calibre6"><a href="main-5.xhtml">Yirminci Gün</a></li><li class="calibre6"><a href="main-6.xhtml">Yirmicıltıncı Gün</a></li></ul>
<p class="calibre1"><a id="bookmark3"><sup class="calibre4"><a href="#footnote1">1</a></sup></a></p>
<p class="calibre1"> <span class="calibre2">U'bcrkiis/Lcberkiise:</span> ince kıyılmış ct, ciğer, domuz yağı ve yumurtayla yapılan, haşlanmış ve dilimlenmiş, az kızartılmış, bol baharatlı bir çeşit köfte. (Ed.n)</p>
<p class="calibre1"><a id="bookmark6"><sup class="calibre4"><a href="#footnote2">2</a></sup></a></p>
<p class="calibre1"> <span class="calibre2">Sclıııaps:</span> Üzüm, erik, kiraz gibi meyvelerdeki alkolün damıtılmasıyla elde edilen, bizdeki boğma rakıyı andıran sert bir içki. (Çev.n.)</p>
</body>
</html>
