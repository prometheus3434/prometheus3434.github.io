<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-10</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="x6" xml:lang="tr-TR">
  <div class="Basic-Text-Frame">
    <p class="arabaslik_sol" id="_idParaDest-11">RECEP TAYYİP ERDOĞAN’IN KEŞFİ</p>

    <p class="paragraf"><span class="CharOverride-16">NeoCon lobisi/ABD/Tayyip Erdoğan ilişkileri için bir şeyler yazıldı çizildi. Ben de birçoğunu okudum. Ama içlerinde bir kitap en çok dikkatimi çekti. Halen Erdoğan’ın TRT Haber’in başına getirdiği Nasuhi Güngör’ün</span> <span class="CharOverride-17">Yenilikçi Hareket</span> <span class="CharOverride-16">kitabı. Kitabın çıkış tarihi Eylül 2001. Yani AKP’nin kuruluşundan 1 ay sonra. Sonrasında zaten bir daha ne baskısı yapıldı ne de adından söz edildi. Hem yazan hem de AKP için “bulunsa yakılacak” kitaplar listesinin zirvesinde bir kitap bu.</span></p>

    <p class="paragraf"><span class="CharOverride-16">Erdoğan’ın bir çırpıda siyaset yoluna bakalım. Milli Türk Talebe Birliği (MTTB), MSP Beyoğlu Gençlik Kolu Başkanlığı, RP Beyoğlu İlçe Başkanlığı, RP İstanbul İl Başkanlığı, İstanbul Belediye Başkanlığı, AKP Genel Başkanlığı ve Cumhurbaşkanlığı... Yükseliş ve zirveye varış öyküsü tam romanlık. Peki Amerika bu romanın neresinde işe karışıyor? Ve Erdoğan’ın siyaset basamaklarını elleriyle nasıl döşüyor? Hinlik olsun diye sormuyorum. Gerçekten ben de bu kitabı yazarken bambaşka bir Tayyip Erdoğan’ı keşfediyorum. Nasuhi Güngör yeni dünya düzeni ekseninde değerlendirmeler yaptığı</span> <span class="CharOverride-17">Yenilikçi hareket</span> <span class="CharOverride-16">kitabında AKP’nin nasıl ve kimler tarafından kurulduğunu anlatıyor. Yahudi ve NeoCon lobisinin etkin isimlerinin AKP ile temaslarını yer, saat, belge ile de destekliyor... Nasuhi Güngör’ün kitabından alıntılarla mevzuyu net bir şekilde anlatacağım. Ama önce “Neden İslamcı bir parti?” sorusuna açıklık getireyim.</span></p>

    <p class="paragraf"><span class="CharOverride-16">“Yeşil kuşak” projesi Rusya komünizmine karşı Ortadoğu’nun panzehiri olarak planlandı. Kızıl Rusya’ya karşı Yeşil Ortadoğu projesinde İslam’ın komünizme karşı sağlam bir kalkan olacağı varsayılmıştı. Sovyetler Birliği dağılınca bu kez daha çetin bir sorun vardı. Fundamentalizm... Kızıl Rusya’ya karşı yeşil kalkan oluşturmak için üretilen “yeşil kuşak” projesi radikal İslamcılığı körüklemişti. Dünya ölsün ABD yaşasın kuramcıları bu kez</span> batıda Fas’ın Atlantik kıyılarından, doğuda Pakistan’ın kuzeyindeki Karakurum yaylalarına, kuzeyde Türkiye’nin Karadeniz kıyılarından güneyde Aden ve Yemen’e kadar uzanan bölgede yeni bir proje geliştirdiler. <span class="CharOverride-16">O model “ılımlı İslam” modeliydi. Yani Büyük Ortadoğu Projesi (BOP). Ilımlı İslam modelinin pilot ülkesi Türkiye olacaktı. Ama kiminle nasıl? Amerika Ortadoğu’da “şeytan dışkısı” denilen petrolün düğmesini kaptırmamak için her şeyi yapmaya hazırdı. Çin ve Rusya’ya karşı petrolü kontrol etme aynı zamanda ABD’ye karşı bir bölge ittifakının da önüne geçmek demekti. ABD Ortadoğu’da petrol ihtiyacını karşılamak için değil petrolün kontrolüyle coğrafyanın ipini elinde tutmak istiyordu. Batan “yeşil kuşak”tan BOP yaratılıyordu.</span> Büyük Ortadoğu Projesi (BOP) orijinal adıyla Greater Middle East Initiative, batıda Fas’ın Atlantik kıyılarından, doğuda Pakistan’ın kuzeyindeki Karakurum yaylalarına, kuzeyde Türkiye’nin Karadeniz kıyılarından güneyde Aden ve Yemen’e kadar uzanan bölgede, Müslüman ülkelere demokrasi ihracını ve bu ülke pazarlarını hedef alan bir plandı...</p>

    <p class="paragraf"><span class="CharOverride-16">Refah Partisi’nin 1994 yerel seçimleri sonrasında 1995 genel seçimlerinde elde ettiği başarıyla hedef belirlenmişti. BOP eşbaşkanı bu yapıdan çıkacaktı. İsimler yazıldı. Necmettin Erbakan, Recep Tayyip Erdoğan, Abdullah Gül, Melih Gökçek. Ilımlı İslam Projesi’nin seküler alternatif listesi de hazırdı. Kemal Derviş ve İsmail Cem. NeoCon’lar ısrarlı bir şekilde Milli Görüş çizgisinden biriyle devam etmeyi savunuyordu. O yüzden seküler alternatif isimler oğul Bush’un Oval Ofis’inde eritildi. Şimdi elde sadece Necmettin Erbakan, Recep Tayyip Erdoğan, Abdullah Gül ve Melih Gökçek kalmıştı. Yüz yüze ve dolaylı bu isimlerin bütün hayatları, gelmişleri geçmişleri mercek altına alındı. Zaten uzun süredir takip altındaydılar. Tayyip Erdoğan’ın İstanbul Belediye Başkanı olmasıyla mercek biraz daha bu isime yaklaşmıştı. Belediye başkanlığı döneminde ziyaretler yoklamalar hız kazandı. Nasuhi Güngör</span> <span class="CharOverride-17">Yenilikçi Hareket</span> <span class="CharOverride-16">kitabının 6. bölümünde “Keşfedilen Tayyip Erdoğan” başlığıyla bu keşfin tarihini sorguluyor: “Görüşülen kişi ve kuruluşların, özellikle Yahudilerin merkezinde olduğu yapılanmalar olması düşündürücü” diyor ve keşfin tarihi olarak 1984 yılını işaret ediyor. Yani Erdoğan henüz RP Beyoğlu ilçe başkanı o tarihte:</span></p>

    <p class="arayazi">Erdoğan daha RP Beyoğlu İlçe Başkanı iken dönemin ABD Büyükelçisi Morton Abromowitz’le tanıştırılmıştı. Kasımpaşa’daki bir vakıfta düzenlenen tanışma toplantısında, Erdoğan’ın yanında bir RP İstanbul il yöneticisi de bulunuyordu. İşin ilginç tarafı bu görüşmeyi sağlayan kişinin İslami çevrelerle yakın teması olan solcu bir gazeteci olduğu da iddia ediliyordu. Aynı çerçevede bir dönemin hızlı İslamcısı Mehmet Metiner’in de bu görüşmelerin devamında rol oynadığı konuşuluyordu.</p>

    <p class="paragraf"><span class="CharOverride-16">Nasuhi Güngör dipnotta bu solcu gazetecinin adını da veriyor. O isim Ruşen Çakır. İsim ilginç... İlişkiler daha ilginç. Şimdi kısa bir anekdot yazayım, ileride bu isme belki tekrar döneriz. Ruşen Çakır’ın Fehmi Çalmuk ile birlikte yazdığı</span> <span class="CharOverride-17">Bir Dönüşüm Öyküsü</span> <span class="CharOverride-16">adlı kitap Tayyip Erdoğan efsanelerinin ana kaynağıdır aynı zamanda. Biz yine Nasuhi Güngör’ün (ki bu isim şu anda Erdoğan’ın en güvendiği bürokratlardan biri, cemaatle yürütülen savaşın TRT Haber cephesi bu isme teslim edildi) ışığında durumu anlamaya devam edelim:</span></p>

    <p class="arayazi">Türkiye’deki yenilikçi hareketin (AKP) ortaya çıkışında öncelikle “zihinsel” olarak ABD’nin izlediği bazı stratejilerin, ne kadar doğrudan ve sözü dolaştırmaya gerek bırakmayacak biçimde etkili olduğu açıktır... 1994 itibariyle artan temaslarla birlikte ortaya çıkan Yenilikçi hareketin şekillenmesinde önemli rol oynadığını görmezlikten gelmek mümkün değil.</p>

    <p class="paragraf">Kısa adıyla BOP ile yeni bir projeyi hayata geçirmek isteyen ABD’de oğul Bush’un başkanlığında NeoCon’lar NeoTürkiye’nin temelini de atıyorlardı. Ne diyorlardı?</p>

    <p class="paragraf">“Kravatlı ve çağdaş görünümlü Erdoğan’ı, Erbakan’a tercih ederim.”</p>

    <p class="paragraf ParaOverride-11">– Morton Abromowitz</p>

    <p class="paragraf">“Türkiye, Avrasya’da bir incidir. ABD, global bir güçtür ve global çıkarları vardır. Böylesine önemli bir bölge ile ilgilenmeme lüksüne sahip değildir.”</p>

    <p class="paragraf ParaOverride-11">– ABD Büyükelçisi Mark Paris</p>

    <p class="paragraf">“Yenilikçi hareket, Türkiye’deki İslamcıların öncüleridir.”</p>

    <p class="paragraf ParaOverride-11">– Graham Fuller</p>

    <p class="paragraf">Tayyip Erdoğan’ın AKP kuruluşunda saklı/gizli görüşmelerinin perdesini aralamaya devam edeceğim. Öncelikle en açık teması bir not düşeyim. Tarih 15 Ekim 1996. Yer İstanbul Büyükşehir Belediyesi başkanlık makamı. Belediyede hummalı bir telaş var. Herkes bir yere koşturuyor. Her şey bizzat Erdoğan tarafından tek tek kontrol ediliyor. İlk temasta nasıl davranılacağı, vücut dilinin nasıl kullanılacağı danışmanlar tarafından en ince ayrıntısına kadar gözden geçiriliyor. Nihayet konuk belediye binasında görünüyor. Erdoğan konuğunu kapıda karşılayıp makamına davet ediyor. Ziyarete tanık olan Erdoğan’ın etrafı konuğu görünce “Reis”e imrenerek bakıyor. Çünkü o konuk Atlantis ötesinin önemli ismi Morton Abromowitz. Uzun bir görüşme oluyor. Bu görüşmenin içeriği tamamen bir sır. Dışarıya yansıyanlar ya da üfürülenler Abromowitz’in “Türkiye’nin geleceği için çok önemlisiniz” dediği. Mesaj gayet net. Tabii bugünden bakınca.</p>

    <p class="paragraf">Nasuhi Güngör bu ziyarete de kitabında yer veriyor. Bir de Abromowitz portresi ekleyerek. Ne mi diyor? Hemen bakalım:</p>

    <p class="arayazi">Morton Abromowitz’in ülkemizdeki kartvizitinde ABD Ankara Büyükelçisi yazılıydı bir dönem. Ancak bu isme gerçekten çok yakından bakmak gerekiyor. Çünkü gittiği hiçbir ülkeden, arkasında geniş yankılar uyandırmadan ayrılmayan, hatta kovulan bir isim Abromowitz. Evet Ankara eski büyükelçisi, Carnegie Endowment Başkanı ve sık sık “MOSSAD ajanı” olmakla suçlanan “ırk bilinci yüksek” bir Amerikan Yahudisi. Türkiye’den önce Mısır, Malezya ve Pakistan bu şahsın ülkelerine gönderilmesine karşı çıkmıştı. Gerekçe “CIA ajanıdır. Görev yaptığı ülkelerin içişlerine karışmayı alışkanlık haline getirmiştir” şeklindeydi...</p>

    <p class="altbas">BOP’UN EŞBAŞKAN ADAYLARI KİMLERDİ? NEDEN ERDOĞAN SEÇİLDİ?</p>

    <p class="paragraf">Şimdi yeniden BOP’un eşbaşkan adaylarına dönelim. Necmettin Erbakan, Recep Tayyip Erdoğan, Abdullah Gül, Melih Gökçek.</p>

    <p class="paragraf">Necmettin Erbakan’ın 1994 yerel seçimleri ve peşinden genel seçimlerde aldığı oyla başbakanlığa gelişi ile birlikte projektörler ona çevrilmişti. Erbakan ilk resmi ziyaretini İran’a yapıyordu. Bu eksi hanesine kocaman bir şekilde yazıldı. Erbakan bu ziyarette 23 milyar dolarlık doğalgaz anlaşması da imzalıyordu. Bu da kocaman bir eksiydi. Ve sonrasında ise D-8 projesini öne çıkarması ile üstü tamamen çizildi. Erbakan durumu anlamıştı ve en yakınındaki isimlerden Fehmi Adak’ı apar topar ABD’ye yolladı. Tarihler 14 Ocak 1997’yi gösteriyordu. Fehmi Adak İran ile anlaşmanın ekonomik olduğunu falan söylese de durum değişmedi. Erbakan’ın üstü çizilmişti. Milli Görüş gömleği çıkarılacaktı. Etkin lobi kuruluşu ANTI Defamation League (ADL) Başkanı Abraham H. Foxman Refahyol hükümetinin yıkılmasından sonra “Türkiye Erbakan’a rağmen ayakta kaldı. En kötü dönemi atlattı. Türkiye’nin dostlarına sadakatle bağlılığı takdirle karşılanıyor” diyerek noktayı koyuyordu.</p>

    <p class="paragraf"><span class="CharOverride-16">BOP’un eşbaşkan adaylığına en çok yeşillenen bir isim aradan sıyrılmaya çalışıyordu. O isim Melih Gökçek’ti. RP içinde başlayıp sonra da FP içinde iyice şekillenen yenilikçi-gelenekçi ayrışmasında yenilikçi tarafa meyletti Gökçek. Önündeki isimler artık sadece 2 taneydi. Tayyip Erdoğan ve Abdullah Gül.</span></p>

    <p class="paragraf"><span class="CharOverride-16">Gökçek Şark kurnazlığında en önde koşan siyasetçilerden biriydi. Ama sadece Şark kurnazlığı. Erbakan’a karşı tavır geliştirme ikileminin yaşandığı bir dönemde Ankara il kongresinde Erbakan’ın adayının karşısına isim çıkardı ve kazandı. Bu Gökçek’i daha da cesaretlendirdi. Ve BOP’un eşbaşkanlığı için ABD’nin yolunu tuttu. Yıl 2001. Erdoğan’ın siyasi yasağını da göz önüne alan Melih Gökçek Yahudi lobi kuruluşları ile temaslarda bulundu. Zaten ABD’ye girmeden Büyükelçi Robert Pearson’la uzun uzun konuşmuş, yol yordam ve akıl danışmıştı. Gökçek’in bilinir en önemli teması Washington Enstitüsü Başkanı Alan Makovsky oldu. Özal’dan sonra 4 eğilimi kendisinin birleştireceğini, FP çizgisinde 3 büyük kentte (İstanbul/İzmir/Ankara) üst üste belediye başkanı seçilen tek isim olduğunu, son seçimde FP yüzde 17 oy alırken kendisinin oyunun yüzde 34 olduğunu ve her partiden oy aldığını anlattı da anlattı... Ama bir şeyi ıskalıyordu Gökçek. ABD kendi gibi Şark kurnazı çok kişiyi “yeşil kuşak” projesinde tanımıştı. Şimdi BOP için “iyi oyuncu” zamanıydı. Ve Melih Gökçek mahzun bir şekilde döndü ABD’den. O mahzunlukta rotayı da bir ara kaybetti. Merkez sağda yeni bir parti kurmaya çalıştı. Mehmet Ağar, DP falan derken baktı durum kötüye gidiyor hemen Erdoğan’ın arkasında soluğu aldı. Ne de olsa bu topraklarda hâlâ geçerli akçeydi Şark kurnazlığı...</span></p>

    <p class="paragraf"><span class="CharOverride-16">Bir diğer BOP eşbaşkanı adayı Abdullah Gül. RP ve FP’nin ABD ile ilişkilerinde hep o vardı. ABD ilişkilerinde trafikerlik yapıyor ve temaslar onun üstünden geçiyordu. Erbakan’ın üstü çizilmeden önce ABD ile arayı yapmak için çok çaba sarf etmişti. Hatta Tayyip Erdoğan’ın ilk temaslarında da onun payı çoktur. Etkin lobi kuruluşu ADL Başkanı Abraham Foxman ile Erdoğan’ı bir araya getiren isim de Abdullah Gül olmuştu. 2001 yılındaki bu görüşme gizli tutuldu ve içeriği de bir sır olarak kaldı. Abdullah Gül Erbakan’a açıktan karşı tavır koyan da bir isimdi. Erbakan’ın bütün ısrarlarına rağmen Recai Kutan’ın karşısına aday olarak çıkmıştı. Fazilet Partisi kongresinde Abdullah Gül 521 oy, Recai Kutan ise 623 oy aldı. Milli Görüş tarihindeki en büyük başkaldırış bu kongre olmuştu. Onun en önünde de Abdullah Gül vardı. Abdullah Gül ABD için vazgeçilecek bir isim değildi. Ama aranan bambaşka bir şeydi. Yani “iyi oyuncu”... O isim de artık iyice belli olmuştu. Recep Tayyip Erdoğan...</span></p>

    <p class="paragraf"><span class="CharOverride-16">Vuslata erildikten sonra Büyük Ortadoğu Projesi’ni Tayyip Erdoğan ABD’den bile daha çok sahiplenir oldu. Aslında bu sahiplenmenin altında içeriye bakın ben kimlerle aşık atıyorum böbürlenmesi yatıyordu. Yoksa ABD’yi bile şaşırtan bu BOP sahiplenmesinin izahı çok zordu. Şu izahı zor olan BOP konuşmaları hatırlamakta fayda var.</span></p>

    <p class="paragraf"><span class="CharOverride-16">Tarih bu kez 16 Şubat 2004. Yer</span> <span class="CharOverride-17">Teke Tek</span> <span class="CharOverride-16">programı. Erdoğan dönüp dolaşıp BOP’a geliyor:</span></p>

    <p class="paragraf"><span class="CharOverride-16">“Diyarbakır istiyorum ki BOP’un içinde bir yıldız olabilir.”</span></p>

    <p class="paragraf"><span class="CharOverride-16">Tarih 4 Mart 2004. Yer AKP Bayrampaşa ilçe kongresi. Tayyip Erdoğan kürsüde her zamanki gibi hançereden belagati yüksek konuşma yapıyor. Sözü BOP’a getiriyor:</span></p>

    <p class="paragraf"><span class="CharOverride-16">“Türkiye’nin Ortadoğu’da bir görevi var. Nedir o görev? Biz Geniş Ortadoğu ve Afrika Projesi’nin eşbaşkanlarından bir tanesiyiz. Bu görevi yapıyoruz biz.”</span></p>

    <p class="paragraf"><span class="CharOverride-16">Tarih 13 Ocak 2009. Yer AKP Meclis Grup Toplantısı. Erdoğan uzun bir aradan sonra BOP’la ilgili konuşuyor:</span></p>

    <p class="paragraf"><span class="CharOverride-16">“BOP’un amaçları bellidir. O amaçların içinde Türkiye’nin üstlendiği görev de bellidir. BOP Ortadoğu barışına yönelik olarak kurulmuştur. Ekonomik kalkınmaya, özgürlüğe yönelik kurulmuştur. Türkiye’ye de bir görev verildi, biz de bu görevi üstlendik.”</span></p>

    <p class="paragraf"><span class="CharOverride-16">Ve tarih 22 Ağustos 2009. Yer Dolmabahçe Başbakanlık Çalışma Ofisi önü. Başbakan Erdoğan BOP açıklaması yapıyor:</span></p>

    <p class="paragraf"><span class="CharOverride-16">“Ellerine bir kâğıt almışlar dolaşıyorlar. Amerika’nın bir projesidir diye. Bunu ispat ederlerse biz her şeye varız. İspat edemezlerse alçaktırlar. Namussuzdurlar. Bu kadar açık konuşuyorum. Bu kadar ağır konuşuyorum.”</span></p>

    <p class="paragraf"><span class="CharOverride-16">İzahı zor demiştim. Şimdi daha da zor. Kendi adıma bir şeyi de itiraf edeyim. Erdoğan’ın BOP itiraflarını ilk duyduğumda inanmamıştım. Ta ki gözlerimle görüp kulaklarımla duyana kadar. Nasıl oluyor da Türkiye Cumhuriyeti Başbakanı ABD’nin kan, gözyaşı ve insanlık trajedisi dolu siciline rağmen bu projeyi öpüp başına koyuyor ve onunla hava atıyor? İnanması zordu ama Tayyip Erdoğan’ı tanıdıkça zor diye bir şey yoktu. Sadece durumlar/şartlar/ menfaat ne gerektiriyorsa o vardı. Nede olsa “iyi oyuncu”.</span></p>

    <p class="paragraf">Erdoğan’ın bugününü anlamak için alenen olan 1995 yılından itibaren ABD seyahatleri ve temaslarını görmemiz lazım. Erdoğan 17-21 Nisan 1995, 17-22 Kasım 1996, 20-23 Aralık 1996, 26 Mart 1998 ve 16 Temmuz 2000 tarihlerinde ABD ziyaretlerinde bulunuyor.</p>

    <p class="paragraf">Tayyip Erdoğan’ın AKP kuruluşu öncesi ve sonrasında kritik ziyaretlerinde en çok tartışılan görüşmelerin kayıt altına alınmaması oldu. 7 Aralık 2002’de <span class="CharOverride-18">Hürriyet</span>’te Sedat Ergin’in Erdoğan henüz başbakan olmamışken yaptığı röportajda ilginç detaylar vardı:</p>

    <p class="paragraf">“Dış politika söz konusu olduğunda, Erdoğan’a yöneltilen eleştirilerden biri, dış temaslarında Dışişleri’ni zaman zaman dışlaması. Örneğin, Yunanistan Başbakanı Konstantin Simitis ile görüşmesine Büyükelçi Yiğit Alpogan alınmamıştı.</p>

    <p class="paragraf">Keza, salı akşamı ABD Savunma Vekili Paul Wolfowitz ile yemek yerken de Erdoğan, yanına ne Dışişleri Bakanı Yaşar Yakış’ı, ne de herhangi bir Dışişleri yetkilisini almıştı.</p>

    <p class="paragraf">Bu yemekte Erdoğan’a partideki ‘iç kabinesi’ olarak şekillenen Ömer Çelik, Cüneyt Zapsu ve Egemen Bağış’tan oluşan bir ekip eşlik etmişti.</p>

    <p class="paragraf">Erdoğan, bu yemekte Dışişleri’nin bir temsilcinin olmamasının gerekçesini görüşmeyi ‘parti lideri kimliğiyle yapması’ şeklinde açıklıyor.</p>

    <p class="paragraf">Wolfowitz’le yaptığı görüşmenin tutanaklarını Dışişleri’ne gönderip göndermediğini sorduğumuzda, şu yanıtı veriyor:</p>

    <p class="paragraf">– Hayır. Bu partimizin kendi çalışması. Dışişleri ile beraber mesela bu Avrupa Birliği seyahatlerine gittiğimizde, içlerinden gelen arkadaşlar oldu. Onlar zaten kendi notlarını kendileri alıyorlar. Ve biz de kendi tutanaklarımızı kendimiz tutuyoruz. Bu şekil bize göre daha isabetli oluyor.</p>

    <p class="paragraf">Ancak, bu noktada şu karışıklık ortaya çıkıyor:</p>

    <p class="paragraf">Erdoğan, muhataplarının karşısına AKP lideri kimliğiyle çıksa da, iktidardaki partinin genel başkanı olduğu için ağzından çıkan her söz, kaçınılmaz olarak Türkiye’nin resmi müzakere pozisyonu olarak algılanıyor.</p>

    <p class="paragraf">‘Diplomasinin biri resmi diğeri parti olmak üzere iki ayrı düzlemde yürütülmesi bir sıkıntı yaratmaz mı?’</p>

    <p class="paragraf">‘Yok’ diyor AKP lideri: ‘Şu ana kadar öyle bir şey yaşanmadı. Çünkü bu tür toplantılardan önce muhakkak koordine ediyoruz. Yani bu konuda eğer fırsat bulursak Sayın Başbakan’la, Dışişleri ile görüşmeleri hemen yapıyoruz. Dolayısıyla orada bir düşünce birliği oluşuyor.’ ”</p>

    <p class="paragraf">Wolfowitz, <span class="CharOverride-18">Hürriyet</span>’e mülakatında muhtemel bir askeri harekâtta Türkiye’nin ABD’ye yardımcı olacağı konusunda Erdoğan’ın kendisini cesaretlendirdiğini açıklamıştı:</p>

    <p class="paragraf">“ ‘Wolfowitz’e böyle bir işaret verdiniz mi?’ diye sorduğumuzda, Erdoğan şu yanıtı veriyor:</p>

    <p class="paragraf">‘Ben o tür bir şeyi şu anda zaten veremem. Çünkü, gerek başbakan olsun, gerek başbakanın Dışişleri ve Genelkurmay’la yaptığı çalışmaları bilmeden ben böyle bir şeyi iktidar partisinin genel başkanı olarak söyleyemem.’ ”</p>

    <p class="altbas">ABD’YE MEKTUP YAZIP ASKERLE RANDEVU İÇİN ARACILIK İSTEDİ</p>

    <p class="paragraf">Tayyip Erdoğan Wolfowitz’e işaret vermedim diyordu ama daha da ötesini yapıyordu. Tarih 3 Kasım 2002. AKP seçimleri kazanarak iktidar olmuştu. Erdoğan eline kâğıdı kalemi alıp ABD’ye mektup yazıyor. Mektubun muhatabı o zamanlar kadim dostu olan Wolfowitz. Erdoğan mektupta kadim dostundan Genelkurmay Başkanı Özkök’le buluşma ayarlamasını istiyor. Evet. Yanlış okumuyorsunuz. Aynen ABD’ye mektup yazıp zamanın Genelkurmay Başkanı ile görüşmek için aracılık yapılmasını istiyor... Bugünden bakınca, tüm komuta kademesinin esas duruşta durduğunu görünce “imkânsız” demek mümkün. Ama o mektup devletin kayıtlarında kozmik odada yok edilmediyse vardır.</p>

    <p class="paragraf">Bir kaynağım kozmik oda bu mektubun imha edildiğini söyledi. hatta o kozmik odada başka mektuplarda olduğu bilgisi verdi</p>

    <p class="paragraf">Ayrıntılar için 14 Ocak 2008 tarihinde Hasan Pulur’un köşe yazısına bakalım; köşenin başlığı: “Amerika’ya giden bir mektup...”</p>

    <p class="arayazi">(...) Geçenlerde Prof. Erol Manisalı’nın son çıkan kitabı, AKP, Ordu, Amerika Üçgenindeki Türkiye’yi okurken birden hayrete düştük, hani bazı keskin kalemlerin “Dehşete düştüm” demesi gibi, biz de hayrete düştük, “Bu olacak iş mi?” diye...</p>

    <p class="paragraf">Demek oluyormuş...</p>

    <p class="paragraf">Bir mektup yazan Recep Tayyip Erdoğan, muhatabı ABD Savunma Bakan Yardımcısı Paul Wolfowitz, mektubun yazılış tarihi 3 Kasım 2002. Tayyip Erdoğan, henüz başbakan değil, yasaklı olduğu için seçime girememiş, partinin başkanı ama, başbakan şimdiki cumhurbaşkanı Gül...</p>

    <p class="paragraf">Türkiye’den Amerika’ya giden mektupta şöyle deniliyor:</p>

    <p class="arayazi">“Değerli Wolfowitz,</p>

    <p class="arayazi">Ülkelerimiz arasındaki ortaklık ve dostluğun gelecekte de sürmesi için mesajımı ortak dostlar aracılığı ile doğrudan size ulaştırıyorum.</p>

    <p class="arayazi">Seçim sonuçlarının bizim Genelkurmay saflarında biraz rahatsızlık yaratmış olabileceğinden, resmi konumunuz gereği hiç kuşkusuz haberdarsınızdır. Bilmenizi isterim ki, onların Türkiye’nin müreffeh ve dünya topluluğunun güvenilir bir üyesi olması ümitlerini parti ve ben de paylaşıyoruz. Ve geçmişte hiç olmadığı kadar birleşmiş olan ülkelerimizin çıkarları için en iyisi olacak şekilde birlikte çalışacağımız düşüncesindeyim.</p>

    <p class="arayazi">Bu amaçla Orgeneral Özkök ile mümkün olduğu kadar kısa sürede özel bir toplantı yapabilmeyi ümit ediyoruz. Özel cep numaramız şudur: 0532 7...</p>

    <p class="arayazi">Sizinle kişisel olarak görüşmeyi sabırsızlıkla bekliyorum.</p>

    <p class="arayazi">En iyi dileklerimle.</p>

    <p class="arayazi ParaOverride-11">R. T. Erdoğan</p>

    <p class="arayazi ParaOverride-11">Genel Başkan.”</p>

    <p class="paragraf">Böyle bir mektup sizi şaşırtmaz mı?</p>

    <p class="paragraf">Bu mektup, yazılışından iki yıl sonra 14 Ocak 2004’te <span class="CharOverride-18">Star</span> gazetesinde yayımlanıyor.</p>

    <p class="paragraf">Prof. Erol Manisalı’nın yorumu şöyle:</p>

    <p class="paragraf">“Türkiye’de seçimleri kazanmış partinin genel başkanı ABD’li devlet adamından, kendi Genelkurmay Başkanı’yla özel bir görüşme ayarlamasını istiyor; kendisini Amerika’ya bu kadar yakın hissedebiliyor. (...) Bu mektup AKP’nin iktidara gelişinde ABD misyonunu çok açık ortaya koyuyor. AKP üst yönetimi kendilerini ABD’ye bu kadar yakın hissedebiliyor.”</p>

    <p class="paragraf">Erdoğan’lı AKP iktidarında inanılır gibi değil o şeyler o kadar çok ki, hangi birine şaşırılacağı karışıyor. Ne diyordu Nabi Avcı? “Tayyip Erdoğan iyi oyuncu.”</p>

    <p class="paragraf">Turan Yavuz’un <span class="CharOverride-18">Çuvallayan</span> <span class="CharOverride-18">İttifak</span> kitabında Erdoğan’ın iktidar yollarını açan 2000 yılındaki ABD ziyareti ayrıntılı bir şekilde yer alır. Yine hiçbir kayıt tutulmayan <span class="CharOverride-18">Çuvallayan</span> <span class="CharOverride-18">İttifak</span>’tan malikânedeki Richard Perle ile yapılan saklı/gizemli o kritik yemeği aktarmıştım. 2000 yılındaki Erdoğan’ın başbakan olacağının müjdelendiği ABD ziyaretinde görüşülen isimlerden biri de Graham Fuller’di.</p>

    <p class="altbas">3 KASIM SONUCUNU 2 YIL ÖNCE BİLEN AMERİKALI</p>

    <p class="paragraf">CIA’in bir dönem başkan yardımcılığını yürüten, Türkiye’de 1980 sonrası CIA İstasyon Şefi olarak görev yapan ve “ılımlı İslam”ın teorisyenlerinden biridir Graham Fuller... Aynı zamanda da “Yeni Türkiye”nin isim babasıdır. “Ilımlı İslam ile ne amaçlanıyor?” sorusuna yanıt yine Graham Fuller’den:</p>

    <p class="paragraf">“İslamcı partiler, çok geçmeden politik sistemde ‘normal perspektif’ içine çekilecektir. Yani artık özel bir şeyi temsil etme durumunda olmayacak, güçlü ve zayıf oldukları noktalarla, yanılgılarıyla, hatta yolsuzluklarıyla onlar da tıpkı diğer partiler gibi olacaktır.”</p>

    <p class="paragraf">Bugünden NeoTürkiye’ye baktığımızda oyun kurucular hiçbir şeyi tesadüfe bırakmıyor değil mi? Deniz Feneri-Ali-Dibo-17 Aralık Rüşvet ve Yolsuzluk operasyonları şimdi daha net anlaşıldı mı? Adamlar ciğerlerini biliyoruz dese haklılar. Fuller bunları söylediğinde ‘90’lı yıllardı.</p>

    <p class="paragraf">Yıl 2000. Türkiye’de Ecevit başbakanlığında koalisyon hükümeti görevde. Henüz AKP kurulmamış. Milli Görüş, Fazilet Partisi ile yoluna devam ediyor. Buraya kadar her şey net değil mi? O zaman Graham Fuller’e dikkat kesilelim:</p>

    <p class="paragraf">“Türkiye yakın bir gelecekte iki partili bir temsil sistemine gebe. Kökleri geçmişe dayanan ekonomik kriz, iktidardaki koalisyon partilerinde büyük deprem yaratacak. Fazilet Partisi’nden kopan bir grup ılımlı İslamcı geniş tabanlı bir siyasi oluşuma gidecek. Bazı etkin siyasetçiler partilerinden istifa ederek bu yeni oluşuma katılacak. Yeni oluşum kar topu gibi büyüyüp gelişecek. Türkiye’de yakın gelecekte ılımlı İslamcılar iktidara gelecek. Ilımlı İslamcıların yanında İslami söylemlere ters düşmeyecek ılımlı sol parti de Meclis’e sokulacak.” (Prof. Dr. Ümit Özdağ, 29 Nisan 2004)</p>

    <p class="paragraf">Yıl 2002. Türkiye Genel Seçimleri. Seçimlerde AKP yüze 34,8 ile birinci parti; CHP yüzde 19,39 ile ikinci parti oldu. DYP, ANAP, MHP, Genç Parti barajı aşamayarak Meclis dışı kaldı.</p>

    <p class="paragraf">Graham Fuller’in Erdoğan kehaneti gibi bir başka kehanette(!) bulunan daha vardı. O kişi de İsrail Dışişleri Eski Müsteşarı ve Türkiye Maslahatgüzarı Alon Liel’di. İsrailli eski diplomat sadece İbranice yazılıp basılan <span class="CharOverride-18">Demo İslam: Türkiye’nin Yeni Yüzü</span> adlı bir kitap yazdı. Kitabın yazılmaya başlanması AKP’nin kuruluşundan 2 yıl önce, bitişi de seçimlerden hemen sonra. Liel, “Erdoğan 8 yıldır ilgi alanımdaydı. 2 yıla yakın kitap üzerinde çalıştım” diyor. Yani İsrail’in Erdoğan’ı keşfedişi AKP iktidar olmadan 10 yıl önce. Bu kitap önemli çünkü Türkiye’nin dinamikleri ve AKP’nin iktidar yolunun nasıl döşendiğinin de ipuçları var. Alon Liel’in kitabı için 2003 yılında <span class="CharOverride-18">Tercüman</span>’dan Mehmet Gündem ve <span class="CharOverride-18">Bilim ve Düşünce</span> dergisine verdiği röportajı geniş bir şekilde yazacağım. Çünkü bugüne referans olan çok şey var bu röportajlarda.</p>

    <p class="paragraf">Alon Liel AKP için şartların nasıl olgunlaştığını, Kemalizm yerine Erdoğanizm olacağını söylüyor:</p>

    <p class="arayazi">(...) Atatürk ile Kemalizm arasındaki mesafe giderek açıldı, Kemalizm bu haliyle Türkiye’yi AB’ye taşıyamayan bir ideoloji özelliği gösteriyor. Türkiye’deki demokrasinin askerin siyasetteki rolü ve insan hakları konusunda kendini güncellemesi gerekiyor. Ben Erdoğan’ın Kemalizmi güncelleştirecek kabiliyete sahip olduğunu düşünüyorum. Bu potansiyeli ben “Erdoğanizm” olarak tanımladım. Ben Erdoğan’ın kendini Kemalizm ile tanımlayamayan halkı merkeze taşıdığını görüyorum. Bu Türk demokrasisi için olumlu bir gelişmedir. Terimin kullanımı için biraz erken olsa da Erdoğanizm, Kemalizmin güncelleşmiş bir versiyonu. Türk halkının belli bir bölümü, Erdoğan iktidar olduktan sonra kendilerini, Türkiye Cumhuriyeti, Kemalizmle birlikte tanımlama fikrine daha yaklaştı. Erdoğan’ın orijinal ideolojisinin Kemalizm ile bir karışım olmasından memnuniyet duyuyorum. Erdoğan’da ne ırkçılık ne de terörizm vardı...</p>

    <p class="paragraf">Liel’e göre Erdoğan’ın Türkiye’deki Batı yanlısı, İsrail yanlısı ve serbest piyasa yanlısı tavrından etkilendi... Bunu memnuniyetle karşıladığını belirtiyor, Erdoğanizmin light İslam olduğunu söylüyor.</p>

    <p class="arayazi">Ben Erdoğan’ın orijinal ideolojisinin Kemalizm ile bir karışım olmasından da memnuniyet duyuyorum. İsrail’de ders verirken bana “Erdoğan nedir?” diye sordular. Ben de “İslam light” diyorum. Bu İslam’ın yeni bir versiyonu. Fundamentalizmin terörizmle karıştığı bir Ortadoğu’da yeni bir soluğa ihtiyaç vardı. Bu modern İslam’dır, ılımlı İslam’dır. Erdoğan, İslam’ın özel hayattaki yeriyle kamudaki yeri arasında bir duvar çekti. Bu ihtiyacımız olan şeydi. Erdoğan, İslam’ın ülke yönetimine etki etmesine izin vermedi. AK Parti’de bazı kişiler İslam’ın idarede rol oynamasından memnun olacaktır.</p>

    <p class="paragraf">Peki ordu ne yapacaktı? Onu da biliyor:</p>

    <p class="arayazi">Ordunun Erdoğan’ı durdurmayacağından emindim. Erdoğan’a karşı şiddetli bir tavır sergilemeleri halinde, bunun Türkiye’nin AB’ye giriş şansını kaçırması anlamına geldiğini biliyorlardı.</p>

    <p class="paragraf">Liel’in açıklamaları arasında burası çok dikkat çekici. AKP’den önce “light İslam” ya da “ılımlı İslam” denemesi Fazilet Partisi’nde deneniyor:</p>

    <p class="arayazi">Erdoğan ve Gül, Fazilet’i kazanarak partiyi ılımlılaştıracaklardı, ancak olmadı, Kutan kazandı. Onlar da Fazilet’in ılımlı yarısını alarak ortaya çıkınca, halk bu projenin üzerine atladı.</p>

    <p class="paragraf">Abdullah Gül’ün, Erbakan’a rağmen Recai Kutan’ın karşısına aday çıktığı FP kongresini söylüyor. Turan Yılmaz’ın <span class="CharOverride-18">Tayyip</span> kitabında da bununla ilgili ilginç bir bölüm var. Erdoğan’ın cezaevine girmeden önce FP genel başkanı olmak istediği hatta bu Erbakan’a iletildiğinde, “Neymiş genel başkanlık! Belediye başkanlığına devam edecek!” yanıtı verdiğini yazıyor. 10 bin kişi ile yapılan ankette “Erdoğan’ı genel başkan görmek istiyoruz” diyenlerin sayısı çok fazla denildiğinde Erbakan “Demek ki 10 bin kişiyi zehirlemişsiniz” diyor. Liel’in röportajından kesitleri aktarmaya devam edelim:</p>

    <p class="paragraf">Alon Liel ılımlı İslam modelinin İsrail açısından önemini de çok net bir biçimde ortaya koyuyor. Satır arasına dikkat. 2010 yılındaki “Arap Baharı”nı da 2003’te söylüyor:</p>

    <p class="arayazi">Türkiye’yi iyi biliyorum. İsrail etrafı Arap ve Müslüman ülkelerle çevrili. İsrail gibi demokratik, kapitalist, laik Batı yanlısı bir ülkenin bu çevrede yaşaması zor. Bunun için her anlamda büyük bedel ödüyoruz. Aniden Türkiye’de İslam ile demokrasinin bir arada olabileceği şansını görünce neden Mısır, Ürdün, Suriye ve Irak’ta olmasın dedik. Bu ülkelerin de Türkiye gibi olması halinde karşımızda çok farklı Ortadoğu olurdu. İsrail’de insanlar çocukluklarından itibaren İslam ile demokrasinin asla birlikte olamayacağını öğrenerek büyürler. İslam ve Arap dünyasında demokrasinin şansının olmadığı öğretilir onlara. Ancak şimdi karşımızda böyle bir şans duruyor. Türk demokrasisi Ortadoğu için bir zenginlik. İsrail kendisini bir demokrasi olarak görüyor ve Türkiye’de güçlü bir demokrasi istiyor. Türkiye şunu biliyor ki; İsrail ile ilişkiler Türkiye’nin Amerika ile ilişkileri açısından büyük öneme sahip. Dışişleri’ndeki bu atmosferi AK Partililerin de bildiğini biliyorum.</p>

    <p class="altbas">DEMİREL ORUÇLU, ERDOĞAN SEFERİ</p>

    <p class="paragraf">Liel’in röportajında “Neden Erdoğan?” sorusunun yanıtı da var. Hem de çok ilginç bir karşılaştırmayla:</p>

    <p class="arayazi">İki yıl önce Süleyman Demirel İsrail’e geldi. Öğle yemeğine giderken “Ben gelemem, oruçluyum” dedi, orucunu bozmadı. Bir de Erdoğan’a bakın. Seferilik hakkını kullanıp Silvio Berlusconi’yle öğle yemeği yiyor. Bence bu Erdoğan’ın verdiği önemli bir mesajdı. Erdoğan’ı sevmeyenler bile Turgut Özal’a benzerliği olduğunu söylüyor. İkisi de pragmatik ve mantıklı politikacı.</p>

    <p class="paragraf">Erbakan’ın da AKP’nin kuruluşuna ilişkin iddiaları hem çok sertti hem de bambaşka bir Tayyip Erdoğan’ı anlatıyordu. 2007 yılında Londra’da Arapça olarak yayımlanmakta olan <span class="CharOverride-18">Al Şark al Awsat</span> gazetesine konuştu Erbakan:</p>

    <p class="paragraf">“Amerika’nın milli güvenlik danışmanı olan Zbigniew Brezinski’yi biliriz. Brezinski ne dedi? İslam dünyasına baktığımızda iki tip insanla karşılaşıyoruz: Ehl-i dünya olanlar ile gerçekten dindar olanlar. Bizler din ehlini zayıflatmak, diğerleriyle de işbirliği yapmak istiyoruz! Siz Erdoğan’ın bizden niçin ayrılıp yeni bir parti kurduğunu soruyorsunuz. Size cevabım Brezinski’nin sözleridir. Tayyip bu partiyi kendi başına kurmadı, aldığı emirlerle kurdu. Peki Erdoğan niçin bu projenin kuklası olmayı kabul etti? Çünkü makama, paraya ve liderliğe karşı zaafı var.”</p>

    <p class="paragraf">Erdoğan’ın “Gerekirse papaz elbisesi de giyerim” sözlerini de yanımıza aldığımızda her şey bu kadar açık ve net. Hemen 2013 yılı haziranına gidelim. Çünkü inanılmaz bir itiraf yazacağım. Yer Kazlıçeşme. Bu toprakların en delikanlı ve vicdanlı haykırışı olan Gezi’ye savaş açan Erdoğan konuşuyor:</p>

    <p class="paragraf">“Be hey gafil, be hey cahil! Türkiye’deki Türk baharı 3 Kasım 2002’de oldu. Ama onlar farkında değil. Ama işte millet, işte karar.”</p>

    <p class="paragraf">Amerika ılımlı İslam modelinin (BOP) laboratuvarı NeoTürkiye’yi şekillendirirken eşbaşkanlık rüyasıyla NeoOsmanlı hayalleri kuranlar da kendilerince kuram geliştiriyordu: “muhafazakâr demokratlık.” Erdoğan’ın yakın adamı Yalçın Akdoğan’a kulak verelim:</p>

    <p class="paragraf">“Eski muhafazakârlık hiyerarşiyi, aristokrasiyi, toplumsallığın ya da devletin birey karşısındaki önceliğini ve kutsal olanın aşırı önemini temsil ediyordu. Yeni muhafazakârlık ise demokrasiye ve serbest piyasa ekonomisine doğru kayarken, bireysel özgürlükleri tanıyan toplumsallık geliştirmiştir. Yeni muhafazakârlık felsefi olmaktan çok sosyolojiktir... eski ve yeni muhafazakâr ayrımı birçok ülkede kendini göstermiş; muhafazakârlığın liberalizmle aşılanması farklı toplumlarda yeni muhafazakârlık doğurmuştur.”</p>

    <p class="paragraf">Yalçın Akdoğan satır arasında ılımlı İslam modelini de anlatıyor:</p>

    <p class="paragraf">“Son iki yüzyıl içinde ilk defa iç dinamikler ile dış dinamikler örtüşmektedir. AKP’yi iktidara getiren kitlelerin talepleri ile (iç dinamikler) ABD’nin ve AB’nin talepleri aynı çizgide birleşmişlerdir.”</p>

    <p class="paragraf">Erdoğan da 2001 yılında ABD’ye, kurulacak NeoTürkiye’nin AKP’sini anlatıyordu:</p>

    <p class="paragraf">“... Biz herhangi bir partinin devamı değiliz. Din eksenli siyasi bir parti de değiliz. Biz insan eksenliyiz. Partimizin seçmen tabanı, ortalama Türk vatandaşının değer yargılarını yansıtan muhafazakâr kesimden oluşmaktadır. Ortalama bir Türk, ılımlı bir Müslüman’dır. Bu nedenle partimiz ılımlı Müslümanların ortak değerlerini temsil etmektedir.”</p>

    <p class="altbas">KENAN EVREN’DEN İCAZET İSTENDİ</p>

    <p class="paragraf">Oyuncular belli, sistem tasarlanmış, proje hazırdı. Şimdi “iyi oyuncu” önderliğinde sahaya çıkma zamanıydı. BOP’u arkasına alan Erdoğan ve ekibi içeride seküler/laik ve ulusalcı cepheye karşı geniş yelpazede temas kurulma zamanıydı. Erdoğan’ın en büyük tedirginliği “Asker ne der?” idi. Askerle bir şekilde temas kurulması lazımdı. Ve o teması kuracak isim de bulundu. O isim Kenan Evren’in Diyanet İşleri Başkanı yaptığı Tayyar Altıkulaç’tı. Tayyar Altıkulaç’a aynı zamanda da AKP’de siyaset yapmak teklif edildi. Altıkulaç Erdoğan’ı dinledikten sonra doğruca Marmaris’in yolunu tuttu. Kenan Evren ile Tayyar Altıkulaç’ın ne konuştuklarını <span class="CharOverride-18">Esaretten Zirveye: R. Tayyip Erdoğan</span> kitabından okuyalım:</p>

    <p class="paragraf"><span class="CharOverride-19">T.A.</span>: Erdoğan’ın hürmetlerini getirdim.</p>

    <p class="paragraf"><span class="CharOverride-19">K.E.:</span> Sağ olsun. Partisini yakında kuruyormuş. Yasağı yok muydu onun?</p>

    <p class="paragraf"><span class="CharOverride-19">T.A.:</span> Hukukçulara göre yasak kalkmış.</p>

    <p class="paragraf"><span class="CharOverride-19">K.E.:</span> Ben onu bilemem, ama söyleyeceğim şu: Cumhuriyetin temel ilkeleriyle kavga etmemesi lazım. Referansım İslam olmaz. Erbakan Hoca bunu bir türlü anlamadı. Hep partisi kapandı.</p>

    <p class="paragraf"><span class="CharOverride-19">T.A.:</span> Öyle Efendim. Ziyaretimin sebebi bunu size arz içindir. Erdoğan girişimi ideolojik bir hareket olmayacak.</p>

    <p class="paragraf"><span class="CharOverride-19">K.E.:</span> Tayyip Bey söylediğin gibi biri ise sorun yok, ama bunu kanıtlaması lazım.</p>

    <p class="paragraf"><span class="CharOverride-19">T.A.:</span> Her şeye varız. Ama mesajımızı iyi duyuramayız diye endişeliyiz. Sizden arzımız bu mesajı aktarmanızdır.</p>

    <p class="paragraf"><span class="CharOverride-19">K.E.:</span> Siz önce laikliğe karşı olmadığınızı net olarak söyleyin ki bütün tereddütler dağılsın. Sonrası kolay.</p>

    <p class="paragraf">AKP ve Erdoğan, Evren’in icazetine ihtiyaç duyuyordu kuruluş yıllarında. Kenan Evren Erdoğan’la diyaloğu hakkında bu kez 2010 yılında <span class="CharOverride-18">Sözcü</span> gazetesine konuşuyordu. Kenan Evren, kendisinin nikâh şahidi, Erdoğan’ın ise nikâh memuru olduğu Mehmet Ağar’ın oğlunun nikâh töreninden sonra gerçekleşen görüşmenin detaylarını açıklıyordu:</p>

    <p class="paragraf">“Oturduğum masaya geldi... Konuştuk... Ona; devlet başkanlığım sırasında zamanın Belediye Başkanı Bedrettin Dalan’a yaptığım yardımlardan falan söz ettim. Bunun üzerine Tayyip Erdoğan bana, ‘Ah paşam ah!’ dedi... ‘Sizin zamanınızda ben olacaktım ki belediye başkanı... Neler neler yapar, sizin desteğinizle İstanbul’u uçururdum!..’ Ben de onun Başbakanlık konutuna iki kez gittim. Senin anlayacağın aramız çok iyiydi... Ancak referandum sırasında ‘Darbeci Evren’ olup çıktık... Ama siyaset bu... hoş görmek lazım... Ben kendisini hâlâ severim... Ondan bir kötülük görmedim... Başbakan olmadan önce de... sonra da... Hep saygılı oldu...”</p>

    <p class="paragraf">Peki Tayyip Erdoğan partisinin kuruluşu öncesi ayağına elçi yolladığı Kenan Evren için yıllar sonra ne dedi? Bunun için de 2010 yılına, anayasa referandumu öncesine gidelim. Meclis’te kürsüye çıkan Erdoğan ağlayarak 12 Eylül’ü hatırlatıyor ve “Tam 30 yıl sonra, yine bir 12 Eylül günü, işte bu işkenceler, zulümlerle, bu insanlık dışı uygulamalarla milletçe hesaplaşacağız. Gencecik ölümlerle, zamansız vedalarla, 17 yaşındaki çocukları yağlı urgana taşıyan zihniyetle hesaplaşacağız. Gencecik yaşında haksız bir şekilde idam edilen Mustafa’nın ‘Allah’tan bulurlar’ dediği gün işte 12 Eylül 2010 günüdür” diyordu.</p>

    <p class="paragraf">“Darbelerle hesaplaşıyoruz” deniliyordu, “yetmez ama evet”çilerin oyları için o gün böyle gerekiyordu. Referandum sonrası Evren ve arkadaşları için hazırlanan iddianame güya 12 Eylül ile hesaplaşma olarak yansıtılıyordu. Oysa Fatsa kısmında Kenan Evren kahraman gibi anlatılıyordu. Yeniden AKP’nin kuruluş günlerine gidelim.</p>

    <p class="paragraf">Erdoğan ve AKP Kenan Evren’le yetinmiyor 28 Şubat’ın kudretli generali Çevik Bir ile de temas kuruyordu. Bu teması da Nasuhi Güngör’ün Erdoğan’ın bir ABD ve Yahudi lobileri projesi olduğunu anlatan <span class="CharOverride-18">Yenilikçi Hareket</span> kitabından görelim:</p>

    <p class="arayazi">Erdoğan belediye başkanı iken 1. Ordu Komutanı olan Çevik Bir ile zaman zaman protokol düzeyinde bir araya geliyordu... Bir’in asıl görüşme trafiği emekli olduktan sonra başladı... Bir Erdoğan cezaevinden çıktıktan sonra Erdoğan’la bir araya gelmiş ve hayli sıcak bir görüşme yapmıştı. Bir de Erdoğan’ın “program çakışması” yüzünden bir kez de ABD’de bir araya geldikleri iddiasını ise taraflar sessizlikle karşıladı. İddiaya göre her iki isim de ABD’de Jewish Committe’nin (Yahudi Komitesi) konuğu olmuştu. Erdoğan, Çevik Bir’e “yeni oluşum”la ilgili düşüncelerini aktarmış, askerlerin de bu harekete nasıl bakacağı yönünde sorular iletmişti. Bir’den aldığı cevap ilginçti: “Sizin geçmişinize değil, bugün ne yapacağınıza bakarlar.” Erdoğan’ın askerlerle olan irtibatı konusunda daha sonra çıkan haberlerde ise bir başka emekli askerin, Koramiral Atilla Kıyat’ın adı geçiyordu.</p>

    <p class="paragraf">Erdoğan’ın AKP’nin kuruluş dönemindeki temasları gerçekten ilginçti. Onları anlatacağım, yeni “Erdoğan kutsal kitaplarında” hiç bahsedilmeyen bir ziyareti aktarayım hemen. ABD İstanbul Başkonsolosu Caroline Huggins 28 Eylül 1998’de Erdoğan’ı ziyaret etti. Erdoğan’ın hapis cezası kesinleşmiş cezaevine girmek için gün sayıyordu. Huggins “Bu tür gelişmeler Türk demokrasisine olan güveni zayıflatır. Ben iki yıldır İstanbul’da görev yapıyorum. Sayın başkanı zaman zaman ziyaret etmekten mutluluk duyuyorum” dedi. Başkonsolosun bu açıklamasına hükümet tepki gösterdi. Yanıtı da ABD’den geldi. Ziyaretin Washington’un talimatıyla olduğunu ABD Dışişleri Bakanlığı Sözcüsü James Foley de doğruladı. Ankara şaşkındı. Foley gayet net konuşmuştu:</p>

    <p class="paragraf">“Demokratik yöntemlerle seçilen siyasetçilere yaptıkları konuşmalar nedeniyle verilen cezalar Türk demokrasisine olan güveni azaltır. Başkonsolos bunu söyledi. Biz de yönetim olarak bu sözlerin tamamen arkasındayız.”</p>

    <p class="paragraf">Erdoğan’ın yükselişindeki ABD etkisi konusunda artık sanırım en küçük bir şüphe kalmadı. Yeniden AKP’nin kuruluş dönemindeki temaslara dönelim. Kenan Evren ve Çevik Bir’den sonra iş dünyası vardı sırada. Turgut Özal’ın en yakınındaki isimlerden olan Münci İnci, Tayyip Erdoğan’ın bir yandan merkez sağda bulunan isimlerle temasını sağlıyor bir yandan da evinde verdiği brançlarda bu temasın daha da samimi bir ortama dönüşmesini sağlıyordu. 24 Ekim 1999’da Münci İnci’nin evindeki brançta ABD İstanbul Konsolos Yardımcısı Kate Schertz, Yalım Erez, Nazlı Ilıcak, Tuğrul Türkeş, Tezcan Yaramancı gibi isimler de yer aldı. Münci İnci aynı zamanda Erdoğan’ı sık sık cezaevinde de ziyaret etmişti. Brançtan sonra 26 Ekim 1999’da TÜSİAD yöneticisi patronlarla bir araya gelindi. TÜSİAD Yönetim Kurulu Üyesi Bülent Eczacıbaşı’nın evindeki yemekte Feyyaz Berker, Tuncay Özilhan, Korkmaz İlkorur, Erdoğan Gönül, Can Paker ve Cüneyt Zapsu bulunuyordu. Bu görüşmeler önemliydi çünkü Erdoğan zengin sofralarında ilk kez yer alıyordu. <span class="CharOverride-18">Bir Liderin Doğuşu</span> kitabında bu yemekler öylesine geçiştirilirken Erdoğan’ın gecekondu ziyaretleri abartılı bir biçimde yer alıyor:</p>

    <p class="arayazi">(...) Bir keresinde 3 çocuğu sakat olan yoksul bir kadının evine iftara gitmiştik. Gittiğimiz ev Gölbaşı’nda tek odalı kerpiç bir kulübeydi. Habersiz gitmiştik. Çat kapı eve girdiğimizde kadın çocuklarıyla beraber sofradaydı. Önlerinde tahtanın üstünde kâğıda sarılı pideler vardı. Tayyip Bey selam verip, doğrudan sofraya oturdu... Tayyip Bey önünde duran pideyi bölüp, yarısını benim önüme bırakmıştı. Ama etrafın sefaleti, kadın ve çocukların içler acısı halini görünce tıkanıp kalmıştım. Yine de ayıp olmasın diye bir parça pide koparıp ağzıma attım. Fakat yutmak ne mümkün. O bir lokma pideyi ağzımda evirip çevirip duruyorum ama bir türlü yutamıyorum, boğazım düğümlenmiş. Bir yandan da yan gözle Tayyip Bey’i izliyorum. Gayet normal bir şekilde karnını doyurmakla meşgul. Bir ara gözüm pidelerin sarılı olduğu kâğıtlara takıldı. Biraz dikkatli bakınca, kâğıtların üzerinde çamur lekeleri olduğunu fark ettim. Birden içim sızladı. Sanırım pideler bir lokantanın çöplüğünden alınmıştı. Durumu fark eder etmez kendi pidemi neredeyse çiğnemeden yutup usulca Tayyip Bey’in önünde duran yarım pideye uzandım. Mikrop kapıp zehirlenebileceği endişesiyle daha fazla pide yemesini önlemek istemiştim.</p>

    <p class="paragraf">Hem gecekonduda fakir sofrası da paylaşılabilir, zenginlerle brançlar da tabii ki yapılabilir. Ben sadece gecekondu yemeklerinin abartılı anlatılıp diğerlerinden hiç bahsedilmemesine dikkat çekiyorum. Hiç bahsedilmeyen başka bir yemek de Nazlı Ilıcak’ın evinde yenilen yemeklerdir. Hatta bu yemeklerde içki de servis ediliyordu. Nazlı Ilıcak, Erdoğan ve Erbakan’ın yanı sıra gazeteciler ve işadamlarını bu yemeklere çağırıyordu. Şimdi Başbakanlık ve Cumhurbaşkanlığı resepsiyonlarında bile içki servisi yapılmıyor ama AKP’nin kuruluş yıllarında şarap servisli ev yemeklerine Erdoğan eşlik ediyordu. AKP’nin kuruluş dönemindeki gerek ABD gerekse Türkiye’deki temas ve yemekleri anlatmam biliyorum uzun oldu. Ama bunları uzun uzun anlatmamın nedeni bir projenin nasıl hayata geçirildiğini çok net bir şekilde görmek ve bugünkü Erdoğan’la, yani “Big Boss”la kıyaslama yapılması içindir.</p>

    <p class="paragraf">Türkiye’de zemin şartlar olgunlaştırılmıştı artık. Şimdi Erdoğan’ın gizli ortağı için görüşme aşaması vardı. O görüşme 2000 yılı mayıs ayında Pennsylvania’da gerçekleşti. Milli Görüş-Gülen Cemaati arasında yıllardır süregelen soğukluk ilk kez sıcak temasa dönüşüyor ve bu temas Erdoğan’ın Milli Görüş gömleğini çıkardığı yıllarda oluyordu. ABD garantörlüğünde yapılan bu görüşmede Erdoğan Fethullah Gülen’e “Birlikte Yeni Türkiye’yi kuralım” teklifini yaptı. Erdoğan ayrıca cemaati destekleyip güçlendireceği sözünü de verdi. Erdoğan adım adım iktidara hazırlanıyordu. Bu iktidarda emniyet ve yargıda şakirtleriyle güçlü bir ağ örmüş olan cemaat özel ve stratejik bir rol oynayacaktı. Ta ki <span class="CharOverride-18">Mavi Marmara</span> ile gerilen, 7 Şubat MİT’teki güç savaşı ile krize giren ve nihayetinde 17-25 Aralık Rüşvet ve Yolsuzluk operasyonlarıyla bu gizli koalisyon sona eriyordu. 17 Aralık 2013’e kadar süren 11 yıllık bu ortaklığın NeoTürkiye’deki etkisi-yansıması daha uzun yıllar konuşulacak, tartışılacak. NeoTürkiye kurulmasının stratejik operasyonları Ergenekon, Balyoz, 3 Temmuz, Oda TV, Casusluk, KCK AKP-Cemaat iktidarının hem kırılma hem de NeoTürkiye’deki Taht Oyunu’nun önemli bir hamlesi, sonrasında ise birbirlerine bumerang oldu. 17 Aralık Operasyonu’nda yeniden Tayyip Erdoğan-Fethullah Gülen Taht Oyunu’nu anlatırım. <span class="CharOverride-18">Abluka</span> kitabımda bu Taht Oyunu’nun evrelerini ayrıntılı anlatmıştım. 17 Aralık Operasyonu ile öyle bir algı yaratıldı ki sanki Erdoğan yeni iktidar oldu ve cemaat operasyonu ile karşılaştı.</p>

    <p class="paragraf">Oysa arkada kalan 11 yıllık bir koalisyon var. Hatta karşılıklı güzellemeler o kadar fazlaydı ki. Bugünü görme ve çözme şifresi olsun diye karşılıklı güzellemeleri de hatırlayalım.</p>

    <p class="altbas">TAYYİP ERDOĞAN-FETHULLAH GÜLEN: AL GÜLÜM VER GÜLÜM</p>

    <p class="paragraf">13 Eylül 2010 referandumu sonuçlanmış ve bunu bir zafer olarak gören Erdoğan okyanus ötesine sesleniyor:</p>

    <p class="paragraf">“Dünyanın dört bir yanından, okyanus ötesinden bu sürece destek veren tüm kardeşlerimi kutluyorum. E ne yapayım, buradan okyanus ötesine mesajlar olduğuna göre bizim de bu mesajı verenlere bir mesajımız olması lazım.”</p>

    <p class="paragraf">2011 genel seçimleri öncesi MHP’ye seks kasetleri ile bir operasyon yapıldı. Bahçeli’nin hedefinde okyanus ötesi (Fethullah Gülen) vardı. Ama yanıt Erdoğan’dan geliyordu. Tarih 14 Mayıs 2011:</p>

    <p class="paragraf">“MHP’nin bir defa Hocaefendi’ye saldırısı gerçekten bana göre ihanet derecesindedir. Çok çirkin bir şey. Hocaefendi işi gücü bırakmış da Bahçeli ile mi uğraşacak? Bir defa onun bulunduğu makam, meşgalesi böyle bir şeye müsaade etmez. Çok çirkin, çok ayıp. Ben bunu ihanet derecesinde kınıyorum. Burada Bahçeli’nin kendisini çek etmesi, kendiyle uğraşması lazım. Ben inanıyorum ki aklıselim sahibi ülkücü kardeşlerim de bunun bu yaptıklarından ciddi manada rahatsızlar. Böyle bir yaklaşım olmaz.”</p>

    <p class="paragraf">Yeri gelmişken Graham Fuller’in 2000 yılında söylediği ılımlı İslam ve ılımlı sol sözlerini hatırlayalım. MHP’nin Meclis dışında kalması ile bu teorinin tam olarak hayata geçmesi demekti. 2011 seçimleri öncesi MHP’de yaşananlara (seks kasetleri) bir de bu açıdan bakmak lazım. Devam edelim. 8 Eylül 2011’de Fethullah Gülen, annesi Tenzile Erdoğan’ı kaybeden Erdoğan için taziye mesajı yayımlıyordu:</p>

    <p class="paragraf">“Başbakanımız Sn. Recep Tayyip Erdoğan’ın varlık vesileleri, muhterem valideleri Tenzile Erdoğan Hanımefendi’nin elemler yumağı dâr-ı fânîden, ahbablar ictimaı dâr-ı bâkîye irtihallerini öğrenmiş bulunmaktayım.</p>

    <p class="paragraf">Gurbette olmam hasebiyle cenaze merasimlerine iştirak edemediğim için ayrıca mahzunum.</p>

    <p class="paragraf">Merhume Hanımefendi’ye Cenab-ı Erhamü’r-Râhimîn’den rahmet ve mağfiret diler, Sn. Başbakanımız başta olmak üzere evlatlarına, akraba, yakın, dost, muhib ve sevenlerine sabr-ı cemîl niyaz ederim.”</p>

    <p class="paragraf">6 Nisan 2012. Fethullah Gülen, Tayyip Erdoğan’ın ikinci kez ameliyat olması nedeniyle bir mesaj yayımladı:</p>

    <p class="paragraf">“Her gün Rabbime iltica edip O’nun yüce dergâhına yöneldiğimde her daim dua ettiğim Başbakanımız Sayın Recep Tayyip Erdoğan’ın ikinci kez ameliyat olduğunu öğrendim. İlk ameliyatını duyduğumda da fevkalade derinden üzülmüş, hastalığından bir an önce kurtulmasını dilemiştim. Hatta yakın dostlarıma ‘Hizmetlerinden dolayı nazar mı değiyor yoksa başka bir olumsuzluk mu söz konusu?’ demiştim. Şimdi yeniden ameliyat olduğunu teessürle öğrendim. Bu ameliyatın tamamlayıcı bir müdahale olmasından müteselli oldum. Yaptığı hizmetlerle milletimizin medar-ı iftiharı haline gelmiş Başbakanımızın bir an önce sağlığına kavuşmasını, görevinin başına yepyeni bir dinamizmle geçmesini Cenab-ı Erhamürrahimin’den niyaz eder, kendisine acil şifalar temenni ederim.”</p>

    <p class="paragraf">Tayyip Erdoğan. 26 Aralık 2012. Samanyolu’nun 20. Yılı. Fethullah Gülen’in şiirlerinden oluşan “Kırık Mızrap” konserine mesaj gönderiyor:</p>

    <p class="paragraf">“Bu vesileyle etkinlik kapsamında muhterem Fethullah Gülen’in gönül yolculuğunu anlatan <span class="CharOverride-18">Kırık Mızrap</span> eserinin güzide sanatçılarımız tarafından musiki eşliğinde yorumlanacak olmasını da heyecan verici bulduğumu ifade etmek isterim.</p>

    <p class="paragraf">Muhterem Fethullah Gülen’e gönül telinden süzerek inşa ettiği tüm o mısralar için; o mısraları musiki ile buluşturarak farklı bir güzellik katan sanatçılarımıza da emekleri için ayrıca teşekkür ediyor, ellerine, dillerine, gönüllerine sağlık diyorum.”</p>

    <p class="paragraf">24 Ekim 2013. Fethullah Gülen tansiyona bağlı ritim bozukluğu sebebiyle hastaneye kaldırıldı. Erdoğan Fethullah Gülen’i aradı. 28 Ekim 2013’te <span class="CharOverride-18">Zaman</span> gazetesi genel yayın yönetmeni Ekrem Dumanlı, Fethullah Gülen ile Başbakan Recep Tayyip Erdoğan arasındaki telefon görüşmesinin ayrıntılarını yazdı. Kendisine geçmiş olsun telefonu açan Erdoğan ile görüşen Gülen, Başbakan Erdoğan’a övgü dolu sözler söylüyor. Ekrem Dumanlı’nın yazısından bir kısım:</p>

    <p class="arayazi">İnsanın içi burkuluyor, boğazı düğümleniyor böyle durumlarda. (...) Neyse ki hastaneden müspet haberler geliyor, “Durumu kontrol altında” deniyor. Kaygıları gidermek mümkün değil yine de. Arayan arayana. Merak, endişe, ıstırap... İlk arayanlardan biri Başbakan Tayyip Erdoğan’dı. Zarif bir ses tonuyla geçmiş olsun dileklerinde bulundu. Hocaefendi de aynı zarafetle Sayın Başbakan’ın hatırını sordu, “Zahmet buyurdunuz...” dedi. Söz sırası dualaşmaya gelmişti. İkisi de hem dua istedi birbirinden, hem dua ettiler birbirlerine. Görülmeye, duyulmaya, düşünmeye değer bir tabloydu. Uzaktan bu manzarayı izleyebilseydiniz, eminim, “Yahu işgüzarlar! Artık aradan çekilin ki fitne ateşi sönsün!” diyecektiniz. Öyle samimi, öyle halisane bir iletişim vardı ortada...</p>

    <p class="arayazi">Görüşme bitince Hocaefendi, “Sesi çok güzel geliyordu...” dedi. O sesteki duruluk ve içtenliği birkaç kez anlattı arkadaşlarına. Sonra dua etti bol bol.</p>

    <p class="paragraf">Ve 15 Haziran 2012.10. Türkçe Olimpiyatları’nda bir konuşma yapan Başbakan Erdoğan “Biz gurbette olup şu vatan topraklarının hasreti içerisinde olanları aramızda görmek istiyoruz. Gurbet aynı zamanda garipliktir. Zaten oradan anlamını yükleniyor. Onun için de biz garipliğe tahammül edemeyiz. Bu sıla hasreti bitmelidir. Bitsin istiyoruz” dedi. Türk Telekom Arena Stadı’nda coşku artmıştı. Erdoğan devam etti:</p>

    <p class="paragraf">“Doğrusu ben şu anki tavrınızla hep birlikte bu hasretin bitmesini istediğinizi anlıyorum. Öyleyse bitsin bu hasret diyelim.”</p>

    <p class="altbas">PEKİ 17 ARALIK OPERASYONU SONRASI NE DEDİLER?</p>

    <p class="paragraf"><span class="CharOverride-19">Fethullah Gülen:</span> Allahım onları hezimete uğrat! Onları sars! Birlikleri boz! Onları paramparça et! Onları birbirlerine musallat et! Onlara karşı bize yardım et! Onları birbirlerine kırdır! Onlara karşı bize yardım et! Hırsızı görmeden hırsızı yakalayanın üzerine gidenler, cinayeti görmeyip de masum insanlara cürüm atmak suretiyle onları karalamaya çalışanlar... Allah onların evlerine ateşler salsın, yuvalarını yıksın, birliklerini bozsun, duygularını sinelerinde bıraksın, önlerini kessin, bir şey olmaya imkân vermesin.</p>

    <p class="paragraf"><span class="CharOverride-19">Tayyip Erdoğan:</span> “Bu nasıl beddua, kime ediyor? Sıkıysa kime ettiğini de söylesin. İsim versin.”</p>

    <p class="paragraf"><span class="CharOverride-19">Fethullah Gülen:</span> “Mesâvîyi Allah biliyor, harâmîliği Allah biliyor, hırsızlığı Allah biliyor, rüşveti Allah biliyor. Öbür tarafta teker teker tek arpadan hesap sorma esprisine bağlı olarak hepsinin hesabını Allah sorar.”</p>

    <p class="paragraf"><span class="CharOverride-19">Tayyip Erdoğan:</span> “Şunu bilesiniz ki istediğiniz kadar oralara yerleşin, ininize gireceğiz ininize. Didik didik edeceğiz ve devletin içindeki bu örgütleri teşhir edeceğiz. Onları inine girip çıkaracağız.”</p>

    <p class="paragraf"><span class="CharOverride-19">Fethullah Gülen:</span> “Kimin inde olduğunu Allah görüyor. Kimsenin hıyanetini deşifre etme vazifemiz yok.”</p>

    <p class="paragraf"><span class="CharOverride-19">Tayyip Erdoğan:</span> “Alçaklıktır, şerefsizliktir, namussuzluktur, ahlaksızlıktır! Hem dindarım diyeceksin, hem de gözünü kırpmadan, üstelik en iğrenç biçimde masum insanlara iftira atacaksın. Yazıklar olsun!”</p>

    <p class="paragraf"><span class="CharOverride-19">Fethullah Gülen:</span> “Dememiştim, demeden edemedim. O kadar diş gösterildi, o kadar salya atıldı, o kadar kimse tahrik edildi, o kadar o tweet’lerde o melun düşünceler bir yönüyle vizesiz rahat dolaştı ki, demeden edemedim.”</p>

    <p class="paragraf"><span class="CharOverride-19">Tayyip Erdoğan:</span> “Ergenekon’la mücadele ettik, Pennsylvania yönetimindeki NeoErgenekon’la da mücadele edeceğiz. Neymiş, Pennsylvania’da inzivaya çekilmiş. İnzivaya çekileceksen gel ülkende inzivaya çekil. Bu nasıl bir inziva? İnzivaya çekilmiş ama oradan alüfteleri (iffetsiz, oynak, cilveli kadın) takip ediyor.”</p>

    <p class="paragraf"><span class="CharOverride-19">Fethullah Gülen:</span> “<span class="CharOverride-19">Yeni bir dünya... Yeni bir dünya... El ele yeni bir dünya!.. Hâkimiyet değil, hükmetme değil, baskı yapma değil, totaliter sistemler tesis etme değil... Diktatörlükler tesis etme değil, tiranlıklar kurma değil.”</span></p>

    <p class="paragraf"><span class="CharOverride-19">Tayyip Erdoğan:</span> “<span class="CharOverride-18">Şu anda hain bir terör örgütü var, bunlar terör örgütü. Buna tedbir almak bizim görevimiz... Bir başbakanı mahkeme kararı dahi olsa dinleyemezsin. Cumhurbaşkanını, genelkurmay başkanını dinleyemezsin. Ama bu hainler dinler. Haşhaşilerin bunların yanında elleri öpülür elleri. Bunlarda her numara var. Bildiklerimi anlatamıyorum. Ne yaparlarsa yapsınlar bunun bedelini ödeyecekler.”</span></p>

    <p class="paragraf"><span class="CharOverride-19">Fethullah Gülen:</span> “<span class="CharOverride-19">Size haşhaşi demişler, aldırmayın. “Çete” demişler, aldırmayın. “Sülük” demişler, aldırmayın. Peygambere “sefih” demişler; bunak demektir bu. Bunlarla meşgul olduğunuz zaman, kafa dağınıklığına düşersiniz; nöronlar taşımaz bunu; korteks çatlayıverir birdenbire.”</span></p>

    <p class="paragraf"><span class="CharOverride-19">Tayyip Erdoğan:</span> “Bu can bu bedende oldukça paralel yapıyla mücadele sonuna kadar devam edecektir.”</p>

    <p class="paragraf"><span class="CharOverride-19">Fethullah Gülen:</span> “Dünden bugüne –dün belki sadece ehl-i ilhad yapıyordu şimdi asimetrik bir saldırganlık var– bir bitirme cehdi ve gayreti var.”</p>

    <p class="paragraf">Erdoğan-Gülen Taht Oyunu’na ilerleyen bölümlerde yeniden değinirim. Tayyip Erdoğan’<span class="CharOverride-18">ı</span> “keşfeden” ABD’li Morton Abromowitz, Graham Fuller gibi isimler aynı zamanda Fethullah Gülen cemaati ile de aynı yıllarda aynı samimiyette temas kuruyordu. Fethullah Gülen hâlâ çok tartışılan 1998 yılındaki papa ile bulu<span class="CharOverride-18">şmasına</span> Abromowitz’in aracı olduğunu söylüyordu. Fethullah Gülen 2007’de ABD’de oturma izni için yaptığı başvuruda, Morton Abromowitz ve Graham Fuller’in kendisi hakkında yazdığı referans mektuplarını da mahkemeye sunmuştu. Fethullah Gülen cemaati bu yıllarda “hoşgörü” ve “dinler arası diyalog” imajıyla içeride ve dışarıda ön plana çıkıyordu. Hatta bugün çok hatırlanmaz ama Bekir Coşkun’un yazdığı “Ağlayan Adam” köşe yazısı vardı. Tarih 30 Ocak 1997:</p>

    <p class="arayazi">Erbakan’ın sarıklı Mercedes’lilerden oluşan tarikat şeyhlerine verdiği iftar yemeğine katılmayan Fethullah Gülen’in, kendi iftar yemeği medyada geniş yer aldı... İftara Hıristiyan ve Mûsevî cemaatleri liderleri de katıldılar... Ayrıca tiyatro sanatçıları, gazeteciler, kimi sosyalistler, yabancı elçiliklerden temsilciler, Alevî dedeleri... İftardan önceki dualar ise, konuklara saygı olarak önce Türkçe, sonra İngilizce... Haremlik-selâmlık ise yok... Bunlara karşı çıkan var mı?.. Ki kimi gazeteler, Fethullah Gülen Hoca’nın iftar sofrasını “hoşgörü ziyafeti” olarak isimlendirdiler... Özellikle bu içinde bulunduğumuz günlerde hangimizin bu hoşgörüye ve barışa gereksinimi yok?.. Bendeniz zaten gözü sulu birisi olarak, Fethullah Gülen’in niye çok ağladığını şimdi daha iyi anlayabilirim... Hoşgörü ve barış... Belki de bu sihirli iki kelimede düğümlenen ulusumuzun geleceği, sicim sicim gözyaşları ile çözülebilir... En azından; ağlamak, en yoğun düşünmektir... Bence asıl: Akıllı İslâm, akılsızına başkaldırmalıdır...</p>

    <p class="paragraf">Aslında Erdoğan AKP’si ve Fethullah Gülen cemaatinin NeoTürkiye oluşumundan önce propagandaları, imaj çalışmaları çok benziyor. Amerikanvari bu propaganda ve stratejiler Türkiye’ye özgü siyaset/propaganda ve stratejilerin çok dışındaydı. İşte o stratejilerin olduğu günler AKP’nin de kuruluşunda çokça yer alıyordu. Erdoğan iktidara doğru adım adım yürürken çok çeşitli kesimlere de açılıyordu. Hatta fazla da açılıyordu. AKP’nin kuruluş günlerinde Sevda Demirel de AKP’ye katılmak istediğini söylemişti. Bugün olduğu gibi birbirini paralayarak Erdoğan’ın peşinde koşanlar o yıllarda mesafe açmak için tam tersi tarafa koşuyordu. Sevda Demirel’in AKP’ye katılma sözleri fazla sansasyoneldi. AKP açılımını da aşar yorumları yapılıyordu. Erdoğan katıldığı TV programında Fatih Altaylı’nın Sevda Demirel sorusunu yanıtlıyordu:</p>

    <p class="paragraf"><span class="CharOverride-19">F.A.:</span> “Sevda Demirel’in partinize üye olmak istemesini nasıl karşılıyorsunuz?”</p>

    <p class="paragraf"><span class="CharOverride-19">R.T.E.:</span> “Partimize üye olmakta herhangi bir noktada beis yok. Partimize üye olur, demokratik mücadelesini verir. Mücadele içerisinde yerini ne derece alabilirse alır. Olay bu kadar basit. Bizim şu anda oya ihtiyacımız var.”</p>

    <p class="paragraf"><span class="CharOverride-19">F.A.:</span> “Oya ihtiyacınız olmasa istemez misiniz?”</p>

    <p class="paragraf"><span class="CharOverride-19">R.T.E.:</span> “Her zaman bir parti bir oy daha almak için çalışır.”</p>

    <p class="altbas">ERDOĞAN’IN SİCİLİ NASIL TEMİZLENDİ?</p>

    <p class="paragraf">Oy almak için çalışmalar, açılmalar, her kesime sıcak mesajlar devam etti ve AKP seçimleri kazandı. Erdoğan da önce siyasi yasaklı olarak genel başkan, sonra Deniz Baykal’ın da katkısı ile yapılan anayasa değişikliği sonrası yapılan ara seçimle başbakan oldu. Ara seçime kalmadan Erdoğan’ın seçimlere girebileceği de tartışılmıştı. Diyarbakır DGM’de Tayyip Erdoğan’ın “TCK’da yapılan değişiklikler nedeniyle daha önce aldığı mahkûmiyet kararının adli sicilden silinmesi” tartışması yaşanmıştı. Diyarbakır DGM adli sicil kaydının silinmesini reddederken Diyarbakır 4. DGM Erdoğan’ın adli sicil kaydının silinmesine karar veriyordu. Bu tartışma o gün için DGM’ler arası bir hukuk yorumu farkı olarak görülebilirdi. Ama Ergenekon ek iddianamelerinde yer alan bir tape ile durumun hiç de öyle olmadığı görülüyor. Diyarbakır’da ne olduğunu daha iyi anlamak için <span class="CharOverride-18">Bir Liderin Doğuşu</span> kitabında DGM kararları nasıl anlatılmış onu yazayım.</p>

    <p class="paragraf">Tayyip Erdoğan’ın o dönemde avukatlığını yapan, Erdoğan Köşk’e çıkana kadar da Devlet Bakanlığı görevi yapan Hayati Yazıcı anlatıyor:</p>

    <p class="arayazi">(...) Sicil kaydının silinmesi için başvuru kararı ağırlık kazanınca ben kalktım sessiz sedasız Diyarbakır’a gittim. Mahkeme başkanı bana, “Şimdiye kadar neredeydiniz?” diye konuşunca umutlanmıştım. Vakit geçirmeden gerekli evrakları hazırlayıp 3 nolu DGM’ye başvurarak beklemeye başladım. Sonucun açıklanması uzun sürmedi: “Oy çokluğu ile talebin reddine...” Soluğu mahkeme başkanının odasında almıştım. Ben daha bir şey söylemeden “Talebi oy çokluğuyla reddettik” dedi.</p>

    <p class="arayazi">“Sağlık olsun ama biz bunu aşacağız” dedim. “Yargı organları genellikle hak ve özgürlüklerin önünü açar ama ne yazık ki Türkiye’de bunun tam tersi oluyor.”</p>

    <p class="arayazi">“Sen düpedüz hakaret ediyorsun!” diyerek sertleşmeye başladı.</p>

    <p class="arayazi">“Hayır hakaret etmiyorum. Yorum yapıyorum” dedim. Bana orada sonucu tebliğ etmek istediler, kabul etmedim. Aksi halde itiraz süresini başlatmış olacaktım. “Önce kararı incelemek istiyorum” diyerek kararın fotokopisini aldım.</p>

    <p class="arayazi">Muhalif üyenin yorumunu okudum, çok güzel bir mütalaa yazmıştı. O gün Diyarbakır’da kaldım ve karara itiraz hakkımızı kullandım. Dosyaya bu kez Diyarbakır 4. DGM baktı. Sonuç: “Recep Tayyip Erdoğan’ın sicil kaydının silinmesine...”</p>

    <p class="arayazi">Akşam 17.20’de uçağımız vardı ama gitmedim. Çünkü karar 2’ye 1 çıkmıştı. Allah göstermesin trafik kazası ya da hastalık gibi bir durum olsa, üyelerden birinin başına bir şey gelse kararın bir hükmü kalmayacak. Rica minnet kararı yazdırdım. Üyelere imzalattım. Karar çantamdaydı. Rahatlamıştım. Siirt’ten bu yana girdiğimiz bütün davalarda, sonuçların aleyhimize tecelli etmesi bir yana, bire bir yaşadığımız hukuk ihlalleri ve keyfi kararlar nedeniyle mahkemelere inancımızı neredeyse yitirmiştim. Bu kez aldığımız sonuç hepimizi sevindirdi.</p>

    <p class="paragraf">Çok sevinmişlerdi bu karara. Önemli bir karardı. Çünkü Tayyip Erdoğan’ın milletvekilliği adaylığına engel ortadan kalkıyordu. Bu karar sonra Sabih Kanadoğlu’nun itirazı üzerine Yargıtay 8. Dairesi’ne götürüldü. Yargıtay da Sabih Kanadoğlu’nun itirazını haklı görerek Diyarbakır 4. DGM’nin verdiği “adli sicilin silinmesi” kararını yok hükmünde saydı. Ergenekon davası ek klasörlerinde ise Diyarbakır’daki DGM kararlarının perde arkası çok daha farklı yer aldı. Ek 429’uncu klasörde bulunan telefon konuşması AKP milletvekilliği de yapan Emin Şirin ile <span class="CharOverride-18">Millî Gazete</span> muhabiri Şaban Kalafat arasında geçiyor. Görüşmenin kaydedildiği tarih ise 12 Eylül 2007. Konuşmada Şaban Kalafat, Hayati Yazıcı’nın 1998 yılında Erdoğan’ın avukatlığını yaptığı sırada “bir savcı ve iki hâkimi satın aldığını”, bunun için harcanan paranın da Kalyon İnşaat adlı müteahhitlik firması tarafından tahsis edildiğini söylüyor.</p>

    <p class="paragraf"><span class="CharOverride-19">Emin Şirin.:</span> “Cemil Çiçek’e sattırdılar Aksu’yu...”</p>

    <p class="paragraf"><span class="CharOverride-19">Şaban Kalafat:</span> “Satıldı ama Kalyon İnşaat dik durdu. Halbuki o Hasan Kalyoncu, ki parasını kendi cebinden verdi, Recep Tayyip Erdoğan minareler süngü şiirinden yargılanırken...”</p>

    <p class="paragraf"><span class="CharOverride-19">E.Ş.:</span> “Biliyorum, biliyorum...”</p>

    <p class="paragraf"><span class="CharOverride-19">Ş.K.:</span> “O zaman Hayati Yazıcı avukatıydı, üç hâkimden iki hâkimi ve savcıyı satın aldı Kalyon’un verdiği parayla ama Abdülkadir Aksu’yu bakan yapmadı diye Kalyon İnşaat bütün işlerden çekildi, mesela Büyükşehir Belediyesi’nin yaptığı işlerden. Metrobüs işini bıraktı falan...</p>

    <p class="paragraf">Devlet Bakanı Yazıcı, <span class="CharOverride-18">Milliyet</span> gazetesine yaptığı açıklamada telefon tapesindeki iddiaları sert bir dille yalanladı. “Bu alçakça bir iddia. Hiçbir mesnedi yok... Absürd... Böyle bir şey olamaz. Ben o tür işlerin içinde olamam; ben avukat olarak adaletin tecelli etmesi için çalışan kişiyim. Bunlar iftiradır, uydurmadır.”</p>

    <p class="paragraf">Emin Şirin konuşulanların Ankara’da çok konuşulan dedikodular olduğunu söylüyordu:</p>

    <p class="paragraf">“Ankara’da bu dedikodu çok yaygın olarak konuşuldu. Bu konuyu Şaban’a sormak lazım... Bu dedikoduları aktardı herhalde. Şaban <span class="CharOverride-18">Millî Gazete</span> muhabiridir, beni sık sık arar. Kandilleri de, bayramlarda arar. Ankara’da bu dedikodular bol bol konuşuluyor.”</p>

    <p class="paragraf">Tayyip Erdoğan bütün bunları arkasında bırakmış, 3 Kasım 2002 seçimlerinde olamadığı milletvekilliğini ara seçimde elde ederek başbakanlık koltuğuna oturuyordu. Artık Reis gitmiş Beyefendi gelmişti. Kısa bir anekdot olarak aktarayım, “Beyefendi” Süleyman Demirel’in de lakabıydı.</p>

    <p class="paragraf">3 Kasım seçimlerinde “bilinen kehanet” gerçekleşmiş, NeoCon’lar ve Amerika gelişmelerden çok memnundu. Artık yol tamamen açılmış ve ılımlı İslam modelli NeoTürkiye yola çıkmıştı. Erdoğan’dan ilk talep de yoldaydı. ABD Başkanı Bush Ankara Büyükelçisi Robert Pearson aracılığıyla seçimleri kazanan Erdoğan’a kutlama mesajı gönderiyor ve uyarı gibi sözleri de iletiyordu. “Yakın günlerde verilmesi gereken önemli kararlar var.” Bu önemli karar 1 Mart Tezkeresi idi. Gerçi tezkere oylamasında Erdoğan henüz başbakan değildi ama ABD biliyordu ki bu davanın lideri Erdoğan’dı. Tezkere, Türk Silahlı Kuvvetleri’nin Kuzey Irak’a gönderilmesini ve gerektiğinde kullanılmasını, ayrıca muhtemel bir askeri harekât çerçevesinde yabancı silahlı kuvvetlere mensup hava unsurlarının Türk hava sahasını kullanmalarına 6 ay süreyle izin verilmesini öngörüyordu. Buna göre, en fazla 62 bin yabancı askeri personel Türkiye’de bulunabilecek ve yabancı kuvvetlerin hava unsurları 255 uçak ve 65 helikopteri aşamayacaktı.</p>

    <p class="paragraf">Tezkere Meclis’te kapalı oturumda görüşüldü ve ABD’nin, Erdoğan’ın, Abdullah Gül’ün beklentilerinin aksine kabul edilmedi. Oylamaya 533 milletvekili katıldı...264 kabul oyuna karşılık, 250 ret oyu çıktı ve 268 olan salt çoğunluk sağlanamadığı için tezkere reddedildi...</p>

    <p class="paragraf">1 Mart Tezkeresi’nin reddedilmesiyle, Irak savaşında başta İncirlik Üssü ve limanlar olmak üzere Türk topraklarını kullanmaya hazırlanan ABD’de büyük hayal kırıklığı yaşandı. Savaş gemilerini İskenderun Limanı açıklarında bekleten ABD, savaş sırasında gerekli transit noktaları ve lojistik destek için farklı ülkelerdeki askeri üsleri kullanmak zorunda kaldı. Av-bombardıman ve yakın-destek hava operasyonları için uçak gemileri ile Suudi Arabistan’daki hava üslerinden yararlanıldı. Uzun menzilli stratejik bombardıman operasyonları ise İngiltere Lakenheath ve Hint Okyanusu’ndaki Diego Garcia Üssü’nden yapıldı.</p>

    <p class="altbas">1 MART TEZKERESİ’NİN REDDİ İLE ASKERLERE OPERASYONUN NE İLİŞKİSİ VAR?</p>

    <p class="paragraf">Tezkerenin reddedilmesi çok şeyin kırılma anı oldu. NeoCon’lar açısından bu büyük bir yenilgiydi. Erdoğan liderliğinde AKP’nin geçen 13 yılda özgür iradesi ile aldığı tek karar 1 Mart Tezkeresi oldu. Ama Tayyip Erdoğan bu duruma çok kızmıştı. Tezkere sonrası toplanan AKP MKYK toplantısında kürsüye vurarak, “Bakanlar Kurulu’nda imzaladıktan sonra Meclis’te tezkereye hayır demek son derece çirkin!” diyordu... Herkes çok öfkeliydi. Bu öfkeler tezkere zamanı ve sonrasında konuşmalara da yansıdı.</p>

    <p class="paragraf">George Bush: “1 Mart 2003 günü TBMM’de reddedilen tezkereyle ilgili hayal kırıklığına ve hüsrana uğramıştım. Şimdiye kadar yaptığımız en önemli taleplerimizden birinde, NATO müttefikimiz Türkiye, Amerika’yı yarı yolda bırakmıştı.”</p>

    <p class="paragraf">Tayyip Erdoğan: “Denklemin dışında kaldık. Keşke 1 Mart Tezkeresi geçseymiş. Tezkerenin bu şekilde neticelenmesini doğru bulmadım. Bunlardan ibret alıp gelecekte aynı hataya düşmemek gerekir.”</p>

    <p class="paragraf">Abdullah Gül: “Saçlarım o dönem ağardı, uyku uyumuyordum.”</p>

    <p class="paragraf">ABD’nin eski Savunma Bakanı Donald Rumsfeld: “Amerikan yönetimi emindi. Ancak TBMM, jilet farkıyla ABD’nin geçiş talebini onaylamamıştı. Bölgedeki kilit bir NATO müttefikinden destek alınamaması, operasyonel açıdan ciddi terslik olmasının yanında, siyasi bir utançtı...”</p>

    <p class="paragraf">Erdoğan 2003 yılında <span class="CharOverride-18">Wall Street Journal</span>’a yazdığı bir makalede, “<span class="CharOverride-19">ABD’nin Irak’ta savaşan kahraman bay ve bayan askerlerinin en az zayiatla ülkelerine mümkün olan en az zamanda dönmeleri temennisi ile duacıyız” diyordu. Bu ABD’ye ve dışarıya bir mesajdı. Aynı Erdoğan 2013 yılında seçim döneminde içeriye de mesaj veriyordu. Ancak ABD askerlerine dua eden Erdoğan’dan farklıydı. “</span>Binlerce kilometre öteden gelip Ortadoğu coğrafyasına müdahale edenlere, bu coğrafyanın kanını ve petrolünü içenlere tek cümle söyleyemeyenler bugün Türkiye’yi eleştiri konusu yapıyorlar. Bunun içinde Türkiye’deki cahiller de var.”</p>

    <p class="paragraf">1 Mart Tezkeresi’nin Meclis’te yapılan kapalı oturumunun yayınlaması için zamanaşımı 2013 yılında doldu ama bu görüşme tutanakları kamuoyu ile paylaşılmadı. Tezkere öncesi Erdoğan genel başkanlığında, Abdullah Gül başbakanlığında ABD’de yapılan “at pazarlıkları” ve bu pazarlığa ilişkin detaylar Turan Yavuz’un <span class="CharOverride-18">Çuvallayan İttifak</span> kitabında ayrıntılarıyla yer alır. Amerika’da NeoCon kontrolündeki Bush yönetimi 1 Mart Tezkeresi’nin bedelini ödediği gibi bunun hıncını da çıkardılar. 4 Mart 2003’te Süleymaniye’de Türk askerlerinin başına çuval geçirildi. Belki de Türk ordu tarihindeki en rencide edici ve küçük düşürücü bu olayın NeoTürkiye hafızasında kalması da istenmiyor. Egemen Bağış “çuval” olayının ardından Cheney’i arayan Başbakan Erdoğan’ın askerleri kurtardığını ve telefonda, “Bunu kabul edemem, çabuk o çocukları serbest bırakın!” dediğini açıklıyordu. Hafızada da bu kalsın isteniyordu.</p>

    <p class="paragraf">1 Mart Tezkeresi’nin reddinde en büyük hedef ordu oluyordu. Hatta Erdoğan CNN Türk’te katıldığı programda Türk Silahlı Kuvvetleri’nin üst kademesini, 2003 yılında 1 Mart Tezkeresi’ni kamuoyu önünde açıkça desteklemekten kaçındığı için eleştiriyordu.</p>

    <p class="paragraf">“(...) Üst düzey komutanlar da, ‘Biz orada olmalıydık, tezkere geçseymiş’ diyorlar. Temenni ederdik ki, onlar da o günlerde bunu dillendirebilselerdi, çok daha iyi olurdu. O gün maalesef oylamadan önce açıklama yapmadılar.”</p>

    <p class="paragraf">Wikileaks belgelerinde ise “... Eski bir MGK personeli ve Erdoğan’a yakın bir AK Parti milletvekili bize, oylama öncesinde askeriyenin, asıl olarak Erdoğan’ın ve AK Parti’nin altını oymaya odaklandığını söylediler. Gazeteci, ordunun amacının bir taşla iki kuş –yani hem AK Parti’yi hem ABD hükümetinin Irak politikasını– vurmak olduğunu söyledi” deniliyordu. 2000 yılında zamanın MGK Genel Sekreteri Orgeneral Tuncer Kılınç’ın Harp Akademileri’ndeki sempozyumda “Türkiye’nin gerekirse Rusya ve İran’la yeni arayışlara girebileceğini” açıklaması da ABD tarafından not edilmişti. Bütün bunları şunun için yazıyorum. Hâlâ çok tartışılan ve ordu komuta kademesini baştan sona değiştiren Ergenekon, Balyoz, casusluk gibi askerleri hedef alan operasyonlara bir de bu gelişmeler ışığında bakmak lazım. Hatta analizler yaparken bu verileri çokça da göz önünde bulundurmak gerekiyor.</p>

    <p class="paragraf">Mesela 2002 yılında Harp Akademileri Komutanlığı’nın “Türkiye’nin Etrafında Barış Kuşağı Nasıl Oluşturulur?” konulu sempozyumunda zamanın MGK Genel Sekreteri Orgeneral Tuncer Kılınç’ın konuşması ABD’yi epeyce kızdırmıştı. Kılınç, “Türkiye’nin yeni birtakım arayışlar içinde olması kesinkes ihtiyaç. Bunun da en doğru yöntemi zannediyorum, Rusya Federasyonu ile birlikte, mümkünse İran’ı da içerecek şekilde arayış içinde olunması. Türkiye, AB’den hiç yardım görmemiştir. AB, Türkiye’yi ilgilendiren sorunlara menfi bakıyor” diyordu.</p>

    <p class="paragraf">Turan Yavuz <span class="CharOverride-18">Çuvallayan İttifak</span> kitabında ABD’nin bu konuşmaya çok öfkelendiğini ve Washington’da “Türkiye’de yeni bir hükümet ve yeni bir genelkurmay başkanı olmazsa Irak konusunda desteği unutmamız lazım” görüşünün dile getirildiğini yazmıştı.</p>

    <p class="paragraf">Tuncer Kılınç’a Ne Oldu? Ergenekon soruşturması kapsamında 2009’da gözaltına alındı. 2013’te cezası kesinleşti ve 2014’ün mart ayında tahliye edildi.</p>

    <p class="paragraf">Bush yönetimi boyunca ABD-Türkiye ilişkileri zaman zaman gerilimli geçti. BOP’un varlığı ve NeoTürkiye projesi bağların kopmasını engelliyordu. Zaman zaman gerilen ilişkilerde hemen devreye giriliyordu. Mesela Graham Fuller 1 Mart Tezkeresi ve sonrasında oluşan ABD’nin Türkiye’yi kaybetme riskine karşı 2005 yılında <span class="CharOverride-18">Los Angeles Times</span>’da “Türkiye’yi Kaybetmeyin” başlıklı yazısında, “Yeni dünya düzeninde, tek taraflılık da bir yere kadar. Türkiye’yi kaybetmiş değiliz; tek yapmamız gereken kendi gücümüze daha gerçekçi bir anlayışla bakmak, diğer devletlerin milliyetçi his ve menfaatlerini umursamamanın risklerini hesaba katmak ve kendi menfaatlerimize daha uzun vadeli, daha aydın bir açıyla bakmak. Yoksa Türkiye gayet iyi durumda” uyarılarında bulunuyordu.</p>

    <p class="paragraf">Keza İbranice basılan <span class="CharOverride-18">Erdoğan/AKP</span> kitabının yazarı Alon Liel’in uyarıları da aynı tondaydı:</p>

    <p class="arayazi">Bush’un, Powell’ın ve hatta Wolfowitz’in hayallerine baktığımızda, Türkiye gibi bir Irak, bir Suriye, bir İran, bir Suudi Arabistan’ı görüyoruz. Hayal edilen şey budur. Hissiyatları yatıştığında Türkiye’yi reddedemeyecekler.</p>

    <p class="altbas">BUSH DÖNEMİNDE ÇUVAL, OBAMA DÖNEMİNDE BEYZBOL SOPASI</p>

    <p class="paragraf">ABD başkanlığını Barrack Obama’nın kazanması sonrası Türkiye-ABD ilişkileri BOP projesi ekseninde zaman zaman kaymalar da olsa bugüne kadar geldi. Arap Baharı sürecinde Türkiye’ye biçilen rol sadece “Rol model ol!” idi. Erdoğan yönetiminde Türkiye bu role uyarken Şark kurnazlığı yapıp NeoOsmanlı rüyalarına daldı. İşte bu rüyadan uyandırma görevi yine Amerika’ya düştü. Obama’nın Erdoğan’la telefonla konuşurken beyzbol fotoğrafının servis edilmesi NeoOsmanlı rüyasındayken hazin bir beyzbol sopası ile dürtme idi. NeoCon’ların 1 Mart Tezkeresi’ne karşı Türkiye askerinin başına çuval geçirmesinden sonra ülke tarihinin en trajik anlarından biriydi beyzbol sopalı fotoğraf. Önce beyzbol sopalı günlere dönelim:</p>

    <p class="paragraf">30 Temmuz 2012’de ABD Başkanı Barrack Obama Türkiye Başbakanı R. Tayyip Erdoğan ile Suriye ve gelişmeleri kapsayan bir telefon görüşmesi yaptı. Görüşme sonrası Beyaz Saray resmi sitesinde bu görüşme Obama’nın beyzbol sopalı fotoğrafı ile duyuruldu. Fotoğraf tam bir şok etkisi yarattı. Ankara önce buna sessiz kaldı. Erdoğan’a yönelik tepkiler büyüyünce ABD’den fotoğrafla ilgili açıklama geldi. Beyaz Saray Ulusal Güvenlik Konseyi Sözcü Yardımcısı Caitlin Hayden, açıklama gönderdi:</p>

    <p class="paragraf">“Beyaz Saray tarafından yayınlanan Başkan Obama’nın Başbakan Erdoğan ile konuşurken, elinde ünlü Amerikalı sporcu Hank Aaron tarafından imzalanmış beyzbol sopasını tutarken çekilen fotoğrafı sadece bir amaçla yayınladık. O da Başkan’ın Başbakan Erdoğan ile devam eden yakın ilişkisini vurgulamak ve onların Suriye’de kötüye giden durum hakkındaki önemli görüşmelerine dikkati çekmek. Başkan, ABD’nin Türkiye ile işbirliği yaptığı bir dizi önemli konuda, Başbakan Erdoğan ile yakın ortaklık ve arkadaşlığına değer veriyor.”</p>

    <p class="paragraf">Aslında açıklama kendi içinde niye beyzbol sopalı fotoğraf sorusuna yanıt veriyordu. “Suriye’de kötüye giden durum hakkında önemli görüşmeye dikkat çekmek.” Kötüye giden durum şuydu: Amerika Büyük Ortadoğu Projesi’ne (BOP) uygun bir strateji ile Beşar Esad’ı devirmek istiyordu. Türkiye de “eşbaşkanlığa” uygun bir şekilde bunun yanında yer alıyordu. Buraya kadar her şey planlandığı gibiydi ama Erdoğan yönetimi eşbaşkanlığı NeoOsmanlı ideasını gerçekleştirme fırsatı görüyordu. Esad muhalifleri Özgür Suriye Ordusu (ÖSO) etrafında birleşmiş çetin bir içsavaşa girmişti. Türkiye aracılığıyla ÖSO silah ve mühimmat dahil destekleniyordu. Erdoğan yönetimi ÖSO içindeki El-Nusra oluşumu ile başka rüyalara dalıyordu. El-Nusra aracılığıyla Esad sonrası Suriye’de söz sahibi olmak. Obama yönetimi Afganistan’da Usame Bin Ladin ile yaşadığı bumerangı bir kez daha yaşamamak için El Nusra’nın güçlendirilmesi ve ÖSO içerisinde etkin olmasına karşı çıkıyordu. Uyarılara karşı Erdoğan yönetimi El-Nusra ve radikal İslamcıları desteklemeyi sürdürünce beyzbol sopası okyanus ötesinden Türkiye’ye uzandı. Erdoğan beyzbol sopalı fotoğraf için bir hafta sonra açıklama yaptı:</p>

    <p class="paragraf">“Ben tabii Obama’nın benimle konuşması esnasında hangi pozisyonda olduğunu ya da elinde ne tuttuğunu bilemem. Benim Oval Ofis’te gördüğüm konuştuğum Obama gayet saygılı ve bu saygısını da ifade eden bir insandır, arkadaşımdır. Ben o medyadaki komik ifadeleri ciddiye almıyorum. Benim tanıdığım Obama, arkadaşım olan Obama saygılıdır ve saygıya değerdir.”</p>

    <p class="paragraf">Zamanın AKP Genel Başkanı Ömer Çelik ise “Birinin elinde tespih, öbürünün elinde beyzbol sopası olabilir. Mahzuru yok. Amerikan kültürü içinde yerini alan bir şey” diyordu.</p>

    <p class="paragraf">Amerikan kültürü içinde yer alan bir şey daha vardı. “Çizdiğimiz çizginin dışına çıkamazsın. Çizginin içinde BOP’a uygun NeoOsmanlıcılık, İttihad-ı İslamcılık oyna.” Erdoğan yönetimi sürekli çizginin içinde kalma sözü vermesine rağmen durdurulamayan NeoOsmanlı kibri bu sözü unutturuyordu. Erdoğan unuttukça da Obama ya sopa gösteriyor ya da Erdoğan’la direkt muhatap olmak yerine yardımcısı Joe Biden aracılığıyla temas kuruyordu. Erdoğan ise Obama’nın sesini bile özlüyordu. O kadar ki Obama İsrail ziyaretinden ayrılırken telefon ediyordu ve Erdoğan da bu görüşmeyi “İsrail’den ayrılırken Obama, Netanyahu ile birlikte havaalanından beni telefonla aradılar. Önce Netanyahu’nun sesini aldım, ben, ‘Sayın Obama’nın sesini özlemiştim, önce kendisiyle görüşeyim’ dedim, Kendisiyle görüştüm” sözleriyle kamuoyu ile paylaşıyordu. Bu özlem hali vakitsizlik ve yoğunluk ile ilgili değildi tabii ki, Suriye’de El Nusra, sonrasında IŞİD, Mısır’da Müslüman Kardeşler, Irak’ta ise Sünni yönetim eliyle yapılmak istenen NeoOsmanlı eksenli zikzaklı politika yüzünden oluyordu. Amerika Irak’ta yaşadığının benzerini Suriye’de yaşamak istemiyordu. Mısır’da, Tunus’ta, Libya’da yaşanan içten devirme Suriye’de gerçekleşmeyince masa başı çözümüne ikna olmuştu. Erdoğan ise artık “kardeşim” dediği Esad’ı Esed yapmıştı. Tek çözüm istiyordu, NATO ile birlikte Esad’a son darbeyi vurmak. Bu gerçekleşmeyince öfkeye yeniliyor ve proje olmasına yol açan BOP ekseninden kayabileceği mesajını veriyordu. 26 Ocak 2013’te Erdoğan, Rusya’ya yaptığı ziyareti anlattığı <span class="CharOverride-16">24 TV’deki programda, “Geçenlerde Sayın</span> <span class="CharOverride-24">Putin</span><span class="CharOverride-16">’e söyle</span>dim, bizi Şanghay Beşlisi içine alın dedim. Alın bizi Şanghay Beşlisi içine biz de AB’ye allahaısmarladık diyelim, ayrılalım oradan. Bu kadar oyalamanın ne anlamı var?” dedi.</p>

    <p class="paragraf">“İkisi birbirine alternatif mi?” sorusuna Erdoğan, “Şanghay Beşlisi daha iyi, çok daha güçlü” yanıtını veriyordu.</p>

    <p class="paragraf">ABD Dışişleri Bakanlığı sözcüsü Victoria Nuland sorulan Erdoğan’ın Şanghay Beşlisi açıklaması için, “Açıkçası, Türkiye’nin aynı zamanda bir NATO üyesi olduğu göz önüne alındığında, bu ilginç olur. Ne olacağını göreceğiz” diyordu. Ne olacağını görmek için çok beklemeye de gerek yoktu. Erdoğan 5 Şubat 2013’te Çek Cumhuriyeti’ne yaptığı gezide “olanı” ilan ediyordu.</p>

    <p class="paragraf">“Hükümet olarak AB hedefimizde bir sapma asla söz konusu değildir.</p>

    <p class="paragraf">Yeni arayışlar içinde değiliz. Şanghay İşbirliği konusu AB’nin alternatifi midir? O ayrı bir yapılanmadır, bu ayrı bir yapılanmadır.”</p>

    <p class="paragraf">Erdoğan Şanghay Beşlisi çıkışı ve Suriye’de El Nusra gibi “unsurlar”a yardımı kesmeyince Obama’nın sesini bir süre daha özleyecekti. Ta ki 16 Mayıs 2013’e kadar. Obama defalarca istenen randevuya nihayet yanıt vermişti. Erdoğan kalabalık bir heyetle ABD’nin yolunu tuttu. ABD seyahati öncesi Esenboğa Havalimanı’nda yaptığı basın toplantısında, “Daha aktif ne gibi adımlar atabiliriz konuşacağız. İşin siyasi noktada atılması gereken adımlar da, 1’inci Cenevre Anltaşması’nda, oradaki çalışmalarda atılan adımlar da netice vermedi. Daha sonra 2’nci Cenevre gibi yaklaşımlar, bize bunlar ipe un sermek gibi geliyor” diyordu. Bu kez Obama’yı ikna edip Esad’ı devirecek bir hava-kara saldırısı yapılacak sanıyordu. Reyhanlı saldırısının üstünden henüz 5 gün geçmişti. Bunu masada koz olarak kullanacaktı. Erdoğan’ın heyetinde Başbakan Yardımcısı Bülent Arınç, AK Parti genel başkan yardımcıları Numan Kurtulmuş ve Mevlüt Çavuşoğlu, Dışişleri Bakanı Ahmet Davutoğlu, AB Bakanı ve Baş Müzakereci Egemen Bağış, Ekonomi Bakanı Zafer Çağlayan, Enerji ve Tabii Kaynaklar Bakanı Taner Yıldız, MİT Müsteşarı Hakan Fidan, AK Parti Grup Başkanvekili Ayşenur Bahçekapılı, Dışişleri Bakanlığı Müsteşarı Feridun Sinirlioğlu ile Türkiye’nin Washington Büyükelçisi Namık Tan bulunuyordu. Amerika’da karşılama ve ağırlama törenleri beklentinin de ötesindeydi. Erdoğan daha da umutlanmıştı. Türkiye’ye ziyaret büyük beklentilerle sızdırılıyor, Erdoğan’a verilen önemin altı özellikle çiziliyordu. Türkiye medyası biat ayinine uygun geziyi ilkler başlığıyla duyuruyordu. Mesela <span class="CharOverride-18">Hürriyet</span> gazetesinin haberi şöyleydi:</p>

    <p class="paragraf">“ABD Başkanı Obama, Beyaz Saray’da Başbakan Erdoğan ve Türk heyetini ilklerle ağırlıyor. İlk göze çarpan, ABD-Türkiye heyetler arası görüşmelerine Amerikan tarafının bu kadar üst düzeyde katılması. Beyaz Saray’daki görüşme masasının Amerikan tarafında hem Başkan, hem de Başkan Yardımcısı Joe Biden oturdu. Oysa daha önce Türkiye’den gelen başbakanlar, ABD başkanı ve yardımcısı tarafından hep ayrı ayrı kabul edilirlerdi. ABD tarafında masada ayrıca Obama kabinesinin iki önemli ismi, Savunma Bakanı Chuck Hagel ile Dışişleri Bakanı John Kerry de bulundu.</p>

    <p class="paragraf">Masada Türk tarafında dikkat çeken isim ise MİT Müsteşarı Hakan Fidan’dı. İlk kez Beyaz Saray’daki bir görüşmede masada MİT müsteşarı da yer almış oldu. Beyaz Saray’daki bir başka ilk de heyetlerin bu kadar geniş tutulması. Türk tarafında Başbakan Erdoğan’a ABD seyahatinde eşlik eden bakanlar bulundu.”</p>

    <p class="altbas">ROSE GARDEN’DA OBAMA KİME ÖFKELENDİ VE NE OLDU?</p>

    <p class="paragraf">Peki gerçekte ABD ziyaretinde ne olmuştu? Gerçekte olan medyada yer almadı. Kendi araştırmalarımla öğrendiğim gerçek şuydu:</p>

    <p class="paragraf">Beyaz Saray’da Beyaz Saray Kabine Salonu’na geçildiğinde gergin bir hava vardı. İsrail ile ilişkiler, İran’daki gelişmeler değerlendirildikten sonra nihayet konu Suriye’ye gelmişti. Erdoğan Reyhanlı saldırısı ile başlayıp bölgedeki gelişmeleri sıraladıktan sonra Hakan Fidan’a dönüp, “Hakan Bey size son durumu anlatsın” dedi. Obama’nın yanıtı kısaydı: “No... No... Lütfen siz devam edin.” Erdoğan Esad’ın devrilmesi için askeri çözümün şart olduğunu anlatmaya devam etti. Sonra yeniden “Son durumu bir de Hakan Bey anlatsın” diye bir kez daha söyledi. Obama bu kez parmağını sallayarak bir kez daha “No... No...” dedi sonra. Erdoğan şaşkındı. Duraladı. Kısa bir sessizlik oldu. Sessizliği yine Obama’nın sesi bozdu. Gergin ve biraz da kızgındı. Erdoğan, Hakan Fidan ve Ahmet Davutoğlu’na “Sizin Suriye’de ne yaptığınızı çok iyi biliyoruz” dedi. Bu kez daha büyük bir sessizlik oldu. Obama ayağa kalktı. İşaretparmağını sallayarak “We don’t work, no more...” sözleri ağzından çıktı. Obama hızlı adımlarla salonu terk etti. Tayyip Erdoğan ve salonda bulunan herkes donup kalmıştı. Obama’nın ardından ABD heyeti de salondan çıktı. Erdoğan ve beraberindekiler tek başlarına kalmıştı. Kimse konuşmuyordu. Aradan dakikalar geçti. Gelen giden yoktu. Erdoğan ve heyeti hâlâ bekliyordu. Nihayet bir görevli içeri girdi: “Toplantı bitti.”</p>

    <p class="paragraf">Erdoğan şaşkınlığı atlattıktan sonra Başkan Yardımcısı Joe Biden ile bir araya geldi. Biden Erdoğan’a El Nusra gibi aşırı dinci unsurların desteklenmesinden rahatsızlığını bir kez daha iletti. Cenevre görüşmeleri için “ipe un sermek” sözlerinin doğru olmadığını ve böyle giderse her şeyin daha kötüye gideceğini anlattı. Sonra Rose Garden’a geçildi. Obama ve Erdoğan medyanın karşısındaydı. Obama iki ülke ilişkilerine verilen önemden bahsetti. Suriye’de aynı amaç doğrultusunda ortak hareket edileceğini söyledi. Sıra Erdoğan’a gelmişti. Erdoğan bir gün önce ABD’nin öncülük ettiği 2. Cenevre Görüşmeleri için “ipe un sermek” demişti. Şimdi ne diyecekti? Erdoğan, “Özellikle BM Güvenlik Konseyi’nin atacağı adım veya bu Cenevre süreci önem arz ediyor. Bunları aramızda değerlendireceğiz” diyordu. Obama gayet memnundu. Konuğunu Rose Garden’dan bu kez arabasına kadar uğurluyordu.</p>

    <p class="paragraf">Brookings Enstitüsü’ndeki konuşmasında Başbakan Erdoğan’a, “Cenevre süreci için ipe un sermek gibi olduğunu söylemiştiniz. Şimdi bu sürece nasıl bakıyorsunuz?” diye soruldu.</p>

    <p class="paragraf">Erdoğan:</p>

    <p class="paragraf">“Doğrudur, daha önce Cenevre sürecinin ipe un sermek olduğunu söyledim. Görüşüm değişti veya gelişti diyebilirsiniz. Ama Rusya ve Çin’in de sürece katkı vermesini sağlayacak bir adımın atılması için Cenevre sürecini biraz daha ilerletelim diye bir düşünce söz konusu. Bu duruma yönelik Türkiye olarak bir desteğimiz olabilir. Ama bu sürecin uzaması Esed’e zaman kazandırmamalı.”</p>

    <p class="paragraf">Yaşananla aktarılan hep farklı. Medya asıl işlevi olan gerçekten kaçtıkça yalan daha çok dolaşımda oluyor. Mesela 24 Eylül 2014’te Tayyip Erdoğan’ın ilk kez Cumhurbaşkanı olarak katıldığı Birleşmiş Milletler Genel Kurulu’nda boş salona yaptığı konuşma medyada yer bulmadı. Erdoğan, BM Genel Kurulu’nda değişen ekolojik denge ve iklim problemlerini anlatmak için kürsüye geldiğinde salon bomboştu. Bu durum Türkiye medyasında yer bulamazken yabancı basında eleştiri konusu oluyordu. Alman <span class="CharOverride-18">Welt am Sonntag</span> gazetesinden Boris Kalnoky’in makalesinde önemli tespitler vardı. O tespitler şöyleydi:</p>

    <p class="arayazi">Cumhurbaşkanı Erdoğan Batı’yı tercih etmedi. Bazen insanlar güvendiği kişilerden beklediğini alamayınca hayal kırıklığına uğrar. Türkiye de Batı ve müttefiklerini hayal kırıklığına uğrattı. Türkiye isteseydi Müslüman ülkelere örnek olurdu. Demokrasi ve hürriyeti getirebilirdi. Amerika, Avrupa herkes Türkiye’ye güvendi. Ama beklenen olmadı. Türkiye herkesi şaşırttı. Geçtiğimiz hafta Birleşmiş Milletler Konseyi’nde Cumhurbaşkanı Erdoğan boş salona hitap etti. Çünkü kimse artık Cumhurbaşkanı Erdoğan’ın mesajlarını dinlemek istemiyor. Kendi ülkesinde muhalefet partisini ateist ve terörist ilan ederken Batı’yı şerefsiz, ırkçı olarak suçlaması her şeyi ortaya koyuyor. Radikal İslamcı gruplara karşı, radikal İslam’ın olmadığını söylüyor, sadece İslam olarak değerlendiriyor. 11 Eylül 2001’de Dünya Ticaret Merkezi’ne yapılan seri saldırıların ardından dünya barışçı iyi bir İslam ülkesiyle çalışabiliriz özlemi arayışındaydı. 2004 yılında Avrupa Birliği (AB) adayı ilan edilen Türkiye dünyada barışı sağlama rolünde herkes tarafından örnek İslam ülkesi gösterildi. Herkes sevindi, “İyi ki Türkiye var” dedi. Beklenen olmadı. Türkiye’de AKP hükümeti ve başındakiler sözleriyle, mesajlarıyla Avrupa ve Amerika’yı şaşırttı. AKP kariyerini radikal İslamcıların hedef aldığı Avrupa ve Amerika’ya karşı tavrıyla başlattı. Bu tavır siyasetçilerde hayal kırıklığı yaşattı. Irak ve Suriye’de yaşanan IŞİD terörüne karşı Cumhurbaşkanı Erdoğan’ın Batı’yı düşman göstermesi Erdoğan’ı raydan çıkan trene benzetti...</p>

    <p class="arayazi">IŞİD terör örgütüne dışarıdan katılan ikinci büyük kontenjan Türkiye oldu. Radikal İslami gruplara Türkiye büyük destek verdi ve yaşanan içsavaşın kanamasına neden oldu. Hedefte Esad’ın devrilmesiyle, bölgede Türkiye’nin hâkimiyeti söz konusuydu. Ama planlar altüst oldu. On yıl önce Avrupa ve Amerika Türkiye’ye güveniyordu. Şimdi ise güven ortadan kalktı. Artık Türkiye Batı’nın itibar ve güvenini yitirdi. Şimdi sadece Türkiye’nin düşman bir ülke olmaması için çalışılıyor.</p>

    <p class="paragraf">İçeride “Cihan Lideri” olarak PR’ı yapılan Erdoğan’a yurtdışında hiç de öyle bakılmadığı bir gerçek. Türk’ün Türk’e propagandası uluslararası saygınlığa daha çok tercih edilir oldu. Birleşmiş Milletler’deki boş salon konuşması Erdoğan medyasında tam tersi gösterildi. Erdoğan’ın BM’deki konuşması <span class="CharOverride-18">Star</span> gazetesinin manşetinde “Yüzlerine Haykırdı” diye yer buldu. <span class="CharOverride-18">Star</span> gazetesi bununla da yetinmedi boş sıraları fotomontajla dolu gibi gösterdi. Ana akım medya boş salonu hiç görmeyince olmayan bir şey varmış gibi Türkiye kamuoyuna sunuldu. Aslında Birleşmiş Milletler Genel Kurulu’nda gerçekten yüze haykıran bir isim vardı. O isim Tayyip Erdoğan değil, Arjantin Devlet Başkanı Cristina Fernandez’di. ABD Başkanı Barack Obama’nın da katıldığı Birleşmiş Milletler toplantısında Fernandez gerçeği bir şamar gibi haykırdı:</p>

    <p class="paragraf">“Geçen yıl toplandığımızda Esad rejimini terörist olarak değerlendirip ona karşı olanları devrimci görüp desteklediniz; şimdi ise dün “devrimci” dedikleriniz radikal İslamcılara karşı savaş açmış durumdasınız. Işid ve El Kaide’nin elindeki silahların izini kim sürebilir? Büyük güçler çok kolay dost ve düşman kavramını değiştiriyor. Teröristler dost oluyor, dostlar ise terörist. Hizbullah’ı terörist örgütler listesine koymuştunuz ama sonradan Lübnan’da geniş bir tabanı olan saygın bir yapı olduğu anlaşıldı. 1994’te Buenos Aires’te İsrail Elçiliği’ne yapılan bombalı saldırıda İran parmağı aradınız ancak öyle olmadığı kesinleşti. 11 Eylül sonrası El Kaide terörü gerekçesiyle Afganistan ve Irak’a savaş açtınız; o ülkeler şimdi dünyanın en ağır durumunu yaşıyor. Arap Baharı’nı Tunus, Libya ve Mısır’da başlatarak radikal İslamcıları kendi elinizle orada iktidara getirdiniz. Bölge halklarının özgürlüklerini gasp ettiniz. Bugün burada Işid’e karşı bir BM kararı çıkarmak üzere toplandık, oysa Işid’in bazı BM Güvenlik Konseyi ülkelerinin gözetiminde dostları tarafından kurulup beslendiğini herkes görüyor.”</p>

    <p class="paragraf">Fernandez’in insani ve vicdanı bu haykırışı da Türkiye medyasında hak ettiği ölçüde yer alamadı. Çünkü Erdoğan’ın imajını gölgeler korkusu vardı. Medya olana bu kadar uzakken olmayan ya da abartılan suikast iddiasına yakın duruyor. Neden?</p>

    <p class="altbas">SUİKAST İDDİALARI VE KORKU İMPARATORLUĞU</p>

    <p class="paragraf">Onlarca koruma, olağanüstü güvenlik önlemleri, her an bir şey yapılacak tedirginliği... Tayyip Erdoğan’ın sokak hali her gün böyle. Sürekli bir suikast olacak havası yaratılıyor. Bu aynı zamanda da bilinçli bir psikolojik savaş stratejisi olarak uygulanıyor. Ergenekon ve Balyoz’a kadar sürekli “asker darbe yapabilir” algısı yerini suikast girişimi ve hükümeti yıkma algı yönetimine bıraktı. Her türlü toplumsal itiraz ya da eleştiri anında “hükümeti devirmeye teşebbüs” olarak gösteriliyor. Yaratılan “hükümeti yıkma” algısı ile devlet şiddeti meşrulaştırılıyor. Erdoğan’ın gücü ve kudreti aldığı oylardan çok sahip olduğu/biat ettirdiği medyadan geliyor. “Korku İmparatorluğu”nun bütün burçları medya sayesinde yapılıyor. Bütün bunlar yetmezmiş gibi Erdoğan kitaplarında suikast iddiaları özel bir yer tutuyor. Bu imajla bir, Erdoğan’ın ne kadar korkusuz ve tevekkül sahibi olduğu imajı yaratılıyor; iki, insanların korku halinde ilk vazgeçecekleri şey olan özgürlükleri tamamen algı operasyonlarına teslim olmuş oluyor. Diğer bir tespit de, suikast iddiaları arttıkça Erdoğan daha çok yalnızlaştı ve çok dar bir kadro ile baş başa kaldı. Bu da daha geniş bir perspektiften ülkeye bakmayı engelledi, kör nokta çoğaldı. Erdoğan’ın ustalık dönemi tamamen böyledir. 2010’dan beri TOMA, biber gazı ile korunan bir korku/tahakküm yönetimi oldu.</p>

    <p class="paragraf">Son “Erdoğan kutsal kitabı” <span class="CharOverride-18">Bir Liderin Doğuşu</span>’nda çok çarpıcı suikast iddiaları var. Nedense bu iddialar isim de verilmişken yargı önüne çıkarılmadı. <span class="CharOverride-18">Bir Liderin Doğuşu</span> suikast iddiasıyla başlıyor zaten:</p>

    <p class="arayazi">İstanbul İl Teşkilatı’ndan Özel Kalem Müdürü Mustafa Yüce arıyor: “Alo Ahmet Abi, biraz önce adamın biri arayıp 13.00-15.00 arası iki saat boyunca telefon ve elektriğimizin kesileceğini söyledi... Arar da ulaşamazsanız merak etmeyin.”</p>

    <p class="arayazi">Akşama doğru Ahmet Ergün’ün telefonu yine çaldı: “Sabahleyin arayıp il binasında telefon ve elektriğinizin kesileceğini söylemiştim. Gördünüz... Ne dediysem o! Sizi uyarıyorum: Adamınız, derhal adaylıktan çekilecek ve bir basın toplantısıyla deklare edecek. Aksi halde... bir sonraki uyarımız kanlı olacak!”</p>

    <p class="arayazi">İstanbul Büyükşehir Belediye Başkanlığı için Recep Tayyip Erdoğan’ın adaylığı, kimleri ve ne için rahatsız ediyordu? Daha işin başındaydılar. Üstelik Bedrettin Dalan, Zülfü Livaneli, İlhan Kesici gibi adayların yanında Erdoğan’ın seçimi kazanma ihtimali şöyle dursun, esamisi bile okunmazdı. Birilerinin, Tayyip Bey’in adaylıktan çekilmesini istemesi için, medyanın ya da kamuoyu yoklamalarının görmediği bir şeyi görmüş olması gerekiyordu.</p>

    <p class="arayazi">Yaklaşan tehlikenin adı: Recep Tayyip Erdoğan’dı.</p>

    <p class="arayazi">Erdoğan ve arkadaşlarının gün boyu içlerini karartan kasvet, aldıkları acı haberle doruğa ulaşmıştı. Samandıra seçim bürosu bombalanmış, bir kişi olay yerinde hayatını kaybetmiş, yaralılar hastaneye kaldırılmıştı. Olay sonrası Kartal Devlet Hastanesi’ne vardıklarında, Ahmet Ergün’ün telefonu çalıyordu. Telefonun ucundaki ses, “Kan akacak demiştim, kale almadınız. Bu son ikazım!.. Bu gece bir programınız daha var. Adayınıza söyleyin, vazgeçsin. Yoksa konuşma esnasında vurulacak” diyordu.</p>

    <p class="arayazi">Ne yapacaklarını düşünürken, Reis’in sesiyle kendilerine gelirler:</p>

    <p class="arayazi">“Arkadaşlar, herkes görevinin başına! Devam ediyoruz!”</p>

    <p class="arayazi">Konuşma, bir minibüsün üstünde yapılacak. Gönüllü arkadaşları kendilerini Reis’e siper ederken, içlerinde silah taşıma ruhsatı olanlar, pompalı tüfeklerle, eller tetikte, etrafı kolluyor... Öylesine gerginler ki, kazara çocuğun biri maytap patlatsa, kıyamet kopacak! Kısa tutulan konuşmanın ardından program sona eriyor. Reislerini evine ulaştırmak üzere yola çıkmaya hazırlanırken, telefon yine çalıyor:</p>

    <p class="arayazi">“Gece henüz bitmedi!” diyor telefondaki ses: “Eve varıncaya kadar kat edeceğiniz uzun bir yolunuz var... Ensenizdeyiz.”</p>

    <p class="arayazi">Reisleri, tartışmaları dinliyor ve nihai kararını açıklıyor: “Korkunun ecele faydası yok... Eve gidiyoruz!”</p>

    <p class="arayazi">Dönüş güzergâhında, Kısıklı Caddesi’nden eve gidecek yola girildikten sonraki ilk 100 metrelik bölüm çok tehlikeli. Arkadaşları koruma görevini üstlenip, makam aracını ortaya alıyor. Reisleri arkada, Mustafa Erdoğan’ın aracında. Makam aracına Erdoğan’ın yerine başka bir arkadaşı otururken, yol bitmek bilmiyor. Sağ salim eve ulaştıklarında, terden sırılsıklam vaziyette, herkes bulduğu bir iskemleye yığılmışken, odanın sessizliğini parçalayan telefonun öbür ucundaki ses, Ahmet Ergün’e şöyle diyor: “Adamınız herifmiş. Adaylığı hayırlı olsun!”</p>

    <p class="paragraf">Sanki Teksas ya da Beyrut’un arka sokaklarında geziliyormuş gibi anlatılan bu suikast iddiasında en önemli ayrıntı silahlı kendi adamları Erdoğan’ı koruyor. Bu da marifetmiş gibi anlatılıyor. Diğer bir tuhaflık da Emniyet’e bu iddia haber verilmiyor. Suikast için telefon edenler de “Adamınız herifmiş” diyor tebrik ediyor. Tuhaf bir öykü. Bir başka ayrıntı da Samandıra’daki Refah Partisi irtibat bürosu olarak kullanılan yere bombalı saldırı yapılması. O günkü gazeteleri taradım. 25 Mart 1994 tarihli <span class="CharOverride-18">Milliyet</span> ve <span class="CharOverride-18">Cumhuriyet</span> gazetelerinde küçük bir haber buldum. “Kahve Tarandı” başlıklı haberde “Samandıra’da RP’nin irtibat bürosu olarak kullanılan kahvehane tarandı. 3 kişi öldü. 9 kişi yaralandı” yazıyor. Oysa Erdoğan kitabında bir kişi öldü deniyor. Sonrasında ise başka bir habere rastlamadım. Cenazeler nasıl gömüldü, Erbakan ya da Erdoğan katıldı mı bir haber göremedim. Hatta Erdoğan cumhurbaşkanlığı adaylığını açıkladıktan sonra yaptığı “Yeni Türkiye Manifestosu” adlı toplantıda “Bizzat ben defalarca ölüm tehditleri aldım. Çok somut suikast girişimleri son anda önlendi. 1994’te İstanbul Büyükşehir Belediye Başkanlığı için sahada seçim çalışmaları yaparken tehditler aldık. Samandıra’da bir arkadaşımız bombalı saldırıda şehit edildi. Pınarhisar Cezaevi’ne gönderilmem beni denklemin dışına itmeye yönelik bir girişimdi. Hatırlayın o zaman medya başlıklarını. Artık muhtar bile olamaz. Artık siyasette hayatı bitti. Cezaevinde de tehditler aldım diyordu. Erdoğan’ın dediğine göre ölen bir kişinin adı neden söylenmiyordu ya da ailesi yakınları neden bulunmuyordu? Cezaevindeki gardiyan bile kahraman yapılıyor, hatta 1979 yılında çok kısa kaldığı cezaevinde çorba veren asker hatırlanıyor, bulunuyor ama Samandıra sadece saldırı olarak anılıyor. Tuhaf bir durum. <span class="CharOverride-18">Bir Liderin Doğuşu</span>’ndaki suikast iddialarıyla devam edelim.</p>

    <p class="paragraf">Erdoğan’ı korumak için cezaevine giren Hasan Yeşildağ’ı anlatmıştım. Hasan Yeşildağ’ın cezaevine girmesine karar verdiği olay bir polisiye roman kurgusuyla anlatılıyor:</p>

    <p class="arayazi">Hasan Yeşildağ, konsolosluktaki işlerini bitirmiş, çıkmak için kapıya yönelmişti. Güvenlik bankosunda oturan polis memurunu görünce durdu:</p>

    <p class="arayazi">“Cengiz Abi burada mı?”</p>

    <p class="arayazi">“Yukarıda.”</p>

    <p class="arayazi">“Hazır yolumuz düşmüşken, uğrayıp bir selam vereyim” dedikten sonra, polis memurunun bir şey söylemesini beklemeden asansöre yöneldi. Cengiz Bey, Hasan’ı karşısında görünce sevinmişti. Odada asker tıraşlı, koyu takım elbiseli iki kişi daha vardı.</p>

    <p class="arayazi">“Hasancığım, hoş geldin!” dedi. “Buyur otur, seni misafirlerimle tanıştırayım. Türkiye’den geliyorlar. İkisi de bizden emekli. Çok değerli ağabeylerimiz!”</p>

    <p class="arayazi">Konuşmaya pek hevesli görünmeyen misafirler, televizyondaki haberlere dalmışlardı. Spiker, İstanbul Büyükşehir Belediye Başkanı’na verilen hapis cezasının onaylandığını söylerken, arka planda Tayyip Erdoğan’ın görüntüleri yer alıyordu.</p>

    <p class="arayazi">Cengiz Bey, yüzünü tiksintiyle buruşturarak misafirlerine döndü: “Yahu, kesemediniz gitti şu herifin sesini!”</p>

    <p class="arayazi">Misafirlerden yaşlı olanı, “Merak etme!” diye cevap verdi. “Az kaldı. Hapishanede bitireceğiz işini!”</p>

    <p class="arayazi">Hasan Yeşildağ, duyduğu sözlerin dehşetiyle donup kalmıştı. Cengiz Abisi, kendisinin Tayyip Bey’le tanıştığından habersizdi.</p>

    <p class="arayazi">“Müsaadenizle” dedi. “Benim kalkmam lazım; gecikirsem trafiğe takılırım.”</p>

    <p class="arayazi">Asansöre doğru yürürken, başı zonkluyor, bacaklarının titremesine mâni olamıyordu. Tamamen tesadüf eseri olarak elde ettiği bu bilgi, hayati önemi haizdi. Çünkü, Cengiz Alkan, MİT İsviçre sorumlusuydu!</p>

    <p class="paragraf">Dediğim gibi gerilimi iyi ayarlanmış, Hasan Yeşildağ fedakâr ve cansiperane bir can yoldaşı gibi anlatılıyor. Kurgu anlatım tamam ama tuhaf olan bahsedilen kişi MİT’te çalışan Cengiz Alkan. Yani resmi görevli bir kişi. Nasıl oluyor da bu kişi için hiçbir işlem yapılması istenmiyor? Hadi diyelim o zaman güçlü olunmadığı için bir şey yapılmıyor ya sonrası, başbakanlık, cumhurbaşkanlığı dönemlerinde de yok. Birçok kurguyla yüzlerce insanın hapislere tıkıldığı bir ülkede adı sanı belli suikastı itiraf etmiş birine bir şey yapılmıyor. Bu da tuhaf.</p>

    <p class="paragraf">Gelelim kitaptaki son suikast iddiasına. Ergenekon soruşturmasının ikinci iddianamesinin klasörlerinde yer alan Hisar kod adlı gizli tanık şu iddiayı ortaya atıyor: “Erdoğan, Pınarhisar’da yattığı sırada öldürülecekti. Bu suikast için Remzi ve Fadıl adlı iki gardiyan Pınarhisar’a tayin edildi. Ancak son anda suikasttan vazgeçilmiş.”</p>

    <p class="paragraf">Bunda da aynı acayiplik. Gardiyanların ismi belli görev yerleri belli. Aynı durum, soruşturma yok, sorgulama yok...</p>

    <p class="paragraf">Suikast iddialarının aslında bir paranoyaya yol açtığının enteresan bir itirafı da var <span class="CharOverride-18">Bir Liderin Doğuşu</span> kitabında. Hasan Yeşildağ anlatıyor:</p>

    <p class="arayazi">Bir gece, bahçeden gelen bir çıtırtı duydum. Ses, Tayyip Bey’in de dikkatini çekmişti. Bahçede çıtırtı çıkartabilecek herhangi bir hareketliliğin sensörler tarafından algılanması gerekiyordu. Oysa alarm çalışmamıştı. Bu durumun bir tek açıklaması vardı: Bahçeye kurduğum sistem devre dışı bırakılmıştı.</p>

    <p class="arayazi">“Geldiler!” diye mırıldandım kendi kendime: “Önceki teşebbüslerinin boşa çıktığını görünce, bu sefer işi ciddiye alıp, tim gönderdiler!” Yemek yapmakta kullandığım bıçaklardan en cesametlisini kapıp, koğuşun bahçeye açılan kapısında mevzilenmiştim. Çıtırtı şimdi koğuş kapısında başlamıştı. Sanırım kapıyı yokluyorlardı. Öyle gerginim ki, çelik bir yay gibiyim. Son kez, gözucuyla Tayyip Bey’e bakıyorum, o gayet sakin, kollarını göğsünde kavuşturmuş, arkasına yaslanarak beni seyrediyor. Kapının sürgüsünü usulca geri çektim. Kapıyı aniden açıp, yaratacağım şaşkınlıktan yararlanarak karşıma ilk çıkan, muhtemelen siyah giysili, kar maskeli elemanı haklayacağım. Elinden alacağım silahla da diğerlerine saldıracağım. İçimden üçe kadar sayıp, bismillah diye haykırarak, hızla kapıyı açtım!</p>

    <p class="arayazi">Bu hareketimin şaşkınlık yaratacağı konusunda yanılmamıştım. Karşımda, ne yapacağını bilemez halde donup kalmış bir tarlafaresi, gözlerini kırpıştırarak bana bakıyordu. Bacaklarımdaki yayın birden boşaldığını hissettim. Fare ayağımın altındaydı.</p>

    <p class="arayazi">Başımı içeri uzatıp, Reis’e seslendim:</p>

    <p class="arayazi">“Fareymiş!”</p>

    <p class="arayazi">“İyi...”</p>

    <p class="arayazi">“Öldürüyorum!”</p>

    <p class="arayazi">“...”</p>

    <p class="arayazi">“Ayağımı, nasıl bir hırsla bastırdıysam...”</p>

    <p class="altbas">ÇELİK YELEK Mİ İKİ REKÂT NAMAZ MI KORUDU?</p>

    <p class="paragraf">Erdoğan’ın cezaevinden çıkışı da yine suikast önlemleri ile yapıldı. O anlar aynı kitapta şöyle anlatılıyor:</p>

    <p class="arayazi">Saatler 12.00’yi gösterirken, hapishane içindeki bütün ışıkların birden söndüğü görüldü. Savcı, Erdoğan’a suikast yapılacağı ihbarı almış, önlem olarak hapishane karartılmıştı. Tayyip Bey’e çelik yelek giydirilmesi ve tahliyenin arka kapıdan yapılması kararlaştırılmıştı. Erdoğan, çıkışın arka kapıdan yapılacak olmasına ses çıkarmadı fakat çelik yelek giymeyi bütün ısrarlara rağmen kabul etmedi. İki rekât şükür namazı kıldıktan sonra, yanında duran Hasan Yeşildağ’a döndü:</p>

    <p class="arayazi">“Ben yeleğimi giydim! Çıkabiliriz...”</p>

    <p class="paragraf">Erdoğan’ın şükür namazı ile kuşandığı ve çelik yelek gitmeyi reddettiği bir kahramanlık öyküsü olarak anlatılıyor. Oysa Erdoğan yasa değişikliği ile Siirt’ten milletvekili seçildiğinde teşekkür konuşması için kürsüye çelik yelekle çıkmıştı. 1 Mart 2003’te <span class="CharOverride-18">Zaman</span> gazetesindeki haberin başlığı: “Siirt’te çelik yelekle konuştu. Demokrasi için oy istedi.”</p>

    <p class="paragraf">Yine medyada 22 Şubat 2010’da “Başbakan Tayyip Erdoğan için ABD Başkanı Barack Obama’nın da kullandığı çelik gömleklerden sipariş verildi. MİT’te her türlü silahla test edilen çelik gömleğin tanesi 12 bin dolar” haberleri vardı.</p>

    <p class="paragraf">Suikast iddiaları Erdoğan medyasının da hep öncelikleri arasında. Mesela 10 Temmuz 2011’de TRT Haber’de yayınlanan <span class="CharOverride-18">Büyük Takip</span> programında Tayyip Erdoğan’a yapılan suikast girişimleri ele alındı ve “Mustafa Kemal Atatürk ve Abdülhamit’ten sonra en çok suikast girişimine maruz kalan lider” olduğu söylendi.</p>

    <p class="paragraf">Yine 1 Ocak 2013’te <span class="CharOverride-18">Sabah</span> gazetesinde 10 yılda 100 suikast girişimi başlıklı haber yayımlandı. “<span class="CharOverride-18">Sabah</span>’ın elde ettiği bilgilere göre, Başbakanlık’ta tutulan dosyada 3 Kasım 2002’den bu yana Erdoğan’a yönelik tertip edilen suikast girişimlerinin listesi yer alıyor. Yapılan tasniflerde radikal sol örgütler, terör örgütleri ve Ergenekonvari yapılanmalar yer alıyor. Dosyada yer alan bu girişimler, amaç, hazırlık, eleman ve eylem şeklinde sıralanıyor. 2002’den bu yana Erdoğan’a yönelik yaklaşık 100 organize suikast girişimi tespit edildi ve daha hazırlık aşamasında MİT ve Emniyet İstihbarat birimlerince öğrenilip, etkisiz hale getirildi. Bu rakam organize olmayan, müstakil girişim ya da takip edilen ve işlem yapılan tehditler de katıldığında 342’ye çıkıyor. Erdoğan’a yönelik bu tertipler dosyaya kaydedildi ancak hiç açıklanmadı. Suikast girişimlerinin 2004 yılından sonra artışa geçtiği, cumhurbaşkanlığı seçimlerinin yapıldığı kritik dönem olan 2007’de Ergenekon şeklindeki yapıların Başbakan’ı hedefe koymaları nedeniyle zirve yaptığı ifade edildi.”</p>

    <p class="paragraf">18 Şubat 2014’te ise Erdoğan’a yakın <span class="CharOverride-18">Akşam</span> gazetesi, “paralel yapı”nın Başbakan Erdoğan’a propaganda amacıyla düzenlenecek olası bir suikastı MİT’e yıkma hazırlığında olduğunu iddia ediyordu. Tam bu haberler dolaşımdayken Mayıs 2014’te Erdoğan’a İstanbul Sultangazi’de suikast girişiminde bulunulduğu haberleri önce <span class="CharOverride-18">Akşam</span>’da sonra da medyada yer aldı. Soruşturma sonunda şüpheli Ferhat Yıldız hakkında tasarlayarak adam öldürmeye teşebbüs suçu kapsamında 20 yıla kadar hapis istemiyle dava açıldı.</p>

    <p class="paragraf">Suikast girişimi bir paranoya halini alsa da bazen çok özel operasyonların kılıfı yapıldı. 19 Aralık 2009 günü Arınç’ın Ankara’daki Çukurambar semtinde bulunan evi yakınlarında, ihbar üzerine bir albay ile bir binbaşı gözaltına alındı. Bir anda tüm Türkiye alarma geçti. Senaryoda yakalananların “Arınç’ın evinin adresi ve krokisi olan bir kâğıdı da yutmak istedikleri de” vardı.</p>

    <p class="paragraf">Albay ve bir binbaşı “suikast planlamak, silahlı örgüt kurmak, halkı hükümete karşı isyana tahrik” suçlaması ve tutuklanma istemiyle mahkemeye sevk edildi. Ancak mahkeme delil yetersizliğinden dolayı serbest bıraktı. Bu suikast iddiası sonrası Genelkurmay’ın kozmik odası 26 gün boyunca didik didik edildi. Nedense bu suikast iddiası sonra unutuldu. Aradan 5 yıl geçti hâlâ hiç olmamış gibi davranılıyor. Hatta Bülent Arınç 2012 yılında “Ben bunun bir suikast girişimi olduğunu düşünmüyorum. Bu bir gözetlemeydi. Evimin gözetlendiği ama arkasından ne yapılmak istendiğini bilmiyorum. 8 kişi mahkemeye sevk edildi. Hepsinin salıverildiğini gazetelerden okudum. Kozmik odalarda ne çıktı, bu konuda hiçbir bilgi sahibi değilim” dedi.</p>

    <p class="paragraf">Genelkurmay Eski Başkanı İlker Başbuğ da bir ara Bülent Arınç’a suikast iddiasını sordu: “İlginçtir, Arınç o sırada Ankara’da değil! 25 Aralık 2009’da da Ankara Seferberlik Bölge Başkanlığı’nda aramalar yapıldı, gözaltılar oldu. Beş senedir dosya öyle duruyor, bir şey çıktı mı? Hayır çıkmadı...”</p>

    <p class="paragraf">İlker Başbuğ <span class="CharOverride-18">Suçlamalara Karşı Gerçekler</span> kitabında kozmik odaya girme emrini Tayyip Erdoğan’ın verdiğini yazdı ve niye müsaade ettiklerini de şöyle açıkladı: “Eğer, aramaya müsaade edilmeseydi, bugün Türk Silahlı Kuvvetleri iddia edilen suikast ve belki de esas istenilen, bazı faili meçhul cinayetlerin delillerini karartmak veya ortadan kaldırmakla suçlanabilirdi. Ancak, herkesin ne olup olmadığı sorumluluğu sırtına yüklendiği an, bütün çıplaklığı ile ve hem de şaşırtıcı olarak ortaya çıktığına da birçok kez şahit olunmuştur.”</p>

    <p class="altbas">PAMUKOVA MANŞETLERİ SON MEDYADIR</p>

    <p class="paragraf">Suikast iddialarını uzun ve ayrıntılı anlattım. Çünkü bu iddialar ve yaratılan algı ile Erdoğan döneminde olan iş cinayetleri/denetimsizlik ve ihmal ile olan ölümler ya da “emri ben verdim” ile kıyılan gencecik çocukların katlinin nasıl ustalıkla üzerinin örtüldüğünün çok çarpıcı bir tablosunu yazacağım şimdi.</p>

    <p class="paragraf"><span class="CharOverride-19">2004</span></p>

    <p class="paragraf"><span class="CharOverride-19">Pamukova hızlı tren katliamı - 41 ölü</span></p>

    <p class="paragraf"><span class="CharOverride-19">Erdoğan:</span> “Türkiye’de bu tür kazalarda hep hükümetler istifa etmiş. Bakanlar görevden mi alındı? Haddinizi bilin.”</p>

    <p class="paragraf"><span class="CharOverride-19">2010</span></p>

    <p class="paragraf"><span class="CharOverride-19">Zonguldak grizu - 30 ölü</span></p>

    <p class="paragraf"><span class="CharOverride-19">Erdoğan:</span> “Madenciliğin kaderinde var. Abartılıyor. AKP iktidarını yıpratma fırsatı yapılıyor.”</p>

    <p class="paragraf"><span class="CharOverride-19">2011</span></p>

    <p class="paragraf"><span class="CharOverride-19">Roboski/Uludere - 35 ölü</span></p>

    <p class="paragraf"><span class="CharOverride-19">Erdoğan:</span> “Her kürtaj Uludere’dir. Dış güçlerin AKP’yi yıpratma ve bitirme operasyonu.”</p>

    <p class="paragraf"><span class="CharOverride-19">2012</span></p>

    <p class="paragraf"><span class="CharOverride-19">Samsun TOKİ evleri sel - 11 ölü</span></p>

    <p class="paragraf"><span class="CharOverride-19">Erdoğan:</span> “TOKİ’yi yıkma gayreti var. TOKİ öyle salvolarla yıkılacak kurum değil. Acıyı ranta dönüştürmeye çalışanlara fırsat vermeyeceğiz.”</p>

    <p class="paragraf"><span class="CharOverride-19">2012</span></p>

    <p class="paragraf"><span class="CharOverride-19">Afyon cephanelik patlama - 25 ölü</span></p>

    <p class="paragraf"><span class="CharOverride-19">Erdoğan:</span> “Bir şeyler çıkarma gayreti var. 25 şehidimiz üzerinden rant devşirme olabilir mi?”</p>

    <p class="paragraf"><span class="CharOverride-19">2013</span></p>

    <p class="paragraf"><span class="CharOverride-19">Reyhanlı bomba - 53 ölü</span></p>

    <p class="paragraf"><span class="CharOverride-19">Erdoğan:</span> “Güçlenen büyük Türkiye’ye tuzak. 53 Sünni vatandaşımız öldü. Ölenler cennete gitti.</p>

    <p class="paragraf"><span class="CharOverride-19">2013</span></p>

    <p class="paragraf"><span class="CharOverride-19">Gezi - 6 ölü</span></p>

    <p class="paragraf"><span class="CharOverride-19">Erdoğan:</span> “Polise emri ben verdim. Gezi sivil darbe girişimi. Arkasında faiz lobisi var.”</p>

    <p class="paragraf"><span class="CharOverride-19">2014</span></p>

    <p class="paragraf"><span class="CharOverride-19">Soma maden katliamı - 301 ölü</span></p>

    <p class="paragraf"><span class="CharOverride-19">Erdoğan:</span> “Olağan şeyler. Bu isin fıtratında var. Madenciler şehit oldu. İstismar etmek isteyen aşırı uçlar var.”</p>

    <p class="paragraf"><span class="CharOverride-19">2014</span></p>

    <p class="paragraf"><span class="CharOverride-19">Torunlar Center asansör faciası - 10 ölü</span></p>

    <p class="paragraf"><span class="CharOverride-19">Davutoğlu:</span> “Onlar alınteriyle helal rızık için çalıştılar. Bu yönleriyle de bizim için bir şehit hükmündedirler.”</p>

    <p class="paragraf">2004 Pamukova hızlı tren katliamında gazetelerin manşetleri bugünü daha iyi anlatır. O günkü manşetleri yeniden bir hatırlayalım. Çünkü AKP iktidarı boyunca bir daha olmadı. 301 madencinin göz göre göre öldürüldüğü gün bile.</p>

    <p class="paragraf"><span class="CharOverride-32">Akşam:</span> <span class="CharOverride-16">HIZLI FACİA - 110 yıllık hat, 4 aylık rötuşla hızlandırılmış trene hazırlandı. Uzmanlar “Felaket olur” dedi, kimse dinlemedi. Bedeli ağır ödendi. Raydan savrulan vagonlar dev tabutlara dönüştü...</span></p>

    <p class="paragraf"><span class="CharOverride-32">Birgün:</span> <span class="CharOverride-16">GÖZ GÖRE GÖRE CİNAYET - Başbakan Erdoğan ile Ulaştırma Bakanı Binali Yıldırım’ın uzmanların uyarılarına karşın hizmete soktuğu hızlı trenin virajı alamayıp raydan çıkması bir faciaya neden oldu.</span></p>

    <p class="paragraf"><span class="CharOverride-32">Cumhuriyet:</span> <span class="CharOverride-16">HIZLANDIRILMIŞ KATLİAM - AKP’nin uyarılara karşın altyapı eksiklikleriyle başlattığı tren seferleri faciayla sonuçlandı.</span></p>

    <p class="paragraf"><span class="CharOverride-32">Gözcü:</span> <span class="CharOverride-16">CİNAYET GİBİ - Ulaştırma Bakanı’nın uyarıları dinlememesinin acı sonu - Geliyorum diyen hızlandırılmış tren faciası: 39 ölü, 74 yaralı!</span></p>

    <p class="paragraf"><span class="CharOverride-32">Hürriyet:</span> <span class="CharOverride-16">SERİ CİNAYET - Tüm uyarılara rağmen altyapısı eksik hızlandırılmış tren deneyi faciaya yol açtı.</span></p>

    <p class="paragraf"><span class="CharOverride-32">Millî Gazete:</span> <span class="CharOverride-16">HIZLANDIRILMIŞ TREN FACİASI: 40 ölü - Yakup Kadri Karaosmanoğlu adlı hızlı tren 4 Haziran’da Başbakan Tayyip Erdoğan tarafından törenle sefere başlamıştı... Hızlı tren seferleri bazı uzmanlarca eleştiriliyor ve mevcut altyapının bu seferleri kaldıramayacağı belirtiliyor.</span></p>

    <p class="paragraf"><span class="CharOverride-32">Milliyet:</span> <span class="CharOverride-16">BİR ŞOV UĞRUNA ÖLDÜLER - Uzmanlar “Raydan çıkma olabilir, seferi durdurun” dedi. Kimse dinlemedi. Ve facia dün geldi.</span></p>

    <p class="paragraf"><span class="CharOverride-32">Posta:</span> <span class="CharOverride-16">GÖZ GÖRE GÖRE FACİA - Türkiye tarihinin en büyük tren kazası - Altyapı hazırlanmadan aceleyle sefere konan hızlı trenin sonu.</span></p>

    <p class="paragraf"><span class="CharOverride-32">Radikal:</span> <span class="CharOverride-16">HIZLANDIRILMIŞ FACİA, 36 ölü - Uyarılara “İnceleriz” yanıtı geldi ve korkulan oldu - 48. günde kaza.</span></p>

    <p class="paragraf"><span class="CharOverride-32">Sabah:</span> <span class="CharOverride-16">HIZLANDIRILMIŞ KATLİAM - Uzmanları dinlemediler, facia oldu: 36 ölü - Uzmanlar daha 15 gün önce “Bir facia geliyor” diye uyardı. Kulak asılmadı ve bedelini 36 masum yolcu canıyla ödedi.</span></p>

    <p class="paragraf"><span class="CharOverride-32">Star:</span> <span class="CharOverride-16">HIZLANDIRILMIŞ TREN FACİASI: 37 ölü - “Facia yaşanabilir” dendi... Sonunda denilen oldu... Sakarya Pamukova’da raydan çıkan hızlı tren 37 kişiye mezar oldu.</span></p>

    <p class="altbas">İŞADAMLARI NASIL SİNDİRİLDİ?</p>

    <p class="paragraf">Havuz ve biat medyası aslında Türkiye’de demokratik hak ve özgürlüklerin de mezar taşı oldu. Medya biat edip mesleken küçüldükçe Erdoğan’ın kibri de tahakkümü de o derece büyüdü. İşadamları ya havuza dahil oldu ya da sindirildi. Bu sindirme nasıl yapıldı? 2011 yılına gidiyoruz. Seçimlerde AKP bir kez daha galip geliyor. AKP’nin en çok oy oranına ulaştığı seçimdir. Yani AKP’nin zafer sayılacak başarısı yüzde 49.8 oy oranı 2011 seçimleridir. Seçimler yaklaşırken Karsan Yönetim Kurulu Başkanı ve Vehbi Koç’un damadı İnan Kıraç’ın “seçimlerden CHP birinci parti çıkacak” dediği medyaya yansıdı. Erdoğan çok öfkelendi. Bu öfkesini de medya önünde açıkça dile getirdi:</p>

    <p class="paragraf">“Doğrusu Kıraç’ı bu işlerin içinde görmek istemem. Bu işlere bulaştığını duymak da istemem. Ama hakikaten, yazılanlar söylenenler doğruysa, bu tabii geleceğe yönelik herhalde kendisi de bazı riskleri üstlenmiş demektir. Bundan önce ben davetlerine katıldım. Şimdi aksini beyan etmedikçe ben bundan sonra açılışına gitmem.”</p>

    <p class="paragraf">Tepki çok sertti... Seçimler bitmiş, Erdoğan’lı AKP “zafer kuşanmış”, daha da güçlenmişti. Aile meclisinde karar alındı, Erdoğan’ın gönlü alınacaktı. Ziyaretin adı “helalleşmek” olarak kondu. İnan Kıraç randevu için başvurdu. Randevu verildi. Yer olarak da AKP Genel Merkezi belirlendi. Başbakanlık ya da konutu özellikle değildi. AKP’nin gücü kudreti kabul edilsin, kapısına gelsin isteniyordu. İnan Kıraç tek başına AKP Genel Merkezi’ne geldi. Randevu saat 20.00 olarak belirlenmişti. Kapıda karşılanmadı. Danışmadan Başkanlık Makamı 8. Kat’a yönlendirildi. Asansöre binip 8. Kat’a çıktı. Özel Kalem Müdürü Tayyip Erdoğan’ın meşgul olduğunu söyleyip beklemesini istedi. Çaresiz İnan Kıraç bekledi. Dakikalar geçti. Hâlâ “buyurun” sesi çıkmıyordu. Gerilimli bir bekleyiş sürdükçe sürdü. 1 saat geçmişti. Hâlâ “buyurun” sesi yoktu. İnan Kıraç şaşkındı. Ama yapacak bir şeyi de yoktu. Çünkü artık “Reis”, “Beyefendi” yoktu. “Patron” vardı. Bekleyiş tam 1,5 saat sürdü. Sonunda o ses duyuldu: “Buyurun Sayın Başbakan içeride sizi bekliyor.” Görüşme süresi de bekletilen zaman kadar olmadı.</p>

    <p class="paragraf">İnan Kıraç daha sonra yaptığı açıklamada “1,5 saat bekletilmenin doğru olmadığını” söyledi. Görüşme olduğu dönemde AKP’li gazeteci ve milletvekillerinden bizzat duymuşluğum vardı: “Herkes biat edecek!”</p>

    <p class="paragraf">Çok eski tarihe gitmeye de gerek yok. Kitabı yazdığım Eylül 2014 ayı içinde bir başka çarpıcı olay yaşandı. Erdoğan Cumhurbaşkanı olarak TÜSİAD Yüksek İstişare Toplantısı’na katıldı. Toplantıda Cem Boyner Erdoğan konuşurken uyumaya çalıştığı ve konuşma bitiminde de coşkuyla alkışlamadığı için “saygısızlıkla” suçlandı. Erdoğan medyasında çok ağır ifadeler kullanıldı. Cem Boyner yeniden hedefti ve nedeni de haberlerde açıkça söyleniyordu:</p>

    <p class="paragraf">“Boyner Holding Yönetim Kurulu Başkanı Cem Boyner’den bir küstahlık daha... Gezi eylemlerinde Türkiye’de kaos ortamı yaratmak için her türlü çabayı veren Boyner ‘Çapulcuyum’ diyerek ön sıralarda yerini almıştı. Türkiye’yi karalama kampanyasında boy gösteren ve dünya kamuoyuna yanlış tanıtan Boyner, mağazalarını eylemcilere açmıştı...</p>

    <p class="paragraf">Boyner, Berkin Elvan’ın ölümüyle tekrar Gezi ruhunu canlandırmak istemişti. Boyner personeline mail yoluyla ‘Eylemcilere yardım edin’ çağrısında bulunan Cem Boyner, kaos ortamından yararlanarak şirketini büyütmüştü.</p>

    <p class="paragraf">Gezi’de ‘Çapulcuyum’ pankartı açan Cem Boyner, TÜSİAD Yüksek İstişare Konseyi Toplantısı’na onur konuğu olarak katılan Erdoğan’ı dinlerken gözlerini kapatıp uyumaya çalıştı. Konuşma bitiminde de bütün salon Cumhurbaşkanı’nı ayakta alkışladı. Ama o, bu nezaket kuralına da uymadı.”</p>

    <p class="paragraf">Haberlerle yetinilmedi. AKP Milletvekili Oktay Saral Cem Boyner’le ilgili olarak, “tasmalı köle”, “boyun eğmeli”, “TÜSİAD kimlikli maskeli anarşist” gibi çok ağır sözler kullandı. “Boyun eğmelidir” zaten çok şeyi anlatıyor. Uzun uzun yazmaya gerek yok. Havuz işadamları, Erdoğan’ın Büyükşehir Belediye Başkanlığı döneminden gelen “Faziletli Müteahhitler” vitrine sürülen Ali Ağaoğlu profilleri, “Fahişe ile memurun parasını peşin vereceksin” diyen Rıza Sarraf, milletim a... koyacağız diyen Mehmet Cengiz profilleri nasıl bir iş dünyası istendiğini gösteriyor. İşadamlarının “biat ayini” Cem Uzan’ın tasfiye edilmesiyle başladı. Cem Uzan’a yapılan operasyon doğru yanlış tartışması değil amacım. Reel bir durumu anlatmak. Cem Uzan’la sadece işini itibarını kaybetme korkusu olmadı. Aynı zamanda “vatanını da aileni de kaybedersin” tehdidi daha önemliydi. Bunda da başarılı olundu. Seküler/merkez/laik/ulusalcı/askeri cephenin lojistik işadamları bu operasyonla önce geri çekildiler sonra da “biat ayini” sırasına girdiler.</p>
  </div>
</body>
</html>
