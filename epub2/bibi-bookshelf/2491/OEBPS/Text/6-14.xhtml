<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-14</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="x6" xml:lang="tr-TR">
  <div class="Basic-Text-Frame">
    <p class="arabaslik_sol" id="_idParaDest-15">NEOOSMANLI HALÜSİNASYONU VE ŞİZOFRENİK DERİNLİK</p>

    <p class="paragraf">NeoTürkiye “büyük turpları” beklerken Tayyip Erdoğan döve döve cumhurbaşkanlığına yürüdü. Başkanlık sisteminden bir önceki durak cumhurbaşkanlığı koltuğu artık Tayyip Erdoğan’ın olmuştu. Etrafında olan herkese göre o artık “Big Boss”tu. Peki Big Boss’un NeoTürkiye’si ne durumda? Kitabın sonlarını yazdığım tarihlerde, yani Ekim 2014’te ülkenin doğusundan batısına kadar kanlı bir süreç yaşandı. PKK ile yürütülen “Barış Süreci”nde bir adım ileri iki adım geri siyaseti IŞİD’in Kobani’yi kuşatması ile tam bir kaosa dönüştü. Doğuda yeniden OHAL günlerine dönülüp sokağa çıkma yasağı ilan edildi. Her ilden ölüm haberleri geliyor. Hizbullah/PKK sokaklarda birbirini linç ediyor, Kürtler polisle askerle sokak savaşı yapıyor. Bir anda başlayan olaylarda 34 kişi hayatını kaybetti. Sonra da “birileri” devreye girdi olaylar duruldu. Birilerinin (Erdoğan-Öcalan-Amerika) bilek güreşinin bedeli ağır olmuştu ama kimse gerçekleri konuşmuyordu. Ülkenin hiçbir şehri tekin değil. Çünkü her türlü iç dış tehdide açık bir alan oluşturuldu.</p>

    <p class="paragraf">Erdoğan/AKP yönetimi kimlerle nasıl bir politika yürüttü?</p>

    <p class="paragraf">ABD ile “Arap Baharı Eşbaşkanlığı” yaptı, sonra NeoOsmanlı hayaliyle bunu fırsata dönüştürmek istedi.</p>

    <p class="paragraf">Amerika’nın tavrı (beyzbol sopası) sert olunca bu kez yine ABD politikasına dönüldü. Sonra el altından El Nusra (El Kaide)/Işid’i desteklemeye devam etti.</p>

    <p class="paragraf">PKK ile barış sürecini devam ettirirken Barzani/Talabani ile başka planlar yaptı.</p>

    <p class="paragraf">Rojova’da masa başında olduğu PKK’ya karşı önce El Nusra’yı destekledi sonra Işid’e lojistik destek verdi. PKK’nın Barış süreci biter tehdidi ile 2014 yerel seçimleri ve cumhurbaşkanlığı seçimleri için bu kez PKK’ya arka cıktı. Buna El-Kaide”nin yanıtı El-Şebab eliyle Türkiye Somali Büyükelçiliği’ne saldırmak oldu. Işid’in ÖSO (Özgür Suriye Ordusu)’dan ayrılıp halifeliğini ilan etmesiyle NeoTürkiye’nin zikzaklı ve meddücezirli politikası daha çok karıştı. Stratejik derinlik yerine şizofrenik derinlik, çözüme dayalı politika yerine günlük Şark kurnazlığı yapıldı. Bir gün Rusya’ya yanaşıp Şanghay Beşlisi denildi sonra AB’den vazgeçmeyiz açıklaması geldi. İran’la AB ve ABD”yi karşısına alacak kadar akçeli işlere girildi sonra İran’ın desteklediği Esad’ı devirmek için at pazarlığı yapılmaya kalkışıldı. Bu kez İran’ın sert uyarısı geldi.</p>

    <p class="paragraf">Mısır’da İhvan (Müslüman Kardeşler) eliyle Ortadoğu’nun liderliğine kalkışıldı sonu hüsran oldu. Müslüman Kardeşler ile olan temas Sisi iktidarıyla başlamamıştı. Erdoğan’ın belediye başkanlığı döneminde Müslüman Kardeşler tartışması yaşanmıştı. Belediye İktisadi Teşebbüsleri (BİT) yolsuzluk iddialarında Müslüman Kardeşler adı da vardı. Müslüman Kardeşler’in Ürdün Sorumlusu Mohammed Ashjmavey ile Mısır Sorumlusu Hasan Huvaydi’nin 15-Eylül-12 Ekim 1995 ve 12-22 Ağustos 1997 tarihleri arasında Holiday Inn otelinde ağırlanmış ve konaklama masrafları da Ulaşım A.Ş. tarafından ödendiği Mülkiye müfettişleri tarafından tespit edilmişti.</p>

    <p class="paragraf">Hamas’a arkanızdayız denildi Gazze saldırılarında etkisiz ve işlevsiz kalındı. Kürecik Üssü ile İsrail’e en büyük lojistik destek verildi. “One minute” şovuyla İttihad-i İslam sömürüsü yapıldı. Çin ile füze görüşmelerine başlandı. ABD’nin tepkisi ile bu rafa kaldırıldı.</p>

    <p class="paragraf">Bir çırpıda sayabildiklerim bunlar. İçeride AKP’li olmayan herkesin düşmanlaştırıldığı/ötekileştirildiği, itiraz edenin hainleştirildiği bir politikayı da ekleyince durumun vahameti daha net görülüyor. Bu kadar şizofrenik derinlik ve NeoOsmanlı halüsinasyonlu politika bugünkü NeoTürkiye’yi yarattı.</p>

    <p class="paragraf">Avrupa ve Amerika’dan da eleştirilerin dozu artmaya başladı. 8 Ekim 2014 tarihli NY <span class="CharOverride-18">Times</span> başyazısında Erdoğan’a ağır bir eleştiri yer aldı:</p>

    <p class="arayazi">Türkiye Cumhurbaşkanı Tayyip Erdoğan, bir zamanlar Müslüman dünyaya liderlik etmeye can atıyordu. Şu anda bölgesel bir kriz yaşanırken, liderlikten başka her şeyi yapıyor. İslamcı aşırılıkçılar iki kilometre ötedeki Suriye’de Kobani kentini ve Kürt nüfusunu kuşatırken, Türk askerleri ve tankları sınırdaki tel örgülerin hemen arkasında hiçbir şey yapmıyor.</p>

    <p class="arayazi">Erdoğan güçlerini kenarda tutarak ve Kürt savaşçıların Türkiye üzerinden Suriye’ye geçmesine izin vermek gibi diğer yöntemlerle yardım etmeyi reddederek, sadece Kürtleri zayıflatmayı hedeflemiyor, aynı zamanda, ABD’yi kendisinin nefret ettiği Suriye Devlet Başkanı Beşar Esad’ın devrilmesine yardımcı olmaya zorlayarak, Başkan Barack Obama’nın da iradesini sınıyor.</p>

    <p class="arayazi">Yaşananlar aynı zamanda, Obama’nın IŞİD’i zayıflatıp yenilgiye uğratma amaçlı, ayrıntıları süreç sırasında belirlenen stratejisindeki kafa karışıklığının ve iç gerilimlerin de kanıtı. Kobani’deki Kürt savaşçılar haftalardır IŞİD’i püskürtmeye çalışıyor. Amerikalılar yardım etmek için hava saldırılarını yoğunlaştırarak IŞİD militanlarının geriletilmesini sağladı ancak çatışmalar ve patlamalar devam ediyor.</p>

    <p class="arayazi">Fakat tüm taraflar, yani Amerikalılar, Erdoğan ve Kürtler, hava saldırılarının somut sonuç sağlaması için karadan asker gönderilmesi gerektiğinde hemfikir. Erdoğan, ABD’nin Esad’ı devirmeye çalışan muhaliflere daha fazla destek vermemesi, Suriye Hava Kuvvetleri’ni caydıracak bir uçuşa yasak bölge kurmaması ve binlerce Suriyeli sığınmacı için Türkiye sınırında bir tampon bölge kurulmadıkça, asker göndermeye yanaşmıyor.</p>

    <p class="arayazi">Esad’ın içsavaştaki zulmünü kimse inkâr edemez fakat Obama haklı olarak bu savaşa müdahil olmaya karşı koydu ve Suriye liderinin peşine düşmek yerine IŞİD’i zayıflatmaya odaklanılması gerektiğinde ısrar etti. Obama’nın IŞİD’i Suriye’de de havadan vurma kararındaki en büyük risk, ABD’nin böyle bir karar almasa girmeyeceği bir savaşa çekilmesi ihtimaliydi.</p>

    <p class="arayazi">Erdoğan’ın davranışlarının bir NATO müttefikine yakıştığı söylenemez. Esad’ı devirmeye o kadar istekliydi ki, sınırlarından savaşçı, silah ve para geçişine izin vererek IŞİD ve diğer militanların ortaya çıkmasına olanak tanıdı. Erdoğan Kobani’yi savunmayı ve IŞİD’le mücadeleye ciddi biçimde katılmayı reddederse, vahşi bir terör örgütünün güçlenmesinin ve sınırında zehirli, uzun vadeli istikrarsızlık oluşmasının önünü açacak.</p>

    <p class="arayazi">Erdoğan ülke içindeki itibarını da zedeledi. Suriyeli Kürtlere yardımda tereddüt etmesi, Türkiye’nin Kürt azınlığını küplere bindirdi. Erdoğan Kobani’yi korumanın, Irak’taki akrabaları gibi otonomi talep eden ve birçok sınır bölgesinde fiili kontrole sahip olan Suriyeli Kürtleri güçlendireceğini düşünüyor. Fakat Kobani düşerse, Kürtlerin öfkesinin artacağına şüphe yok.</p>

    <p class="arayazi">Amerikalılar Erdoğan’la anlaşmazlıkları aşmak için son günlerde yoğun çaba harcıyor. Fakat bu büyük farklar, ABD’nin oluşturduğu yaklaşık 50 ülkelik koalisyonu derinden tehdit ediyor. Böylesine derin bir anlaşmazlığın Obama Suriye’de harekete geçmeden önce niçin çözülmediğini merak ediyoruz.</p>

    <p class="paragraf">Yazının tamamını aldım çünkü NeoTürkiye medyasında bu tip eleştiri ve analizler artık hiç yer almıyor. Var olan durumu anlamak için bu yazılar iyi bir kaynak oluyor.</p>

    <p class="altbas">BERKİN ELVAN’DAN NE İSTİYOR?</p>

    <p class="paragraf">Dış politikada yaşanan her türlü beceriksizlik/başarısızlık ve yanlış politika içeride daha çok cepheleşme, ötekileştirme, nefret ve öfke diliyle örtülmeye çalışıldı. Erdoğan’ın “ustalık” dediği 3. dönem tamamen nefret, ötekileştirme ve öfke üzerine kurulu dönemdir. Bu tesadüfen oluşmuş ya da bir realiteden kaynaklanan bir gereklilik değil tam aksine iktidarı ve rantı korumak için kurgulanmış bir stratejidir. Gezi’nin haklı ve çok realist olan talepleri “darbecilik” kurgusuyla örtüldü. Hâlâ da bu “hükümeti yıkmak istiyorlar” ekmeği yeniyor. Öyle bir ekmek ki artık kimseyle de bölüşülmüyor. Ya AKP’li olursun ekmekten pay alırsın ya da ekmeğin kırıntısına bile muhtaç kalırsın. Erdoğan’ın öfke ve nefret dili kendi tabanını sağlam tutma ve o oylarla iktidarını koruma üzerine kuruldu. Bunu yaparken de bu ülkenin kendine has olan bütün hasletlerini bile yok etmeyi göze aldı. Kan davalısı olunsa bile cenazede susulurdu bu topraklarda.</p>

    <p class="paragraf">Berkin Elvan 14 yaşındaydı. 16 Haziran 2013’te polis silahından çıkan gaz kapsülü ile başından yaralandı. 269 gün komada hayata tutunma mücadelesi verdi. 11 Mart 2014’te hayat mücadelesini 15 yaşında 16 kilo olarak kaybetti. O bir çocuktu. Ve öldürülmüştü. Hele ölüm bu kadar acı ise hiçbir şey yapılamıyorsa susulurdu. Mısır’daki Rabia için ekranlarda herkesin gözü önünde ağlayan bir başbakandı. Ama Berkin’in annesini miting meydanında yuhalatıyordu. 14 Mart 2014’te Gaziantep’te Erdoğan, “Çok enteresan, annesi ‘Evladımın katili başbakan’ diyor. Ben evlada sevgiyi, muhabbeti bilirim ama sizin evladınızın mezarına karanfil ve demir bilyeler atışınızı pek anlamadım. O demir bilyeleri niçin atıyordu mezarına? Neyin mesajını veriyorsun?” dediği anda miting meydanında “Yuuuh!” sesleri yükseldi. O an bu ülkenin bir kesiminde vicdanın da öldüğü andır. Erdoğan ısrarla devam ediyordu. Seçim vardı ve korunması gereken bir iktidar vardı. Ve o korunacaktı her yol mubah görünerek. Erdoğan devam etti:</p>

    <p class="paragraf">“Geçenlerde İstanbul’da bir cenaze yaşandı. Maalesef terör örgütlerinin içine aldığı, terör örgütlerinin içinde ne yazık ki yüzü poşulu, eline sapan verilmiş, cebinde demir bilyelerle olan bir çocuk orada maalesef bir biber gazına muhatap oluyor. Polis, orada yüzü poşulu, elinde sapanla, demir bilyeleri savuran o kişinin kaç yaşında olduğunu nereden ayıracak? Ama bu Kılıçdaroğlu her zamanki gibi yalanını söylüyor, ‘Ekmek almaya giden çocuk’ diyor. Dürüst ol, dürüst. Ne ekmek alması ne alakası var!”</p>

    <p class="paragraf">Bu kadar gaddarlık karşısında Berkin’in babası Sami Elvan da konuştu:</p>

    <p class="paragraf"><span class="CharOverride-19">“</span>Kendi çıkarları için kandan beslenen bir insan. Biz evladımızı kaybetmişiz karşınızda acılı bir baba var. Biz bu evlatları kolay yetiştirmedik. Biz onun gibi devletin parasını çalıp evladımıza yedirmiyoruz. Biz helal sütümüzü helal ekmeğimizi yediriyoruz. Bu adamdan başbakan olmaz. Senin emir verdiğin polisler bu çocuğu vuruyor. Misket oynayacak yaşta bir çocuk. Annesi misket oynasın diye atıldı o misket. İnsanları birbirine kırdırmak için elinden geleni yapıyor bu adam. Bu adam ne yapmaya çalışıyor? Acımızı bile paylaşamıyoruz. 8 tane can almış hâlâ doymamış mı? Kandan besleniyor bu insan. Benim de can güvenliğim yok. Eşim doğru söylüyor. Benim çocuğumu Allah değil başbakan aldı. Onun koruduğu katiller aldı.”</p>

    <p class="paragraf">Erdoğan’ın nefret ve öfke dili sadece Berkin Elvan’daki gibi farklı düşüneni ötekileştirmek olarak yansımadı, aynı zamanda mezhepçilik ve dini kullanarak da ayrıştırmak oldu. Miting meydanlarında Aleviliğin yuhalatılması da vardı bu ayrıştırma içinde. Erdoğan’ın değişik tarihlerdeki konuşmalarını art arda vereceğim ve mezhepçilik ile ilgili açıklamalarını da. Dehşete düşmemek mümkün değil.</p>

    <p class="altbas"><span class="CharOverride-35">“MEZHEPÇİLİK YAPMAK KURAN’A KARŞI GELMEKTİR”</span></p>

    <p class="paragraf"><span class="CharOverride-19">16 Ekim 2007. Meclis Grup Toplantısı. Erdoğan:</span> “Halkımızı etnik, dini, mezhepsel, sınıfsal, bölgesel ayrım yapmadan bir bütün olarak kucaklıyor, halkımıza hizmet için gecemizi gündüzümüze katıyoruz.”</p>

    <p class="paragraf"><span class="CharOverride-19">30 Nisan 2011. TÜMSİAD Toplantısı. Tayyip Erdoğan: “Malum Kılıçdaroğlu da Alevi kültürünün mensubu ama Hacı Bektaş-ı Veli’yi iyi anlamamış, iyi öğrenmemiş. Bir Alevi olarak önce onu iyi anlaması, iyi öğrenmesi lazım.”</span></p>

    <p class="paragraf"><span class="CharOverride-19">30 Nisan 2011 Muş Mitingi:</span> <span class="CharOverride-19">“Biliyoruz ki Sayın Kılıçdaroğlu Alevilik kültürüyle yetişmiş bir insandır, Alevi’dir.”</span></p>

    <p class="paragraf"><span class="CharOverride-19">4 Mayıs 2011 Kastamonu Mitingi:</span> <span class="CharOverride-19">“Hani Alevilik kültüründen gelen birisidir ya, hani Alevilik vardır ya kendisinde.”</span></p>

    <p class="paragraf"><span class="CharOverride-19">5 Mayıs 2011 Amasya Mitingi:</span> <span class="CharOverride-19">“Malum Alevilik kültüründendir ya, kendisi de Alevi’dir ya.”</span></p>

    <p class="paragraf"><span class="CharOverride-19">10 Mayıs 2011 Afyon Mitingi:</span> <span class="CharOverride-19">“Bu beyefendi güya Alevilik kültürünü de bilir diyorlar, Alevi’dir diyorlar.”</span></p>

    <p class="paragraf"><span class="CharOverride-31">8 Eylül 2011. Hüseyin Çelik:</span> <span class="CharOverride-16">“</span>Niçin savunuyorsunuz Suriye’deki Baas’çı rejimi? Açıkçası aklıma başka kötü şeyler de geliyor. Suriye’deki Baas’çı rejim yüzde 15’lik kitleye dayanıyor. Acaba Sayın Kılıçdaroğlu mezhep yakınlığı dayanışmasıyla mı Suriye’ye bu manada sahip çıkıyor?”</p>

    <p class="paragraf"><span class="CharOverride-19">14 Haziran 2013. Genişletilmiş İl Başkanları Toplantısı:</span> “Tarihi anları yaşadığımız bu anlarda önce Reyhanlı saldırısı gerçekleştirildi. Ardından da malum Taksim olayları meydana geldi. Reyhanlı’da 53 Sünni vatandaşımız şehit edildi. Peki bu tezgâhın arkasında ne var? En son saldırının bir numarası yakalandı. Bu kişi malum Beşar Esad’la âdeta kol kola olan bir kişi. Bu olaydan önce CHP milletvekillerinin orada ne işi vardı? Esad’la ne görüşüyorlardı? Mezhebi bir tahrikin içinde, çok ciddi bir tahrikin içinde olmaktan başka ne yaptı ana muhalefet lideri?</p>

    <p class="paragraf"><span class="CharOverride-19">9 Ağustos 2014 Kayseri Mitingi: “</span>Ey Kılıçdaroğlu, bak bu ülkede Alevi olan vatandaşım ben Alevi’yim diyemiyordu. Niye korkuyorsun? Rahat ol. Bu bir ayrımcılık değil. Ben de Sünni’yim. Sünni olduğumu rahat rahat söylüyorum.”</p>

    <p class="paragraf"><span class="CharOverride-19">17 Temmuz 2014. İslam Âlimleri Toplantısı. Erdoğan:</span> “Mezhepçilik yapmak Kuran’a karşı gelmektir. Kardeş kardeşi katletmesin. Biz mezhepçilik, Şiacılık, Sünnicilik yapamayız. Biz sadece Müslüman olduğumuzu haykırmak zorundayız.”</p>

    <p class="paragraf"><span class="CharOverride-19">12 Mart 2014. 24 TV. Erdoğan:</span> “<span class="CharOverride-18">Bunlar (cemaat) bir defa 3 tane önemli hasleti var, takiye var, yalan var, iftira var, üçünün neticesi fitne var, fesat var, bunlar Şia’yı geçmiş vaziyette. Şia bunların eline su dökemez.”</span></p>

    <p class="paragraf">Erdoğan Suriye gibi Irak’a da mezhepsel yaklaşıyordu. Maliki Türkiye’yi içişlerine karışmakla suçluyor hatta mezhepçilik suçlamasıyla Türk<span class="CharOverride-16">iye’yi</span> <span class="CharOverride-24">BM’ye şikâyet</span> <span class="CharOverride-16">e</span>diyordu.</p>

    <p class="paragraf"><span class="CharOverride-19">21 Aralık 2012 NTV-Star ortak yayını. Erdoğan:</span> “Irak’taki rahatsızlık yarın Suriye’ye dönüşebilir. Çünkü orada da ciddi bir mezhep farklılığı var. Orada Kürt, Arap, Türkmen ağırlıklı olarak Sünni’dir. Öbür tarafta da Şia var. Şia’nın içerisinde ılımlısı var, bir de katı olan grup var. Ilımlı olanların bu davranışlarını korumaları halinde, merkezi yönetimin yaptıklarından Irak kurtulur, bölge kurtulur. Şu anda merkezi yönetim Irak’ta azınlık hükümetidir. Ama azınlık hükümeti olmasına rağmen aldığı destekle Şia olduğu için maalesef şu anda onlar da halkına zulmediyor.”</p>

    <p class="paragraf"><span class="CharOverride-19">Iraklı milletvekili Kemal Saidi Erdoğan’a yanıt verdi:</span> “Erdoğan, mezhebi eğilimlerini kontrol yeteneğini kaybetti, kendini bölgenin lideri sanıyor. Erdoğan’ı Irak’a kim vasi tayin etti? Kendini Irak’a hükmeden padişah olarak mı görüyor? Tarihi geri döndürmek istiyor ama imkânsız. Erdoğan bölgeyi bir mezhep savaşına sürüklemek istiyorsa şunu bilmeli ki bu ateşte kendisi de yanar çünkü toplumu farklı taifelerden oluşuyor.”</p>

    <p class="paragraf"><span class="CharOverride-18">Tayyip Erdoğan sadece mezhep ayrılığı dilini kullanmadı aynı zamanda etnik ayrımcılığı körükleyen bir dil de kullandı.</span></p>

    <p class="paragraf"><span class="CharOverride-19">Yıl 2011. Erdoğan: “Bizimle ilgili yazılmış 30’u aşkın kitap var ki bu kitapların içerisinde bizim ne Ermeniliğimiz, ne Yahudiliğimiz ne affedersiniz Rumluğumuz kalmış.”</span></p>

    <p class="paragraf"><span class="CharOverride-19">29 Mart 2011 Erbil Havaalanı açılışı. Erdoğan:</span> <span class="CharOverride-18">“</span>Bizim için insan kutsaldır, can kutsaldır. Dini, mezhebi, dili, rengi, etnik kökeni ne olursa olsun, insan önce insandır.”</p>

    <p class="paragraf"><span class="CharOverride-19">Yıl 2014. Erdoğan: “</span><span class="CharOverride-18">Benim için neler söyleyen oldu, çıktı bir tanesi Gürcü’dür diyen oldu, çıktı bir tanesi affedersin çok daha çirkin bir şey, Ermeni’sin diyen oldu.”</span></p>

    <p class="paragraf">Peki bu Gürcü nereden çıkmıştı? Onun için de 2004 yılına gitmemiz gerekiyor. Erdoğan Gürcistan gezisinde açıklama yapıyor.</p>

    <p class="paragraf"><span class="CharOverride-19">11 Ağustos 2004. Erdoğan: “Ben de Gürcü’yüm, ailemiz Batum’dan Rize’ye göç etmiş bir Gürcü ailesidir.”</span></p>

    <p class="paragraf"><span class="CharOverride-19">19 Aralık 2010. Erdoğan:</span> “Kürtlerin Türkiye’de hak diye bir sorunu yok ki. Ben Türküm, eşim Arap. 29 yıldır evliyiz, bir sıkıntı yok.”</p>

    <p class="paragraf"><span class="CharOverride-19">13 Aralık 2005 tarihli Milliyet gazetesindeki “Kimlik Değişimi” başlıklı haberi de okuyalım:</span></p>

    <p class="paragraf">“Başbakan Recep Tayyip Erdoğan, ‘Kürt Sorunu’ ve ‘üst kimlik’ tartışmasında muhalefetin ‘Yugoslavya’ya döneriz. Üniter çimento esnetiliyor’ tepkisine hedef olurken, verdiği çelişkili mesajlarla zikzaklar çiziyor.”</p>

    <p class="paragraf">Geçmişte “molla” büyük dedesinin dini duyarlılığıyla etnik ayrımları reddeden, 2002’de “Türkiye’de Kürt sorunu yok” diyen Erdoğan, 10 Ağustos 2005’te probleme “Kürt Sorunu” adını koyma, 28 Kasım 2005’te “Kürt’üm demeyeceksin ha!” dersen isyan başlar deme noktasına geldi. Erdoğan’ın kimlik bunalımında son nokta, 6 Aralık 2005’te “Türk kökenli vatandaşlar” demesi oldu. Erdoğan’ın geçmişten bugüne uzanan değerlendirmeleri şöyle:</p>

    <p class="paragraf"><span class="CharOverride-19">1993:</span> (RP İstanbul İl Başkanı iken) “Bu anayasa ırkçıdır ama Türkiye Cumhuriyeti vatandaşlığı diye bir anlayışı getirmiştir. Bir çatışma var anayasada. Bir taraftan bir Kürt’ün kalkıp da Türk aleyhine konuşmasını suç unsuru telakki ediyor ama bir Kürt’ün aleyhine konuştuğun zaman onu alkışlıyor. Ee bu mantık çelişkidir. Üstünlük ancak Hakk’a olan yakınlıkla ölçülür.”</p>

    <p class="paragraf"><span class="CharOverride-19">6 Aralık 1997:</span> (Ceza almasına neden olan Siirt konuşmasında) “Bana diyorlar ki, ‘Sen Rizelisin. Sen Laz’sın.’ Diyorum ki, ‘Laz değilim.’ Gittim, babama sordum. Babam, büyük dedesine sormuş. Molla bir zattı. Şu cevabı vermiş: ‘Yarın öleceğiz, Allah bize soracak: Rabbin kim, nebin kim, dinin ne? Ama bize ‘Kavmin nedir?’ diye sormayacak. Sana sordukları zaman ‘Elhamdülillah Müslüman’ım’ de geç.”</p>

    <p class="paragraf"><span class="CharOverride-19">24 Aralık 2002:</span> (Rusya gezisinde) “Türkiye’de Kürt sorunu yok. Sorun var diye inanacaksan sorun olur, yok dersen sorun ortadan kalkar. Böyle öngörü ile yaklaşırsan, sorunun içindesin demek. Bak, ‘Siirt’ten evliyim, huzurluyum’ diyorum. Böyle yaklaş olaya. Kürt sorunu var dersek, bu, sanal sorunlar olarak ortaya çıkarılmıştır. Bizim için böyle bir sorun yok.”</p>

    <p class="paragraf"><span class="CharOverride-19">13 Mart 2004:</span> (Kanal D’de) “Türkiye’de bir Kürt, bir Laz, Abaza, Çerkez gerçeği varken, bunlar Allah göstermesin onlarca sorun doğurur. Geçmişte de böyle olduğu için bu sorun haline geldi.”</p>

    <p class="paragraf"><span class="CharOverride-19">21 Mayıs 2004:</span> (Romanya’da Türk soydaş derneği temsilcilerine) “Dünyada ideolojiler bitti. Ne etnik ideoloji ne de dini ideoloji kalıcı oluyor.”</p>

    <p class="paragraf"><span class="CharOverride-19">11 Ağustos 2004:</span> (Gürcistan gezisinde) “Ben de Gürcü’yüm, ailemiz Batum’dan Rize’ye göç etmiş bir Gürcü ailesidir.”</p>

    <p class="paragraf"><span class="CharOverride-19">12 Nisan 2005:</span> (Norveç’te) “Ben, Rizeliyim, eşim Siirtli. Türk değil, Arap. Biz zaten sorunları çözmüşüz. Türkiye’de bakıyorsunuz, Türk Kürt ile, Azeri Gürcü ile evlidir. İkisi birbiriyle et tırnak gibi olmuştur.”</p>

    <p class="paragraf"><span class="CharOverride-19">10 Ağustos 2005:</span> (Aydınlara) “Her soruna illa ki bir ad koymak gerekiyorsa, Kürt sorunu... Adına ister “kökeni Kürt vatandaşlarımızın toplumsal talepleri” deyin, ister “güneydoğu sorunu” deyin, isterseniz “Kürt sorunu” deyin... Sorunlar, anayasal düzende, demokratik cumhuriyet sistemi içinde ve daha çok demokratikleşme yoluyla çözülmeli.”</p>

    <p class="paragraf"><span class="CharOverride-19">12 Ağustos 2005:</span> (Diyarbakır’da) “Kürt sorunu ne olacak diyenlere diyorum ki, herkesten önce benim sorunumdur.”</p>

    <p class="paragraf"><span class="CharOverride-19">15 Ağustos 2005:</span> (AKP’nin 4. kuruluş yıldönümü töreninde) “Etnik unsurlar vardır. Kürt’ü vardır, Laz’ı, Çerkez’i, Gürcü’sü, Arnavut’u, Boşnak’ı, Türk’ü vardır. Bunlar ülkemizde bir alt kimliktir. Bunun bir tek üst kimliği vardır; o da Türkiye Cumhuriyeti vatandaşlığıdır.”</p>

    <p class="paragraf"><span class="CharOverride-19">21 Ağustos 2005:</span> (İstanbul’da minibüsçülerle sohbet ederken) “Ülkemizde Laz da var, Boşnak da var, Arnavut da var, Çerkez de var. 30’a yakın etnik kimlik var. Bununla Türkiye Cumhuriyeti vatandaşlığını birbirine karıştırmayalım.”</p>

    <p class="paragraf"><span class="CharOverride-19">3 Eylül 2005:</span> (Napoli’ye giderken uçakta) “Kürt olan vatandaşımıza, ‘Kürt değilsin, Türk’sün’ dayatmasını yapmamız yanlış. Aynı şey Laz, Gürcü, Çerkez, Abaza, Boşnak, Arnavut için de geçerli.”</p>

    <p class="paragraf"><span class="CharOverride-19">8 Ekim 2005:</span> (Siirt’te) “Ülkemde birçok sorunlar var. Doğu sorunu, güneydoğu sorunu, Kürt vatandaşların kendine ait sorunları vardır. Hangi etnik unsurdan olursa olsun, Türk, Kürt, Çerkez, Laz, Arnavut, Boşnak, ki biz buna alt kimlik diyoruz, üst kimlik Türkiye Cumhuriyeti vatandaşlığıdır.”</p>

    <p class="paragraf"><span class="CharOverride-19">20 Kasım 2005:</span> (Şemdinli’de) “Türk Türk’üm, Kürt Kürt’üm, Laz Laz’ım, Çerkez Çerkez’im diyebilecek. Hepimizin üst kimliği Türkiye Cumhuriyeti vatandaşlığıdır.</p>

    <p class="paragraf"><span class="CharOverride-19">23 Kasım 2005:</span> (AKP grubunda) “Türkiye Cumhuriyeti vatandaşlığı, 73 milyon için sigortadır. Bizi; Kürt’ü, Laz’ı, Çerkez’i, Türk’ü, doğulusu, batılısı, güneylisi, kuzeylisi ile inananı, inanmayanı ile birleştiren bu üst kimliktir. Biz bir mozaiğiz.”</p>

    <p class="paragraf"><span class="CharOverride-19">27 Kasım 2005:</span> (Samsun’da) “Deniz Baykal, bana bir defa ‘Türk milleti’ demenin dersini vermesin, önce onun dersini alsın. Dünyada Türk ırkı yok mu? Var. Etnik unsur olarak Türk yok mu? ABD’de zenciler, beyazlar vardır. ABD vatandaşlığı üst kimlik kabul edilmiştir.”</p>

    <p class="paragraf"><span class="CharOverride-19">28 Kasım 2005:</span> (İspanya gezisinde) “İnsanların ben Gürcü’yüm, ben Laz’ım deme hakkı var. Oradaki vatandaşın ‘Ben Kürt’üm’ demesini engelleyemezsin. ‘Kürt’üm demeyeceksin ha!’ dersen isyan başlar.”</p>

    <p class="paragraf"><span class="CharOverride-19">6 Aralık 2005:</span> (Yeni Zelanda’da) “Bizde etnik unsurlar din bağıyla bağlıdır. Türkiye’deki Kürt kökenli vatandaşların sorunu, Türk kökenli vatandaşlar kadardır.”</p>

    <p class="paragraf">2005 yılından sonrakiler de şöyle:</p>

    <p class="paragraf"><span class="CharOverride-19">Yıl 2010:</span> “Biz PKK ile görüşmedik. Görüştüğümüzü söyleyenler şerefsizdir...”</p>

    <p class="paragraf"><span class="CharOverride-19">Yıl 2011:</span> “Terör örgütü PKK ile biz görüşmedik. Devlet görüştü...”</p>

    <p class="paragraf"><span class="CharOverride-19">Yıl 2012:</span> “PKK ile görüşen arkadaşı ben gönderdim. Sıkıntısı olan bana söylesin...”</p>

    <p class="paragraf"><span class="CharOverride-19">Yıl 2012:</span> “<span class="CharOverride-19">Avucunuzu yalayacaksınız. Siz bu ülkede, bizimle final falan yapamazsınız, yapamazsınız. Ya insan gibi yaşar, bu milletin içinde barınırsınız ya da kendinize yaşayacak başka ülkeler bulursunuz. Veyahut da ebediyen mağaralarda, inlerde kalırsınız ki biz sizi inlerinizde de bulacağız. Bu işin lamı cimi yok.”</span></p>

    <p class="paragraf"><span class="CharOverride-19">Yıl 2012: “</span>İmralı ile MİT gibi kurumlar aracılığıyla görüşmeler yapılıyor, bu tür görüşmeler devam ediyor.”</p>

    <p class="paragraf"><span class="CharOverride-19">Yıl 2013:</span> “Halkımın İmralı sürecine bakışı çok olumlu, yaptırdığım kamuoyu araştırmalarında bunu görüyorum.”</p>

    <p class="paragraf"><span class="CharOverride-19">Yıl 2013:</span> “Bölücü terör örgütünün 4 boyutu var. İmralı, Kandil, Avrupa, bir de parlamento uzantısı var. Hepsi farklı farklı. Konuştuğumuzda İmralı ne derse onu yapacaklarını söylüyor. İmralı beklentilerimize cevap verecek noktaya adım atıyor. O da silahların bırakılma noktası.”</p>

    <p class="paragraf"><span class="CharOverride-19">Yıl 2014:</span> “<span class="CharOverride-19">Ey dünya</span>, IŞİD gibi bir terör örgütü çıkınca ayaklanıyorsun da, PKK gibi bir terör örgütü ortadayken niye ayaklanmıyorsun? Orada niye sesin çıkmıyor?”</p>

    <p class="altbas">ERBAKAN’IN PENCERESİNDEN TAYYİP ERDOĞAN</p>

    <p class="paragraf">Bir dönem “Küçük Erbakan” lakabı da olan Erdoğan’ı tanımak için Necmettin Erbakan’a kulak verelim şimdi. Bugünden bakıldığında Erbakan’ın Erdoğan için önemli uyarıları var. Erdoğan nasıl başbakan oldu? Önceki bölümlerde ABD ve diğer temasları anlatmıştım. Erbakan’ın da söyleyecekleri var:</p>

    <p class="paragraf">“Önce bir defa gitti Bush’u ziyaret etti. Bu ziyaret esnasında Büyük İsrail Projesi eşbaşkanlığı, BOP eşbaşkanlığını Bush’tan aldı, görev aldı, Bush’a muavin oldu. Ondan sonra gitti Amerika’da Yahudi lobisinden cesaret madalyası aldı. Sonra ne yaptı, aynı gün gitti John Üniversitesi’ne kendisine fahri doktorluk unvanı verdiler ve unvan esnasında kendisine yeni gömleğini giydirdiler. Bu gömleğin adı ne biliyor musunuz? Tayyo 2. Tayyo 2 gömleği. Bu gömleği giydi, Tayyo 2 gömleğini giydi Milli Görüş gömleğinin yerine. Bakın orada dikkat edin göğsünde birtakım işaretler var, onların tefsirini yaparsam ağlarsınız ağlarsınız. Eee hoca 30 sene okuttun? Elin oğlu benden usta çıktı yahu benim 30 sene okuttuğumu o 3 günde halletti...”</p>

    <p class="paragraf">2007 yılında Londra’da Arapça olarak yayımlanmakta olan <span class="CharOverride-18">Al Şark al Awsat</span> gazetesine konuşan Erbakan’ın şu sözlerine dikkat kesilmek lazım:</p>

    <p class="paragraf">“Eylemlerinden ve gittiği doğrultudan rahatsızım. Kendisinden şikâyetçiyiz çünkü Türk halkını büyük problemlere doğru sürüklüyor.”</p>

    <p class="paragraf">Bugün yaşanan sorunlara bakıldığında Erbakan’ın, Tayyip Erdoğan’la ilgili söylediklerini sil baştan ele almak lazım. Tayyip Erdoğan, Erbakan’ın sert eleştirilerine çoğu zaman yanıt vermedi. Zaman zaman ise polemiğe girmekten çekinmedi.</p>

    <p class="paragraf">Erbakan: “AKP’ye oy vermek, cehenneme bilet almak gibidir. 3 Kasım’da aldığın biletle sen kendin geldin buraya arkadaş. ‘Yapma’ dediğim halde, bu bileti aldın ve bu narkoz odasına düştün. Milli Görüş çadırından başka kurtuluşun yok.”</p>

    <p class="paragraf">Erdoğan: “Çok enteresan bir şey daha var. Maalesef bazıları cehennemden yer parselliyor. Vatandaşlarımızı cehenneme gönderiyor. Bazıları cennetten yer parselliyor. Yahu sana Allah’ın avukatlığını yeryüzünde kim verdi de sen bunları yapıyorsun, böyle bir yetkin mi var? Bunların ne olduğunu biz çok iyi biliriz. Yollarımız niye ayırdığımızı da benim milletim çok iyi bilir. Bu meydan bunun cevabını veriyor.”</p>

    <p class="paragraf">Erdoğan: “Tek üzüntüm şudur: O konuşmalarında o denli hakaretler var ki, bütün bu hakaretler karşısında 80 yaşını devirmiş olan Sayın Erbakan’a ben bunları yakıştırmadığım için cevap vermiyorum, vermeyeceğim de. Aldığım eğitim, aldığım terbiye bana böyle bir cevabı vermeme mâni. Veremem, vermeyeceğim de. Ona da yine aynı şekilde milletim gereken cevabı zaten verdi, 22 Temmuz’da da verecek. Sen bir taraftan sandalyeyle dolaşacaksın, bir taraftan çeşitli hastane raporları, şunlar bunlar, filan falan çıkarıp göndereceksin, ondan sonra da bu siyasi mücadelenin içerisinde bir şeyler toplayabilir miyim, bir prim yapabilir miyim, bunun gayreti içerisine gireceksin. Bırakın artık yetiştirdiğin gençler var.”</p>

    <p class="paragraf">Erdoğan Deniz Baykal’a yüklenirken Erbakan’ı da kayıp trilyon davasıyla eleştiriyordu:</p>

    <p class="paragraf">“Önce bu milletin vergisinden sana verilen paranın 1 trilyonunu nerede harcadın bunun hesabını ver. Bak Anayasa Mahkemesi seni mahkûm etti. 1 trilyon! Senden önce başka bir siyasi de böyle yapmıştı. Bundan yargılandı. O mahkûm oluyor da acaba sen niye mahkûm olmuyorsun? Burası bende soru işaretleri doğuruyor. Burası önemli.”</p>

    <p class="paragraf">Erbakan öğrencisi Erdoğan’ı anlatmaya devam etsin:</p>

    <p class="paragraf">“Bana bak, <span class="CharOverride-19">sen gittin bütün medyayı satın aldın, milleti narkozlamak için. Bütün medyayı satın aldın. Seçim hazırlığı yapıyorsun.</span> Bütün bankaları satın aldın. Bankayı satın almak demek binasını satın almak demek değildir. O bankadan kredi alan insanları iflasla tehdit ederek istediğin yere oy vermelerini sağlamak içindir. Üçüncü olarak bütün kârlı müesseseleri satın aldın, ekonomiyi kontrol altına aldın. Dış politikada tavizleri veriyorsun. Bir krala söylüyorsun, Tayyip’e İslam madalyası ver. Bunların hepsi planlı programla şekilde yapılıyor. ‘Bunlar da İslam’a hizmet ediyor, bunların da hanımı mesture, bunlar da imam hatipli, bunlara da oy verilebilir’ düşüncesini meydana getirmek için bu planlar yürütülmektedir.”</p>

    <p class="paragraf">Erbakan’ın bu sözleri Erdoğan’lı AKP döneminin deşifresi gibi. Güç ve iktidarı nasıl yürüttüğünü ve hangi yollarla iktidar kaldığını net bir şekilde ortaya koyuyor. Erbakan’ın sözlerini siyasi bir husumet gibi de almamak lazım. Çünkü 18 yaşından beri Erdoğan’ı yanından ayırmayan Erbakan hepimizden daha çok Erdoğan belleğine sahip. Devam:</p>

    <p class="paragraf">“Gerçekten Türkiye bir felakete götürülüyor mu, götürülmüyor mu? Önce dış olaylara bir bakış yapalım. Son aktüel olaylar münasebetiyle dış mihraklar Arz-ı Mev’udu alıp İsrail’e bağlamak için başladıkları planları şimdi Suriye’yi hedef alıp yutmak üzere yeni adımlarla devam ettirme arzusu içindedirler... Biz yıllardan beri tüm bu planların arkasında dış mihrakların Arz-ı Mev’ud’un İsrail’e bağlamak gayelerinin olduğunu her zaman belirtmişizdir. Bu olayların hepsi uydurma bahanedir. Asıl maksat büyük İsrail’in kurulmasıdır. Bütün insanlığın köle yapılmasıdır. Asıl maksat ya öleceksiniz ya teslim olacaksınız kararının uygulanmasından ibarettir. Afganistan ve Irak’tan sonra Suriye ile sınırlı kalmayacak. Suudi Arabistan, Mısır ve Türkiye. Asıl hedef Türkiye’dir.”</p>

    <p class="paragraf">Erbakan’ın Suriye uyarısı yaptığı tarih 2003. Bugün olanlar ve yaşananlara bakıldığında Suriye konusunda haklı çıktığı ortada. “Asıl hedef Türkiye” sözleri ise kulakta küpe olarak kalsın.</p>

    <p class="paragraf">Erdoğan’ın Ortadoğu’nun abiliğine soyunduğu “one minute” için Erbakan bakın neler diyordu:</p>

    <p class="paragraf">“Başbakan Erdoğan’a Davos’ta one minute’i söyletenler de Siyonistler. Saadet Partisi’nin (SP) yükseldiğini görüyor ve AK Parti’nin kazanabilmesi için İsrail aleyhine sözler söylenmesine izin veriyorlar. Siyonistler öylesine güçlü ve her yere sızmışlar ki kimin iktidar olacağına onlar karar veriyor.”</p>

    <p class="paragraf">Erbakan, Filistin için de Erdoğan’a çok sert sözler söyledi:</p>

    <p class="paragraf">“<span class="CharOverride-19">Niçin ecdadının yolunu bıraktın da onlara (İsrail) destek olmaya kalkıştın? Niçin Filistin’i kan gölüne döndürdün? Niçin camide küçücük çocukları öldürdün? Akşamları televizyona bakarken gözünüzden yaş gelmiyor mu sizin? Benim geliyor. Bunların sebebi Türkiye’de AKP’nin işbaşında bulunması ve onlara (İsrail) destek vermesidir.”</span></p>

    <p class="paragraf"><span class="CharOverride-19">Erbakan ısrarla Erdoğan ve AKP’nin iktidar şifresini deşifre ediyordu:</span></p>

    <p class="paragraf">“Bütün basını ele geçirmişlerdir. Bütün basını kontrol altına almıştır. Bir yazar aleyhte yazı yazdığında işine son veriliyor. İkincisi bankalar: Bütün bankaları satın aldı Yahudiler. Bankalardan kredi almış binlerce on binlerce insana eğer AKP’ye oy vermezsen seni iflas ettiririm deniliyor. Onun için bankaları satın aldılar. Sonsuz para sahibidirler. Bütün kamu kuruluşlarını satın aldılar. Türkiye’de hayat durdu. Basın, bankalar, büyük milli kuruluşlar ve sonra taviz politikası güdüyorlar şimdi. Eskiden AKP’ye ‘Bana bakın, siz bizi aldatıyorsunuz, şeriatı getireceksiniz. İslam’dan bahsetmeyin. Başörtüsünden bahsetmeyin. Yoksa sizi düşürürüz ha!’ diyorlar. Şimdi Saadet Partisi güçlenince, millet aslına dönünce, bu sefer AKP’yi Müslümanlara hizmet eden bir parti göstermenin rötuşlarına başladılar.”</p>

    <p class="paragraf">Ekim 2007. Erbakan Londra’da yayımlanan Şarkul Avsat gazetesine konuştu:</p>

    <p class="paragraf">“ABD eski Ulusal Güvenlik danışmanlarından Zbigniew Brzezinski’yi biliriz. Ne diyor Brzezinski? ‘İki çeşit İslam dünyası gördük, biri ehli dünya, diğeri de dindarlar. Biz dindarları zayıflatarak ehli dünya ile de işbirliğini geliştirmek istiyoruz’ diyor. Şimdi size soruyorum Erdoğan niçin bizden ayrılarak yeni bir parti kurma gereği duydu? Cevabımı Brzezinski’nin sözüyle veriyorum. Erdoğan partiyi kendisi kurmadı. Ona bu partiyi kurması emredildi. Erdoğan bu projede neden kukla oldu? Çünkü onda makam, mevki, mansıp, mal ve cumhurbaşkanlığı zaafı var.”</p>

    <p class="paragraf">Erbakan’ın uyarılarını bugünden bakarak yeniden gözden geçirmek ve üstüne daha iyi düşünmek gerekiyor. <span class="CharOverride-18">Big Boss</span> kitabının da ana kaynağı olacak şu sözler Erdoğan’la ilgili her şeyde akılda kalmalı:</p>

    <p class="paragraf">“Onda makam, mevki, mansıp, mal ve cumhurbaşkanlığı zaafı var.”</p>

    <p class="paragraf">Erdoğan özellikle 2011 seçimlerinde alınan yüzde 49.9’luk oydan sonra gücüne güç kibrine kibir kattı. Bunu sağlayan ortam da gelen övgülerdi. Şimdi kim ne demiş ona bakalım. Sonrasında Erdoğan dönemindeki sembolleri ve simgelerin bir derin analizi olacak.</p>

    <p class="altbas">ÖVMELERE DOYAMADILAR... KİMİSİ PEYGAMBER GİBİ DEDİ KİMİSİ PADİŞAH</p>

    <p class="paragraf"><span class="CharOverride-36">Takvim</span> <span class="CharOverride-19">köşe yazarı Mehmet Akarca:</span> “Yüce kattan gönderilen tür; her yüzyılın başında bunlardan bir adedi öbür âlemden görevlendirilir! Memlekette ne eksikse tamamlar, sorunları giderir, akort yapar, ayar verir, hamur gibi yoğurur pişirirler...”</p>

    <p class="paragraf"><span class="CharOverride-19">AKP Düzce Milletvekili Fevai Arslan: “</span>Dünya liderliği kabiliyetinde ve <span class="CharOverride-19">Allah’ın bütün vasıflarını üzerinde toplayan bir lider var. İşte bunun önünü kesmek istediler.”</span></p>

    <p class="paragraf"><span class="CharOverride-19">AKP Kırklareli İl Başkanı Hüsmen Ağa Terkin:</span> Hz. Muhammed’in AKP amblemli nüfus cüzdanını yaptırdı ve “Tayyip” ismini çocuklarının arasına koydu.</p>

    <p class="paragraf"><span class="CharOverride-37">AKP Aydın İl Başkanı İsmail Hakkı Eser:</span> <span class="CharOverride-38">“Genel başkanımız ve başbakanımız Sayın Tayyip Erdoğan’a biz o kadar bağlıyız ve âşığız ki, bizim için</span> âdeta <span class="CharOverride-38">ikinci peygamberdir.”</span></p>

    <p class="paragraf"><span class="CharOverride-19">AK Parti Bursa Milletvekili Hüseyin Şahin:</span> “Sayın başbakanımıza dokunmak bile inanın bence ibadettir.”</p>

    <p class="paragraf"><span class="CharOverride-19">Egemen Bağış:</span> “Ülkemizde eğer Urfa şanlıysa, Antep gaziyse, Maraş kahramansa, Rize, İstanbul ve Siirt de mübarektir. Çünkü bu 3 şehir, Türkiye Cumhuriyeti tarihinin en büyük liderinin doğmasına vesile olmuştur.”</p>

    <p class="paragraf"><span class="CharOverride-19">Sağlık Bakan Yardımcısı ve eski AK Parti Milletvekili Agâh Kafkas:</span> “Başbakan sözü Peygamber sünnetidir.”</p>

    <p class="paragraf"><span class="CharOverride-19">Denizli’de camilerde bedava dağıtılan şiir kitabı:</span> “Tayyip Allah yolunun bekçisidir. Tayyip’i üzmek Allah’ı üzmektir.”</p>

    <p class="paragraf"><span class="CharOverride-19">Trabzon’un Of ilçesinin AKP’li belediye başkanı Oktay Saral</span><span class="CharOverride-19">: “Allah, başbakanımızı bizim başımıza nasip ettiği için her gün iki rekât şükür namazı kılmamız gerekir.”</span></p>

    <p class="paragraf"><span class="CharOverride-19">AKP Ağrı Milletvekili Fatma Salman:</span> “Fatma birçok şeyden ayrılabilir ama AK Parti’den, başbakanından ayrılamıyor. Fatma canını başbakan ve AK Parti’ye kurban eder.”</p>

    <p class="paragraf"><span class="CharOverride-19">AK Parti Gençlik Teşkilatı:</span> “Kazlıçeşme Meydanı’na gitmek farz-ı ayndır. (İslam’da farz-ı ayn: Her Müslüman’ın kendisinin yapması gereken, bir başkasının yapmasıyla ödenmeyen farzlardır... namaz, zekât, oruç gibi.)</p>

    <p class="paragraf"><span class="CharOverride-19">Yiğit Bulut:</span> “Erdoğan benim atamdır.”</p>

    <p class="paragraf"><span class="CharOverride-19">AKP Gölcük Düzağaç Mahallesi Kadın Kolları Başkanı Nuran Yıldız</span>: “AK Parti’li olmak başbakana nikâhla bağlanmaktır.”</p>

    <p class="paragraf"><span class="CharOverride-19">AKP Genel Başkan Yardımcısı Süleyman Soylu:</span> “Allah’a yemin ederim ki Erdoğan, Türkiye’nin ilelebet, ezeli ve ebedi başkanıdır.”</p>

    <p class="paragraf"><span class="CharOverride-19">AKP Kayseri Milletvekili Prof. Dr. Pelin Gündeş Bakır</span>: “Recep Tayyip Erdoğan bütün İslam âleminin umududur... Eğer peygamber efendimiz gelip bu sahneyi görseydi hepimizle gurur duyardı diye düşünüyorum.”</p>

    <p class="paragraf"><span class="CharOverride-19">Kadir Mısırlıoğlu:</span> “Bir adam bu iddiaları (17 Aralık Operasyonu) kabul etse bile o Müslüman ise bu İslami kaideye göre gene Tayyip Bey’e oy vermeye mecburdur. İman bunu emreder, İslam bunu emreder hiç kurtuluşu yok.”</p>

    <p class="paragraf"><span class="CharOverride-19">AKP Muğla İl Başkanı Nihat Öztürk:</span> “AK Parti’nin olmadığı yerde yağmur yerine duası olur. Bizim olmadığımız yerde yağmur bile yağmaz.”</p>

    <p class="paragraf"><span class="CharOverride-19">Mehmet Ali Ilıcak:</span> “Okuduğum tek kitap Tayyip Erdoğan imzalı Kuran-ı Kerim.”</p>

    <p class="paragraf"><span class="CharOverride-19">AKP Milletvekili Cuma İçten:</span> “Sayın Başbakanımız Recep Tayyip Erdoğan çağımızda yaşayan en büyük özgürlük savaşçısıdır.”</p>

    <p class="paragraf"><span class="CharOverride-19">Adnan Şenses:</span> “Erdoğan Allah’ın bir lütfudur.”</p>

    <p class="paragraf"><span class="CharOverride-19">Erdoğan’ı izleyeceği TV yere konduğunda, Çayeli Belediye Başkanı Rıza Çakır:</span> “Başbakanı Rize’de yatırdın yere, bütün Türkiye’ye izlettin. Böyle şey olur mu? Bu televizyon yerde olmaz, doğru iş yapın.”</p>

    <p class="paragraf"><span class="CharOverride-19">Fettah Tamince:</span> “Tayyip Bey’i tanıyınca da âşık oldum, çünkü tam bir Anadolu insanı. Bana destek oluyor. Tanıdığımdan beri haftanın 3-4 günü onu rüyamda görüyorum.”</p>

    <p class="paragraf"><span class="CharOverride-19">Ethem Sancak:</span> “Tayyip Erdoğan en önemli idolüm. <span class="CharOverride-16">Adamın sevdalısıyım...”</span></p>

    <p class="paragraf"><span class="CharOverride-19">Egemen Bağış:</span> “Tayyip Erdoğan, Rabbimizin bu millete, bu ülkeye, insanlığa gönderdiği bir müjdedir.”</p>

    <p class="paragraf"><span class="CharOverride-19">Mehmet Metiner:</span> “Biatsa biat, itaatsa itaat, ölümüne arkasındayız.”</p>

    <p class="paragraf">“Son Osmanlı Padişahı I. Recep Tayyip Erdoğan.” (Metrobüs açılışında bir pankart.)</p>

    <p class="paragraf"><span class="CharOverride-19">Mustafa Özcan.</span> <span class="CharOverride-36">Yeni</span> <span class="CharOverride-36">Akit</span> <span class="CharOverride-19">yazarı:</span> “Recep Tayyip Erdoğan’ı yine Beni İsrail tarihinden başka bir döneme tekabül eden ve o dönemde zuhur eden Talut’a benzetiyorum.”</p>

    <p class="paragraf"><span class="CharOverride-19">Talut:</span> Allah tarafından İsrailoğullarına hükümdar seçilen kişi.</p>

    <p class="altbas">SEMBOLLER/İŞARETLER BİZE NE ANLATIYOR?</p>

    <p class="paragraf">Tayyip Erdoğan’ın iktidar stratejisinde semboller hep önemli oldu. Takiyye, ilm-i siyaset, makyavelizm, pragmatizm, eristik diyalektik, iyi oyunculuk gibi bir sürü kavram/yöntem bu iktidar stratejisinde kullanıldı.</p>

    <p class="paragraf">Türkiye’nin adı Yeni Türkiye oldu (NeoTürkiye). Nedir bu yeni Türkiye? Yeni Türkiye kavramı içinde NeoOsmanlı’yı barındırıyor. Erdoğan’ın hedefi 2023. Yani Cumhuriyet’in 100. yılı. 2023’te başkanlık sistemine geçmiş bir Türkiye hedefleniyor. Erdoğan’ın cumhuriyetle bir sorunu mu var? Bu çok tartışılması gereken bir soru. Kemalistler/ulusalcılar ya da seküler kesimin bu anlamda iddia ve tezleri oldukça net. Erdoğan’ın tavrı ise hep sembollerle ve imalarla ya da satır arası konuşmalardan çıkan anlamlarda karşılığını buluyor.</p>

    <p class="paragraf">Adalet ve Kalkınma Partisi’nin kısaltmasına AK Parti denilmesi de bir sembol. Ak Akıncılar Derneği’nden geliyor. Gezi sonrası başlattığı milli iradeye saygı mitinglerine Samsun’dan başlayıp sonra Erzurum’a gitmesi de sembol ve işaretti. Sadece Cumhuriyet’in temel niteliklerine yönelik değil bu semboller. 28 Şubat’ta Sincan’da miting yapması ve “Sokakta artık millet var” demesi de aynı şekilde. Bu semboller ve anlamlarını anlatmaya devam edeceğim. Ama Kemalizmle Erdoğan’ın NeoTürkiye’si arasında ne oluyor onu örneklerle anlamaya çalışalım. Metin Sever-Cem Dizdar’ın 1993’te basılan <span class="CharOverride-18">2. Cumhuriyet Tartışmaları</span> kitabında o zaman Refah Partisi İl Başkanı olan Tayyip Erdoğan’ın sözlerini görelim:</p>

    <p class="paragraf">– Cumhuriyet dönemi... kendisine din olarak Kemalizmi almış ve başka hiçbir dine (Müslümanlık dahil!) hayat hakkı tanımayarak kitlelere zorla dikte etmiştir.</p>

    <p class="paragraf">– Türkiye Cumhuriyeti 1923’ten bu yana sürekli gerileyiş içindedir. Türkiye’nin 70 yıllık tarihi boşa harcanmış bir zamandır.</p>

    <p class="paragraf">– Türkiye’nin yarınında artık Kemalizme ve Kemalizm benzeri rejimlere, sistemlere yer yoktur. Kemalizmin yeniden kendini üretmesi söz konusu değildir.</p>

    <p class="paragraf">O zaman yıl 1993 ve şu anda çok şey değişti. Tayyip Erdoğan da değişti anlayışının da karşılığı var. O zamanki İslamcı söylemlerinin değiştiği de bir gerçek. “İki ayyaş” lafı hâlâ hafızalarda bu kadar tazeyken. Kemalizm ve Atatürk’e bakışı için hemen iki tane örnek yazayım.</p>

    <p class="paragraf">Biri Fatih Altaylı’nın <span class="CharOverride-18">Teke Tek</span> programı.</p>

    <p class="paragraf"><span class="CharOverride-19">Fatih Altaylı:</span> “Atatürk Kültür Mekezi’ni adında Atatürk var diye yıkmak istiyor eleştirileri var.”</p>

    <p class="paragraf"><span class="CharOverride-19">Tayyip Erdoğan:</span> “Benim Adım Tayyip Erdoğan tamam mı! AKM’yi bitiririz.”</p>

    <p class="paragraf"><span class="CharOverride-19">Fatih Altaylı:</span>“Atatürk Kültür Merkezi olarak.”</p>

    <p class="paragraf"><span class="CharOverride-19">Tayyip Erdoğan:</span> “AKM diyoruz işte.”</p>

    <p class="paragraf">Diğeri de 20 Haziran 2014 Viyana:</p>

    <p class="paragraf">“Hani Gazi Mustafa Kemal demir ağlara çok düşkündü. Biz ördük biz. Şu anda raylarını bile 10 metreden fazla yapamayan bir Türkiye vardı. Biz şimdi 70 metre uzunluğunda ray imal ediyoruz. Onlar perçinle yapıyordu, biz kaynak sistemiyle yapıyoruz. Neden? İnsanımızın trenle yolculuk esnasında rahatsız olmasını istemiyoruz. Tangır tungur gitmeyecek, böyle hiç gürültü yapmadan gitsin istiyoruz. Artık öyle ilkel vagonlar falan yok.”</p>

    <p class="paragraf">1930’lar ile 2014 kıyaslamasının absürdlüğü bir yana, hedefte yine Mustafa Kemal Atatürk olması önemli. Tayyip Erdoğan ısrarla Atatürk demiyor. Gazi Mustafa Kemal diyor. Bunun sembolik anlamı Kurtuluş Savaşı’ndaki iradeyi kerhen de olsa onaylıyorum ama sonrasını onaylamıyorum. Şimdi Erdoğan başbakan olmadan kitabını yazan Alon Liel’in sözlerini hatırlayalım:</p>

    <p class="arayazi">Erdoğan’ın zaferi, efsanevi lider Mustafa Kemal Atatürk önderliğinde uzun bir modernleşme ve demokratikleşme sürecinin başladığı Türkiye Cumhuriyeti’nin kurulduğu 1923 yılından beri deneyimlenen en dramatik siyasi değişim... Kökenleri İslam’a dayanan yeni “Erdoğanizm”, her nasılsa Atatürk’ün Batı yanlısı ve laik Kemalizm’ini güncelliyor.</p>

    <p class="paragraf">Graham E. Fuller’in sözlerini de görelim:</p>

    <p class="paragraf">– Atatürk’ün düşünceleri çağı için son derece güçlü düşüncelerdi, ama onun sayesinde yaratılmış olan, kendisine entelektüel güven duyan bugünün güçlü Türkiye’si artık ulusal kimliğini, yörüngesini, dünyadaki rolünü, hatta İslam’ın günlük yaşamdaki yerini yeniden düşünebilmelidir...</p>

    <p class="paragraf">– Bugünkü NeoOsmanlıcıların milliyetçiliği bırakıp ümmetçi olmaları çok daha iyidir...</p>

    <p class="paragraf">– Atatürk’ün Müslümanlar için yaptığı en kötü şey halifeliği kaldırmaktı. Çünkü halifelik emperyalist Batı’ya karşı İslam’ın bütünlüğünü temsil ediyordu.</p>

    <p class="paragraf">ABD Savunma Bakanlığı Danışmanlığı da yapan CFR üyesi Samuel Huntington’ın sözleri de çok önemli:</p>

    <p class="paragraf">– Türkiye, Atatürk’ün mirasını bilinçli bir şekilde reddederse, kendisini İslam’ın bir lideri olarak yeniden tanımlamaya başlayacaktır. Batı’nın laik ve demokratik düzeninde yeterince deneyim kazanmış olan Türkiye, artık İslam âleminin lideri olabilir. Ama bunu yapması için, Rusya’da Lenin’in reddedildiğinden daha şiddetle Atatürk’ün mirasını yadsımalıdır. Bu ise ancak hem siyasal hem de dinsel açıdan meşruiyet sahibi olan, üstelik de Atatürk kalibresinde bir lider tarafından gerçekleştirilebilir.</p>

    <p class="paragraf">Hungtington’ın “Atatürk kalibresinde bir lider” nitelemesi hep bir yerde dursun. Erdoğan’ın “one minute” çıkışında olan gelişmelere bir bakalım. Erbakan’ın “one minute”ının bir planlı organizasyon olduğu anekdotu da aklımızda kalsın.</p>

    <p class="paragraf">Tayyip Erdoğan “one minute” sonrası “Hiçbir şekilde İsrail halkını, Cumhurbaşkanı Peres’i veya Musevi halkını hedef almadım” da demişti. Ama Ortadoğu’da estirilen hava bambaşkaydı.</p>

    <p class="paragraf">Lübnan’da yayımlanan <span class="CharOverride-18">Dar ül Hayat</span> gazetesindeki bir yazıda “Osmanlı dirilsin, Erdoğan’ı halife seçelim” diye yazılıyordu.</p>

    <p class="paragraf">Hamas liderlerinden Halil El Haya, Erdoğan için “Osmanlı sultanlarının devamı” ve “Abdülhamid” gibi nitelemelerde bulunuyordu.</p>

    <p class="paragraf">NeoOsmanlı ve hilafet bir teori olmaktan çıkıp 2014 dünyasında uygulanabilir olduğu inancı Erdoğan ve çevresinde iyice kabul edilir bir anlayışa döndü.</p>

    <p class="paragraf">2011’de yüzde 49,9 oyla kazanılan seçim sonrası Erdoğan’ın balkon konuşmasında şu sözleri dikkat çekici ve aynı zamanda da semboldü:</p>

    <p class="paragraf">“Gözlerini Türkiye’ye çevirmiş, gelen haberleri büyük bir heyecanla takip eden, Şam, Kahire, Tunus, Saraybosna, Lefkoşe’yi, dost ve kardeş ülkeleri muhabbetle selamlıyorum.</p>

    <p class="paragraf">Bugün benim Türk kardeşim, Kürt kardeşim, Zaza, Laz, Romen, Gürcü tüm kardeşlerim 74 milyon kardeşim kazanmıştır. Bugün işçiler, memurlar, çiftçiler, engellim, gençlerimiz ve tüm yavrularımız kazanmıştır. Yoksul kardeşim, kimsesiz kardeşim kazanmıştır. Küresel ölçekte mazlumlar, mağdurlar kazanmıştır. İzmir kadar, Şam kazanmıştır, Diyarbakır kadar Ramallah, Nablus, Cenin, Kudüs, Gazze kazanmıştır.”</p>

    <p class="paragraf">Seçimler sadece Türkiye’de yapılmışken İzmir, Diyarbakır kadar Ramallah, Nablus Ceniz ve Gazze nasıl kazanıyordu? Yanıtı tamamen NeoOsmanlı halüsinasyonunda var. Tayyip Erdoğan’ın Kemalizmle olan “adı konmamış kavgası” sivilleşme anlamında olsaydı bunun yaşadığımız reel hayatta karşılığı olacaktı. Ama bütün bu sembollerle ve imalarla zaman zaman da aleni yapılan mücadeleyi bugün için “sivilleşme” görmek en azından 2. Cumhuriyetçiler ya da “yetmez ama evet”çiler kadar kör olmayı gerektirir. Sembollerle durumu anlamaya devam edelim.</p>

    <p class="altbas">1,5 KATRİLYONLUK SARAY</p>

    <p class="paragraf">Tayyip Erdoğan 12. Cumhurbaşkanı olduğunda 91 yıllık bir geleneği de yerle bir ediyordu. Cumhurbaşkanlığı Köşkü’nü kullanmama kararı veriyordu. Atatürk Orman Çiftliği arazisinde “imar tartışmaları”na rağmen yapılan Başbakanlık binası ya da AKP’lilerin adlandırmasıyla “AK SARAY”da oturacağını ilan etti:</p>

    <p class="paragraf">“Türkiye artık eski Türkiye değil. Yeni Türkiye bir şeylerle kendisini ortaya koymalı. Cumhurbaşkanlığı makamı yeni binada çok farklı bir şekilde düzenlendi. O proje üzerinde bu fakirin çok katkısı var. Ankara bir Selçuklu başkenti mesajı vermemiz lazım. Buna çok dikkat ettik. İçeride Osmanlı motiflerine dikkat ettik. Modern dünyadan da etkileri yansıttık. Akıllı bina olarak burayı inşa ettik.”</p>

    <p class="paragraf">“Ankara’nın Selçuklu başkenti mesajı, Osmanlı motifleri, yeni Türkiye’de bir şeyler kendisini ortaya koymalı.” Bu sadece bir binayı tarif etme ve orada oturmanın gerekliliğini açıklaması değil. Binanın Atatürk Orman Çiftliği’nde olması da cabası. Bu bir meydan okuyuş aynı zamanda. Binanın açılış tarihi de sembol. 29 Ekim. Erdoğan, Atatürk Orman Çiftliği’ndeki Başbakanlık inşaatını durduran yargı kararıyla ilgili de açıkça meydan okuyordu:</p>

    <p class="paragraf">“Hukuksuz olarak yaptığımız hiçbir şey yok. Güçleri yetiyorsa yıksınlar. Yürütmeyi durdurdular, bu binayı durduramayacaklar. Açılışını da yapacağım, içine de girip oturacağım.”</p>

    <p class="paragraf">Erdoğan cumhurbaşkanı seçildiğinde Ak Saray’da oturmayı kafasına öyle bir koymuştu ki hiçbir itirazı dinlemedi. Sadece saray değil yeni bir uçak da alınmıştı. Peki saray ve uçağın maliyeti ne kadardı? Onu da Maliye Bakanı Mehmet Şimşek açıkladı. Ak Saray’ın maliyeti yeni para ile 1 milyar 370 milyon lira eski para ile yaklaşık 1,5 katrilyon. Obama’ya nazire yapacak kadar donatılan yeni uçağın maliye ise tam 185 milyon dolar.</p>

    <p class="paragraf">Ankara’da yeni Türkiye sembolü Erdoğan’ın yeni karargâhı Ak Saray’ken İstanbul’da ise yapımı süren 37 bin 500 kişi kapasiteli Çamlıca Camii olacak. Erdoğan bu cami için “Selatin Camii olacak” demişti.</p>

    <p class="paragraf">“Selatin” Osmanlı İmparatorluğu’nda sultanların savaş ganimetleriyle, daha sonra da kendi kişisel servetleriyle yaptırdıkları camilere denirdi. Caminin açılış tarihi de sembol, 2016 yılının Kadir Gecesi’nde ibadete açılacak. Çamlıca Camii ile ilgili Erdoğan’ın “Beni buraya gömün” vasiyeti olduğu da iddia edildi.</p>

    <p class="paragraf">CHP Milletvekili İhsan Özkes, Başbakan Yardımcısı Bülent Arınç’ın yanıtlaması istemiyle sunduğu soru önergesinde “Çamlıca’ya yapılan caminin avlusuna Başbakan Erdoğan’ın türbesinin yapılacağı” iddialarını Meclis gündemine taşıdı.</p>

    <p class="paragraf">Özkes, Arınç’a sordu:</p>

    <p class="paragraf">“Tayyip Erdoğan’ın, vefat edince naaşının Çamlıca Tepesi’ne yapılan caminin avlusuna defnini vasiyet ettiği doğru mudur? İddialar doğru ise; açlık sınırının 1.158 lira, yoksulluk sınırının 3 bin 772 lira olduğu ülkemizde, 57 bin 511 metrekarelik alan üzerine yapılan ve maliyetinin 100 milyon lirayı aşacağı belirtilen cami, Tayyip Erdoğan’ın türbesine zemin hazırlamak için mi yapılmaktadır? Bugüne kadar yaşamını yitirmiş eski başbakanlardan kaçının, türbeyi andırır biçimdeki mezarı cami avlusunda bulunmaktadır?”</p>

    <p class="paragraf">Erdoğan İstanbul’da Cumhurbaşkanlığı çalışma ofisi olarak seçtiği yeri de yine bir sembol olarak belirledi. Son Osmanlı padişahı Vahdettin’in tahta geçmeden önce yaşadığı Vahdettin Köşkü’nü çalışma ofisi yaptı.</p>

    <p class="paragraf">21 Şubat 2001’de oğlunu evlendiren Recep Tayyip Erdoğan, düğün davetiyesine hicri tarih olarak 29 Zilkade 1421 tarihini yazdırmıştı. Düğünü de cuma günü yapan Erdoğan, ayrıca davetiyenin üzerine Bakara Suresi’nden “Hanımlarınız sizin için bir elbisedir, siz de onlar için birer elbisesiniz” ayetini yazdırmıştı.</p>

    <p class="paragraf">Erdoğan 2013’te ise Erzurum’da Gezi karşıtı Milli İrade’ye Saygı Mitingi’nde “Evinize Türk bayrağı asın. Ama üzerinde herhangi bir sembol olmayan Türk bayrağı asın. Ama üç hilali de açarız derseniz o da Osmanlı’nındır onunla da gurur duyarız” diyordu.</p>

    <p class="paragraf"><span class="CharOverride-19">Wikileaks belgelerinde de NeoOsmanlı ile ilgili bölümler vardı.</span> Başbakan Erdoğan’ın danışmanları ile Dışişleri Bakanı Ahmet Davutoğlu’nun Ankara’nın ötesini gören bir perspektifleri olmadığı belirtilen belgelerde, Davutoğlu’nun NeoOsmanlı vizyonundan Amerika’nın kaygı duyduğu açıkça söyleniyordu.</p>

    <p class="paragraf">Yine Wikileaks belgelerinde Başbakan Erdoğan’ın “gizli bir İslamcı ajandası” olduğu iddiaları vurgulanıyordu.</p>

    <p class="paragraf">Erdoğan’ın, “Biz bu hizmet yolculuğuna kefeni giydik öyle çıktık!” sözleri de sembolizm taşıyordu. Erdoğan her kritik seçimi bir cihatmış gibi yansıtınca partililer de kefen giyip miting alanına geldi.</p>

    <p class="paragraf">Devlet kurumlarında TC’nin kaldırılması tartışmaları da sembolizm olarak çok tartışıldı. TC kaldırılırken AKP bu sembol tartışmalarını artıracak hamle yaptı. AKP Kocaeli Milletvekili Zeki Aygün ve AKP’li milletvekilleri, 1927’de çıkarılan ve Osmanlı saltanatının resmi kurumlardaki sembollerinin kullanımını engelleyen “Tuğraların Kaldırılması Kanunu”nun yürürlükten kaldırılması için yasa teklifi verdi.</p>

    <p class="paragraf">Erdoğan döneminde sembolizmin ne anlama geldiği örneklerle anlattım. Sadece semboller değil rövanşist bir anlayış da hep uygulamaya kondu. Erdoğan’ın siyasi yasağı kalktıktan sonra ceza aldığı Siirt’ten milletvekili olması gibi...</p>

    <p class="paragraf">Sembolizm tartışmaları AKP Genel Merkezi yapıldığında da yaşandı. Binanın cadde üzerindeki giriş kapısının üst bölümünde 10 tane “yıldız” var. Bu yıldızların Museviliğin simgesi olan Davud’un yıldızı olduğu da öne sürüldü. Ama AKP’lilere göre sembol olarak seçilmesinin anlamı Türk-İslam mimarisinin başat figürlerinden olmasıydı. Sekiz köşeli yıldızın bir diğer anlamı da “zafer”i ifade etmesi. AKP iktidarında her seçim sanki bir cihatmış ve her seçim bir “zafermiş” havası hep yaratıldı. Bu yüzden demokratik gelenek ve teamüller sonuna kadar zorlandı. Şimdi bir başka seçim var. 2015 seçimleri. Ve bu seçim Türkiye için de çok anlam ifade ediyor.</p>

    <p class="altbas">2015 SEÇİMLERİ CUMHURİYET’İN SON DURAĞI MI?</p>

    <p class="paragraf">Tayyip Erdoğan 2007 yılında da cumhurbaşkanı olmayı çok istedi. Son ana kadar da bu isteğini sürdürdü. O yıllarda Türkiye iç dengeleri bugünkü gibi değildi. Seküler kesim, ulusalcılar, ordu, medya dengeleri gözetiliyordu. Bütün bu dengeler içerisinde Erdoğan Köşk’e çıkışı ertelemek zorunda kaldı. Erdoğan da “kerhen” teşkilatın ve iç dengelerin daha ılımlı bulduğu Abdullah Gül ismine itiraz edemedi. Aslında Abdullah Gül’den kendi adaylığına destek bekliyordu. Ama Abdullah Gül’ün de bir hesabı vardı. Erdoğan bu hesabı cumhurbaşkanı olduğunda unutmadı. Abdullah Gül’ün görev süresi bitiminden bir gün önce AKP kongresini toplatıp Ahmet Davutoğlu’nun başbakan olmasını sağladı. Görünürde “kardeşlik hukuku” vardı ama içerisindeki siyasi hesaplar kardeşlikten öteydi. Şimdi Abdullah Gül’ün cumhurbaşkanlığına aday gösterildiği 2007 yılına gidelim.</p>

    <p class="paragraf">24 Nisan 2007 tarihinde yapılan AKP grup toplantısında Başbakan Recep Tayyip Erdoğan, Abdullah Gül’ün 11. Cumhurbaşkanı adayı olduğunu açıkladı. Bu açıklamadan hemen birkaç gün sonra Emine Erdoğan ve Hayrünnisa Gül Abdi İpekçi Spor Salonu’nda AKP etkinliğinde karşılaştı. Bu karşılaşmada bugünlere de referans olan çok ilginç bir diyalog vardı:</p>

    <p class="paragraf"><span class="CharOverride-19">Odadaki bir kadın: “</span>Hayrünnisa Hanım hayırlı olsun. İnşallah tamamına erer.”</p>

    <p class="paragraf"><span class="CharOverride-19">Emine Erdoğan:</span> “Gerçekten sürpriz oldu.”</p>

    <p class="paragraf"><span class="CharOverride-19">Hayrünnisa Gül: “</span>Evet. Bilmiyordum. Benim için de sürpriz oldu.”</p>

    <p class="paragraf"><span class="CharOverride-19">Emine Erdoğan: “</span>Genelde anormal olanlar beklenmez. Sizlerin de beklediği Recep Bey’in aday olmasıydı, öyle değil mi?”</p>

    <p class="paragraf"><span class="CharOverride-19">Odadaki kadınlardan biri:</span> “Ama sayın başbakan aday gösterdi.”</p>

    <p class="paragraf"><span class="CharOverride-19">Emine Erdoğan:</span> “Elbette, ama her öneri kabul edilmez, değil mi?”</p>

    <p class="paragraf"><span class="CharOverride-19">Hayrünnisa Gül</span>: “Emine Hanım hayrola, bir sorun mu var?”</p>

    <p class="paragraf"><span class="CharOverride-19">Emine Erdoğan:</span> “Recep Bey adaylıkta ısrar etmeliydi. Siyasi geleneklere göre başbakan varken bakan aday olmalı mı? Recep Bey bazı dengeleri gözeterek adaylık teklifinde bulunabilir... Yoksa önce dengeler bozuldu, sonra da denge bunu gerektiriyor mu denildi?”</p>

    <p class="paragraf"><span class="CharOverride-19">Hayrünnisa Gül:</span> “Öyle şey olur mu? Yılların dostluğu bunu gerektirir mi?”</p>

    <p class="paragraf"><span class="CharOverride-19">Emine Erdoğan: “</span>Yılların dostluğu benim dediğime gelmeliydi. Evet, bir kırgınlığım var. Ama yanlış anlaşılmasın, biz bir aileyiz.”</p>

    <p class="paragraf">“Biz bir aileyiz”, “Kardeşlik Hukuku” perdenin görünürdeki haliydi sadece. Hayrünnisa Gül 2007 yılında Emine Erdoğan’la yaşadığı diyaloğun ve sonrasında yaşadıklarının rövanşını Çankaya Köşkü’ndeki veda resepsiyonunda alıyordu. Resepsiyonda Hayrünnisa Gül konuşmuyor âdeta patlıyordu. Sözler bir kurşun gibi kardeşlik hukukunun ve “biz bir aileyiz” anlayışının içinden geçiyordu.</p>

    <p class="paragraf">“Bir turnusol döneminden geçiyoruz. Neler yazıldığını gördük, neler söylendiğini duyduk. Ben her şeyi biliyorum. Abdullah Bey ben üzülmeyeyim diye interneti kapatıyordu, basın bültenlerini önümden alıyordu. Ama ben her şeyi biliyorum. Neyin ne olduğunu biliyoruz. Abdullah Bey kibarlığından söyleyemiyor. Kendisine çok yanlışlar, çok saygısızlıklar yapıldı. <span class="CharOverride-19">Şu an yapılanlar 28 Şubat’tan bile kötü</span>. Bizi kaç yıldır tanıyorsunuz; çizgimizde bir değişiklik oldu mu? Hayır. Bir de etrafımızdakilerin geçirdiği değişime bakın. Neler yazılıyor, söyleniyor, insan inanamıyor. Ben her şeyi biliyorum. Şimdi ben de susuyorum, ama fazla susmayacağım; asıl intifadayı ben başlatacağım.”</p>

    <p class="paragraf">Sözler çok ağırdı. Erdoğan tarafının bu sözlere tepkisi kendilerine yakın gazeteciler tarafından dile getirildi. Hayrünnisa Gül’e ağır yazılar yazdılar. Şimdilik “intifada” donduruldu. Erdoğan, Ahmet Davutoğlu ile 2015 seçimlerine gitmek istiyor. Bunda en önemli etken Davutoğlu’na her istediğini yaptırabileceği düşüncesi. Şimdilik bu hesap tutmuş görünüyor ama ilerideki günlerde bu hesap değişebilir. AKP’de Erdoğan’ın aksine 2015 seçimlerinde Davutoğlu ile gidilmesini istemeyen sessiz bir çoğunluk bulunuyor. 2015 seçimleri Tayyip Erdoğan için de Türkiye için de çok kritik. Çünkü Erdoğan ve AKP kuruluşu tek bir proje üstüne geliştirildi. Başkanlık sistemi. Eğer başkanlık sistemine geçilmediği takdirde bu proje amacına da ulaşmamış olacak. 2023 hedefi başkanlık sistemi olmadığı anda karşılığını bulmamış olacak.</p>

    <p class="paragraf">Başkanlık sistemi Erdoğan’ın Big Boss’luğunu tescilleyecek tek çözüm. Bunu anlamak için yeniden Metin Sever-Cem Dizdar’ın 1993’te basılan <span class="CharOverride-18">2. Cumhuriyet Tartışmaları</span> kitabına dönelim. Başkanlık sitemi soruluyor:</p>

    <p class="arayazi">Erdoğan: “Türkiye şimdilik buna hazır değil. Başkanlık sisteminin ortaya çıkışı bir özentinin sonucu ya da Amerikan emperyalizminin bize bir tavsiyesi. Bunun oluşması için siyasette serbest piyasanın oluşması lazım.”</p>

    <p class="arayazi"><span class="CharOverride-25">Soru: “Bu değişim süreci içinde ülke içinde yaşayan bazı grup insanlar milli yapı içerisinde kalmak istemezlerse ne olacak?”</span></p>

    <p class="arayazi"><span class="CharOverride-25">Erdoğan: “Bu durumda belki Osmanlı eyaletler sistemi benzeri bir şey yapılabilir!”</span></p>

    <p class="paragraf">Bir sembol ya da işaret olarak bakıldığında Osmanlı eyaletler sistemi 2023 projesinin ana damarını oluşturuyor.</p>

    <p class="paragraf"><a id="x.259037"></a>Bu hedef için de 2015 seçimlerinde anayasayı değiştirecek referandum için AKP’nin Meclis çoğunluğunu kazanması gerekiyor. 2015 seçimlerinde seçim barajı aynı mı kalacak? Bu sorunun yanıtı için Erdoğan’ın değişik tarihlerdeki seçim barajı açıklamalarına bakmamız gerekiyor. Önce 1998’de ilk baskısı yapılan <span class="CharOverride-18">Bu Şarkı Burada Bitmez</span> röportaj kitabı:</p>

    <p class="arayazi">Siyasi partilerin Meclis’e girmeleri konusunda barajlar konuşuluyor. Ben bu barajlara karşıyım. Niye? Evrensel değerlerle çatışıyoruz. İşte onun için karşıyım. Niye baraj koyuyorsunuz? Eğer bu barajı koyarsanız, barajı aşamayanları yerin altına mahkûm edersiniz. İllegaliteye götürürsünüz. Ve buna götürdüğünüz zaman, emniyet güçleriyle, bilmem nelerle insan aramaya çıkıyorsunuz. Ne lüzumu var? Bırakalım yerin altına insanları sokmayı. Barajları kaldıralım. Kim girebiliyorsa gelsin girsin Meclis’e.</p>

    <p class="arayazi">O zaman bir istikrarsızlık oluyor iddialarına ne diyorsunuz?</p>

    <p class="arayazi">“Ben diyorum ki; hayır, istikrarsızlık olmaz. Bir defa Türkiye şu koalisyonlara alışabilmeli. Demokrasi bir tahammül rejimidir. Bakın İtalya’da 9 tane partinin ortak olduğu bir koalisyon var. Almanya, koalisyonlarla yıllardır götürüldü. Ve şimdi de koalisyon hükümetleriyle götürülüyor.</p>

    <p class="paragraf">28 Mart 2010. Erdoğan: “Yüzde 10’luk mevcut barajla oynamayı düşünmüyoruz. Barajın aynen korunmasından yanayız. Bunu Türkiye’nin koalisyon kültürünün gelişmemiş olduğunu düşünerek söylüyorum. Tek partili dönemlerde Türkiye ciddi gelişmeler göstermiştir ama koalisyon hükümetlerinin olduğu dönemlere bakarsak ciddi manada gerilemeler vardır. O bakımdan barajı indirelim düşüncesi şu anda yok.”</p>

    <p class="paragraf">16 Mayıs 2011. Erdoğan: “2015’te özellikle ekonomide belirlediğimiz hedefleri yakaladığımız takdirde belki barajda 1-2 puanlık oynama yapılabilir. Seçim barajının indirilmesinin gündeme gelmesi durumunda ‘Türkiye vekilliği’ önerisi de yeniden tartışılabilir.”</p>

    <p class="paragraf">26 Temmuz 2013. Erdoğan: “Seçim barajı ile ilgili herhangi bir tasarrufumuz yok. Barajların olmadığı sistemde güven ve istikrarı bulamazsınız. Ekonomide güven ve istikrar varsa ‘güven ve istikrar’ sayesindedir. Biz ülkemizin performansını kaybetmesini istemiyoruz. Koalisyon dönemlerini gördük.”</p>

    <p class="paragraf">“Koalisyonlara alışmalıyız”dan “koalisyon dönemlerini gördük”e geçiş çok kolay Tayyip Erdoğan için. Onun tek derdi “iktidar”da kalmak. İktidarda kalmak için de her şey yapılıyor. Etnik ve mezhep ayrımcılığı dahil. En dehşet verici olanı da Gezi direnişi sırasında dinin bir silah gibi kullanılmasıydı.</p>

    <p class="paragraf">11 Haziran 2013 günü parti grup toplantısında söylediği sözleri yeniden hatırlayalım:</p>

    <p class="paragraf">“Ayakkabılarla Bezm-i Âlem Valide Sultan Camii’ne gireceksiniz, orada içeceksiniz. Bu ülkenin dini mabetlerine karşı bu saygısızlığı yapacaksınız. Ne adına? Çevre adına. Caminin müezzinini tehdit edeceksiniz, ondan sonra farklı şekilde konuşturacaksınız: ‘Böyle bir şey olmadı.’ Ne olmadı? Bütün görüntüler elimizde. Cuma günü arkadaşlarımıza bunları görüntüyle vereceğiz. Bunların hepsini milletim görecek. Milletimize bunların hepsini sunacağız.”</p>

    <p class="paragraf">Şimdi bile okurken dehşete düşmemek elde değil. Aradan 16 ay geçti hâlâ o görüntüler yok. Çorum’ları, Maraş’ları, Sivas’ları yaşamış bir ülkede bir başbakan çok daha ağır sonuçlar doğurabileceğini bile bile bu sözleri söyledi. Bu sözler üzerine çok daha acı şeyler olmadıysa müezzin Fuat Yıldırım’ın vicdanlı ve iyi bir Müslüman olmasına çok şey borçlu bu ülke. Yine Kabataş’ta türbanlı kadına deri kıyafetli çıplak erkeklerin saldırdığı fantezisinin zehir gibi yayılması da aynı şekildeydi. Güvenlik kamerası görüntüleri ortaya çıkmasına rağmen Tayyip Erdoğan ısrar ediyordu. Çünkü daha kazanılacak seçim vardı. “Son günlerde medyada en müptezel linç girişimi yapılıyor. Son günlerde medya tarihinin en alçakça linç girişimi yapılıyor. Bir kadıncağız, açık söyleyeceğim, bizim Bahçelievler belediye başkanımızın gelini bu. Kabataş’ta linç girişimine maruz kalıyor. Bunu ifade vererek izah ediyor. Yetmedi adli tıp raporuyla, kendisinin ve bebeğin vücudundaki darp izlerini belgeliyor. Hazirandaki linç girişimi yetmezmiş gibi 8 ay sonra medya yeniden linç girişimine başlıyor. Malum gazeteler, televizyonlar, aynı yerden emir ve talimat alarak, genç bir kadın üzerinden linç kampanyası başlatıyor. Sizin insanlığınız öldü mü be? Sizin vicdanınız bu kadar mı karardı? Çocuklarınızın, eşinizin yüzüne nasıl bakabiliyorsunuz be? Sizin çocuklarınızın başına gelseydi böyle mi davranırdınız? Vicdan... Vicdan... Vicdan...”</p>

    <p class="paragraf">Dinin iktidarı koruma kalkanı yapılmasının tehlikeli sonuçları AKP iktidarının umurunda hiç olmadı. Sadece AKP’ye oy verenleri aynı safta tutmak önemliydi. Durum bu olunca iş siyasi bir rekabetten düşmanlaşmaya ve keskin bir ayrılığa dönüştü. Bu yüzden Erdoğan’ın başbakanlığı ve gerekse cumhurbaşkanı olduktan sonra her teması çok tartışıldı. Popüler kültür ünlüleri ile teması ya da başka kesimlerin Erdoğan’ın sofrasında yer alması çok tartışılır oldu. Bu tartışmaların yoğunlaştığı bir dönemde yazdığım yazı şöyleydi:</p>

    <p class="paragraf">“Meseleyi daha anlaşılır hale getirmek lazım. Tayyip Erdoğan’la yan yana gelmek neden bu kadar tepki topluyor?</p>

    <p class="paragraf">Bir başbakanla/cumhurbaşkanı ile fotoğraf çektirmek, etkinlikte bulunmak neden bu kadar öfke yaratıyor? Soruları daha çok sorabiliriz. Yanıt yine de değişmeyecek. Bütün bu öfkeyi, tepkiyi yaratan Tayyip Erdoğan’dır. Oyu arttıkça kibri de ihtirası da büyüdü. ‘Bunlaaar!’ diyerek kendisi gibi düşünmeyen herkesi ötekileştirdi.</p>

    <p class="paragraf">Ötekileştirmeye, itilip kakılmaya, betonu ağaçtan çok sevmeye itiraz olan Gezi’yi oy için düşmanlaştırdı. Gezi’de gencecik çocukları ‘emir vererek’ ölüme yolladı... Soma’da taziye evinde cenaze sahiplerini tokatladı. Reza’yı sevdiği kadar Ali İsmail’i sevmedi... ‘Milletin a... koyacağız’ diyeni koruduğu kadar ağacı korumadı.</p>

    <p class="paragraf">Aslında Erdoğan’la yan yana duranlara, siyasi şovuna malzeme olanlara karşı öfke ve tepki ideolojik değil tabii ki ideolojik olan da vardır ama bu tepkiler daha çok vicdani ve insanidir. Yani Erdoğan’la yan yana gelince devlet yöneticisi ya da başbakanla gelmiyorsun. Ali İsmail’i, Berkin’i, Mehmet’i, Ethem’i, Ahmet’i, Abdullah’ın ölüm emrini verenle yan yana geliyorsun. Ya da Soma’da cenaze evinde cenaze sahibini tokatlıyorsun, Ali İsmail’e, Berkin’e değil Reza’ya yakın oluyorsun ve futbolun siyasetin sahası olmasına tezahürat yapıyorsun... Kısa ve öz tepkiler AKP’ye, muhafazakârlığa falan değil. Bizzat gaddarlığa, ötekileştirmeye, ‘affedersiniz’ Rum’a, ‘Reyhanlı’da Sünni öldü’ye, Berkin’in annesini yuhalatana karşı insani ve vicdani bir reflekstir...”</p>

    <p class="paragraf">Çok partili hayata geçildikten sonra Türkiye’de partilerin devletleşmesi süreçleri yaşandı, AKP ile ilk kez devletin partileştirilmesi dönemi yaşanıyor. Ve doğal olarak da bunun yansımaları var. Kayıtsız şartsız biat üzerine kurulu bu sistemde itiraz meşru müdafaadır. Yani demokratik ve insani bir haktır itiraz etmek. Bu itiraz hakkını kullanan 3 Temmuz 2011 ile 2 Temmuz 2012 arasında Fenerbahçe sivil itaatsizlik tarihi açısından çok önemli bir duruş sergiledi. AKP’li Türkiye tarihi yazıldığında Fenerbahçe direnişi sonuçları ve etkileri açısından daha çok tartışılacaktır. AKP’nin sonsuz biat döneminde bir diğer yürekli ve vicdani karşı duruş da HES direnişleridir. Özellikle 2011’de Erzurum Ödük Vadisi’nde yapılmak istenen 3 HES’e karşı yapılan direniş destansı bir itirazdır. 2011 yılında 1500 köylünün “Canımızı alırsınız, suyumuzu asla!” “Bu yolda öleceğiz ama suyumuzu vermeyeceğiz!” sloganları atarak başlattığı direnişte kazanan köylüler oldu. Mart 2014’te Erzurum’un Tortum ilçesinde bulunan Ödük Vadisi Katıklı Çayı üzerinde 3 ayrı Hidro Elektrik Santrali (HES) yapılması iptal edildi. Erzurum HES direnişini hatırlatmışken mahkemece verilen insafsız bir cezayı da yazayım.</p>

    <p class="paragraf">HES eylemi sonrasında Tortum Sulh Ceza Mahkemesi 10’u erkek 5 kadın toplam 15 kişinin HES eylemine katılan kişilerle konuşmasını yasakladı. Konuşma yasaklılar arasında 81 yaşındaki Asiye Keleş, 80 yaşındaki Şükriye Yalçınkaya, 75 yaşındaki Rabia Durusu, 77 yaşındaki Hüsna Boyna ve o zaman 16 yaşında olan Leyla Yalçınkaya bulunuyordu. Ceza sadece “konuşmama” ile bitmiyordu. 15 kişi her gün 17 kilometre mesafede bulanan karakola gidip imza vermek zorundaydı. 80 yaşındaki Şükriye Yalçınkaya aynı evde yaşadığı kendi gibi yasaklı olan torunu Leyla ile de konuşmayacaktı. Ve tepkisini “Torunumdan bir bardak su istemem bile yasak. Torunumdan bir bardak su bile isteyemez hale getiriyorlar bizi” sözleriyle dile getiriyordu. Gezi öyle ya da böyle İstanbul’da olduğu için bir şekilde gündeme geliyordu. Erzurum’daki HES direnişi ise tamamen görmezden gelindi. Yine göz göre göre Soma Yırca’da alacakaranlıkta 6 bin zeytin ağacının katledilmesi de yeterince ortak bir itiraz bloku yaratılamadığı için kolayca yapılabildi. Bir gün sonra Danıştay’ın iptal kararı vermesine rağmen.</p>

    <p class="paragraf">Yine HES’e karşı Karadenizlilerin isyanı da doğayı, yaşam alanını koruma açısından, bu ülkenin geleceği için büyük bir yeşil dal oldu. Fenerbahçe ve HES direnişlerinin kelebek etkisi Gezi’de karşılığını buldu. Bu toprakların en delikanlı ve vicdanı, itirazı olan Gezi kanlı bir gaddarlıkla bastırıldı. Silahları yoktu... Sadece daha güzel, dağa yeşil, daha özgür bir ülke isteyen çocuklardı. Acımasızca öldürüldüler. Ama onların yaktığı ateş NeoTürkiye’nin daha görünür olmasını sağladı. Bedeli çok ağır ödetilse de...</p>

    <p class="paragraf">Cumhuriyet tarihinde siyasi rekabetin çok çetin ve kavgalı olduğu dönemler çok yaşandı. İsmet İnönü’yü, Adnan Menderes’i, Süleyman Demirel’i, Necmettin Erbakan’ı, Bülent Ecevit’i, Erdal İnönü’yü, Tansu Çiller’i, Mesut Yılmaz’ı seven de oldu sevmeyen de. Bütün bu tartışmalar ve siyasi rekabet Tayyip Erdoğan döneminde olduğu gibi bıçakla kesilmiş gibi nefret ya da sonsuz biat ayrılığına yol açmadı. Türkiye’nin önündeki en önemli sorun bu sonsuz nefret ya da sonsuz biati nasıl aşacağı olacak önümüzdeki yıllarda. ABD’nin arka koridorlarında AKP kurulmadan önce “Türkiye’de iki partili yapı olacak” kuramcıları sokağın da bu kadar keskinleşeceğini hesap ettiler mi bilmiyorum ama sokaktaki bu keskin yarılmanın bedelini yeniden herkesin düşünmesi gerekiyor. Çıkıp sokağa “En son neye ülkece hep birlikte sevindik ya da üzüldük?” denilse kimse ortak paydada bir yanıt veremez. Ortak acıları sevinçleri olmayan toplumların da bir arada yaşaması çok zordur. Türkiye 2015 seçimlerine böyle bir atmosferde girecek. Erdoğan’ın Big Boss’luğunu tescil için çok şey ifade eden bu seçimde muhalefetin izleyeceği strateji de çok şeyi belirleyecek. Son cumhurbaşkanlığı seçiminde aday seçilen Ekmeleddin İhsanoğlu AKP’li 13 yılın da algı yönetiminden okunduğunu gösterdi. Sosyolojik ve demografik yapılar incelendiğinde Türkiye 13 yılda siyasal İslam’a ya da “ılımlı İslam”a daha çok kaymadı. İslam’ın kılıf yapıldığı bir muhafazakârlaşma olduğu da bir gerçek. Ama muhafazakârlıkta muhafaza edilen daha çok “kârlılık” kısmı oldu. Zaten bütün döngü bu “kârlılık” sayesinde yürüyor. Erbakan’ın “<span class="CharOverride-19">Sen gittin bütün medyayı satın aldın, milleti narkozlamak için.</span> Bütün bankaları satın aldın. Bankayı satın almak demek binasını satın almak demek değildir. O bankadan kredi alan insanları iflasla tehdit ederek istediğin yere oy vermelerini sağlamak içindir. Üçüncü olarak bütün kârlı müesseseleri satın aldın, ekonomiyi kontrol altına aldın” diye formüle ettiği aslında bir “borçlandır ve kendine mahkûm” et stratejisi. Eskiden orta direk diye tabir edilen kesimin hepsi borçlu. Ya uzun vadeli ev kredisi ödüyor ya da araba. Küçük ve orta boy işletmeler de aynı şekilde uzun vadeli ticari krediler ile rehin alınmış durumda. Bütün bu veriler oy zamanı geldiğinde “Biz gidersek her şeyin gider” tehdidine dönüşünce, rehin oylar var olan tabloyu çıkarıyor. Ekonomi tıkırında söylemlerini değerlendirirken Irak, İran, Suriye gibi ülkelerin para trafiğinin merkezinin Türkiye yapıldığı ve bu illegal paraların da tek aklanma alanının inşaat sektörü olduğunu da göz önüne almak gerekiyor.</p>

    <p class="altbas">90 MİLYON METREKARE TOPRAK YABANCILARA SATILDI</p>

    <p class="paragraf">2003-2011 yılları arasında yabancılara toplam 19.2 milyar dolarlık gayrimenkul satıldı. 2014 yılının 7 aylık döneminde ise yine yabancılara satılan gayrimenkulün para olarak karşılığı tam 1,2 milyar dolar. 1923’ten 2002’ye kadar yabancılara satılan toprak miktarı 11 milyon metrekare iken AKP iktidarında 2003-2012 arasında dokuz yılda yabancılara yaklaşık 90 milyon metrekare toprak satıldı.</p>

    <p class="paragraf">1985 ile 2011 sonuna kadar geçen süre içinde 43,3 milyar dolarlık özelleştirme yapıldı. Çoğu da AKP iktidarında blok satış yoluyla oldu. Önemli bankalar ve önemli altyapı yatırımları, Demirbank, Sitebank, Yapı Kredi Bankası, Adabank, Bank Ekspres, Denizbank, Şekerbank, Sümerbank gibi bankalar, Telekom, Petkim, Tüpraş, Tekel, Türkiye Şeker Fabrikaları gibi yatırımlar, İzmir, İskenderun, Mersin, Yarımca gibi limanlar yabancıya satıldı. Hâlâ mı? “Ey faiz lobisi!”</p>

    <p class="paragraf">Zaten Erdoğan tarafını çok net belli etmişti:</p>

    <p class="paragraf">“Ülkede yatırım yapılmasını teminen dünyanın bütün girişimcileri ile her yerde görüşürüm. Bakan arkadaşlarıma her yerde görüşmelerini tavsiye ediyorum, görüşün diyorum. Çünkü ben ülkemi âdeta pazarlamakla mükellefim.”</p>

    <p class="paragraf">Erdoğan tüccarlığı iyi bildiğini de söylüyordu:</p>

    <p class="paragraf">“Ben, biliyorsunuz piyasa tüccarlığından geliyorum. Siyasette de, siyasetin de tüccarlığını yapmamız lazım; ülkemizin menfaati için, milletimizin menfaati için.”</p>

    <p class="altbas">HER ŞEYİ HEP O BİLİYOR: “BİZ BİLİRİZ!”</p>

    <p class="paragraf">“Siyasetin tüccarlığı” zaten çok şey anlatıyor. Erdoğan başbakan olduktan sonra sadece tüccarlığı değil hemen her konuda her şeyi bildiğini söyledi.</p>

    <p class="paragraf">Kimi zaman en acılı maden ölümlerinde uzman oldu:</p>

    <p class="paragraf">“Bu mesleğin, kaderinde maalesef var. Bu mesleğe giren kardeşlerim de, bu mesleğe girerken içerisinde bu tür şeylerin olacağını bilerek giriyorlar... Bunlar olağan şeylerdir. Literatürde iş kazası denilen bir olay vardır. Bunun yapısında fıtratında bunlar var. Hiç kaza olmayacak diye bir şey yok.”</p>

    <p class="paragraf">Kimi zaman da ihtisas sahibi uzman aile hekimi:</p>

    <p class="paragraf">“Kürtajı bir cinayet olarak görüyorum. Buna kimsenin müsaade etme hakkı olmamalı. Ha anne karnında bir çocuğu öldürürsünüz ha doğduktan sonra öldürürsünüz. Hiçbir farkı yok.”</p>

    <p class="paragraf">Bazen dermatolog:</p>

    <p class="paragraf">“Bu dövmeler ne ya? Niye böyle vücuduna zarar veriyorsun? Yabancılara aldanmayın. İleride Allah muhafaza cilt kanserine varıncaya kadar yapabilir.”</p>

    <p class="paragraf">Bazen da Montesquieu’dan, Rousseau’dan daha iyi biliyordu:</p>

    <p class="paragraf">“Biz muhafazakâr demokrasi dediğimiz zaman bazı köşe yazarlarının siyasi literatürde geçmişten bugüne böyle bir ifade yoktur, böyle bir tespit yoktur dediklerini bizler yaptığımız organizasyonlardan çok iyi biliriz. Yok Montesquieu böyle dememiş, yok Jean Jacques Rousseau böyle dememiş. Biz ne Montesquieu’nun, ne de Jean Jacques Rousseau’nun ortaya çıkardığı bir partiyiz. Biz bu işin hafızasını da kendimiz oluşturduk...”</p>

    <p class="paragraf">Erdoğan ne kadar “ben biliriz, biz biliriz” demiş olabilir? Merak ettim bir araya getirdim. Okudukça bildiğinizden belki sıkılacaksınız ama yazılan bu kitaptaki biyografiyi daha iyi anlamak için biraz sabır:</p>

    <p class="paragraf">– Biz bu ülkede fikirlerinden dolayı mahkûm edilen insanların derdini çok iyi biliriz.</p>

    <p class="paragraf">– Biz bu ülkede yazı yazdığı için, konuştuğu için, fikirlerini söylediği için, şiir okuduğu için, aş-iş dediği için, hak dediği, demokrasi dediği için mahpus damlarında çürümenin nasıl bir duygu olduğunu çok iyi biliriz.</p>

    <p class="paragraf">– İnancından dolayı, ibadetinden dolayı, başındaki örtüden dolayı dışlanmanın ne olduğunu biz çok iyi biliriz. Üniversite kapılarında boynu bükük kalmanın ne demek olduğunu çok iyi biliriz.</p>

    <p class="paragraf">– Biz yoksulluğu biliriz, yasakların, baskıların, mahrumiyetin ne olduğunu çok iyi biliriz.</p>

    <p class="paragraf">– Bir gece yarısı, sokak ortasında ensesine kurşun sıkılarak katledilen; katilleri gecenin karanlığında kaybolup bir daha hiç ortaya çıkmayan, çıkarılmayan faili meçhullerin acısını çok iyi biliriz.</p>

    <p class="paragraf">– Evi basılıp tarumar edilmek nedir biliriz. Kitapların derdest edilmesini biliriz. Köy meydanına toplanan köylülere uygulanan eziyeti biliriz.</p>

    <p class="paragraf">– Köylerin boşaltılması ne demektir, meraların yasaklanması nedir biliriz.</p>

    <p class="paragraf">– Hapisteki oğlunu ziyarete giden ama oğluyla tek kelime Kürtçe konuşamayan annenin acısını, gözyaşını, feryadını, yüreğinde kopan fırtınayı biz biliriz.</p>

    <p class="paragraf">– Hakkâri’de, sabah ezanını okuduktan sonra saldırıya uğrayan ve oracıkta vefat eden, Hacı Sait Camii’nin imamı Aziz Tan’ı, onun ailesinin kederini biz biliriz.</p>

    <p class="paragraf">– Biz yapmayı biliriz ve bugüne kadar da yaparak, üreterek, Türkiye’yi büyüterek bugünlere geldik.</p>

    <p class="paragraf">– Biz sanatı biliriz, biz eseri biliriz. Neye değer verileceğini biliriz.</p>

    <p class="paragraf">– Gençliği iyi bilirim, Kılıçdaroğlu ne anlar gençlikten?</p>

    <p class="paragraf">– Kılıçdaroğlu bizim tarihi bilmediğimizi söyledi. Biz CHP tarihini de, cumhuriyet tarihini de iyi biliriz.</p>

    <p class="paragraf">- Fakirliğin nasıl bir çaresizlik olduğunu biz çok iyi biliriz. Yoksulluğun, nasıl bir dert olduğunu, nasıl insanın elini kolunu yana düşürdüğünü, insanı nasıl bunalttığını biz çok iyi biliriz.</p>

    <p class="paragraf">– Taksim Meydanı’nı iyi bilirim. Bunlar tereciye tere satmaya kalktılar.</p>

    <p class="paragraf">– Biz kuvvetler ayrılığının ne olduğunu biliriz. <span class="CharOverride-19">Biz muhalefet partisinin kuvvetler ayrılığından ne anladığını iyi biliriz.</span></p>

    <p class="paragraf">– Biz Trabzon’u biliriz, Trabzon da bizi gayet iyi bilir.</p>

    <p class="paragraf">– Gelirken, yaptıklarımızı gördüm, yollarımızın halini gördüm, iftihar ettim çünkü Trakya’yı iyi bilirim, geçmişini iyi bilirim.</p>

    <p class="paragraf">– Karşınızda, İstanbul gibi bir şehrin belediye başkanlığını yapmış bir başbakan olarak bulunuyorum. Sizin derdinizi en iyi ben anlarım, en iyi ben bilirim.</p>

    <p class="paragraf">– Biz siyasetçiyiz. Biz sosyolojiyi de psikolojiyi de biliriz, yüzde 50 oyu böyle alıyoruz.</p>

    <p class="paragraf">– Biz Keynes’i biliriz.</p>

    <p class="paragraf">– <span class="CharOverride-18">Biz halkımızın vücut dilini iyi biliriz</span><span class="CharOverride-18">,</span> <span class="CharOverride-18">kahveleri iyi biliriz</span><span class="CharOverride-18">.</span> <span class="CharOverride-18">Biz siyasete gençlik kollarından başladık</span><span class="CharOverride-18">.</span> <span class="CharOverride-18">Oraları bilemeyenler</span><span class="CharOverride-18">,</span> <span class="CharOverride-18">artık yaş da çok geçti</span><span class="CharOverride-18">,</span> <span class="CharOverride-18">bundan sonra</span> da <span class="CharOverride-18">öğrenemezler.</span></p>

    <p class="paragraf">– Merkel’e ne kadar saygı duyacağını biz biliriz. Ama biz saygıyı yerinde en güzel şekilde ifade etmesini de biliriz.</p>

    <p class="paragraf">– Ağaç dikme konusunda kimse bizi eleştiremez. En çok ağacı biz diktik. Biz çevreciyiz be!</p>

    <p class="paragraf">– Alevi vatandaşlarımın da bu yaşananlardan rahatsız olduğunu biliyoruz.</p>

    <p class="paragraf">– Katı atık depolamanın neler kazandırdığını iyi biliriz.</p>

    <p class="paragraf">– Ey Ekmel biz senin ne olduğunu da çok iyi biliriz. 8 yıl görev yaptın âdeta 8 yıl bir monşer portresi sergiledin.</p>

    <p class="paragraf">– Devlet Bahçeli aile nedir, çoluk çocuk nedir bilmez, onun böyle bir derdi yok. Çocuk nedir biz biliriz.</p>

    <p class="paragraf">– Kılıçdaroğlu, biz tarihi çok ama çok iyi biliriz. Biz tarihi Göktürk anıtlarından Tonyuk anıtlarına, Malazgirt’den Mohaç’a kadar, İstanbul’un fethinden Çaldıran’a kadar, Çanakkale’den Kurtuluş Savaşı’na çok ama çok iyi biliriz. Üstelik biz Sayın Kılıçdaroğlu’nun bilmediği, bir türlü de öğrenemediği Cumhuriyet tarihini de CHP tarihini de çok ama çok iyi biliriz.</p>

    <p class="paragraf">– Sayın Baykal artık Atatürk’ün arkasına saklanıp siyaset yapmayı bırakmalısın. Biz senin cemaziyül evvelini gayet iyi biliriz.</p>

    <p class="paragraf">– Biz Bay Kemal’i iyi tanırız. 90’lı yıllarda SSK’nın genel müdürüydü.</p>

    <p class="paragraf">– Muhalefette olduğumuz zaman, neler çektiğimizi biz biliriz.</p>

    <p class="paragraf">– Hiç kusura bakmasınlar. Biz 7 milyarlık bu dünyanın içinde yaşıyoruz. Bizim görevimiz nedir, bunu çok iyi biliriz.</p>

    <p class="paragraf">– Biz nerede ne zaman nasıl konuşacağımızı gayet iyi biliriz.</p>

    <p class="altbas">ERDOĞAN’IN NESİ VAR?</p>

    <p class="paragraf">Tayyip Erdoğan’ın bilinen, bilinmeyen, gizemli, saklı, esrarengiz bir hayat öyküsünün perdesini epeyce araladığımı düşünüyorum. Bir gizemli yan da Erdoğan’ın hastalığıdır. Nedense spekülasyonlar çok olmasına rağmen Erdoğan’ın hastalığı ve sağlığı ile ilgili de net bir açıklama hiç olmadı. Sadece iki ameliyatında Başbakanlık tarafından net olmayan açıklamalar yapıldı. Erdoğan’ın sağlığına ilişkin spekülasyonlar oldukça fazla. Epilepsi hastası olduğu, sonra kolon kanseri olduğu ya da mide kanseri olduğu hep iddia edildi. Ama bunlara ilişkin somut bir veri hâlâ yok. Sır perdesini aralamak için hastalık ve iddiaları doğuran gelişmelerin perdesini biraz aralayalım şimdi. Erdoğan’ın sağlık sorununa ilişkin en önemli verilerden birisi <span class="CharOverride-18">Aman Babam Görmesin</span> kitabında var. Erdoğan’ın da onayladığı bu kitabın satır arasında kalan bu ayrıntıyı yazayım. Kitabın 97. sayfası, “Oruç tuttu bayıldı” bölümü:</p>

    <p class="arayazi">1976 tarihindeki ramazan ayı sezon başına denk gelir. Mehmet Ali Hoca “Çocuklar bu sene ramazan ayı yaza denk geldi. Oruç tutmanız sizi etkileyebilir. Yaptığınız antrenman da bir nevi ibadet sayılır. Futbol oynayarak ekmek parası kazanıyorsunuz. Bu yüzden oruç tutmasanız iyi olur” tavsiyesinde bulunur. Tayyip Erdoğan ve bazı futbolcular ise aşırı sıcak ve antrenman programına rağmen oruç tutmaya devam eder. Belgrad Ormanları’nda yapılan bir kros çalışmasında Tayyip aniden fenalık geçirir. Sabah rahatsızlanan ancak oruçlu olduğu için ilacını almayan Tayyip yoğun antrenman temposuna daha fazla dayanamayarak hafif bir baygınlık geçirir. Bu zor durumda bile orucunu bozduramamışlardır.</p>

    <p class="paragraf">Kitabın yazarı Hacı Hasdemir daha sonraki sayfalarda da Erdoğan’ın oruç için yaptığı fedakârlığı övüyor. Ama buradaki detay önemli. “Sabah ilacını almadı” diyor. Yani Erdoğan düzenli bir ilaç kullanıyor. Hangi ilaç ve kronik hastalık başka bir detay yok.</p>

    <p class="paragraf">18 Ekim 2006’da ise Erdoğan bu kez makam arabasında fenalaştı. Şoför ve koruma araçtan çıkınca Erdoğan Mercedes makam arabasında 8 dakika kilitli kaldı. Sonra bulunan balyozla arabanın camları kırılarak Erdoğan dışarı çıkarılıp hastanede kontrol altına alındı. Bu çok ciddi durum da oruca bağlı hipoglisemi olarak açıklandı.</p>

    <p class="paragraf">Erdoğan 26 Kasım 2011’de kolon konseri tartışmalarının yoğunlaştığı bir dönemde ortalıktan kayboldu. Büyük bir gizlilik ve esrarengiz hava içerisinde Erdoğan’ın nerede olduğu soruluyordu. Erdoğan’ın gizlice ameliyat olduğu bilgileri yoğunlaştı. Aradan geçen 3 günden sonra Başbakanlık’tan açıklama geldi.</p>

    <p class="paragraf">Erdoğan’ın laparoskopik yöntemle, başarılı bir sindirim sistemi ameliyatı geçirdiği bilgisi verilerek, “Doktorların gerekli gördüğü istirahatın ardından, Sayın Başbakanımız çalışmalarına başlayacaktır” denildi. Ameliyatın ayrıntılarını ise daha sonraki günlerde ameliyata katılan Dokuz Eylül Üniversitesi Rektörü Prof. Dr. Mehmet Füzün açıkladı:</p>

    <p class="paragraf">“Başbakan Erdoğan kanser değil, kalın bağırsağındaki poliplerin alındı, yapılan biyopside onlar da temiz çıktı. Kalın bağırsak yaklaşık 1,5 metre uzunluğundadır. Başbakanımızın bağırsağından 20-25 santimlik bir bölüm alındı. Bağırsaktaki polipler kolonoskopi yöntemiyle alınamadığı için ameliyat yöntemine başvuruldu. Yapılan operasyonda aldığımız polipler iriydi ama zararsızdı. Buna halk tabiriyle iyi huylu polipler diyebiliriz.”</p>

    <p class="paragraf">Erdoğan’ın ikinci ameliyatı ise cemaatle yaşanan MİT kavgası sırasında oldu. Bu ameliyat da gizlice yapıldı. Medipol Hastanesi’ne büyük bir gizlilik içinde giden Erdoğan burada ikinci kez ameliyat oldu. Tartışmalar ve spekülasyon artınca Başbakanlık 12 şubat 2012’de bir açıklama yapmak zorunda kaldı:</p>

    <p class="paragraf">“Sayın Başbakanımızın 26 Kasım 2011’de gerçekleşen sindirim sistemi operasyonunun ikinci ve son aşaması, yaklaşık 30 dakikalık bir girişimle başarıyla tamamlanmış; başlangıçta planlandığı üzere tedavi bu şekilde nihayete ermiştir.</p>

    <p class="paragraf">Başbakanımızın sağlığı son derece iyidir. Kendisi, hafta içinde rutin mesaisine başlamayı planlamaktadır.”</p>

    <p class="paragraf">Erdoğan’ın sağlık sorunu ile ilgili bu kadar esrarengizlik gerçekten tuhaf. Çünkü ülkeyi yöneten başbakanın sağlığı ile ilgili net bir bilgi şeffaf ve demokratik bir ülkede bu kadar speküle ettirilmez. İlaç almadığı için antrenmanda bayılması, makam otosunda fenalaşması ve sonraki ameliyatlar hâlâ bir sır gibi duruyor. Epilepsi ya da kronik bir rahatsızlık var mı yok mu bilinmiyor. Erdoğan’ın anlık öfke patlamalarının bu iddialarla ilgisi var mı bu da meçhul.</p>

    <p class="paragraf">Turan Yavuz’un <span class="CharOverride-18">Çuvallayan İttifak</span> kitabındaki bir olay da yine sağlık tartışması açısından önemli. 13 Aralık 2004’te dönemin Ankara ABD Büyükelçisi Edelman Erdoğan’ı ziyaret eder. O görüşmeden olanlar kitapta şöyle anlatılıyor:</p>

    <p class="arayazi">Büyükelçi Edelman Irak’taki demokrasi rüzgârlarından bahsederken bir ara önündeki notlardan başını kaldırarak Erdoğan’a baktı. Gördüğü manzara karşısında âdeta şoke olmuştu. Egemen Bağış da hayretler içinde Başbakan Erdoğan’a bakıyordu. Erdoğan başını koltuğun arkasına yaslamış uyuyordu. Odada kısa bir sessizlik oldu. Egemen Bağış ayağa kalkarak Edelman’a da kalkmasını işaret etti. İkisi parmak uçlarına basarak Başbakanlık ofisinden çıkmışlardı. Edelman şaşkınlık içindeydi ama bir şey demeden binadan çıktı. Belki de AKP ve Erdoğan ile Bush yönetiminin ilişkilerini yeniden eski haline getirebilecek ve NeoCon’ların içinde çok etkin bir isim Eric Edelman bu görüşmeden sonra Türkiye’den ayrılma isteğini Washington’a bildirdi.</p>

    <p class="paragraf">Erdoğan’ın sağlığı ile ilgili bir başka detayda ilginç bir yazıda var. Timetürk haber sitesinde <span class="CharOverride-18">Foreing Affairs</span> dergisinde yazan Morton Abromowitz’in bir yazısında rastladım. Erdoğan yanlısı sitede Abromowitz’in 2012 yılındaki yazısı Türkiye’yi nasıl karıştırmak istiyorlar komplo teorisine örnek olsun diye çevrilip yayımlanmış. Bunu da açıkça yazmışlar. Yazıyı okuduğumda satır arasındaki bir detay dikkatimi çekti. Ama nedense bu detayın üstünde hiç durulmadı. O detaya bakalım:</p>

    <p class="paragraf">“Türkiye hâlâ Erdoğan’ın ülkesidir. Hatası ne olursa olsun yüksek kişisel popülaritesini koruyor. Muhalefet partileri onu karalamayı zor buluyor. Geçen yıl mide kanseri geçirdiğinde Türk hükümeti fiilen birkaç hafta kapandı. AKP’nin büyük çadırında onsuz yaşaması çok zor.”</p>

    <p class="paragraf">Bir dönem Erdoğan’la çok yakın ilişki kuran Abromowitz, Erdoğan’ın mide kanseri geçirdiğini söylüyor. Bu yazı <span class="CharOverride-18">Hürriyet</span>’te de alıntılandı. Ama o alıntıda kanser detayı yazılmamış.</p>

    <p class="paragraf">Erdoğan’la ilgili kendi tarafından anlatılanlar dışında bir gerçeğe ulaşmak zor. Ulaşıldığında ise tartışmalar bitmiyor. Daha da dallanıp budaklanıyor. Erdoğan’ın sağlığı da bunlardan biri. Çünkü NeoTürkiye’de “gerçek” en zor bulunan şey.</p>

    <p class="altbas">ARŞİVLERDEN BİLE SİLİNEN YUNANİSTAN GEZİSİ</p>

    <p class="paragraf">Gerçeğe ulaşmak zor çünkü gerçeğin takipçisi olacak medya gerçekten kaçıyor. Erdoğan’la ilgili yaşanmış birçok şey medya için “asla görülmeyecek” kategorisindedir. Bunlardan biri NeoOsmanlı’nın “Cihan Lideri” imajını zedeleyen attan düşüşüdür. Bayrampaşa Parkı’nda Atlı Cafe’de şov yapmak için “Cihan” adlı ata binen Erdoğan’ın düşüş görüntüleri ve fotoğrafları yasaklıdır. Hiçbir şekilde bu fotoğraflar kullanılmaz ve hatırlatılmaz. Cihan’ın 2007 yılında ölümü sonrası adına Facebook sosyal paylaşım sitelerinde fan sayfaları açıldı. Atın sahibi ve Atlı Cafe’nin işletmecisi Murat Cemgil’in açıklaması dikkat çekiciydi: “Başbakanı sırtından attıktan sonra hafızalara kazındı. Gerçi o olay onun suçu değildi. Alkışlar, kalabalıktan gelen sesler ve flaşlar atı ürkütmüş olmalı. Bildiğim kadarıyla üzerinden attığı ilk ve tek insan başbakanımızdı. Ama üzerine bile basmadı. Bassa sakat bırakabilirdi. Bağırsak düğümlenmesinden şüpheleniyoruz. Zehirlenmiş de olabilir.”</p>

    <p class="paragraf">Zehirlenmiş de olabilir sözünün üstüne hiç düşülmedi. “Cihan liderini” sırtından atan at “Cihan” bir kesim tarafından ölüm yıldönümlerinde hâlâ anılıyor ama merkez medyada o anlar yasaklıdır.</p>

    <p class="paragraf">Erdoğan ailesi için yasaklı bir an da Yunanistan ziyaretinde yaşananlardır. 2005 yılında Tayyip Erdoğan ve eşi Emine Erdoğan Yunanistan’a gittiler. İki ülke lideri çok samimi bir havada pozlar verdiler. Mutlu mesut bu gezinin finali trajik oldu. Karamanlis samimiyeti daha çok göstermek istedi ve vedalaşırken Emine Erdoğan’ı yanağından öptü. Deyim yerindeyse kıyamet koptu. Bütün gazeteler tek tek aranarak bu veda anı “özel hayat” denilerek yayımlanması engellendi. Aslında normal olan veda anı “bir utançmış” gibi davranıldı. TRT o anları yayınlamadı. Hâlâ bu görüntü ve fotoğrafların kullanılması sakıncalı ve yasaktır. Emine Erdoğan o anın şokunu hep taşıdı. 2010 yılında Fransa gezisi sırasında dönemin Fransa Dışişleri Bakanı Bernard Kouchner Başbakan Erdoğan’ın elini sıktıktan sonra eşi Emine Erdoğan’ın da elini öpmek için eğildi. ancak Emine Erdoğan diğer eliyle “gerek yok” işareti yaparak ve diğer elini de aşağıda tutarak buna müsaade etmedi.</p>

    <p class="paragraf">Yine yasaklı ve sakıncalı bir an da Emine Erdoğan’a ABD gezisinde Georgetown Üniversitesi’nde <span class="CharOverride-18">Diktatörlüğün Psikolojisi</span> isimli kitap hediye edilmesidir. Emine Erdoğan’ın kitapla poz verdiği o anın fotoğrafları medyada “yasaklı an”lar listesindedir.</p>

    <p class="paragraf">Yine medyadaki Erdoğan yasakları arasında konuşurken okuduğu prompter’ın görüntülenmesi ve saçının arkasında oluşan kel kısmının ekrana verilmesi yasaktır. Erdoğan’la ilgili TV yayınlarında bu yasaklara titizlikle uyulur.</p>

    <p class="altbas">ERDOĞAN’IN MAHKÛMİYET SİCİLİ</p>

    <p class="paragraf">Erdoğan’ın “gerçekleri”ni karıştırmak “tehlikeli” bu ülkede. Çünkü o gerçekler hatırlatılmak istenmiyor. Pınarhisar Cezaevi’ni hiç unutturmuyor ama 1989 yılındaki Bayrampaşa Cezaevi günlerini hiç konuşmuyor. Erdoğan’ın saklı tarihindeki mahkûmiyetleri de hatırlayalım:</p>

    <p class="paragraf">Erdoğan’ın ilk mahkûmiyeti 1989 yılında oldu. 26 Mart 1989 yerel seçimlerinde Tayyip Erdoğan, Refah Partisi’nin Beyoğlu Belediye Başkan adayıydı. Seçimleri kaybedince Erdoğan, Beyoğlu’nda komiserlik yapan Rasim Şimşek ve partililerle beraber seçim kurulunu bastı. Sandık başkanı 2. Asliye Ceza Mahkemesi Hâkimi Nazmi Özcan’a hakaret eden Erdoğan, Özcan’ın alkollü olduğunu iddia ederek kendisini adli tıbba götürmeye çalıştı. Hâkimin şikâyetçi olması üzerine tutuklanacağını anlayınca kaçtı. Gıyabi tutuklama kararı sonrası 27 Nisan’da ilk celsede tutuklanarak Bayrampaşa Cezaevi’ne gönderildi.</p>

    <p class="paragraf">4 Mayıs 1989 tarihine kadar cezaevinde kalan Erdoğan tekrar hâkim karşısına çıktı. Mahkeme Erdoğan’ı 500.000 TL kefaletle serbest bıraktı. Yargılama sonunda hâkime hakaret suçuyla 6 ay hapis ve 20 bin TL para cezasına çarptırıldı. Hapis cezası TCK’nın 72. maddesi gereğince 920 bin TL para cezasına çevrilerek tecil edildi. Bu Erdoğan’ın ilk mahkûmiyeti idi ama ilk cezaevi değildi. 12 Eylül öncesinde korsan gösteriye katıldığı için yine cezaevine gönderilmiş, sonra da serbest bırakılmıştı.</p>

    <p class="paragraf">Erdoğan için ikinci mahkûmiyet kararı 1990 yılında verildi. Refah Partisi’nin (RP) İstanbul İl Başkanlığı’nı yaptığı sırada ormanlık araziye kaçak villa yaptırdığı için yargılandı.</p>

    <p class="paragraf">Orman idaresinin açtığı dava Kartal 2. Sulh Ceza Mahkemesi’nde görüldü. Mahkeme kararında, “Sanığın, devlet ormanından açma yaparak gecekondu inşa ettiği anlaşılmıştır” denilerek, 6831 sayılı yasaya muhalefetten 10 ay hapis cezasına hükmedildi. Sonra bu ceza 90 bin lira para cezasına çevrildi.</p>

    <p class="paragraf">2007 yılında ise “3 kuruşa mahkûm oldu”. Başbakan Erdoğan’ın Abdullah Öcalan’a “sayın”, şehitlere “kelle” demesinin ardından şehit aileleri dava açtı ve yargılama sonunda hâkim ve Sevgi Övüç, Erdoğan’ı 3 kuruş ödemeye mahkûm etti. Bu mahkûmiyete Erdoğan’ın tepkisi sert oldu:</p>

    <p class="paragraf">“Ben, Türkiye Cumhuriyeti başbakanıyım. Şahsımla alakalı, düşünebiliyor musunuz, dava açıldı. Neymiş birisine ben ‘sayın’ demişim ve bundan dolayı açılan dava da ne biliyor musunuz? 3 kuruşluk manevi tazminat davası... Niye? Acaba diğerleri tutar mı tutmaz mı? Hile-i şeriye uygulayacaklar ya!”</p>

    <p class="paragraf">Erdoğan’ın hiddetini gören Adalet Bakanlığı hemen devreye girdi. Erdoğan’ı 3 kuruş ödemeye mahkûm eden Kartal 2. Sulh Hukuk Mahkemesi Başkanı Sevgi Övüç hakkında “görevi ihmal” suçunu işlediği iddiasıyla dava açıldı. Başbakan Erdoğan’ı mahkûm eden hâkim, hâkim karşısına sanık olarak çıkarıldı. Erdoğan’a verilen ceza hiç cezasız kalmadı. Ama lehinde olan kararlarda hep ödül vardı. Daha önceki bölümlerde yazdım hepsini ama bir tanesini unuttum o da Diyarbakır Devlet Güvenlik Mahkemesi (DGM) üyesiyken Recep Tayyip Erdoğan’a mahkûmiyet kararı verilmesine karşı çıkan Hâkim Yunus Karabıyıkoğlu’nun Ankara DGM Başkanı yapılmasıydı.</p>

    <p class="paragraf">Harry G. Frankfurt’un <span class="CharOverride-18">Gerçek Üzerine</span> kitabından alıntıyla <span class="CharOverride-18">Big Boss</span> kitabını bitireyim:</p>

    <p class="arayazi">Öyle bir zamanda yaşıyoruz ki çok sayıda eğitimli, vasıflı insan gerçeği saygı duymaya değer bir şey olarak görmüyor. Politikacılar ve halkla ilişkiler mensupları tipik olarak saçmalığın, yalanın ve diğer tür sahtekârlıkların, dolandırıcılığın en üretken mensupları... Gerçek olmadan yaşayamayız. Gerçeğe sadece nasıl iyi yaşayabileceğimizi anlamak için ihtiyaç duymayız, hayatta kalabilmek için de ona ihtiyacımız var. Ayrıca gerçek öyle kolayca göz ardı edebileceğimiz bir şey de değil. Gerçeğe kayıtsız kalmak sadece ihmalkâr bir düşüncesizlik değildir. Böylesi bir tutumun ölümcül sonuçları olduğu kısa zamanda anlaşılır. Gerçeğin bizim için ne denli önemli olduğunu anladığımız müddetçe, makul olarak, gerçeği istemek ve onu elde etmek çabasından uzak duramayız.</p>

    <p class="paragraf">NeoTürkiye’de kimsenin kimseye güvenmediği ölene bile inanılmayan bir ülke yaratıldı. Sanırım en zor olan bunun onarılması olacak...</p>

    <p class="paragraf">Bütünüyle kuşkuda yasayan şizofren bir ülke olsun, kimse olanı biteni hatırlamasın isteniyor. Çünkü böyle bir ülkede gerçek kimsenin umurunda olmaz.</p>

    <p class="paragraf">“Yalan, gerçeği algılama biçimine hasar vermek için tasarlanır” ve Tayyip Erdoğan NeoTürkiye’si tamamen büyük yalanlar üzerine kuruludur... Medya da bu yalanların suç ortağıdır.</p>

    <p class="paragraf">O yüzden gerçeği yüceltmek, gerçeği aramak bu ülkeye ve insanına yapılacak en büyük iyiliktir.</p>

    <p class="paragraf">NeoTürkiye’nin panzehiri ise gerçeğe sahip çıkmak ve hafızadır...</p>
  </div>
</body>
</html>
