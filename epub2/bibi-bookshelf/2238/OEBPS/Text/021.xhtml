<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style.css" rel="stylesheet" type="text/css" />
</head>

<body>
  <p style="text-align: right;"><br /></p>

  <p style="text-align: right;">Esin Perileri Pavyonu</p>

  <p style="text-align: right;">Kardinal Scipion Borghese'in Bahçesi</p>

  <p style="text-align: right;">Temmuz 1612</p>

  <p><br /></p>

  <p>— Tanrı sizinle birlikte Bayan Artemisia. Neden umudunuzu yitiriyorsunuz?</p>

  <p>Tanrı'ya şükür ki, her durumda bir çıkış yolu vardır! gibisine tumturaklı sözler sarfetti Giovan Battista Stiattesi. Onunla birlikte Scipion Borghese'in akıllara durgunluk verecek bahçesini bir uçtan bir uca katediyorlardı.</p>

  <p>Kardinalin gelişini bekliyorlardı, bahçıvanlar öğleden sonra geleceğini umuyorlardı. Dik açı oluşturacak biçimde birbirini kesen daracık, otlar içindeki yollardan, zar zor yan yana yürüyebiliyorlardı.</p>

  <p>Stiattesi'nin siyah giysisi Artemisia'nın kırmızı etekliğini izliyordu, giysileri, çiçek tarhlarını çevreleyen ufacık taş kalıplara çarpıyordu.</p>

  <p>Bunlardan, Roma İmparatorlarının küçük büstlerinin her köşesine ve top biçiminde budanmış bodur ağaçların olduğu köşelere de dikilmişti.</p>

  <p>— ... Kendinizi böyle sergileyemezsiniz, diye sözü yeniden aldı. "Özellikle de şimdilerde."</p>

  <p>— Peki, size göre, ne yapmalıyım? dedi arkasına dönmeden ve biraz da sinirlice; öyle ki Stiattesi onu hırçın buldu.</p>

  <p>Quorli'ye karşı duyduğu intikam ateşi içinde, noter, bildiği her şeyi Orazio'ya anlatmıştı. İtirafı onu daha çok rahatlatmıştı. Gentileschi'ye ihanet etmemiş olduğu için kendini kutluyordu; bu zavallı kızı paramparça eden, onu aldatan Gentileschi'ydi, kendisi ise bu zavallı genç kızı korumak istiyordu... Bu kez de Agostino'nun intikamından korkuyordu! Kendi güvenliği için, karısının ve çocuklarının güvenliği konusunda kapıldığı korku onda bir tür üzüntü, buruk bir şeyler, Artemisia'ya karşı öç güden vicdanında tekrar tekrar duyduğu gücenme gibi duygular yaratmıştı. Stiattesi ona yardım edip edemeyeceğini, onu kurtarmak mı, yoksa ondan kurtulmak mı istediğini bilmiyordu. Ama sonuç olarak onun peşini bırakmıyordu.</p>

  <p>Birbirinden pek farkı olmayan ikisinin de eteklerine yapışmış keder, genç kızın yaşadığı acılarda her zamankinden daha fazla hissediliyordu.</p>

  <p>Roma adaletinin, Orazio Gentileschi'yi sorgulamak hiç aklına gelmediyse de, Stiattesi'nin defalarca ifadesini almış, söylediklerini Agostino'nunkilerle kıyaslamıştı. Agostino, Artemisia'nın, o hapisteyken, onun ziyaretine gelmesini ayarlaması için düzinelerce ecu verdiğini öne sürüyordu. Ayrıca Stiattesi'nin de Artemisia'ya Aşık olduğunu ve ikili oynadığını söylüyordu. Yasa adamlarının karşısında bir ağız dalaşıdır gidiyordu. Stiattesi öfkeden kudurmuş bir halde, Agostino'nun suçlu olduğuna ilişkin yeni kanıtlar sağlamakla bir kez daha öcünü almış oluyordu.</p>

  <p>Agostino'nun daha uzun süre hapiste kalmasından Noter, Gentileschi ve kızından çok, kendi hesabına yarar sağlamaktaydı.</p>

  <p>Özgürlüğe kavuşmasını geciktirmek için bütün gücünü kullanıyordu.</p>

  <p>Suçluyu savunmaktan ibaret resmi göreviyle uğraşmadığı, tanık peşinde Roma sokaklannı arşınlamadığı zamanlar, Stiattesi, Borghese bahçesine, Gentileschi'nin yerine nöbet tutmaya, ona yardıma gidiyordu. Papa'nın nezdinde hakkını aramak için eline geçen fırsatı -haziran ayında Papa Hazretlerinin çeşmeleri gezmeye geldiği günü- kaçırmış olan Orazio, öfke içinde, kardinalle karşılaşmanın yollarını anyordu. Mesleği gereği sürekli yardım ve koruma görmüştü Orazio, uzun deneyimleri ona hiçbir şeyin; ne bir mektup, ne bir lütuf dilekçesinin, elde etmek istediği yardımı sunan yüksek şahsiyete doğrudan doğruya kendisinin başvurması kadar bir değeri olmadığını kanıtlamıştı.</p>

  <p>Agostino'ya fark attığı tek avantajı buydu Orazio'nün.</p>

  <p>— Peki, bu kez bana ne tavsiye ediyorsunuz? diye yineledi Stiattesi'ye seslenerek Artemisia.</p>

  <p>Stiattesi'nin gerginliği, durmaksızın ettiği yeminler onu sinirlendirebilirdi, ama Artemisia'nın aklına yapacak başka şey gelmiyordu.</p>

  <p>Tuzia'nın tutuklanıp hapse atılmasıyla, kendi hatasıyla baş başa, yapayalnız kalmıştı Artemisia. Mart sonunda hatunun salıverilmesinden önce, Medaglia ailesinin bütün bireylerinin anısı da onu hiç terk etmeyen keder duygusu içinde eriyip gitmişti.</p>

  <p>Artemisia'nın mermerler arasında su gibi kayarak gidişine, bodur çalılıklardan oluşan labirentlerde kaybolmasına, güllerle yüklü perguleler arasına dalmasına bakarken Stiattesi, parkın olağanüstü güzelliğinin böylesi koşullar altında gözleri önüne serilmiş olmasına yazıklanıyordu. Bundan daha hoş, daha görkemli ve şatafatlı bir yer görmemişti hiç. Dahası, Fransa'da halka açılan Boboli Bahçeleri bile ve hatta güzelliği dillere destan Este Villası'ndaki yüz çeşme bile, böylesi bir üstün yapımla sanat şaheserleriyle doğanın görkemini bir arada ele alamazdı doğrusu.</p>

  <p>Çevresinde, her bir ekinlik ayrı tondan üç tür çiçeğin oluşturduğu geometrik deseni ortaya seriyordu. Uzaktan bakıldığında, sayılan yüzleri aşan bu kare çiçeklikler çok renkli ve kilise döşemelerine benzeyen, Saint-Pierre Kilisesi'nin muazzam mermer halısını andıran damalı bezek oluşturuyordu. İnsanın bütün duyulanna seslenen bir bahçe: görme, koklama, işitme. Basamaklı yükseltilerden çağlayanlar halinde akan suların gümbürtüsü duyuluyordu. Binbir çeşit çiçek, demetler halinde koruluklar ardında gülüp oynaşmaktaydı.</p>

  <p>Stiattesi onun kokusunu unutmak amacıyla buralarda dolaştığını biliyordu. Şu an Artemisia, tıpkı gladyatörlerin oyun öncesi duydukları duygular içinde olmalıydı. Orazio onu arenaya sürüyordu. Kızından beklediği neydi? Konunun temeline inmelerine, davranışındaki gözle görünür uyumsuzluğa karşın, korku içinde raslantı ve düzensizlik vardı Orazio'da. Tam olarak ne bekliyordu?</p>

  <p>Tablolarında, kompozisyondaki denge, kişilerin zerafeti, pozlarda ki incelik, yardımcı öğelerdeki şatafat, görmeyi bilenlere bu ressamda, bu köylüde şatafat duygusunun ve dekor zevkinin en üst düzeyde olduğunu söylüyordu. İpeğin yanar döner pırıltısını türkülüyordu paleti, kadifelerin derinlerinde oynuyor, mermer tasvirlerinde saydamsı omuzlara attığı altın telli tüllere sürünüyor, yalnızca ve yalnızca ideal olanı vermeye özlem duyuyordu. Yapıtında her şey iyice düşünülmüş ve bir kompozisyon içinde verilmişti. Kızının giydiği tuvaleti sanki tuvallerinden birini hazırlar gibi düşünmüştü.</p>

  <p>Bu tuvaleti satmayı düşünüyor muydu? Hiç kuşku yok, satmayı düşünüyordu! Ama Stiattesi bu düşünceye karşı çıkıyordu. Bu çok güzel giysi içinde, Artemisia'yı, halka olduğu kadar Tanrı'ya da uzak olan Roma'nın antik çağdan bu yana geleneğinde yoğurduğu kadınlar sınıfına katabiliyordu. Orazio kızını hafifmeşrep birinin kılığında ortaya çıkarmaya nasıl razı olabilmişti?</p>

  <p>Bu, Agostino'nun çizdiği yöne dalmak demek değil miydi? Halktan bir kız! Bir orospu!</p>

  <p>Sıkıntılı ve sarsıntı içinde olan Stiattesi, Artemisia'nın bir bakire giysisi içinde olması gerektiğini, Meryem kılığında bir azize, hatta bir din şehidi gibi sergilenmesi gerektiğini düşünüyordu! Onu soluk yüzlü, başında bir örtüyle düşlüyordu. Bir elinde zambak, öbür elinde güvercin...</p>

  <p>Yalnız, noter, Orazio'nun, deneyimleri sonucu şunu pek iyi bildiğini anlayamıyordu: Ne kızının masumiyeti, ne de masum görünüşü, ona Agustino Tassi'nin kafasını kesinlikle getiremezdi. Bu kafa, bu kafayı istiyordu Gentileschi! En değerli varlığı karşılığında bile olsa; yani kızı, on sekiz yıl boyuca sakladığı kızı. Evlendirmeye kıyamadığı, manastıra veremediği kızını -pek ucuza- elden çıkarmaya hazırdı...</p>

  <p>Yazgılarının akışını etkileyecek bir davaya itelemekle, Orazio sonuna kadar gideceğini daha baştan kanıtlamış oluyordu. Kendine bile ihanetten geri kalmaz. Onun ve kızının erdemliliği konusunda böylesine kıskanç olan bu despot, aşırı utangaç ve kaba, korkusu yüzünden bütün zevklerine engel oluşturan bu acımasız adam, şimdi onu açık saçık yakalarla, mücevherlerle donatarak ortaya çıkıyordu. Hem de sonsuza dek kaybetme pahasına.</p>

  <p>Stiattesi gözlerini bu çıplak enseden ayıramıyordu. Artemisia'nın boynundaki, ucunda altın bir mask bulunan bu büyük altın zincire kaç ecu para vermişti acaba?</p>

  <p>1612 yılı Temmuz ayında, kardinalin hesaplarından anlaşıldığına göre, Esin Perileri Pavyonu için son ödeme yapılan tarih 28 Nisan'a denk geliyor. İki ortağa iki yüz ecu para ayrılmış. Yuvarlak hesap.</p>

  <p>Agostino Tassi'nin hapishane hücresinden bağıra çağıra istediği, ama asla payını alamadığı iki yüz ecu'lük miktar... Ortaya çıkarılan işin bedeli, Gentileschi'lerin beklentisi: bu altın zincir, mask, Artemisia'nın ilk kaprisi; Orazio'nun da dehasının sonucu!</p>

  <p>Bundan yirmi yıl öncesi, 1593 yılında Roma'da çok sayıda basılan bir ikonoloji kitabı yayınlanmıştı. Şairlerin, yontucu ve ressamların kullanımına sunulan bir tür İncil; soyutlamalar yaparken sanatçıların yararlanması için semboller ve mecazlar sözlüğü gibi bir şey: Aklı, zarafeti gösteren semboller... Ya da Resim diyelim... "resim" kavramının hemen anlaşılabilmesi için; sanatçılar hep aynı biçimde, aynı niteliklerle vermektedirler: resim denince, üzerinde yanar döner renkte bir giysi ve boynunda da, ucunda bir mask sallanan zinciri olan çok güzel bir genç kız gelirdi akla.</p>

  <p>Sanal mask. Artemisia'yı -daha ilk bakışta- gören Kardinal Borghese, ima edilen şeyi hemen anlayacaktı! Ona doğru ilerleyen bu güzellik yalnızca kandan ve etten değildi. Somutlaşmış hayaliydi adamın: Resim'di o!</p>

  <p>— Dikkatli olun! diye gürledi noter. Gözleri genç kızın ensesinde titreşip duran kıvırcıklara, altın zincirin kapanış noktasında oynaşıp duran çılgın buklelerle takılmıştı. "Dikkatli olun!"</p>

  <p>Saçlarından, bahçenin bütün güzel kokularına karışan sarsıcı, ağır bir koku yayılıyordu.</p>

  <p>— Neye dikkat edeyim? diye sordu adama, yarı dönük halde ve bir yeri ağrıyormuş gibi.</p>

  <p>Stiattesi onun terlediğini gördü. Kardinali düş kırıklığına uğratmak korkusu muydu bu? Din adamının şöhretini bilen Stiattesi, Scipion Borghese ile bu karşılaşmanın getireceği sonuçları hayal bile edemiyordu. Şehvetli, ince zevkleri olan bu sanat meraklısı, kadınlardan çok iyi anlayan biriydi... Korku muydu bu? Ya da Temmuz sıcağı mı? Stiattesi'nin bakışları göğüsler arasında, hemen hafif dantelden yaşmağın altında inci gibi parlayan narin damlacıklar üstünde uzun süre kaldı sanki orada değilmiş gibi, Artemisia gerdanını seyretmesine utanmazca davranıp bir şey demiyordu.</p>

  <p>Stiattesi, hiç kuşkusuz, bu kıza acımak mı, acımamak mı gerektiğini bilemiyordu... Alçak Cosimo Quorli pekala haklı olabilirdi... Tassi pek de suçlu olmayabilirdi doğrusu! Babasının, başı üzerinde toplayarak bir taç gibi tepesine kondurduğu topuzuyla, babasının seçtiği koyu kırmızı, yanar döner ipek kumaştan giysisiyle -Resim'i simgeleyen yanar döner bir giysi-nice masrafla kardinalin bahçıvanlarının yetiştirdikleri tropik çiçekler gibi, başını döndürüyordu onun.</p>

  <p>Omuzlarda ve bedenin iki yanında korse kısmını bağlayan kancalar açılacak gibi duruyordu... Tehlikeli, mahveden bir güzellik... Evet, Gentileschi aklını kaybetmiş olmalı! diye düşünüyordu noter. Adam şeytanın avucunda!</p>

  <p>— Henüz zaman varken kaçın!</p>

  <p>— Nereye gideyim dersin? diye yapıştırdı yanıtı iki yanına baka baka Artemisia.</p>

  <p>Mimarlığın bütün kurallarına karşı çıkarak, kardinal, sarayını yaptırmadan önce bahçe düzenlemesini yaptırmaya karar vermişti.</p>

  <p>Gelecekte ona bina olacak yerde henüz hiçbir şey gözükmüyordu. Ana kat bir gün bahçe teraslarının en yükseğiyle birleşecekti elbette.</p>

  <p>Bugünse işçi ordusunun kaynaştığı bir şantiyeydi. Bu çok büyük bahçenin üç kat seviyesinde şimdiden, yazlık pavyonlar, şölenler vermek üzere düşündüğü bölümler yükseliyordu.</p>

  <p>Orazio en alt kat seviyesinde dolaşılmasını yasaklamıştı onlara:</p>

  <p>Burası Ludovico Cigoli'nin alanıydı; Oraya Psyche'nin aşklarım sakladığı bir yer yaptırıyordu Cigoli. Başından geçen dalaveralar sonucu kimselere güveni kalmayan Cigoli, yapıtını kem gözlerden gizliyordu. Yalnızca papa ve bir de, mağaraların, su perisinin ve havuzların mimarı seyredebilirdi bu harikaları. Psyche Pavyonu'nun batısında büyük portakal bahçesinin ta içlerinde, insanın önünde duvar gibi çeşmeler çıkıyordu. Oyuklar, heykeller ve fıskiyeler arasında iki yöne açılan bir merdiven ta Esin Perileri Pavyonu'nün bulunduğu bahçeye kadar çıkıyordu.</p>

  <p>Bu bahçe eski Konstantin hamamı taban döşemesi üzerine kurulmuştu ve doğrudan Quirinal Meydanı'na bakıyordu. Tam ortada yeşil mermerden çok büyük bir havuz içinde, büyükçe bir Pınarlar ve Irmaklar Tanrıçası, paytak paytak kıvırtarak yürür gibiydi:</p>

  <p>Venüs. Sağda, sular, Scipion'un il teatro d'acqua* adını verdiği bir mağaradan çağlayanlar halinde dökülüyordu. Bu "su tiyatrosu"nun yanı başındaysa Orazio'nun çalıştığı bölüm gözüküyordu; burası evin duvar dekorasyonuna eklenen bir mücevher gibi tasarlanmıştı.</p>

  <p style="text-align: right;">* il teatro d'acqua: Su tiyatrosu.</p>

  <p>Aşağı yukarı on iki metre uzunluğunda, altı metre genişliğinde üç yerde kemerlerle kesilen bir salon söz konusuydu. Orta kemerden bakınca, parka yakışsın diye yapılmış olan bütün bir fresk tek bir bakışta kucaklanıyordu.</p>

  <p>Bu bölmenin arka çeperinde, göz yanıltan üç kemer bahçeye açılan öteki üç kemerin yankılanması gibi düşünülmüştü. Bu Agostino Tassi'nin işiydi. Kemerlerle duvarın kesiştiği açılı alanları Orazio Gentileschi'nin yaptığı on kişinin resmi süslüyordu: Apollon ve dokuz esin perisi; henüz taslak halindeydiler. Ressam üstlerini örtmeyi uygun bulmamıştı. Ama -Cigoli'nin başına gelen terslikten dersini almış ki- o da tavan resmini meslektaşlarının meraklı gözlerinden saklamaktaydı: Zeminde durup bakıldığında, iki katlı iskeleler yüzünden güçlükle fark edilen kubbeyi büyük bir bez kaplıyordu.</p>

  <p>Birinci katta duvarlar, ikincisin de ise tavan çalışılıyordu.</p>

  <p>Kardinal, parasal destek sağlayan kişi olarak ilk kez işleri görmeye geliyordu. Ayrıca Gentileschi özellikle ona sunacağı bir sürpriz ve Scipion Borghese'in görmeyi pek ummadığı birkaç kişi vardı. Orazio dört koltuk getirmişti, üç tane de üstleri örtülü resim sehpası.</p>

  <p>— Stiattesi usta benim de saklanmamı salık veriyor musunuz? diye sordu genç kız. Hiç de alay etmiyordu.</p>

  <p>— Bakın bu kez gerçekten de düşüşünüz olur! Tanrı sizden bu düşüşün hesabını soracaktır!</p>

  <p>— Gerçekten mi? diye söylendi kırgın kırgın.</p>

  <p>— Şimdiye değin suçlu değildiniz...</p>

  <p>— Peki ya şimdi?</p>

  <p>— Şimdi artık şeytan el atabilir size... Babanızın çılgınlığından kaçın... Şeytana uymuş o...</p>

  <p>— Gidecek yerim yok.</p>

  <p>— Floransa'daki amcanızın yanına gidin!</p>

  <p>— Kaçmak ve Agostino'nun kazandığını kabul etmek ha? diye öfkeyle çarptı sözü yüzüne... "Kaçmak ve kaybetmek... Bir an duraksadı ve gözlerini yere dikti. "Her şeyi kaybetmek.!</p>

  <p>"Her şeyi" sözüyle, Artemisia babasını kastediyordu, sanatını kastediyordu. Ama ne "resim" sözünü, ne de "Orazio'nun adını söyleyebildi. Buna karşılık Aşığının adını haykırmıştı. ';'•'</p>

  <p>Kendisine hakim olamayan bu ses ve hiçbir yere konamayan -ne karşısındakinin ne de bahçedeki harikaların üstüne- değmeyen bu bakış, Stiattesi'nin çok iyi tanıdığı bu dimdik bakış karşısında ölçüp biçti ve birdenbire, bu kadının ne kadar korkmuş olduğunu anladı.</p>

  <p>Her an, yeniden Agostino ile karşılaştırmak için Tor di Nona Hapishanesi'nin işkence salonuna çağrılabilirdi. Yalnızca bedensel eziyet ve acılardan korkmuyordu Artemisia. Sevmiş olduğu adamın oradaki varlığı ve bu yakınlaşmanın onu içerisine atacağı kin çukuruydu onu ürküten.</p>

  <p>— Ancak Agostino cezasını çektikten sonradır ki, bir manastıra gidip, sessizliğe gömülecek ve ölümü bekleyeceğim!</p>

  <p>Stiattesi'nin ciddi görünümlü yüzünden bir gülümseyiş esip geçti.</p>

  <p>Belki de Artemisia bu dava sona ermeden ölüp gidecek. Ama ölümü asla sessiz sedasız olmayacaktır. Kesinlikle! Genç kız bu alaycı havayı ayrımsadı.</p>

  <p>— Beni rahat bırakın da bir durum değerlendirmesi yapayım, dedi ona ciddi bir ses tonuyla. "Hepsinden de iğreniyorum. Ama ne yapalım ki bazı şeyleri değiştirmemiz olanaksız."</p>

  <p>Bu sırada Artemisia'nın erkek kardeşi koşarak yanlarına geldi. Orazio oraya gelmek üzereydi ve kardinal de meydanı geçmekteydi...</p>

  <p>— Senyor Gentileschi, sizden istediklerim konusunda sanırım gayet açık konuştum; otuz kişiden söz etmiştik, oysa burada sadece on kişi görüyorum! Öfkeyle konuşmuştu, Scipion Borhese.</p>

  <p>İskelelerin birinci katında, kırmızı cübbesiyle birden ortaya fırlamıştı.</p>

  <p>Fresk olarak duvara işlenen figürlerden hiçbirisi tam olarak bitirilmemişti.</p>

  <p>— ... Siz rahatınızı düşünüyorsunuz Sinyor Gentileschi! Ben bir proje geliştirdiğimde, sıkı takip edilmesini isterim!</p>

  <p>Yeğen-kardinal otuz beş yaşlarında ya var ya yoktu. Papa'dan daha kısa boyluydu, onun gibi dimdik duruyordu. Yine onun gibi heybetli ve oturaklı biriydi. Hareketlerinde dayısınınkilere kıyasla daha esnek bir tavır, başını çevirişte daha bir bükülgenlik, bir tezlik, yürüyüşünde, bir canlılık vardı ki, bunu ne uzun din adamı giysisi, ne de iri yarı oluşu engelliyordu. Ama yine de, kaya gibi duruyordu.</p>

  <p>Kafasının ardına devirdiği takkesi yüzünü yusyuvarlak, pelerini de omuzlarını daha geniş gösteriyordu ve dizlerine dek inen beyaz entarinin eteği, boyunu enine bir çizgiyle kesmekteydi. Kısacası, kardinal Scipion Borghese yüksek rütbeli din adamı cübbesi giymeye pek uygun bir yapıda gözüküyordu! Gençliğinde Cizvit'lerin yanında, Roma'da, kolejde felsefe eğitimi almıştı ve Perouse'da neşe içinde geçen bir üniversite yaşamı sürdürmüştü. Dayısının papa seçilmesine kadar böyle sürmüş, seçim sonrası papa onu acele Roma'ya çağırmıştı... Yeğen bir Borghese olarak doğmamıştı, soyadı Caffarelli'ydi, yani babasının soyadını taşıyordu. Güvendiği kişileri ve akrabalarını, dostlarını, müşterilerini en fazla yarar sağlayan görevlere getirmenin derdine düşen yeni papa, ona kendi soyadını, kendi armalarını ve kardinallik rütbesini vermişti!</p>

  <p>Bütün hükümdarlıkların tersine, papalıkta hüküm süren kişiler, yüzyıllar boyunca hükümdarlıklarını güven altına almak için; zamana, sürekliliğe, gelecek kuşaklara bel bağlayamazlardı.</p>

  <p>Papalıkları süresince önlerinde yalnızca birkaç yıl oluyordu.</p>

  <p>Yaşamlarının sonbaharında seçilen papalar on beş yıldan fazla tahtlarında kalamıyorlardı. Bu onların ve ailelerinin adlarının Roma'da sonsuza kadar basılı kalmasını birlikte getiren bir o "kadar geniş ve sağlam bir serveti kurmak için sadece on beş yıl demekti.</p>

  <p>Sixte Quint'leri, papalığın babadan oğula geçmesini yasaklayan Reform karşıtı hareketin bildirgesinden bu yana, deneyimler göstermiştir ki, en kısa sürede güç ve zenginliği en etkin biçimde kendinde toplamanın yolu, elinin altında hizmete hazır iki yeğene sahip olmaktır. Birincisine devletlerin yönetimi ve Katolik dünyasının yönetimi geçiyordu... Papanın sağ kolu olan bu akraba, kilise ve din adamları düzenini koruyor ve Yeğen-kardinal'in resmileştirilmiş tüm görevlerini yerine getiriyordu. İkincisine ise askeri başarı, evlilik, soyu sürdürmeyi garanti altına alma sorumluluğu düşüyordu. Ama bu iki yeğenin de elini çabuk tutması gerekiyordu! Yeni bir papa seçimi, yeni bir aileyi ve evi iktidara getirmek demekti. "Bir yeğenin, dayı veya amcasının ölümünden sonraki durumundan daha tehlikeli bir durum yoktur." Bu tür bir sözün gerçek boyutlarını vermekte Scipion Borghese, tam da seçilmiş örnekti. Bir önceki papanın yeğeni olan, eski düşmanı, Pietro Aldobrandini'nin elinden bütün ayrıcalıklarını almamış mıydı? Onu Roma dışında yaşamak zorunda bırakmamış mıydı?</p>

  <p>Gelecekte böylesi bir duruma düşmemek için, Yeğen-kardinal'in, kimsenin bütünüyle sahip olamayacağı ölçüde bir servet biriktirmesi gerekiyordu!</p>

  <p>— Anlaştığınız müzisyenler nerede? Müziği çağrıştıran bir şey göremiyorum ben burada!</p>

  <p>Sahne iskelesinin sonuna kadar tek başına ilerlemişti, ağırlığı altında sallandı iskele. Hoşnutsuzluğu, yüzüne kapkara bir renk veriyordu, yüzü bütünüyle ağırlaşıp sarkmış gibiydi. Tiroid salgısındaki düzensizlikler yüzünden olmalı, hafif fırlak gözleri dikkatle çevresine bakmıyordu. Scipion Borghese'in yüzünden sağlık fışkırıyordu...</p>

  <p>Sağlıktan söz etmişken şunu da belirtelim: Doktoruna ödediği para neredeyse mimarına ödediğine ulaşıyordu. Ama küçük dertlerini herkesten gizlerdi. Entrikaya ve gizliliğe yatkın oluşundan dolayı değil. Yalnızca, papadan sonra gelen en güçlü kişi, bütün dünya ülkelerinin elçileriyle içli dışlı olan bu adam mutluluktan zevk alırdı.. Siyasete o kadar meyli yoktu. Kim isterse, yardımını esirgemez, dayısının nezdinde destekler vaat ederdi, lütuf isteyenlere, iş isteyenlere, hepsine de aynı şekilde iyi bir söz söyler, müdahale etmekten kaçınırdı.</p>

  <p>Bıyıklarının ve çene sakalının altında dudakları şöyle bir bir gülümseyiş çizerdi...</p>

  <p>Baskı yanlısı V. Borghese'in Yeğen-kardinal'in yardımcılığını yapmasını, ama onu yönetmeye kalkışmamasını beklediğini anlamazdan gelecek denli kurnaz biriydi. Scipion demek ki -aklıyla, zekasıyla- kendini papanın isteğine uygun bir şekilde yönlendiriyordu. Ama öte yandan "red" ve "isyan" sözcüklerinin ne anlama geldiğini unutmuş gibi gözüküyordu. Buyrukları özenle, dikkatle yerine getirmeyi uygun bir zamana bırakıyordu.</p>

  <p>— Apollon'un giysisinin altın rengi ve nar çiçeği kırmızı olmasını istemiştim sizden! Sizin seçtiğiniz boyalarsa... Esin perisi Calliope'nin deniz mavisi de öyle! Niçin kırmızı aldınız? Biliyor olmalısınız Sinyor Gentileschi, zamanla dövülerek elde edilen kırmızı kullananı yanıltır; kiremit tozuyla bakır kırmızısı karışımıdır!</p>

  <p>— Ben de bu yüzden dövülmüş kırmızı ile çalışmadım, Kardinal Hazretleri, dedi öfkelenmeye başlayan Orazio. Bizzat kendim dövdüm, kazımaya kayalığın tepesinden başladım, yapısı da kristalizedir.</p>

  <p>— Daha yakından incelemeliydiniz, toz iyiden iyiye ufalanıncaya kadar havanda dövmeliydiniz!</p>

  <p>— Sonuçta, yirmi yıl boyunca dövseydim, harika olurdu, diye olumladı ressam söylenenleri, alaycıydı.</p>

  <p>— Şu baş yana eğilmiş ya, ona gelince, bana çok iyi olmamış gibi geliyor.</p>

  <p>— Resim daha bitmedi Kardinal Hazretleri!</p>

  <p>— Bizim sitemimiz de bu ya! Oturan dokuz kişinin pozisyonlarını belirten liste verilmiş size, her bir esin perisi tek tek görülecekti.</p>

  <p>Bir yapıtın konusu için emirler vermek papanın Yeğen-kardinal'e özgü bir ayrıcalık değildi. Koleksiyoncuların hepsi de, ressama yapacağı tablonun konusunu, boyutlarını ve istenilen kişilerin sayısını belirtirlerdi. Bu bilgilerin tümü fiyatı ve tanınan süreyi saptayan bir anlaşma metninde güvence altına alınırdı.</p>

  <p>Kardinal Borghese gibi güçlü bir sanatseverle fiyatlar tartışılamazdı ve yapıtın bedeli havada kalırdı. Sanatçı bu nedendendir ki, bir ödül, cömertçe verilen bir ödül beklerdi. Geleneğe göre sipariş sahibi avans verir ve çerçevelerin, resim sehpası için gereken tuval bezinin, lacivert taşı mavisinin masraflarını karşılardı; tabii fresk çalışmaları sırasında kurulan iskelelerin de.</p>

  <p>Scipion Borghese ile ressamları arasındaki ilişkiler, onun derin resim bilgisi nedeniyle daha da çapraşık bir duruma bürünüyordu. Mesenler içinde en açgözlüsü olmakla kalmıyor, en sabırsızı da o oluyordu, sanata karşı delicesine bir tutkusu vardı gerçekten de.</p>

  <p>İşler iyi gittiği zamanlar, yapıtı anlaması sanatçı için yoğun neşe kaynağı oluşturuyordu. Ama işler kötü gittiğindeyse...</p>

  <p>— Kardinal Hazretleriyle aynı kanıdayım, bu saatte batı tarafındaki duvar ve kuzey duvarı da sütunların sıvanması işine geçilmesi için yeterince kurumuş olmalıydı, diyerek konunun üstüne üstüne gitti.</p>

  <p>İkinci bir kişi, döşemede açılmış bir kapıdan yukarı uzanarak, ayağının birini dikkatle iskele tahtası üzerine yerleştirmişti.</p>

  <p>Scipion Borghese'den daha yaşlı olan Florintin Antonio Ricci adlı bu zat, Arezzo Piskoposluğu'na atanmıştı. Siyah rahip cübbesi üstünde eflatun renkli bir kemer vardı, ensesini gizleyen takkesiyle, kafasını salladı. „•• :</p>

  <p>— Esin Perileri henüz başlangıç aşamasında, diye iç geçildi, "henüz bir taslak."</p>

  <p>Orazio ona merdiveni göstererek:</p>

  <p>— Efendim, ikinci kata çıkarlar mı acaba... dedi.</p>

  <p>Konuştuğu kişinin önemi konusunda aklanmıyordu; Antonio Ricci nadir olarak piskoposluğuna giderdi. Bir zamanlar, ressam Ludovico Cigoli'yi Scipion Borghese'e takdim eden oydu. Yeğen-kardinal'in çok sayıdaki şantiyelerinin sorumluluğu ondaydı. Bütün resim, heykel, madalyon çalışmaları programlarını onunla birlikte belirlemekle kalmaz, Monsenyör Ricci, hesaplan denetler ve özellikle iş için verilen avansların hesabını tutardı. Ne büyük bir görev! Zira Scipion bu bahçenin düzenlenmesinden memnun olmakla kalmayıp, aynı zamanda kentteki sarayı -Borghese Sarayı'nı- da yenilemekte ve Pincio Tepesi'nde kendisine görkemli bir villa inşa ettirmekteydi. O inşaat şantiyesine dün başlanmıştı, yani Esin Perileri Pavyonu'nın teftiş edildiği günün bir öncesi gün. Yeğen-kardinal, müzik aletleri koleksiyonunu, kitapları, tabloları ve deli gibi bağlandığı iki yüz antik heykeli oraya yerleştirmeyi düşünüyordu. Bu eşyanın galerilere yerleştirilişini 1614 yılı ilkbaharında gerçekleştirmeyi öngörüyordu. Olmayacak şey! Ölümsüz Villa Borghese'in -tamamen bitirilmiş haliyle- ortaya çıkması için yalnızca iki yıldan az bir zaman! Scipion her zamankinden daha çok acele eder gibiydi. Yüce Tanrı, dayısının zor yaşta seçilmesini istemişti.</p>

  <p>Ama yedi yıldan bu yana V. Paul yönetimdeydi işte. Yeğenkardinal'in kaç saati, kaç günü kalıyordu geriye varsıllığına bir anlam katması için? Tarihin görüp göreceği bütün güzellik düşkünlerini sonsuza dek geride bırakmak için kaç ayı vardı daha?</p>

  <p>— Kuşkusuz, bayım, Kardinal Hazretleri'nin de altını çizdiği gibi, bu bahçede onun için çalışan bir tek siz değilsiniz ki! diyerek araya girdi üçüncü bir din adamı daha. Platform üzerine henüz çıkıyordu.</p>

  <p>Yapıtınız belli bir tema doğrultusunda ona ait, bir bütünün parçasıdır...</p>

  <p>Soluk renkte, çalışmaktan parlamış bir kafa, yirmi sekiz yaşında, kısa saçlı, sarkık bıyıklı, piskoposluk sınıfı üyesi Lelia Lelio Guidicciono, cübbe giymemişti, ama at binicilerinin zarif hırkası vardı üstünde.</p>

  <p>Yüzüklerle kaplı, uzun parmaklı pırıl pırıl elleri, kol ağızlarındaki danteller arasından çıkmış uzanıyordu; tek omuzuna attığı siyah, kısa mantosu korkulukları süpürüyordu. Lucques'un eski ailelerinden birinden gelen bu okumuş adam, bu bilim adamı, iyi şair, iyi matematikçi, babadan oğula geçen din adamlığı kariyerine de sahipti. Genç din adamı edebiyata ve antik döneme tutkun yeni aydın kuşağındandı. Scipion Borghese'in çevresinde görmekten hoşnut kaldığı ustalar topluluğu içinde yer alıyordu. Korkulan bir ukala değildi, Lelio Guidıcciono'nun seçici bir zekası vardı, geçmişe olduğu kadar geleceğe de merakla bakardı. Palatin Tepesi'nde pek yakında ilk kazı alanlarını o açacaktı; Galileo'nun teorilerine destek verecekti. Geleceğin Sainte-Marie-Majeure ve Saint-Jean-de-Latran Piskoposu olarak, o da cenaze törenlerindeki zarif söylemleriyle, gelecek kuşaklara geçecekti. Katolik dünyası önünde, katafalkı önünde Papa V. Paul'ün anısına yürekleri titreten bir konuşma yapma onuru Leilo Guidicciono'ya nasip olacaktı. Scipion'a duyduğu dostluk boşa çıkmayacaktır hiçbir zaman. Hatta rakip duruma düştüklerinde bile son kitabını ona ithaf edecektir.</p>

  <p>— Bu bölüm, verilecek konserler için düşünüldü, diye coşkuyla açıklamasını yapıyordu, size sipariş ettiğimiz, Apollon'a Serenad, sanat tanrısına bu yüzyılda Kardinal Hazretleri için burada çalınacak müziğin sonsuz bir yankısıdır yalnızca."</p>

  <p>— Bayım resmi beyninizle yapmalısınız, ellerinizle değil, diyerek sözü kesti Kardinal, övgüyü de ihmal etmiyordu. El, zekanın bir aletidir yalnızca. Zeka olmazsa hiçbir şey iyi yapılmış olmaz.</p>

  <p>— Ama Kardinal Hazretleri, izin verirseniz söyleyeyim. Biz, öteki ressamlar ellerimizle konuşuruz...</p>

  <p>— Olmadı, diyerek araya girdi yeniden Arezzo Piskoposu, kafayla konuşuyorsunuz... Algı yoksa, düşünce de yoktur, görüntü de yok.</p>

  <p>Hatta aynı şekilde, şiir, konuşan resimdir... Resimse, Senyör Orazio, sessiz şiirdir.</p>

  <p>— Çok iyi anlıyorum, diye yanıtladı Orazio. İşte bu nedenledir ki, Efendimizin benimle üst kata kadar gelmesini ricaya kalkışıyorum...</p>

  <p>Sanırım, yukarıda Kardinal Hazretleri pişman olmaz... Zira daha ne gördüler ki!</p>

  <p>İstemeye istemeye üç din adamı ressamın peşine düştüler.</p>

  <p>Kubbenin altına gelince, Orazio ipi çözdü, tavanı örten bezi bıraktı.</p>

  <p>Büyük bir çalkantıyla bez gelip ayakları dibine yığıldı.</p>

  <p>Sonunda, Agostino Tassi'nin çizdiği olağanüstü balkon resmi, sütunları ve kül rengi taklit kornişiyle ortaya çıktı. Hapishanelere düşen adamın şu garip mimari kurgulaması...</p>

  <p>— Şaşırtıcı bir gerçeğe benzerlik, diye haykırdı Arezzo Piskoposu.</p>

  <p>Heyecan ve zeka, her şey göz zevki için bir araya gelmiş!</p>

  <p>Floransa kökenli oluşu nedeniyle, Toskana'daki arkadaş çevresi, Agostino Tassi konusunda onun lehine olacak şekilde, bilgilendirmişti onu.</p>

  <p>Balkon'da karşılarına Orazio Gentileschi'nin on dokuz insan resmi dikiliyordu. Görünmez, orada olmayan bir dinleyici kitlesine eğilmiş, çok güzel kadın müzisyenler, klavsen, keman çalıyor, flütlerine üflüyorlardı.</p>

  <p>Pembe, yeşil, toprak renginde rüzgarda uçuşan kumaş giysilere bürünmüş, bir bölümü ötekilere şarkılar söylüyor gibiydiler.</p>

  <p>Taş rengi bir fon ve yer yer gözüken mavi gök parçalan üzerinde pastel bir senfoni... Gruptan ayrı tek bir kadın, döneme ait giysiler içinde, galeri boyunca yer değiştirip durmuş, yüzü halka dönük duruyordu: Artemisia bu.</p>

  <p>— Bu benim kızımdır, Kardinal Hazretleri, biraz sonra size takdim edeceğim onu.</p>

  <p>— Harika, diye iç geçirdi Kardinal; artık genç kızın resmi için mi, tavanın tümü için mi dedi, bilinmez.</p>

  <p>— Ne belirginlik bu böyle, ne rölyef!., diyerek destekledi konuşmayı piskopos. "İşte teknik diye buna derim ben!"</p>

  <p>Her zamanki babacan tavrına yeniden bürünen Scipion Borghese dirseğini tutmuştu ve ona resimdeki her kişi önünde tek tek ressamın durarak beğenisini gösteriyordu. Bu güzellikleri saklamakla bize nasıl bir oyun kurdunuz öyle?</p>

  <p>Orazio verecek yanıt bulamadı. Ne sevinç duyuyordu, ne rahatlama duygusu; sadece sonsuz bir hüzün. Kardinalin biraz önceki çıkışı onu yaralamıştı. Şimdi ona Arezzo Piskoposu'nun, Tassi'nin çalışmasındaki göz yanıltıcı tekniği karşısında hayranlık belirten çığlıklar atması onu daha da beter bir noktaya iteliyordu, her yanını acı, keder gibi bir duygu sarıyordu.</p>

  <p>Ona nice sarsıntıya patlayan bu kadın resimleri birdenbire düz, dümdüz, sıradan gözükmüştü gözüne. O kadar böbürlendiği renkler, giysi katlarındaki renk ayrıntıları bile sıradandı... Ayrıca onun çalışmasını pisleten Agostino Tassi ile ortak yapıtıydı bu.</p>

  <p>Orazio için alışılagelmiş hallerden olan yüz seksen derece yön değiştirmelerden birinde, Scipion Borghese'in nezdindeki üstün başarısından beklentisini unutmuştu. Kendi başını da yeme pahasına bu tehlikeyi göze alarak, iş arkadaşını karalamadan edemedi.</p>

  <p>— Galiba Agostino Tassi her şeyi Veronese'dekilerden kopya etmiş Kardinal Hazretleri... Bu tavan Maser Villası'nın fresklerinden bir devşirme. Herhalde Murano'daki Ponchino Şiir Salonu'na da öykünmüş... Gerçekten de Agostino böyle herkesi nasıl taklit edebildi, ama yine de nasıl kendisi olarak kalabildi, bilemiyorum: Bir hırsız o!</p>

  <p>— Kendinize karşı çok sertsiniz doğrusu! diyerek alay etti Kardinal.</p>

  <p>"Sizin yerinizde olsam" dedi tahta köprü üstünden eğilerek, "bitirilmemiş duvarları dert ederdim kendime... Dokuz Esin Perisi, orada köşelerdeki ve şu zavallı Apollon, peki ne zaman bitirmeyi düşünüyorsunuz onu?"</p>

  <p>— Sonbahardan önce, Kardinal Hazretleri.</p>

  <p>— Üç ay mı? Deme yahu! Ludovico Cigoli bile sizden hızlı çalışıyor!</p>

  <p>— Sanırım, günde bir el boyasam çok bile ederim, yeter ki sonuç iyi olsun! diye karşılık verdi kuru bir ifadeyle Orazio.</p>

  <p>Kardinal gülümser gibi yaptı.</p>

  <p>— Sinyor Gentileschi, görüyorum ki, esin perileriniz ve müzisyen kızlarınız sizi hayal alemine alıp götürmüş ve duyduklarıma göre, Mars, sizi sarsalamış, iyi davranmamış size. Ama sizinle Sinyor Tassi arasındaki savaş o kadar uzun sürmezse Tanrı'nın yardımıyla, ay sonunda bitirebilirsiniz belki.</p>

  <p>— Elimden geleni yaparım Kardinal Hazretleri.</p>

  <p>— Ay sonunda, çok önemli benim için!.. Kazandığınız değer var, Roma'nın en ünlü ressamları arasında yer almanız söz konusu, gözden düşmemelisiniz.</p>

  <p>Bu sözler üzerine, bıkkınlıktan vazgeçip, coşkuya kapıldı Orazio. Bir sevgi patlamasına, mesenine karşı şükran duygularına kapıldı.</p>

  <p>Yaptığı fresk birdenbire gözünde hayat buluyordu, öylesine karmaşık, öylesine derin bir hayat! Ressamının Apollon'u ve Esin Perilerini onunla aynı gözlerle gördüğüne Kardinali inandırabilecek birkaç söz söylemek istedi... Ama Kardinal artık onu dinlemiyordu.</p>

  <p>Merdivenlere yönelmiş ve peşindekilerle birlikte tekrardan aşağı iniyordu. İskelelere iyice alışmış olan üç din adamı, ne tahta köprülerin darlığından, ne merdivenlerdeki boşluklardan, ne de iskele yapısının sağlam olmayışından korkuyorlardı.</p>

  <p>Her mevsimde ve ayın her günü, Avvisi di Roma adı verilen ve olayları açıklayan bu resmi mesajlar, Yeğen-kardinal'in ve danışmanlarının kent içindeki gezilerini açıklardı. Kubbeler, yeraltındaki yapılar, su kemerleri -sanki bir dizi ziyafet ve araştırma gezisiydi, onların varoluş nedenleri.</p>

  <p>Scipion Borghese en başta yürürdü ve birinin cübbesi ötekinin yüzüğünü yalar geçerdi. Orazio arayı kapatıyordu. Zemin kattan sesini duyurmak için bağırıyordu.</p>

  <p>— Evet öyle Kardinal Hazretleri... Otuz altı yıldır bu kentte oturduğumu ve bütün bu zamanı sanatımı daha ileriye götürmeye harcadığımı biliyorsunuzdur. Bütün yaşamım boyunca tek bir amacım vardı:</p>

  <p>En büyük ustaların düzeyine yükselmek ve övgüye değer bir insan olmayı sürdürmek!</p>

  <p>Ressam çevik bir devinimle yere atladı. Kırk dokuz yaşındaki Orazio Gentileschi'nin hiçbir sakatlığı yoktu. Sağa sola çevirip durduğu, her an tetikte duran kuş kafasıyla; cılız ve sert görünümlü ensesiyle hiç çözülmyecek biri gibi gözüküyordu. Onu dinleyenlere, sinirlerini kontrol altında tutmak için yoğun çaba harcayan demir gibi bir adam görüntüsü sunuyordu. Üç din adamı onun işi geciktirmesine sitemler ettiklerinde, kardinalin, onun kullandığı kırmızının niteliği konusunda dikkatini çektiğinde, meslek yaşamı ve Roma'daki geleceğinin üstüne yığıldığını sandığı anda -tam da her şeyi beklediği an- Orazio bir an bile kendi değerine olan inancının göstergesi olan bu güven görüntüsünden vazgeçmemişti.</p>

  <p>Ayak sesleri, yer döşemesini tozdan ve boyadan koruyan yayılmış büyük şallar üzerinde sessizce yitip gidiyordu. Arezzo Piskoposu haklıydı, bu bölüm bitecek gibi gözükmüyordu! Merdivenin dibinde alçıdan büyük çiçek kapları, kızıl somakiden imparator büstü, birkaç antik efriz (baş tabanla korniş arasında kalan bölüm) tavandan dökülen kumlar üzerinde öylece bırakılmıştı. Bekleme odalarında, ana bölmenin her iki uç bölümlerinde, mermer kaplamalar için mermerleri kare parçalar haline getiren yontucuların çekiç sesleri duyuluyordu.</p>

  <p>— ... Bugün üç erkek çocuğu ve bir kızımla dul kalmış bulunmaktayım... diye sürdürüyordu Orazio, çarpma seslerine karşı kendi sesiyle karşı koyarak.</p>

  <p>Üç din adamını farkında olmadan, çekiç seslerinden olabildiğince uzağa, salonun orta yerine kurdurduğu dört bir yanı kapalı iç alana doğru iteliyordu. Çepeçevre tuvalle kaplanmış, derme çatma bir atölyeydi burası. Bu tuval, insan boyu yükseklikte, dört resim sehpasına asılmıştı; bez dokumanın gerginliği ve sertliği ardından sehpalar açık seçik fark ediliyordu.</p>

  <p>— Bir kız ile dul kaldım... diye yineledi. Bezin bir ucunu, geçmelerine kolaylık sağlamak amacıyla bir tarafa çekti. Kardinal Hazretleri izin verirlerse eğer... kendilerine takdim etmekten şeref duyacağım bir kız...</p>

  <p>Tam iş üzerinde yakalanmış gibi, bir elinde paket, bir elinde fırçalanyla Artemisia boş bir tuvalin bulunduğu resim sehpası önünde ayakta duruyordu. Orazio'nun bir düzenlemesi söz konusuydu. Nice başka düzenlemeler gibi, din adamlarını öteki yardımcılardan, özellikle de Agostino Tassi'nin işbirlikçilerinden ayırmak için tasarlanmış bir koreografı; zira bu fesatçılar, ressamın ispiyoncusu Ludovico Cigo-li'nin onlara Scipion Borghese'in Esin Perileri Pavyonu'nda bulunduğu haberini uçurmasıyla oraya üşüşmekten geri kalmazlardı. Orazio, özellikle de, Agostino'nun eski çırağı, şimdilerde onun şantiye şefi olan baldızı Constanza'nın kocası Filippo'nun burada ne cesareti, ne de zekası parıldıyordu:</p>

  <p>Artemisia'nın karşısında ustasına iyilik olsun diye konuşmaya kadar vardıramazdı işi.</p>

  <p>Yeğen-kardinal'in gelişiyle, heyecandan dudakları titreyen Artemisia arkasını dönmüştü. İlk birkaç dakika süren sessizliğin ardından, içini öyle bir sıkıntı sardı ki, şaşkınlığını gizlemek için, Battista Stiattesi'nin o bildik yüzüne bakakaldı. Stiattesi de heyecanlıydı, ona tepki ^ vermedi, gözünü Scipion Borghese'den ayırmıyordu.</p>

  <p>Stiattesi, Orazio'nun ve din adamlarının iskeleler üzerinde gezindikleri sürece genç kızın sıkıntısını görmüş, onun yanında beklemişti.</p>

  <p>Kıpkırmızıydı genç kız; elindeki araçları kalem ve boya kaplarının yığılı olduğu sehpalardan birine koymak istedi. Ama işte tam o sıra Orazio kızına döndü ve onu elinden tuttu; kız ise paleti ve fırçayı bıraktı.</p>

  <p>Onu Kardinalin tam önüne götürdü, Kardinal öpmesi için yüzüğünü uzattı. Artemisia reverans için eğilip başını kaldıracaktı, boynu, zinciri ve ucundaki mask ortaya çıkacaktı böylece, ama ona uzanan eli tutmayı unuttu.</p>

  <p>Tek bir ayrıntıyı bile gözden kaçırmayan Stiattesi, Orazio'nun görmediğini gördü: Yapılan çalışmalarla kafası fazlasıyla meşgul olan Kardinal, ressamın kendisine gösterdiği canlı tabloya pek duyarlılık göstermemişti. Ama ötekiler bu simgesel görüntünün güzelliğini ilgiyle gözlemlemişlerdi.</p>

  <p>— Bu kızı, Kardinal Hazretleri, Tanrı'nın yardımı ve inayetiyle resim çalışmaları içinde büyüttüm. Öylesine iyi, öylesine çok çalıştı ki, üç yılda öyle çok şey öğrendi ki, bu dünyada tek olduğunu söyleme cesaretini buluyorum kendimde! Nice yapıtı öylesine nitelikli bir çalışmayla gerçekleştiriyor ki, benim diyen meslekten gelme sanatçılar bile onun seviyesine ulaşamazlar... Gerisini size bırakıyorum, karar sizin Kardinal Hazretleri...</p>

  <p>Bu sözler üzerine, iki tablonun arasında duran ve görevini bilen Stiattesi birden geniş bir kol hareketiyle Suzanne ve Judith adlı tabloların üstünü örten bezi çekti.</p>

  <p>Üç din adamı dikkatle yanaştılar.</p>

  <p>— Şaşırtıcı! diye mırıldandı Yeğen-kardinal, Suzanne'ın çıplak bedenine doğru eğilerek. Bu tabloyu yapan sanatçı siz misiniz küçük hanım?</p>

  <p>— Tanrı'nın yardımıyla... diye geveledi ağzında lafı genç kız. "Bir de babamın..."</p>

  <p>Bir kez daha dudaklarının titrediğini duyumsuyordu.</p>

  <p>— Kızım çalışmaya başlamadan önce Meryem'den başarısı için lütuf diler. Diyebilirim ki, kızımın tuvaline ilham veren Meryem'dir.</p>

  <p>— Dikkatli olun Senyör Gentileschi, dedi gülerek Kardinal. "Böylesi bir destekle, öğrenci pekala ustasını geçebilir! Dikkat edin..."</p>

  <p>Scipion Borghese dayattı ve Suzanne'dan Judith'e geçti:</p>

  <p>— ... Kızınızın sizden daha usta olmayacağını kim bilebilir?.. "Evet," diye yineledi dalgın dalgın, "öğrenci pekala öğretmenini geçebilir..."</p>

  <p>— Bu oyunda, diye sürdürdü kara kara düşünen Orazio, bazı koşullarda, kaybeden kazanır... Övgüyle eleştiriyi birbirine karıştırarak, kızımı benimle yarışacak şekilde yetiştirdim.</p>

  <p>— Sizinle mi?</p>

  <p>— Benimle, Kardinal Hazretleri, ya da kendi kendisiyle, bu da aynı kapıya çıkar!</p>

  <p>— Siz bu konuda neler diyorsunuz baylar, diye sordu Kardinal, danışmanlarına dönerek.</p>

  <p>— Bir kadın ressam başlı başına bir gariplik oluşturur Kardinal Hazretleri, şeklinde fikir beyan etti Arezzo Piskoposu.</p>

  <p>— Ya siz, Sayın Guidicciono?</p>

  <p>Genç Lelio Guidicciono başını önüne eğdi.</p>

  <p>— Bir olgunun ender oluşu o şeye değer katar.</p>

  <p>— Saint-Luc Akademisi'nde kadın akademisyenlerimiz var mı bizim?</p>

  <p>— Evet Sayın Kardinal, üç kadın akademisyen var, ama toplantılarda bulunmazlar.</p>

  <p>Kafası karışan Kardinal, yeniden iki tabloya dönmüştü. Tek söz etmeden tabloları inceliyordu. Çok iyi anlayan gözü, resimdeki giysilerden ten renklerine, ayrıntılardan bütüne gidiyordu...</p>

  <p>— Sinyor Gentileschi, diye sordu ciddi bir tonda, bu iki tuvali gerçekten de kızınızın boyadığından emin misiniz?</p>

  <p>— Sayın Kardinal Hazretleri ne demek istiyor acaba?</p>

  <p>— Ben sizin elinizi tanırım!.. Bu desen sizin... Sizin kompozisyonunuz... Sizin ışığınız... Ve sizin fırça vuruşunuz.</p>

  <p>Orazio gözünü kırpmadı.</p>

  <p>— Kardinal Hazretleri, kızımdan bir şey isteme şerefini bahşedebilirler... Zat-ı alinizin arzu edeceği şeyi çizmek -ya da boyamak-için burada kızımın elinin altında her şey var...</p>

  <p>Scipion Borghese'in yüzünden rahat bir gülümseme gelip geçti.</p>

  <p>Arkasından gelen iki din adamı aralarında alçak sesle söyleşiye daldılar. Kardinalin günlük programının çok yüklü olduğunu bilen Arezzo Piskoposu bir hatırlatma yaptı:</p>

  <p>— Zaman ilerliyor Kardinal Hazretleri... Kardinal Serra bizi Pauline Kilisesi'nde bekliyor... Papa Hazretlerinin ısmarladığı büstler için gerekli mermeri bize teslim edecek.</p>

  <p>Durumun aciliyetini hisseden ve korkusunu unutan Artemisia araya girdi.</p>

  <p>— Kardinal Hazretleri ne arzu ediyor? Bir erkek başı mı, kadın başı mı? Genç mi, yaşlı mı? Neşeli mi, kederli mi olsun?</p>

  <p>— Nasıl, küçük hanım siz konuşmayı da mı biliyorsunuz, diye alay etti genç piskoposluk üyesi. "Resimi temsil eden alegorinin sessiz kalmak zorunda olduğunu unuttunuz mu? 'Resim' bu mask ve bu zincirle temsil edilir... Ama özellikle de kapalı bir ağızla!"</p>

  <p>Kardinal gülümsedi. Nihayet Artemisia'yı görüyordu ve genç kızın giydiği tuvalette Orazio Gentileschi'nin vermek istediği mesajı yakalıyordu. Eğlenmeyi severdi ve bu durum onu eğlendirdi.</p>

  <p>— Haydi bakalım bize bir başka Judith yapınız... Bu tabloda bize Bethulie Kraliçesini, Holopberne'in* başını kestikten sonraki halini resmedeceksiniz... Tam onun başını kestiği anı gösterin bize!</p>

  <p style="text-align: right;">* Holopheme: Nabutketnezar'ın generali, kuşatma altına aldığı Betholie kapılarında Judith tarafından, uykuda olduğu bir sırada öldürülür (İncil'den).</p>

  <p>Kardinalin bu izleği seçmesi, bu bir raslantı değildi: Caravaggio, bir bankacıya ait olan bu tabloda şiddet konusunu büyük bir ustalıkla işlemişti. Kardinal bu tuvali istiyordu. Ama bankacı aceleyle yapıtı gizli bir yere götürdüğü için tabloyu ele geçirmesi çok zordu.</p>

  <p>Artemisia düşünüyordu... Sıkıntı Orazio'nun yüzünü allak bullak ediyordu. Kardinalin oyunu bu kadar ileriye götüreceğini düşünmüyordu. Bir Judith! Artemisia, böylesi karmaşık bir kompozisyonu herkesin gözü önünde birkaç dakika içinde asla kuramayacaktı! Desen konusunda pek iyi değildi ve bu konuda ona ders verecek olan usta, asıl konudan saparak başka tür etkinliklerle meşgul etmişti kendisini. Onu böyle ortaya çıkarmak ne çılgınlık! Artemisia hazır değildi, asla hazır olamayacaktı!</p>

  <p>Babanın bakışları kuşkulu, korkulu ve öfkeliydi! Hayır, Artemisia başaramayacaktı! Başaramazdı! Kardinal biraz önce doğru görmüştü. Artemisia'nın evi kendi eviydi. Kompozisyon, desen, renk, her şey, her şey Orazio Gentiieschi'ye aitti.</p>

  <p>Başaramayacaktı... Babası bu bozgundan mı korkuyordu acaba? Ya da istediği bu muydu? Elinde fırça, tuvalinin önünde, Artemisia başlamıştı. Orazio her kahverengi çizgiyi, ince kenar çizgilerini aynı ayrıntılı ve karelere bölünmüş bir resimde olduğu gibi izliyordu.</p>

  <p>Tuvalin tam ortasına, ön plana Artemisia zorba kralın başını oluşturacak olan yuvarlağı çizmişti. Otadan başlayarak, tablonun iki yanına doğru yayılıyordu Judith'in kollan. Bir yüz taslağı çizdi.</p>

  <p>Tuval bezinin üzerinde fırçanın tüyleri gıcırdıyordu. Zaman askıya alınmış gibiydi.</p>

  <p>Yüksek sınıftan din adanılan onun arkasında, Cordoba derisiden büyük koltuklarda oturuyorlardı. Onu rahatsız etmemek için aralarında alçak sesle konuşuyorlardı. Orazio, kızının hareketleriyle büyülenmiş gibi, resim sehpasına yapışmış kalmıştı.</p>

  <p>Tablonun tam tepe noktasına, Artemisia üçüncü bir yüz taslağı daha çizmişti, hizmetçi kadın Abra'nın yüzü. Onun, Holopherne'in üzerine eğilmiş silueti bütün ağırlığıyla, resimde yeni yeni belirginleşmeye başlayan erkeğe bütün ağırlığıyla yükleniyordu.</p>

  <p>Hiç ses çıkarmadan, Scipion Borghese Artemisia'ya yanaşmıştı. Tam arkasında durdu. Danışmanları onun başını salladığını gördüler.</p>

  <p>— Şaşırtıcı!</p>

  <p>Artemisia kasıldı. Eli havada kaldı. Devam etmeli mi, etmemeli miydi, bilemiyordu... Bakışlarıyla babasını aradı, ama Orazio gözünü desene dikmişti, onu yanıtsız bıraktı. Yüzünde ne hoşnutluk, ne de hoşnutsuzluk ifadesi vardı. Hiç bir şey yoktu.</p>

  <p>— Güzel yetenekler Kardinal Hazretleri, diye yerinden kalkarak onu onayladı Arezzo Piskoposu.</p>

  <p>— Ya siz Sayın Guidicciono, siz ne diyorsunuz?</p>

  <p>— Ortalama yapıtlar karşısında Michel Angelo diyordu ki: "Bu, cesur birinin elinden çıkmış, zararsız." Burada ben de onun gibi iyi bir usta karşısında: "Bu, kesinlikle haşarı birinin ya da çok kötü birinin elinden çıkmış," derdim.</p>

  <p>Artemisa onlara doğru dönmüştü. Din adamlarının karşısında, yargılarına meydan okuyarak duruyordu.</p>

  <p>Orazio -seyirci olarak- karşısında birdenbire yepyeni bir kadın keşfediyordu. Bu kadın, kendisini başarının coşkusuna kaptırmıştı.</p>

  <p>Bu sarhoşluğu kendisi de yaşamış olan Orazio, bütün belirtilerini çok iyi biliyordu: Ateşli bir bakış, aralık dudaklar, gözlerle ağız arasında dalgalanıp duruyormuş gibi gözüken zafer gülümsemesi. Artemisia Gentileschi'nin yüz ifadesinde korkunç ve acımasız bir yan da vardı.</p>

  <p>— Bu şiddet, diye yorum getirdi Kardinal, ilk bakışta hoşa gitmeyebilir. Ama oradan uzaklaşırsanız, hemen kendisini size hatırlatır. Sizde, küçük hanım, büyük bir güç var...</p>

  <p>— Kesinlikle Kardinal Hazretleri, bir güç bu, diye araya girdi Orazio.</p>

  <p>Bir şiddet... Kardinal Hazretleri sanırım biliyorlardır. İki yıl önce bu kente Agostino Tassi adında biri geldi. Grandük Ferdinand'ın ateşli ressamı. Kısa sürede arkadaş olduk... Baldızıyla yasak ilişkiye girmekle suçlandığında onu hapisten çıkarmak için araya giren bendim. Kardinal Hazretleri, sizin imzalamak lütfunu gösterdiğiniz mektubunun benim ısrarlarım sonucunda yazıldığını söylememe izin verin lütfen...</p>

  <p>Kuytu bir yerde duran Giovan Battista Stiattesi, bütün ayrıntılarını bildiği bu öyküyü dinliyordu. Orazio Gentileschi'nin rahatlığı onu şaş- kına çevirmişti. Onun böylesine önemli kişiler karşısında rahatça koşuşturmasını ve onlarla uzun uzun konuşabilmesini görünce, sıradan bir noter olarak nasıl olup da yüksek sınıftan bu güçlü kişiler arasına kendisinin de aynı rahatlıkla giremediğini sorup duruyordu kendisine. Ressamlık! Acaba hangi meslek daha da çabuk yükselmesini sağlardı insanın? Daha da yükseklere?</p>

  <p>Siyah hırkası ve dantel kol ağızlarıyla Orazio sihirbazlık yapabilirdi.</p>

  <p>Piskoposluk üyesiyle sanatçı arasındaki uzaklık o kadar da büyük gözükmüyordu... Ressamlık! Stiattesi'nin, sanat alanında kariyer yapmak için Floransa'da kalan, kendisinden küçük erkek kardeşi, acaba o da böylesi yüksek mevkilere gelebilecek miydi? Acaba o da çocuklarını, Orazio Gentileschi'nin kendinde bulduğu cesareti göstererek, Roma'nın en güçlü adamının yanına yerleştirebilecek miydi?</p>

  <p>Orazio'nun, frenlemediği sesiyle, konuşmasıyla ve kendisini canlı kılan ateşli haliyle iyice açıldığını gören Stiattesi, onu kıskanıyordu.</p>

  <p>Stiattesi ailesinin belirsiz yazgısıyla Gentileschi soyunu birleştirmek düşüncesi noterin kafasında ilk o anda doğdu:</p>

  <p>— Yaptıklarıma karşılık, diye sürdürdü Orazio, Tassi, kızımla karşılaşmanın yollarını aradı, onu görünce, evime kadar girdi. Güzel sözlerle, onu inandırıp aşkına karşılık almak istedi. Ona, Altesleri, Toscana Dükü'nün, çok sevdiği bir kişi olduğunu söyledi, kızımı Grandük'e takdim edeceğini, Grandüşes'in sekreteri aracılığıyla tuvallerini satın aldırtacağını söyledi. Bu sekreter, size anlatttığım gibi, Sayın Kardinal Hazretleri, bu vicdansızın iyiliği için sizden ricada bulunuyor... Eğer dedikodular doğruysa, yalvarıyorum size Kardinal Hazretleri, adalet yerini bulsun. Çünkü, kızımın yapıtını görünce -bu meslekte eşşiz- efendimiz, dünyanın en kötü adamı tarafından, dostluk görüntüsü altında bana yapılan haksızlığı fark etmişlerdir sanırım. Kızıma yardım vaatlerinden ve kızımın da bunu geri çevirmesinin ardından, altı ya da yedi saatlik bir direnmeden sonra, ona zorla sahip olup, onu kirletti.</p>

  <p>Gösterişli sözlerle Orazio ayrıntıları abartıyordu. Başarısından dolayı kızını cezalandırmaya kalkışsaydı, kızının ayıbını sergileyerek bundan daha iyisini yapamazdı. Artemisia'nın başı öne eğikti. Biraz önce ona hayran kalan, yaptığı işi göklere çıkaran bu adamların yüzüne bakamazdı artık. Alnına damga vurulmuş gibi hissediyordu kendisini, kocasını aldatan kadınlar gibi.</p>

  <p>— Agostino Tassi, alçakça işlerinde daha da ileriye giderek, sonunda kızıma evlenme vaadinde bulundu. Bütün bir yıl boyunca, vaadini erteleyerek, kızımın, bu vicdansızın evli olduğunu öğrendiği güne kadar ondan yararlandı. Kardinal Hazretleri'nin bu konuda iyice aydınlanması için, şunu da ekliyeyim. Agostino Tassi'nin üç kız kardeşi Roma'da fahişelik yapmaktadır. Kendi karısı da fahişedir.</p>

  <p>Yararlandığı baldızı ise orospunun tekidir. Ayrıca, erkek kardeşlerinden biri asıldı. Öbürü, bir oğlancılık olayı üzerine, pezevenklik yapmaktan, Papalık sınırlarının dışına çıkarılmıştır.</p>

  <p>Agostino Tassi'nin kendisi, Cenova'da, Pisa'da, Livourne'da, Napoli, Lucques ve hatta burada, Roma'da, ensest ve edebe aykırı eylemler nedeniyle, Kardinal Hazretleri'nin, şahıslarına vereceğim mahkeme tutanaklarında da görebileceği gibi, yargıyla başı derde girdi. Bana gelince, Kardinal Hazretleri'ne bu mütevazı resmi sunmam yeterlidir. Bununla, Kardinal Hazretleri, kızımın yeteneğini ve şahsım adına işlenmiş bu suçun karşılığını değerlendirebileceklerdir.</p>

  <p>Yüksek rütbeli din adamları grubu bu uzun konuşmayı hiç tepki vermeksizin dinlemişlerdi. Kardinal bir süre daha sessizliğini korudu.</p>

  <p>Sanki hiçbir şey duymamış gibi rahat bir şekilde şunları söyledi:</p>

  <p>— Agostino Tassi ile iyi geçinmenizi rica edeceğim... Beni sevindirmek istiyorsanız, öfkenizi unutup her ikiniz de barışacaksınız.</p>

  <p>Orazio attan düşmüş gibi oldu.</p>

  <p>— Ama efendimiz... Kızım ne olacak?</p>

  <p>— Kızınız... Agostino Tassi onunla evlenecek.</p>

  <p>— Sözünü tutmayacağını bile bile kızıma evlenme vaadinde bulundu. Hatırlatmama izin verin Kardinal Hazretleri, onun bir karısı var.</p>

  <p>— Vay canına! O halde kızınızın çeyiz parasını o verecek.</p>

  <p>— Eğer yalan söylüyorsam Tanrı cezamı versin Agostino Tassi asla suçunu kabul etmeyecektir Kardinal Hazretleri. Ceza olsun diye kızıma çeyiz parasını versin diyorsanız, öldüm ben, adım-sanım yok oldu!</p>

  <p>— Alay mı ediyorsunuz siz? Bu gibi kapana düşmüş hayvanları iyi tanıyabilecek bir meslekten olduğumu biliyorsunuz. Kızınıza çeyiz parasını verecek diyorum size. Hem de nasıl! Daha sonra kızınız küçük hanıma bir koca bulacağız. Babasının kanatları altında, çok iyi başlamış bir eğitimi sürdürebilecek iyi bir ressam bulacağız.</p>

  <p>Olağanüstü yeteneklerinizi bir kocanın atölyesinde geliştirmenizi istiyorum küçük hanım. Utpictura matrimonium. Yeter ki yeteneğinizi bütünüyle Bakire Meryem'e yürekten bağlı kalarak adayasınız... dedi hafif bir gülümsemeyle. "Ayrıca, büyük başarınız için, Tanrı'nın isteğiyle, kendinize bir manastır seçmelisiniz..."</p>

  <p>— Benim başarım sizin için ve sizin hoşunuza gitmek için çalışmayı sürdürmek olacaktır Kardinal Hazretleri...</p>

  <p>Başını tekrar kaldırmıştı ve gözleri ateşten parlıyordu: Bir kez daha, yazgısı Agostino Tassi'nin ellerine bırakılıyordu.</p>

  <p>— Babam ve ben, sizin korumanız altında hiçbir zaman ölmemesi gereken sanatçılardan olmayı arzuluyoruz... Nasıl ki, dünyaya hiç gelmemesi gereken kişiler de varsa!</p>

  <p>Kardinal kendine özgü tavrıyla, amcası V. Paul'ün söylediği ve sanatçılar arasında sık sık söylenip duran şu özdeyişi tane tane yineledi:</p>

  <p>Pictoribus atque Poetis omnia licent.</p>

  <p>"Şairler gibi Ressamlar da her şeyi yapmakta serbesttirler." Bu güzel sözler üzerine hiçbir vaatte bulunmadan konuşmayı bitirdi.</p>

  <p>Ama Artemisia Gentileschi'nin görünen hali birini çok etkilemişti...</p>

  <p>Piskoposluk üyesi Lelio Guidicciono'nun gözünde, Agostino Tassi'nin defteri durulmuştu.</p>
</body>
</html>
