<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style.css" rel="stylesheet" type="text/css" />
</head>

<body>
  <p style="text-align: right;"><br /></p>

  <p style="text-align: right;">Margutta Sokağı</p>

  <p style="text-align: right;">Orazio Gentileschi'nin Atölyesi</p>

  <p style="text-align: right;">Beş Yıl Sonra, 1610 Yılı Aralık Ayı</p>

  <p><br /></p>

  <p>— Artemisia, piç kurusu, çok pis kokuyorsun, ta buradan alıyorum kokunu! diye haykırdı Orazio atölyenin öte ucundan.</p>

  <p>Bir an için, gözü dönmüş halde, oradan uzaklaşan on yedi yaşındaki kızının tuvalini incelemek için resim sehpası önünde diz çökmüştü.</p>

  <p>Hışımla değil, özenle, hatta uysalca elini resimdeki ilk kat boya üstünde; gökyüzünün mavisindeki kalın boya tabakasının üzerinde; resimdeki üç şahsiyetin üstüne gelen yerdeki renklerde dolaştırıyordu. İki adamın henüz bitirilmemiş siluetini parmaklarıyla izliyordu.</p>

  <p>Kompozisyonun tam tepe noktasında birleşen başların henüz bitirilmemiş çalışması üzerinde dolaştırıyordu parmağını. Kel bir kafada, çeneyi sarmalayan ince halkavi sakalda, ele geçirmek için can attıkları kadına, sessiz durmasını buyuran "ihtiyarlardan birinin,</p>

  <p>Orazio'nun kendi parmağına tıpatıp benzeyen yukarı kalkmış parmağını belirleyen çizgilerde gezdiriyordu. İlk planda, "Suzanne" onların bu atılımını savuşturuyor ve başını öte yana çeviriyordu.</p>

  <p>Baldırları, karnı, göğsü iş saçıyordu: Teni, bakışlar ve eller altında adeta capcanlı sergilenmektedi. Orazio'nun eli belli belirsiz dokunuşlarla cildinin kıvrımlarında çizgileri izliyor, Artemisia'nın tamamen çıplak olarak kendi görüntüsünü verdiği şu "Suzanne"m koltuk altına hafiften değip geçiyordu.</p>

  <p>— Senin şu berbat kokun, her yerde, ta desenlerime kadar her yerde!</p>

  <p>Aslında oda, pis keten yağı, kola, terebentin ve vernik kokuyordu.</p>

  <p>Odanın yarı karanlığında, iki çırak, havanların üzerine eğilmiş, üstleri başlan yırtık pırtık, sırıtarak, ha bire tokmağı, vura vura boya tozlarını ezmekteydiler. Alev kırmızısı için beyaz mermerden, lapis laciverdi için kırmızı somaki mermerden havanellerini, karşılıklı, sırasıyla -bir o bir öteki olmak üzere- indiriyorlardı. Boğuk, düzenli bir kalbin atışı gibi sancıyla saplanan gömük sesler. Domuz yağına bandırılmış kağıt panoyla örtelenen gün ışığı, odadaki tek pencereden giriyor ve hazırlanan boyaları süzmekte kullanmak için, keten bezinden bıçakla keserek parçalar çıkaran yedi yaşındaki yumurcak, Marco Gentileschi'nin çıplak bacakları arasında, döşeme üzerinde büyükçe bir sarı ışık birikintisi oluşturuyordu.</p>

  <p>Boya kavanozları, toz boyaları, kaplar, leğenler, taslar, imbik kapları ve eğri boyunlu cam kaplarıyla bu yer, bir ressamınkinden çok bir simyacının atölyesine benziyordu. Hatta, kumaş yığınları, kırmızı kadife örtüler, beyaz dokumlu çamaşırlar; kısacası, salonun arka tarafındaki sehpalarda yığılı duran sanatçı aksesuarları, keşiş giysileri, kocaman melek kanatlan, din uğruna ölenlerin üstünde işkence gördükleri tekerler, ölü kafaları, bu korkulu yerin gizemli havasına, biraz bunaltıcı gerçeküstü bir hava katıyordu. Bir mangaldan siyah kalın bir duman tütüyordu ve bunu çekecek hiçbir baca yoktu. On beş yaşlarında bir erkek çocuk, evin büyük oğlu Francesco, dibi kurşunlu, kızıl renkli bir toprak kaptaki, altın gibi ışıltılar saçan yağın başını bekliyordu; elinde tuttuğu uzun bir kuş tüyü ile bunu ağır ağır karıştırıyordu. Ama birden elindeki tüy tütsülenmiş tavuk kokuları yayarak tutuşup yandı; bu bütün işlemlerin yeni baştan yapılacağının göstergesiydi; istenilen renkleri verecek olan yağın özünden yeterince ayrışmadığını gösteriyordu. Francesco ikinci kez, bir daha, yağı sıcak sudan geçirmek; büyükçe bir cam kapta birkaç dakika sallamak ve sıvının iki kışıma ayrılmasını sonra da suyun dibine pisliklerin çökmesini beklemek; yağı suyun içinden almak, yağı bir kez daha soğuk suyla yıkadıktan sonra, içerisine tebeşir tozu, sonra kum, daha sonra birkaç ekmek kırıntısı atmak ve bu elemanların, ortaya çıkan pislikleri emmesini beklemek; sonra karıştırmak, peliküller oluşmasın diye yine sallamak ve soluk bir renk alıp da oksijeni içine çekmesini beklemek zorunda kalacaktı. Eğer tüy yanmasaydı, Francesco, bu "yağından arınmış" yağı kardeşinin kestiği keten bezlerden süzecekti. İşte ancak o zaman, çıraklar tarafından hazırlanmış toz boyalan bu mamulün içine katabilirdi. En azından bazılarını. Çünkü bazı pigmentler yağda değil suda erirdi, kimisi de yumurta sarısında, süt bebeği idrarında, daha nice uzun karmaşık daha bilgiççe hazırlanmış karışımlar içinde erirdi.</p>

  <p>— Şu orospunun kokusu genzimizi yaktı, dedi ayağa kalkarken Orazio. Tenimize yapıştı be, hey Artemisia, yapış yapış bir koku salıyorsun bize!</p>

  <p>— Babacığım, sen de beni evlendir! Evlendir o halde ne bekliyorsun?</p>

  <p>Elinde fırçasıyla, loş mekandan çıkageldi.</p>

  <p>Uzun boylu, balık etinde, bakışlarında sorgulayan bir eda, aç, isyankar dudaklarıyla Artemisia, on yedi yaşında ve annesinin defnedildiği günün akşamı, Cosimo Quorli'nin ta o zamanlar söylediği gibi güzellikle ilgili bütün vaatleri yerine getirmiş güzel bir genç kız olmuştu. Bakır kızılına çalan çok gür saçlarını rastgele arkada topluyor, ama ne yaparsa yapsın yine de, alnına ve şakaklarına bukleler halinde dökülüyordu. Teninin tazeliği, beden hatlarının yuvarlaklığı —omuzları, gelişkin kalçaları— sanki bir gençlik marşı ve bir tür aşka davetti. Eğer gelişmesindeki dalgalanma onda var olan baştan çıkarıcı gücün, içgüdüsel olarak farkında olduğunu açıkça belli ediyorsa da, bu durum onun umurunda bile değildi. Özenti yok, yapaylık yok. Süslenme, püslenme ve desen yok. Üstü başı, parmaklan leke içindeydi. Ondaki çekicilik tek bir sözcükle özetlenebilirdi: doğallık. Artemisia'daki doğallık, kendisi oluş, kuşkusuz onun en şaşırtıcı cinsel yanıydı.</p>

  <p>Fırçanın sapı elinde, tuvaline doğru çabuk çabuk yürürdü; bu hareket, göğüslerini daha da bastırıyor ve açık yakasıdan daha fazla fırlamış gözükmesine neden oluyordu.</p>

  <p>Artemisia, bu şekilde tutup elinde salladığı uzun fırçayı, gizemli, parlak bir sıvıya daldırdı, Orazio'nun paletine almayıp ayrı bir yerde, sedefli birdeniz kabuğu içinde üstünü yağlı kağıtla kapatarak saklı tuttuğu bir sıvıydı bu. Bu sıvıdan, kullanılacak rengin içine doğrudan küçük bir damla karıştırmaktan ibaret bu tekniği, Orazio ancak bazı ten renklerinde saydamsılığı elde etmek için kullanırdı. Bulunan bu ten berraklığı yalnızca ona aitti. Artemisia, henüz ıslak bir resim üstünde bu rengi bir kat olarak acilen kullanmak istiyordu. Minik dokunuşlarla, işte Orazio Gentileschi'nin bu pırıltılı pembesini "Suzanne"ın meme uçlarına vuruyordu.</p>

  <p>— Beni evlendirin, ben sadece ve sadece, Cosimo ve ötekileri beni ispiyonlamaları için görevlendirdiğiniz bu evi terk etmek istiyorum!..</p>

  <p>Atölye onların her günkü tartışmalarının gürültü patırtısıyla çın çın çınlıyordu. Artemisia'nın üç kardeşi, iki çırak ve onlara modellik eden berber, hepsi de bu ev halini seyretmekteydiler. Tam kuzeye bakan en üst katta, tuval yaparken kullanacakları kenevir balyalan ve çakacakları çerçeveler için tahta ve sopalar, tencereler, maltızlar, iskemleler arasında baba kız, birbirlerine karşılıklı küfürler yağdırarak çalışırlardı.</p>

  <p>Her ikisi de her şeye karşın, aynı saplantı içerisinde bir arada geçirdikleri zamana duydukları özlemi ve geçmişteki uzlaşma dönemlerinin durmadan yeniden dönüp gelen kederini içlerinde barındırmaktaydılar.</p>

  <p>Prudenzia'nın cenaze töreninin hemen ertesi günü, Orazio eski alışkanlıklarına bürünmüştü. Eğer bir mahkum gibi çalışıyor, fakat aynı hırsla kazandıklarını eğlenceye yatırıyor, aynı çılgın tempoyla da kafayı çekiyordu.</p>

  <p>Daldığı ayak takımı içinden, dış dünyayla doyumsuz ve kendisinden hoşnutsuz halde iğrenerek çıkıp geliyordu. Ama en çok bir içki aleminden sonra kompozisyonları bu kadar dengeli, renkleri daha ışıklı, melekleri uçuşkan oluyor, Meryem'leri bu denli tatlı, yumuşak ve soylu gözüküyordu. Paleti eline almadan önce kendine duyduğu öfkenin geçmesi koşuluyla; kendi işlediği günahlarına karşı duyduğu tiksintiyi en yakınındaki varlığa, en sevgili yaratığa, kendisinin bir kopyası olan kişiye, yani kızına aktarması koşuluyla oluyordu bütün bunlar.</p>

  <p>On beş yaşına kadar; Artemisia, huzuru, barışı yalnızca resimde bulan bu adamın bunalım nöbetlerini tam anlamıyla kabullenmişti. Onun istediği her rolü üstlenerek, onun arkadaşı, onun vicdanı, yandaşı, öğrencisi ve modeli olmuştu.</p>

  <p>Orazio bıkıp usanmaksızın kızının resmini yapıyordu. Her ne kadar onu anlamadığını, kızının kendisinin bir uzantısı olduğunu, onda kendini bulduğunu sanıyor, ancak onun aracılığıyla var olan, duyumsayabilen ve yalnız ve yalnız Orazio'nun kendisi aracılığıyla çalışan bir öteki ben varmış gibi gözüküyorduysa da, genç kızın umut dolu bakışının, içinde beslenen ateşin ve sıkıntılarının kızın kendisine özgü olduğunu bilmekteydi. Artemisia Gentileschi'nin fırçası altında kendine çok daha fazla benzemekteydi. Özellikle onu İsa'nın ayakları dibinde algılayıp yalvaran bir Madelaine gibi tasvir ettiğinde, güzel yüzünün ovalliğini, kaşlarının düz giden çizgisini, çenesindeki çukurluğu sevgiyle belirleyip resmederken, Artemisia bir Azize Ursula veya bir Azize Cecile gibi oluyordu. Ama ona sorarsanız, Artemisia'nın kendisi, din için şehit olmaya, ölmeye, doğrusu hiç mi hiç istek duymuyordu içinde. Bu gün tam on yedi yaşındaydı ve adım adım mücadele ediyor, yumruğa yumruk, tekmeye tekme diyordu. Orazio bu kadının gecikmiş başkaldırısında, çok sevdiği çocuğun yumuşak başlılığından bir iz göremiyordu.</p>

  <p>Kızındaki bu acelecilik, bu sabırsızlık neden ileri geliyordu? Kendisine bu kadar güvenmesinin nedeni neydi?</p>

  <p>On yıl boyunca kızına bir şekil vermişti, on yıl boyunca çıraklarının içinde daha fırçayı tutup resim yapmadan zevk alıp alamayacağı, görebildiğini, düşlediğini tuvale döküp dökemiyeceği düşüncesi aklından bile geçmezken o en yetenekli genç olarak yine de kızını seçmişti.</p>

  <p>İki kez -evet yalnızca iki kez- onun ressam olacağı sezgisi belirdi içinde. Birincisi, Beatrice Cenci'nin infazından kısa süre önceydi.</p>

  <p>Artemisia henüz on altı yaşındaydı... O güne kadar, Orazio belli bir amaç olmaksızın gittiği her yere kızını da götürmüştü, belki de salt bu çocuğun ona arkadaşlık etmesinden duyduğu zevk için yapıyordu bunu. Ama; onu idam sehpasının yanına, bile bile götürdü: Artemisia'nın çok yakın bir zamanda bir gün bu "aziz" sahnesini resmedecek yetenekte olduğunu göstermek durumunda kalacağını çok iyi biliyordu Orazio.</p>

  <p>Kızındaki yeteneği kavradığı sabahtı. İşe, onu, küçük erkek kardeşlerini ve bütün çıraklarını atölyeden kovmakla başladı. İş sipariş edenlerden güçlü bir ortak ziyaretine geliyordu. Müşterilerini kabul ederken yalnız olmayı isterdi. Ama konuştukları süre boyunca, Artemisia'nın kapı arkasında olup onları dinlediğini hissetmişti.</p>

  <p>Gariptir ama, kızı için konuşmuştu sanki.</p>

  <p>— Bayım, ben canlı varlıkları, etten ve kandan oluşmuş kişileri, soluk alıp veren, kıpırdayan figürleri resmetmekten yanayım... Ama bu, kompozisyonlarımda deneyi, plastik dokunuşlarımda en iyiyi gözardı edeceğim anlamına gelmez.</p>

  <p>Küçük kız onun kendisine söylemek istediği şey bu muydu?</p>

  <p>— Ben isterim ki, bir ressam öncelikle doğaya göre resim yapan eski ustalara başvurabilsin... Doğa her şeyden önce gelir, hocaların en iyisi, ustaların ustasıdır. Eğer dikkat ve özenle incelerseniz, sayın bayım, Raffaello'nun başlarına bunca hayran olan siz de, bir kafada bulunan çıkıntılı kısımların ışık alışlarının farklılığını vermeyi başarırsınız... Orazio hızla kapıyı açmıştı. Kız oradan kaçmıştı.</p>

  <p>Müşterisini arabasına kadar götürdükten sonra, kızının yanına gitti.</p>

  <p>Artemisia mutfak kapısının orada dikilmiş duruyordu. Çevresinde spatülalar, bıçaklar, ezme taşlan, pençeler, kısacası Orazio'nun alelacele atölyeden çıkarttırdığı resim malzeme ve araçları vardı.</p>

  <p>Öteki ressamlar gibi o da bir ressamın müşterisinin önünde, el işleri ile uğraşan bir işçi gibi görünmemesi gerektiğini biliyordu. Siyahlar giyinmiş, kendinden hoşnut bir havada, yüzünde saygı uyandıran ve resmin yalnızca ve yalnızca entelektüel bir çalışma olduğunu anlatan bir ifadeyle atölyesini gezdiriyordu. Ama, başarılarının büyük bir bölümünü dillerinin zerafetine borçlu olan rakipleri Giovanni Baglione veya Cavalier d'Arpin'in tersine o, kendisinin kaba, silik, can sıkıcı ve bir konuyu anlatmada yetersiz olduğunu biliyordu.</p>

  <p>"Kızına doğru ilerlerken, bu ikisi var ya, resimden hiçbir şey anlamamışlar! diye homurdanıyordu. Bir de antikçağı çok iyi bildiklerini söyleyip kafamızı şişirirler, ama iyi ustaların konularını canlılardan aldıklarını unuttular. Heykelleri kopya ederler, eski yapıtları aşırırlar, ama canım, sanatın içini özünü boşaltıyor bu adamlar! Öz, yaşamın kendisidir!.. Baglione'nin mücevher hırdavatına gülerim ben, soyluları yansılayan Cavalier d'Arpin'e gülerim ben. Bu dünyada yükselmek için ne kılıç taşımaya, ne de araba sürmeye gereksinim duyarım ben... Ne var ki ben de inciler, altın zincirler isterim! Ama via del Corso'da papağan gibi şakıyıp ortalıkta kasım kasım kasılmak için değil, onlara değerimi kanıtlamam için... Altın sadece buna yarar... Ressamın ölçüsüdür!</p>

  <p>Altın bir yapıtın ününü oluşturur... Peki ya bütün şu ortalama sanatçıların aldığı ödüllere bakın hele, onları ele geçireceğim ben de, hem de yüz katıyla! Değerimi haykırmak için satmak, satmak satmak.</p>

  <p>Bugün, Saygıdeğer Olgiati Bey anlaştığımızdan daha az bir miktar ödemeye kalkıştı. Benim fiyatım kişi başına genelde elli ecu tutarıdır. O en son otuz verdi: o halde bir insan yüzünün yarısını hak edecek benden."</p>

  <p>İşte bu konuşma sırasında, Orazio'nun gözü, Artemisia'nın önündeki yayılmış kağıda takıldı. Atölyenin aletleriyle, kalemlerini çıkarmıştı ortaya.</p>

  <p>Doğrudan, mutfak masası, fırçalar, palet, rengi muhafaza eden domuz keseleri ve hacim kazandırmaya çalıştığı boya kapları gibi eşyaların desenlerini çiziyordu. Birçok kereler babasını çalışırken izlemişti, onun gibi yapıtını karelere bölüyordu. Evet, resmin bütünü her ne kadar çocuk deseni ise de -fırça temizleme kabı bir çamur teknesine, ressam değneği ise sopaya benziyordu- sağlam bir gözlem gücü vardı. Ayrıca ışık ve gölgeyi çok doğru değerlendirdiği görülüyordu...</p>

  <p>Bu başarısız bir ilk girişim karşısında, elindeki kağıda bakarak Orazio onu uzun düşüncelere salan bir tür sevince kapılmıştı. Bu sevinç nereden ileri geliyordu bilemiyordu. Sanki yaklaşan bir sevinci sezinlemek gibi mi desek? Yoksa mutluluğun vaatleri miydi?</p>

  <p>Sonra tam sekiz yıl boyunca bu coşkulu anı bir daha anımsamadı ve unutup gitti.</p>

  <p>Kendini işine fena kaptırdığından, Artemisia'nın yetenekli olabileceği, en azından kendisininkinden farklı ve ona özgü bir yeteneğe sahip olduğu düşüncesini bir yana bırakmıştı.</p>

  <p>Gentileschi'nin kızına bakışını sonuna kadar bir daha artık değiştirmeyecek olan parlak bir bilinçlenmeye kadar bu böyle gitti...</p>

  <p>İkinci kez ise annesi Prudenzia'nın Ölümünden hemen sonrasındaydı. Artemisia evlenme çağına varmıştı. Kızıyla uzun bir gün boyunca birlikte yaptıkları çalışmanın sonunda, tablolarının arasına gizlenmiş yağlı boya küçük bir Meryem tasviri buldu; bunu kendisi yapmamıştı. Kimin yaptığı konusunda en ufak kuşkusu yoktu:</p>

  <p>Artemisia!.. İçgüdüsel bir dürtüyle sessiz kaldı, bir şey demedi.</p>

  <p>Yorum yapmadı. Ne yerme, ne övgü. Ardında, sanatçının sıkıntılı bakışlarını sezmişti. Hiçbir şey olmamış gibi davrandı.</p>

  <p>Gece olunca, o çalışmayı iyice bir incelemek amacıyla geri gelmişti.</p>

  <p>Kumaş katmanları altında Kutsal Bakire'nin beden çizgileri, ışığın geçirgenliği, beyazın kullanılışı onu müthiş umutlandırdı. İçinde, kızına karşı bir babalık gururu kabardı. Evet, Artemisia onun kızıydı, adeta kopyasıydı ve meşaleyi o eline alacaktı. İkisi birden, ölümsüz olacaklardı!</p>

  <p>Ama sinsi bir kuşku, çarçabuk bu sevinç duygusunu sarsalamıştı...</p>

  <p>Bir öğrenci, böylesine yetenekli bir öğrenci yetiştirmekle ateşle oynamış, kendisini ve yapıtlarını hepten silip süpürecek bir yangını başlatmış olmuyor muydu?</p>

  <p>Belli belirsiz bir sanatçı kıskançlığı ile babalık gururu arasında parçalanmış durumda, çıtayı, Artemisia'nın ulaşamayacağı bir yüksekliğe yerleştiriyordu. Onu işe koşuyordu, ya başarırsa, ya çok iyisini yaparsa korkusu içinde, ondaki ilerlemeleri gözlemliyordu.</p>

  <p>Aklı başında her erkeğin kadın milleti karşısında dikkatli olması gerektiği kanısını besliyordu. Kızı yanı başındayken içini saran bunaltı, bu yeni sıkıntı bundan dolayıydı.</p>

  <p>Aralarında süren ağız dalaşındaki şiddet, bugün de kibar orospuların ağzındaki sözlerle komşuları olan ressamların birbirlerine savurdukları küfürlere eşdeğerdi. Zaten Orazio Gentileschi'nin kızı da ağzındaki bu açık saçık sözleri, pek yakınında bir yerlere, hoş olmayan yerlere borçluydu. Bu bakire kız -hala bakire olduğu varsayılıyor, ama babasının savurduğu hakaretler kuşku duyulmasına neden oluyordu- yalnızca mahalledeki çığırtılardan bile, gerçekler konusunda belli bir, kavram edinmişti. Annesinin ölümünden bu yana, masumiyetin de önemi kalmamış gibiydi. Orazio tarafından sürdürülen eğitimin incelikli bir yanı hiç olmamıştı. Artemisia yazmayı bilmiyordu. Bazı küçük burjuva kadınları gibi birkaç sözcük okumayı ve birkaç tümce çözmeyi becerebiliyordu. Solfejden haberi yoktu, şarkı söylemiyordu, hiçbir müzik aleti çalmıyordu. Dul kaldıktan sonra, bir süre için onlarla birlikte kalmaya gelen halası Lucrezia de Pisa tığ işiyle ilgili ön bilgileri kafasına sokarken ne zahmetler çekmişti.</p>

  <p>Yemek yapmakmış, ev işiymiş, üstüne düşen bu türden işlere Artemisia hiç mi hiç aldırmıyordu. Yatakları yapmıyor, çamaşırını yıkamıyordu. Çamaşırcı kadın Margarita gelip çamaşırlarını alıyor, sonra eve geri getiriyordu. Artemisia Gentileschi hiç dışarı çıkmıyordu. Hatta alışveriş için bile. Adetlere göre pazarlarda aile reisi dolaşır, eve yiyeceği o getirirdi. Orazio bu özeni bile gösteremiyordu. Hep şantiyede olduğundan gündüzleri eve gelmezdi. Geceleri ise, çocuklarını evde bir çorbadan yoksun bırakarak tavernada geçiriyordu. Büyük oğlu Francesco, kent içinde kah babasını arıyor, kah bir iki kuruşun peşinden koşturuyordu. Çoğu zaman da eve yalnızca Cosimo Quorli'yi getiriyordu.</p>

  <p>Artemesia'ya gelince, o hiç gözükmezdi ortalıkta. Balkonlarının altından geçenleri durduran kibar orospuların tersine, onun pencereye çıkması bile yasaktı. Evden dışarı adım atması yasaklanmıştı. Kapı eşiğinde hava almasına bile izin yoktu. Via Margutta sakinleri arasında onun sesini bilen, tanıyan birileri vardıysa bile onunla karşılaşmış olmakla övünebilen çok az kişi çıkardı. Ne bahaneyle olursa olsun, babası onun görülmesini istemiyordu. Ta sabahın köründe iş başında olmasını zorunlu tutar, ama herkesin sık gittiği ikindi ve akşam dualarına gitmesine izin vermezdi; zira erdemli bir kadın gece sokağa çıkmazdı. Ne ziyaret, ne de gezintiler. Gentileschi'nin onu şantiyelerine rakiplerinin ve sevdiği meslektaşlarının tablolarını seyretmeye götürdüğü günler geride kalmıştı. Karısının ölümünden sonra kızını sakladığını herkes bilmekteydi. Evlendirebileceği yaşa geldiğinde onu kapatacaktı. Atölyesine gelen zengin beyler, hatta mesenleri ve iş ortakları i onu tanımıyorlardı. Orazio onların önüne rahatça</p>

  <p>Artemisia'nın desenlerini seriveriyordu, bir bir resim dosyalarını açıyordu; büyük salonun dört bir köşesini karıştırmalarına izin veriyor, hatta onlara, kızından hiç söz etmeksizin, el altında saklı tuttuğu küçük boy, orta boy l formaları göstererek tuvalleri çevirip bir bakmaya çağırıyordu. Patronları Orazio'nun onlara sunmayı.başardığı küçük boy çalışmaların onun değil de, bir başkasının elinden çıkmış olacağını akıllarından bile geçirmiyorlardı.</p>

  <p>Evet, çamaşırcı kadın Artemisia'yı mutfakta hiç görmüyor olabilirdi, çıraklar ise bütün gün genç kızın didinip durmasını seyrediyorlardı. Gentileschi atölyesinin üretimi açıkça ona dayalıydı; bottega'yı asılı olduğu yerden alan oydu. Ev işlerine hiç yatkın olmayan bu kızı hiç kimse takıp takıştırmak ya da tembellik yapmakla suçlayamazdı doğrusu. Sabah en erken o kalkar, kuyudan kovalan çeker, yağmur sularının bulunduğu kapları boşaltır, cortile dolu leğenleri atölyeye o çıkarırdı. Kolları dirseklerine kadar sıvalı, etekliğinin uçları kalça hizasından toplanmış halde, göğsü bağrı iyice açık -zaten kapatma zahmetine katlanmazdı- kendini en ağır, en nankör işlere kaptırarak alçıyı ince elekten geçirir, paketleri hazırlardı. Yeter ki hepsini de atölyede hazırlasın, işleri orada kotarsındı. Çalışma alanı, yeri yurdu, yavaş yavaş] Orazio'nun anahtarını ona teslim ettiği bir krallık, tacının elinden alınmasına izin verdiği imparatorluktu. Gerçekten de, kendini bütünüyle sehpadaki tabloya feda edecek zamanı hiç yoktu Orazio'nun.</p>

  <p>Kırk yedi yaşında, Orazio meslek yaşamının en üst noktasındaydı. Bir prensin evine "ait" değildiyse, hiçbir büyük kişinin özel hizmetinde olmadıysa, o güne değin kimse ona aylık bağlayıp, ev verip karnını doyurmadıysa bile, bütün bunlara karşılıklı, tüm büyük şantiyelerde çalışmış, Saint-Pierre Katedrali'nin bitirilmesine katılmış, bir aile kilisesinin kurulmasında, özel bir koleksiyonun oluşturulmasında çalışmıştı. Yapıtları her yerde sergilenmişti. Roma'nın en önemli kiliselerinden biri olan Saint-Paul-hors-les-Murs'ün mihrabında yer alan tablosu, şimdilik onun tanınmasına, günlük reklamı olarak, yarıyordu doğrusu. Gelecek için ise ona ölümsüzlük sağlayacaktı.</p>

  <p>Yenilerde, Kardinaller Meclisi'nin kubbesinin süslenmesi işi için bir kontrat imzalamıştı. Bu salon yakında bütün dünya kardinallerinin</p>

  <p>Papa V. Paul'ün himayesi altında toplandığı bir yer olacaktı. Nihayet, üstüne üstlük, hepsinden de önemlisi, en yakın rakibi, yaşamında en büyük sanat şokunu borçlu olduğu ressam, kendisine yeteneklerini fark etmesini sağlayan ve müthiş sınırlarını gösteren Michelangelo Merisi da Caravaggio, ortalığı ona bırakıp bu dünyadan göçüyordu.</p>

  <p>Sıtmaya yenik düşmüş veya ihanet ettiği Malta şövalyelerinin atlanmn nallan altında kalarak, Caravaggio, Artemisia'nın on yedi yaşma bastığı gün, Roma'nın kuzeyindeki bir kumsalda cansız düşmüştü.</p>

  <p>— Benim yaşımdaki bütün kadınlar evli. Zamanı, tam zamanı: Yakında yaşlı bir kadın olacağım!</p>

  <p>— Peki, hangi çeyizle evlendireceğim seni ben?</p>

  <p>— Ait olduğunuz meslek grubunuz birşeyler yapar bu konuda. Ya da ne bileyim, vaftiz babam. Yahut ortaklarınız, örneğin Sayın Bay Olglati...</p>

  <p>— Ne demeye mesenlerimden biri, bir monsenyör Oglati varken, başkası senin çeyizini yapacakmış ki? Şerefimizi iki paralık ediyorsun!</p>

  <p>— Ama bana evlenme teklifi yapabilecek kişileri, bizzat siz uzaklaştırıyorsunuz.</p>

  <p>— Benim arkamdan neler teşhir ediyorsun ki, o çılgınlar böyle bir şeyi isteyebileceklerini sanıyorlar?</p>

  <p>— Eğer izin verirsem beni kızınız olarak saklayacaksınız! Yeter ki birine satmayın da efendim... Örneğin şu Cosimo domuzuna?</p>

  <p>— Bir tek sözcük daha söylersen, yarın sonsuza dek susarsın, tamam mı? Seni manastıra kapatırım.</p>

  <p>— Dene hele bakalım, babacığım, cesaretin varsa dene! Beni rahibe yapacak olursan, tuval bezlerini kim kesecek, kim çerçeveye gerecek, yağı kim hazırlayacak? Francesco'nun benim yaptığımı yapıp, üstübeç sıvamayı yapabileceğini mi sanıyorsun? Peki ya Guilio, kola ve alçı dozunu tam ayarlayıp imprimitura'yı sana yapacak mı bakalım? Boyalarını ezen bu iki salak senin bitiremediğin tabloları bitirebilecekler mi? Ya daha sonra satmak için sakladığın yapıtların kopyaları, onları ben yapmazsam kim yapacak dersin?</p>

  <p>Francesco'nun arıtmayı başaramadığı yağı gözetlemek için üstüne doğru eğildiği kaynar kapların sıcağından yüzü kıpkırmızı olan genç kız, babasına meydan okudu:</p>

  <p>— Tabii bütün benim için çıkan fırsatları geri çevirmen bu nedenlerden ötürü değil! Sen amber verniğini ya da gurur duyduğun şu yeşil renk tozunun gizini başkalarına vermemden kuşkulanıyorsun! Çünkü iş yaptığın kişiler benim yaptığım kopyaların senin orijinallerinden, daha iyi olduğunu keşfederler diye korkuyorsun.</p>

  <p>— Sen parmaklarında ustasın Artemisia ve ben bu ustalığı alıp sat bir geçiririm görürsün. Yapacağım bunu.</p>

  <p>— Bahse girelim! Sen Monsenyör Olglati'yi bekliyorsun. Bunun için eve geldin bu gün, çünkü sayın bay çalışmalarını görmek istiyor.</p>

  <p>Ama bu kez beni kapatamayacaksın. Bu tabloyu ona ben göstereceğim, tamam mı?</p>

  <p>— O tablo benim kompozisyonum Artemisia. Desen benimki Renkler benim. Bu benim yapıtımdır. ,'</p>

  <p>— Ama şuraya, sol tarafa bir bakalım... İmza benim .),,</p>

  <p>— Artemisia Gentileschi fecit, 1610; diye tek tek okudu Orazio, Mtince konuşuyordu, şimdi de yazmayı biliyorsun ha? ;/</p>

  <p>— Hayır canım, kopya etmeyi biliyorum. Sen öğrettin ya bana.</p>

  <p>— Benim tablolarımı çalıyor kıza bak, şu sürtük, daha bitirilmelerini beklemeden aşırıyor.</p>

  <p>— Sen öğrettin bana, diye inatla yineledi. "Her şeyi sen öğrettin bana!"</p>

  <p>— Her şeyi değil Artemisia, her şeyi değil... Sana öğreteceğim bir şey daha kalıyor bana!..</p>

  <p>Orazio susmuştu.</p>

  <p>Onun tehditlerinden çok, öfkesinden çok, bu ani suskunluk ağırına gidiyordu kızın. Sesini çıkarmadı.Tablonun başına döndü.</p>

  <p>Orazio'nun gözü "Suzanne" adlı tabloya takılı; tablo onu birden içine çekmiş, yutmuş gibiydi... İşçiler bile sessizliğe şaşmışlar ve havan dövmeyi kesmişlerdi. Geceyle birlikte atölye üzerine garip bir sessizlik çöküyordu.</p>

  <p>Artemisia babasına yanaşmıştı. Yarı karanlıkta onu inceliyordu.</p>

  <p>Artemisia kendi yapıtına takılan bu bakışı, Orazio'nun anlaşılması olanaksız bakışını inceliyordu; bu ona hep aynı acıyı yaşatırdı. Şu an ne düşünüyor babası? Yapıtında ne gibi şeyler görüyor acaba?</p>

  <p>Kızarmıştı. Gergin bir biçimde bekliyordu onu. Alnında incecik ter damlaları parlıyordu; burun kanatlarında, dudak üstünde. Bekleyiş işkencesiydi bu. Korku ve umuttu. Onu bedeninden çıkarıp atan, ruhundan söken bir istek ve gereksinim, o ki sanatının hem bir parçasıydı, hem de eleştiren, karar veren bir hakem. Artemisia ateş gibi yanıyordu, çocukluğundan beri, resim aracılığıyla onunla birleşeceğini sanmaya dek götüren bir hayalle yanıp tutuşuyordu.</p>

  <p>Bu akşam, ustalığıyla, yeteneğiyle, hatta bu tablonun güzelliğiyle ona dokunabilecekti. Onu heyecanlandırmak. Onu baştan çıkarmak.</p>

  <p>Evet, nihayet babası onun olduğunu kabul edecekti. Artemisia, Orazio'nun kızı Artemisia, Orazio'nun tıpatıp benzeri... Belki de onu sevecekti.</p>

  <p>— İddialı oluşun bilgisizliğine denk.</p>

  <p>Bıçağını eline almıştı ve omuzların çizgisinden, iki ihtiyarın başlarının birleştiği yerden iri iri parçalar alıyordu.</p>

  <p>— Bu tuvalde, gurur duyduğun bu resimde içerik eksik!</p>

  <p>Kesik vuruşlarla, Orazio resmin ilk boya tabakasını attırıyor, aniden küçük malasını tuval sıvasına daldırarak, keskisiyle bir çizgi çekerek elin pozisyonunu, Artemisia'nın tasarladığı parmak modelini düzeltiyordu.</p>

  <p>— ...Tanrı bilir ne amaçla beklediğin Sayın Bay Olglati bile senin göremediğini görmeyi bilebilirdi!</p>

  <p>Eline bir fırça geçirdi.</p>

  <p>Tam yerinde ve çarçabuk, ihtiyarların pelerinini yeni baştan çalışıyor, plisenin kıvrımlarnı veriyor, giysi kat yerlerini gölgeliyordu.</p>

  <p>— ...Dümdüz boyuyorsun Artemjsia, yanlış yapıyorsun! Bu kolun kısalığı bir hata. Ayakların perspektifi yanlış! Bizim sanatın temel ilkeleri yok sende. Senin için çok geç kızım, çok geç!</p>

  <p>Şaşkınlıktan donakalmış olan genç kız onun çalışmasına bakıyordu.</p>

  <p>Tablosunu değiştiren, silip süpürüp geçen babasına bakıyordu.</p>

  <p>Gördükleri doğrusu onu sarsıyordu.</p>

  <p>Kendisininkinden kat kat üstün bir kompozisyon çıkıyordu ortaya.</p>

  <p>Onun asla algılayıp gerçekleştiremeyeceği, birşeyi kat kat fazlasıyla var kılan bir denge ve uyum...</p>

  <p>Bunu görmek ve kaçınılmazı kavramak onda hayranlık uyandırıyordu. Onu hiçliğe, bir boşluğa daldırıyordu: "Senin için kızım çok geç, çok."</p>

  <p>Artemisia Gentileschi fecit olarak attığı imza oraya konmayı hak etmemişti.</p>

  <p>Yanlış! Yanlış, kendi yazgısı gibi bir hata! Roma'da Gentileschi soyadını taşıyan tek ressamın adı Orazio idi. Ona, yalnızca ona, onun kaleminin lütfuna borçluydu bu mucizeyi Artemisia: "Suzanne"ın bir başyapıta dönüşmesi.</p>

  <p style="text-align: right;">Quirinal Sarayı, Kardinaller Meclisi Salonu</p>

  <p style="text-align: right;">Şubat 1611</p>

  <p>— Sen ne dersin Gentileschi, diye gürledi Orazio'nun sekiz metre üstünden bir yerlerden inen ses, anasıyla yatan adam ne yapar?</p>

  <p>— Bu konuda ne söylememi bekliyorsun Agostino?</p>

  <p>— Yine de bir fikrin vardır! Ne düşünüyorsun?</p>

  <p>Kardinaller Meclisi'nin koca salonunda üç erkektiler. Aralarından ikisi, şantiye kalasları üzerine tünemiş, kubbenin ölüsünü almaktaydılar. Biri, içlerinde yaşlı olanı, tıknaz, üstü başı pek düzgün olmayanı -Cosimo Quorli- öbür adamın söylediği rakamları kağıda yazıyordu. Adam belden yukarısını boşluğa bırakmış, kolları iyice gerilmiş, ölçüm için kullandığı aracı tavana dayıyordu: Ressam Agostino Tassi'ydi bu. Şu, oniki yıl önce Beatrice Cenci'nin infazı sırasında Orazio'yla yakınlık kuran ve Roma hapishanelerini sıkça ziyaret etmiş, fahişe düşkünü ressam. İdam sehpası dibindeyken kısa süreli bu karşılaşmayı ne o, ne de Orazio anımsıyordu.</p>

  <p>O günden bu yana, Agostino Tossi, Toscana'da skandallar yaratmış ve belli bir kariyer elde etmişti.</p>

  <p>Çok zarif giyinmişti, mantosunun kordonları tek omuzunda sımsıkı bağlanmış, iskele üzerinde ustaca devinerek yer değiştiriyordu.</p>

  <p>Tehlikeden habersiz bir durumda, başının dönmesine aldırmadan ve iskele tahtalarını sarsalayarak hızla çalışıyordu. Bir yandan da, aşağı salonun ortasında masa başına kurulmuş üçüncü biriyle durmaksızın şakalaşıyordu.</p>

  <p>— Görmezden gelinecek bir hata olduğunu sanmıyorum, diye bağırdı Orazio başını yukarı doğru kaldırarak.</p>

  <p>Sayısız sıralı pencerelerden içeri düşen çiğ gün ışığı, görmesini engelliyordu. Beyaz kış güneşi yeni kireç vurulmuş duvarlara çarpıyordu: Kardinaller Meclisi Sarayı ikinci kat, bahçe tarafı.</p>

  <p>Bu cepheyi mimar ocak ayının sonunda bitirmişti; bir hafta kadar oluyordu. Büyük merdiven hala bir kargaşa yerine benziyor olsa da, blok mermer, taş blokları, delikli taşlar, travertenler halinde sol rampa zar zor salona ulaşsa da, işler hızla ilerlemekteydi. Quirinal Tepesi, mahalle, bahçeler, bütün saray, hepsi, hepsi şantiye halindeydi.</p>

  <p>Ünlü Guido Reni'nin asistanları son olarak, papanın özel kilisesi la Capella dell'Annunciata'daki aydınlatma pencerelerine el atıyorlardı. İki yıl boyunca en büyük Bolonyalı sanatçılar, dekorasyon işinde birlikte çalışmışlardı. Tam bir mücevher ve bir değerli bir taş gibiydi, Papa V. Paul bunu öylesine beğenmiş ki, Avent kutlamaları boyunca dört pazar, tam kırk saatlik törenlerde kardinallerinin toplantılarda hazır olmalarını istemişti. V. Paul Monte Cavallo'daki ikametgahında oturuyordu. Kendisinden öncekilerin armalarını bastırdıkları Vatikan'dan daha çok, Papa burayı, Quirinal Sarayı'nı tutuyordu. Onun eseriydi burası; Papa V. Paul Borghese'in ölümsüz kente mirasıydı. Yıllar yılları aştıkça, buraya daha uzun süre için yerleşiyordu. İşçilerin alet edavatının ona ortalığı boş bırakacak şekilde ayarlanması koşuluyla yeni odalar ve salonlar yapılması için yatırımlar yapıyordu. Aziz Peder'in planlarının onaylanmadığı Quirinal Sarayı'nda hiçbir iş yapılamazdı.</p>

  <p>Bazen her kapı çerçevesinin, her pencerenin, dekorda bulunan her dinsel ikon çalışmasının nerede, nasıl olacağını belirlerdi. Havanın güzel olduğu günlerde, kulvarlarda dolaşırken yapardı görüşmelerini. Günlük egzersiz olarak koridorlarda her gün iki saat yürüyüş yapardı.</p>

  <p>O halde ressamların aralarında yaptıkları konuşma ve şakalaşmalar pek tehlikesiz de sayılmazdı: Bunlar öyle kaba saba şeylerdi ki, eğer gözü iyi görmüyorsa bile, kulağı duyarlı olan birileri tanık olabilirdi.</p>

  <p>Ama karnavalın ilk günü olan bu gün, böylesi şerefli bir ziyaret korku ya da umut veremezdi. Herkes biliyordu ki, Roma sokaklarında halkın düğün bayram ettiği şu saatte Papa Vatikan'daki dairesine kapanırdı. Balolar, eğlenceler, maskeler, at yarışları tartışılacaktı on gün boyunca. Cendres Çarşambasına kadar. O zaman her şey değişecekti; din yeniden haklarını eline alacaktı! Kilise şeytanın elinden kopacak. Papazlar günahkarların "itiraflarını dinleyecek ve Papa V. Paul de günahkarları bağışlayacaktı.</p>

  <p>— Eee, anasıyla yatan erkek konusunda ya da kız kardeşini düzen kişi hakkında düşüncen nedir?</p>

  <p>Gentileschi'nin gözlerinde kurnaz bir ifade belirip geçti. Karelerle bölümlediği desenlerini masanın üzerine yayarken, hafiften gülümsüyordu.</p>

  <p>— Sana söyledim, gizli kalan bir hata yoktur! diye bağırdı. "İnsanı utandıran itiraftır."</p>

  <p>Dört metreye iki metrelik boyutta freske geçirmeyi düşündüğü desenin bulunduğu kağıdı açtı: horozlanıp kabaran, ağzından ateşler püskürten, kanatları uçmaya hazır biçimde genişçe açılmış korkunç dragonetto canavarının tam üstüne yerleştirilmiş kartal figürüyle koskoca bir Borghese arması. Taslak kağıdın her iki yanına, Orazio ayakta duran iki melek çizmişti. Bununla pek gururlanıyordu. Bu melekler papalık tacı ve Aziz Pierre'in ana hatlarıyla taçlanmış olan armayı dünyaya, daha sonra gelecek olan zamanlara tutmuş olarak göstermekteydi. Bütünü, görkemle tasvir edilmiş yapay bir mimarinin -balkonlar, sütunlar, localar- orta yerine oturtulacak, bu haliyle müthiş bir göz aldatmacayla, yukarılara, mavi bir gökyüzü parçasına, sonsuzluğa giden bir yere açılıyormuş havası verilecekti.</p>

  <p>— Ben sana kendini çimdiklettiren adamdan söz ediyorum... Sesi sıcak, geniş, gür ve güçlü, çınlıyordu. Orazio'nun üstünde bir yerlerde neşeyle gümbürdeyen bir hançer sesi.</p>

  <p>— ... Kız kardeşiyle yatakta bastırılan adamdan... Kız geceliksiz ve adam çıplak...</p>

  <p>Resimdeki bu göz aldatmaca tekniği, sanki bir patlamayla, sınırları hepten kırma sanatı, Orazio Gentileschi'nin bilgi alanına girmeyen bir bilim gerektiriyordu. Sahne dekorcusu birini, Floransa'da tiyatro için çalışmış, II. Cosmo'nun nikah sahnesinin mizansenine katılmış bir perspektif ustasını çağırmak zorunda kaldı: Bu kişi Agostino Tassi idi...</p>

  <p>Adı papalık devletlerinde pek ünlü olmasa bile, Tassi bu gün yine de şöhretli kişilerin koruması altında hayatın tadını çıkarıyordu. Saint-Luc Akademisi'nde "Resim Sanatında Desenin Önemi" konusunda yaptığı konuşma ve söyleşiyle büyük alkış toplayan ressam Cigoli, ondan Roma'da Floransa Sarayı'nda kendi şantiyesinde yararlanmıştı. Cigoli, Tassi'den -küçük boy manzara resimlerinden, deniz resimlerinden- öylesine memnun kalmış, tekniğinden öylesine etkilenmişti ki, onu kendi meşeni Yeğen-kardinal Scipion Borgehes'e takdim etmişti. Bu siparişe, eski bir Floransalı tanıdığın papanın iaşe subayı Cosimo Quorli'nin desteği vardı. Şu an ise, salt dostluk adına, sevgisini göstermek babına, Quorli, iskelelerde Tassi'nin yanında bulunuyor ve kubbe ölçümlerini onun için not ediyordu.</p>

  <p>Tanrı, Orazio'nun -ki Quorli onun, kıskanç, arkadaş canlısı rakiplerine ve karşıtlarına karşı kinci doğasını tanıyordu- ona zorla verilmiş olan bu yardımcıyı kanatlan altına almasını istemişti.</p>

  <p>Agostino Tassi gibi bir sanatçının onun şantiyesindeki varlığına alışmasına Orazio'nun gururu nasıl izin veriyordu acaba? Bilinmez!</p>

  <p>Cosimo, ikisinin de, birbirinin panzehiri karakterlerde olduklarını'biliyordu. Gentileschi kadar patlayıcı olan Tassi, kendini içine kapanık ve gizemli biri gibi gösteriyordu. Aslına bakılırsa Cosimo bu grupta en akıllı kişi olarak kendisini görüyordu. Bir felsefesi olup yaşamayı bilen tek kişiydi o. Görevin ona sağladığı güçten yararlanıyordu elbette, öte yandan ikinci adamı oynamaktan da büyük zevk alıyor, ipleri çekmekten büyük gurur duyuyordu.</p>

  <p>Yalancı. Aracı —pezevenk— sanatçıları mesenlere, kadınları müstakbel eşlerine takdim etmede üstün bir yeteneği vardı. Her zaman ücretini toplamaya çıkan bir çöpçatan. Her yere girip çıkardı.</p>

  <p>Berberiyle, terzisiyle içli dışlıydı. Yüksek rütbeli din adamlarının ve onların başındaki kişinin sırdaşıydı. Ne Tanrı'dan korkardı ne şeytandan; yalnızca hastalık onu vaizlerin dudaklarına baktırma gücüne sahipti. Gücün simyasını, ölümsüz kentin bütün gizlerini bildiğini öne sürerdi. Haklıydı da; insanlar hakkında bilmediği şey yoktu. İnsanlar denince de her şeyi umardı onlardan! Yalnızca bu gün için onu Orazio Gentileschi'ye ve Agostino Tassi'ye bağlayan şu dostluk hariç!</p>

  <p>Gerçek şu ki, Tassi kendini kaptırmıştı. Quorli onun bütün gururunu bir yana bırakıp -olağan övünmelerine kulak asmamak kaydıyla- büyüklerini övdüğünü görmüştü.</p>

  <p>Agostino, Gentileschi'yi binbir dikkat ve özenle sarmalamayı, ona güzel sözler söylemeyi bilmişti. Hatta ona faizsiz otuz ecu ödünç vermişti. Böylesi bir cömertlik, böylesi bir özveri içtenlikten yoksun değildi. Tassi Gentileschi'ye hayrandı. Onunla çalışmaktan gurur duyuyordu.</p>

  <p>Orazio'ya gelince, bu kadar inceliğe, kibarlığa şaşmış, onca ilgiden başı dönmüş halde, birden rahatlamış gibi gelmişti ona.</p>

  <p>Karşılaşmalarından bu yana, güldüğü duyuluyordu; onu hiç böyle rahat, hafif, bir şantiyede çalışırken bu denli güvenilir bilen olmamıştı.</p>

  <p>Quorli, Tassi ve Gentileschi üçlüsü artık birbirinden hiç ayrılmıyorlardı. Üç kafadar meslektaş, yemeklerini paylaşıyor, neşe içinde çalışıyorlardı; karnaval saatini vuran ve saraylarda çalışan işçilerin çıkışını belirten Capitole'ün çanına kulak asmıyorlardı.</p>

  <p>— Sana düşünceni soruyorum, diye üsteliyordu galerinin yukarı kısmından tedbirsizce aşağı eğilen Agostino; kadının üstünde yakalanan adam konusunda açıkçası ne düşünüyorsun?</p>

  <p>— Benim düşünceme göre o kişi hayatının en büyük günahını işliyordur, diye atıldı Orazio başını önüne eğerek. Kendi şeyini emmekten de beter, korkunç bir suçtur bu.</p>

  <p>Bu şakaya hepsi birden katıla katıla güldü. Öyle ki, Tassi iskele tahtalarını titretti. Orta boylu, topluca görünümlü, hatta şişmanlığa eğilimi olan Agostino antik güzellik ölçülerine sığmazdı. Adonis diye nitelemek zor; Apollon gibi alınması ise, olanaksız. Hem daha ilk anda, onu kıpırdanır görmek, konuşmasını dinlemek, şaka yapışını, başarılarından kuşkulanılmasın diye böbürlenmesini, çalım yapmasını duymak yeterliydi.</p>

  <p>Bacakları üzerinde sıkı duran orantılı bedeni ile, gözle görünür bir aşırı gayret göstermeksizin yaptığı işini bitirmek amacıyla her tür tehlikeyi göze alarak tahta iskeleler üzerinde gidip gelirken, basamaklı tahtaları tırmanırken fiziksel çalışmalara iyiden iyiye alışmış gibi gözüküyordu. Kadife hırkasının çok iyi oturtulmuş etek kısmı bedeninin üst bölümünü belirginleştiriyordu. Bol ağızlı, kırmızı-beyaz kalın çizgili bol gömlek kollarını sallıyordu. Uzaktan bakıldığında, sancak gibi görünüyordu. Ayağında çizme değil de, yalnızca bacağı saran beyaz çoraplar ve üstünde gül rozetleri olan ayakkabılar olmasına karşın, her adım atışında topuk vurur gibi ses çıkarıyordu.</p>

  <p>Yuvarlak ve hareketli yüzünde neşe, öfke, tehdit, hepsi de vardı.</p>

  <p>Açık havada bulunmaktan yanık tenli; kara gözlerinde bir ateş; bakışlarında bir şiddet... Ama asıl dikkat çeken yeri ağzıydı. Ne yese doymayan çocuk ağzı, bıyığının pek dokunmadığı, ince bir sakalın genişçe çevrelediği, serbest, cesur ve temiz bir gülüş için açılan dudaklar.</p>

  <p>Tassi salt hava olsun diye dişlerine çok özen gösterirdi. Berber onun dişlerini temizlemeye düzenli olarak şantiye üstündeyken gelirdi.</p>

  <p>Gerisi?.. Yer yer kırlaşan saç buklelerine üzülerek bakıyordu. Ama öte yandan, kıllı erkek göğsünü gösterecek şekilde gömleğinin dantel yakasını açık tutuyordu. Otuz yaşlarındaydı; duyarlı, kendine güven duyan şu Akdeniz tipi erkeklerdendi. Zarafeti, cömertliği, atılganlığı çıraklarını kendisine hayran bırakıyordu: Agostino gibi bir ustayla, gelecekleri güven altına alınmış gibiydi.</p>

  <p>— Sor bakalım Orazio'ya, kendi kızıyla yatan bir erkek hakkında ne düşünüyor? diye fısıldadı Cosimo Quorli.</p>

  <p>Ama Orazio daha cevap vermeden Quorli ağzından lafı aldı.</p>

  <p>— Hadi canım... İnsan gerçekten çocuklarının babası olup olmadığını bilemez hiçbir zaman! Eşlerin gönülleri bizi aldatacak kadar uçarıdır. İçimizden hangimiz gerçekten namuslu ve sadık bir eş bulmakla övünebilir? Hepsi de bedelini bize yalanla ödüyor, dahası onların dalavereleri karşısında kimse kendini korumayı beceremiyor... Eğer benim evimde Orazio'nun kızı gibi ateşli ve güzel bir yaratık olsaydı, arkamda kim olursa olsun, onunla kırıştıracağını bir tür kaçınılmaz yazgı gibi kabullenip günahını ben üzerime alırdım en önce.</p>

  <p>Bu gönderme Orazio'nun hoşuna gitmiş olsa bile, bir şey belli etmedi.</p>

  <p>— Zamanla alışır, kulağı duymaz olur, diye alaylı konuştu Cosimo yanındakinin kulağına.</p>

  <p>— Bir kızı mı var onun?</p>

  <p>— Orospunun teki.</p>

  <p>— Kızların hepsi öyledir!</p>

  <p>— Tabi, pek tabii de... Bunu bir görsen. Seninle tanıştıracağım... Göğüsler... bir ağız... bir kalça... Cennetteki bütün azizelere cehennem azabı çektirecek kadar etli, yumuşacık. Azize Meryem beni affetsin, İsa bile dayanamazdı buna! Dalga geçmiyorum. Yalan yok! Orazio'nun çırağı Scalpellino onunla yatmış, açıkça söyledi bana... Bütün atölyedekiler de... Pasquino bile, hani şu Ripetta limanı sorumlusu... Scalpellino'nun bana söylediğine göre, kızla o da yatmış!</p>

  <p>— Orazio biliyor mu?</p>

  <p>— Ne yani, kızımızın tutup mahallenin bütün erkeklerinin şeyini emdiğini ne bilsin. Yok canım, Orazio kıskançtır... Karısı Prudenzia'nın ruhu şad olsun. Onun ölümünden bu yana tek kadın üstüne atlamadı; onu kızı deli ediyor! Bir gün benim yatakta uyuyordu, kızını rüyasında gördüğünü anladım... Resmini yapmak için kızı soyduğu söyleniyor, Kızı Marie, Suzanne için çırılçıplak poz vermiş... Madelaine kılığında... Ama Madelaine'in iman getirmeden önceki hali yani...</p>

  <p>— Bu tabloları gördün mü?</p>

  <p>— Kahretsin, saklıyor, o kız var ya!</p>

  <p>— Haklı da. Eğer karımı eve kapatmış olsaydım, onu öldürmeye de gerek duymamış olacaktım. Lucques'e ve Toscana'ya masraf edip yolculuklar yapmaktan da alıkoyardı beni. Parası için değil; para vız gelir bana: fırçamın ucunda altın madeni var benim! Ama benim gibi birini çarpmazlar, değil mi? Ne kazandı yani zavallı Maria? Utanç ve ölüm! "Gerisi ne mi? Ruhumu Tanrıya emanet ediyorum. Tek yargıç odur... Beklediğim mektuplar geldi: İş kapandı. Namusum temizlendi, öcüm alındı.</p>

  <p>Agostino Tassi'nin gönderme yaptığı bu iş, bir yıl boyunca onun yüreğini kemirmiş, yaşamını mahvetmişti.</p>

  <p>Roma'ya gitmek için Livourne'u terk etmeye hazırlanan karısı Maria Cannodoli, dört yüz ecu, altın bir tas ve mücevherlerini yanına alarak onu terk etmişti birdenbire. Agostino'nun mücevherlerini...</p>

  <p>Çok kötü bir fikirdi! Maria tam da zamanını seçmişti ha! 28 Mayıs'ı 29'a bağlayan geceydi. Bir gün öncesi Tassi ona, Roma'ya taşınacakları haberini vermişti. Acaba, sabırsız ortaklar tarafından uzaktaki şantiyelere çağırılan Agostino, sürekli kendisini izlemekten vazgeçer mi diye umut besliyordu kadın. Hata! Eğer Agostino'daki hırs, onu Papalık devletleriyle elini tez tutup iş kurmaya itelemiş olabilirdi, fakat onu orada boynuzlu olarak görmelerini, gururu kaldıramazdı doğrusu.</p>

  <p>Öfkeden kudurmuş halde, kendisini aldatan karısının ve aşığı Lucques'un peşine, kentin yerlisi olan bir satıcıyı takmıştı. Bu takibin ona ne kadara patladığını Tanrı bilir. Kadın onu projelerinde geciktiriyordu.</p>

  <p>Maria'nın kaçışından iki ay önce -1610 Şubat'ında- Agostino, ailesine, kendi kız kardeşi Olympia'ya, Vatikan'ın bir mahallesinde deri işçisi olan eniştesi Salvatore Bagellis'e gelecekleri haberini veriyordu.</p>

  <p>Onlardan Maria ile birlikte kendisine ve ayrıca çırağı Filippo ve onun genç karısı, aynı zamanda da Maria'nın kız kardeşi olan Constanza'ya da ev sahipliği etmelerini rica ediyordu. Daha on dört yaşında olan Constanza hamileydi. Mektubunda kendisinin, Constanza'nın aşığı ve beklenen bebeğin babası olduğunu belirtmiyordu elbette. Buna karşın, ısrarla bu misafirliğin geçici olduğunu söylüyordu; bir ev bulana kadar hep beraber Olympia'nın evinde kalınacaktı.</p>

  <p>Maria'nın kaçışı, Agostino'nun Roma'ya geliş tarihini daha da ileri atıyordu. Ama kendisi gitmediği halde, genç çifti acele içinde Olympia'nın evine gönderiyordu. Evlilikleriyle ilgili işlerini bir ayarladı mı, onlara yetişeceğini düşünüyordu. Ailenin geçim derdini geçici olarak çırak Filippo, onun vekili olarak üstleniyordu.</p>

  <p>Yirmi üç yaşındaki Filippo Franchini yalnızca tek bir usta tanımıştı:</p>

  <p>Tassi. Kendi babası da Agostino'ya asistanlık yapmıştı. Agostino, Filippo'yu on üç yaşına basar basmaz yanına çırak almıştı.</p>

  <p>Floransa'da, Cenova'da, Livourne'da; -suç ortağı, hizmetkar, bir köle gibi- Filippo her yerde onun yanındaydı. Tassi bizzat kendi karısının küçük kız kardeşi olan yetim gördüğü Constanza'yı, anne babasının ölümünden sonra yanına almıştı. "Göz bebeğim" dediği bu kızı Filippo'ya nikahlamaya karar verdiğinde, Filippo hiçbir şeye itiraz etmemişti.</p>

  <p>Zaten, genç kız da Tassi'nin çabasıyla bir manastıra yerleştirilmiş ve kızın çeyiz parası yine Agostino tarafından sağlanmıştı.</p>

  <p>Evlilik kontratını imzaladığında Filippo yirmi beş ecu altın alacaktı ve daha sonra bir yirmi beş daha. Ocak 1610'da, Agostino'nun ailesine o mektubu yazmasından ve yola çıkmasından az önce Livourne'da Filippo ile Constanza'nın düğün törenleri yapılmıştı. Bu tören nedeniyle mi fırsat çıktı da "vasi" hakkından yararlandı? Yoksa Constanza'yı nikahtan önce mi iğfal etmişti? Evlendiğinde genç kadın hamile miydi? Tam bir giz! Nasıl olmuş olursa olsun, Livourne'daki komşular, Agostino'nun baldızıyla olan ilişkisinin, üçlü oyuna eğilimi olmayan Maria'yı, kocasını boynuzlamaya ittiğini düşünecekti.</p>

  <p>Maria'nın kaçışından otuz gün sonra, 28 Haziran 1610'da Agostino nihayet Roma'ya gidip Olympia'nın evinde Filippo ve Constanza ile buluşacaktı. Karısının ondan çaldığı eşyaları yeniden ele geçirmişti: iki altın maşrapa, kolyeler ve yüzükler.</p>

  <p>Küfürler savurarak, antlar içerek, başına gelen felaketi kim sorarsa anlatıyordu: Maria'yı Lucques' de bulmuştu. Ama elde etmeyi başaramamıştı. Bir manastıra kapağı atmış, Agostino'nun kesin bir şey söylemeksizin "beyefendiler" dediği önemli kişilerin koruması altına girmişti. Orospu beklerken, zaman kaybetmemiş oluyormuş!</p>

  <p>Dönüş yolunda Floransa'dan geçerken, Agostino iki profesyoneli kiralamıştı: Bu toprakta Maria Cannodoli'nin hesabı görülecekti!</p>

  <p>1610 yılının Ağustos ayında Agostino'nun kız kardeşi Olimpia ve eniştesi Salvatore Bagellis'in evine iki adam gelmişti. Evet: Alacaklarını istiyorlardı.</p>

  <p>Parayı ödemeden önce, Agostino bu iki kişiyi ressam arkadaşlarından Valerio Ursino'nun evine yerleştirmişti. Lucques'e, Livourne'a ve Floransa'ya yazıp bu adamların getirdikleri haberin doğru olup olmadığını öğrenene kadar da orada alıkoymuştu. Yanıtı 1610 yılının Aralık ayında aldı Agostino. Bu mektupları o günden beri üstünde taşıyordu. Herkese de gösteriyordu, Agostino Tassi'nin şerefini yeniden kazanacağını herkese kanıtlayan bir tomarı açıp okuyordu:</p>

  <p>Maria ölmüştü!</p>

  <p>Agostino bu cinayetin bedelini -iki yüz ecu-, cinayeti işlettirdiği kişilere verdi. Bu iki kişi, daha sonra Roma'yı terk etti.</p>

  <p>Namus kurtulmuş, şan ve şöhreti utançtan yunmuş yıkanmıştı.</p>

  <p>Agostino 1611 yılına rahatlık içinde, kafası sakin başlıyordu. İş kapanmış, kendisini mutluluğa yeniden kavuşmuş sayıyordu.</p>

  <p>Bu iş ona yine de çok pahalıya patlamıştı: Maria'nın aşırdığı dört yüz ecu'yü asla bulamamıştı, şimdi buna bir de cinayet masraflarını kakıyordu. Monte Cavallo şantiyesinden iyi kazanacaksa bile, Tassi bu parayı ilkbahardan önce alamazdı. Via del Corso Caddesi'ndeki boya satıcısı Antoniro'ya olan borç öyle artıyordu ki, dükkanına ayak atacak durum yoktu. Öte yandan, Consistoire Salonu'nun tavanına yapacağı freskler için malzeme gereksinimi vardı. Mali felakete nasıl dayanacaktı? Kendi alacaklarını tahsil ederek mi?</p>

  <p>Bir zamanlar, 1609'da, eniştesi Salvatore Bagellis, Livourne'a kadar gelip açlıktan mahvolduklarını haykırmıştı: İyi huylu prens, büyük Beyefendi Agostino ona yüz sekiz ecu kadar bir borç vermişti, Salvatore noter nezdinde 1610 Şubatı'ndan önce ödemeyi kabul etmişti. Ama işte, Salvatore borcunu ödeyemiyordu.</p>

  <p>Kendi çatısı altında olup bitenlerden güç kazanan Salvatore, şimdi de Maria'nın öldürülüşünü ve Agostino'nun Constanza ile ilişkisini papalık adaletine bildirmekle tehdit ediyordu onu.</p>

  <p>Gelecekte karısının ölümünden kimseler Agostino'yu sorumlu tutmayı aklından geçirmeseler bile; Maria'nın namusa leke sürecek tutumunun Agostino'yu ondan kurtulmaya zorunlu kıldığını anlasalar bile; yalnızca alçak bir serserinin, bir boynuzlunun böylesi bir öç kavgasında farklı hareket edebileceği konusunda hemfikir olsa bile, Agostino'nun baldızı ile aralarındaki ilişki her tür yasaya aykırıydı ve herkeste şok etkisi yapıyordu, doğrusu bunu akılları almıyordu.</p>

  <p>Tassi, Salvatore'nin daha ilk tehditinde tası tarağı toplamış, Sant Onofrio yokuşunda bütün bir kata yayılan büyük bir daire kiralamıştı; orada Constanza ile oynaşmalarının Filippo'dan başka tanığı olamazdı.</p>

  <p>Ama Salvatore, işin peşini bırakmıyordu. Ödeme için ihtar alan Salvatore, şantaja devam ediyordu. Ocak sonunda Tassi, tedbirli olma kararı alarak -geçici olarak- Franchini çiftinden ayrılıyordu:</p>

  <p>Constanza ve Filippo onun evine birkaç yüz metre ötede Via della Lungara Sokağı'na yerleşeceklerdi. Agostino ise Saint'Onofrio mahallesinde kalacak, sokağın karşı tarafındaki küçük bir bekar odasına taşınarak masrafları taşacaktı. Bu önlemler alındaktan sonra, Tassi büyük darbesini vurdu, Şubat'ta, eniştesini borçlarını ödemediği için tutuklattı. O saatte artık Salvatore, Corte Savella koğuşlarında çabalamalar içinde, berbat bir yaşam sürüyordu.</p>

  <p>Agostino, kız kardeşi Olympia'nın tepkisinin ne olacağını aklından geçirmiş miydi? 4 Şubat 1611 günü, Tor di Nona Hapishanesi müdüriyetine gelen mektubun kendisiyle ilgili olup olmadığından kuşkulandığını biliyor muydu? Bu mektupta Olympia erkek kardeşini, ahlak ve dinin en ağır şekilde cezalandırdığı cinayetle suçladığını bilebilir miydi? Kadın onu aile içinde yanlış ilişki ile suçluyordu! Tamam, Agostino'nun ilişkisi kendi kız kardeşiyle değildi, ama cinayet de o tür suça giriyordu.</p>

  <p>Yasalar, aile üyeleri arasında cinsel ilişkiyi yasaklıyordu. Bir kişinin, babasının karısı olan kadınla yatması kendi öz annesiyle yatması demekti. Karısının kız kardeşiyle yatmak da, kendi kız kardeşiyle yatmak demekti.</p>

  <p>Ensest: Agostino'nun kafasına takılan şey, onun saplantısı! Neden mi? İyi ya az daha kellesini verecek olduğu bir mesele bu. Zira bu cinayeti Roma, hiç acımaksızın, idamla cezalandırıyordu. Paul Borgehese buna çok dikkat ediyordu.</p>

  <p>Bu muazzam Consistoire Salonu'nda, Tassi, Quorli ve Gentileschi arasında geçen şakalaşmalar oldukça ağır konularla ilgiliydi.</p>

  <p>"Annesiyle cinsel ilişkiye giren kişi... yada kız kardeşine atlayan..?" gibi laflar ediliyordu. Her üçü de aynı düşünceyi kafasına takmıştı:</p>

  <p>Ensest. Her biri ayrı ayrı kendi tarzında bu konuyla dalgasını geçiyor, aynı sıkıntıyı paylaştıklarından en ufak kuşku duymaksızın sorunu ötekine yolluyordu: "Peki ya kendi karısıyla yatan adama ne demeli?"</p>

  <p>— Aslına bakılırsa, Orazio haklı Görmezden gelinecek suç yoktur! diye atıldı katlar arasında yuvarlanıp duran Tassi.</p>

  <p>Kıvrak, eline çabuk, iskelede yukarıdan aşağı bir iz gibi, ustaca bir platformdan ötekine geçiyordu. Bir renk lekesi gibi izlenebiliyordu, beyaz çorap ve pantolonu; durmadan yer değiştiren kırmızı-siyah kol ağızları; oysa ardında sayılı adımlarla, küçük adımlarla ilerleyen Quorli'nin ağır, koyu gri silueti bu inişe dikkat ede ede, yer yer kesiyordu.</p>

  <p>— Suçlu, kendini olay anında suçüstü yakalatan kişi değildir, dedi döşemenin üstüne atlarken Agostino... Suçlu, itiraf eden salaktır! Ben masaya geçmeden önce şöyle...</p>

  <p>Plan ve ölçümleri koltuk altına sıkıştırılmış halde Gentileschi'ye döndü. Sıcak bir sevgi gösterisiyle sırtına vurdu birkaç kez. Cesur ve yürekleri ısıtan kahkahasını atmadan önce öyle dedi:</p>

  <p>— Benim ağzımdan laf alacak, beni itirafa zorlayacak cellat daha anasından doğmadı.</p>
</body>
</html>
