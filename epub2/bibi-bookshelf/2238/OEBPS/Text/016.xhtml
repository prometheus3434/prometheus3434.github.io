<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style.css" rel="stylesheet" type="text/css" />
</head>

<body>
  <p style="text-align: right;"><br /></p>

  <p style="text-align: right;">Stiattesi Meselesi</p>

  <p style="text-align: right;">İkinci Bir Bıçak Soruşturması</p>

  <p style="text-align: right;">Kasım 1611 - Mayıs 1612</p>

  <p><br /></p>

  <p>AGOSTİNO DAVASINDA GİOVAN BATTİSTA STİATTESİ'NİN ANLATTIKLARI</p>

  <p>"Bu altı ay boyunca Agostino, Cosimo ve Orazio ile arkadaşlığımı sürdürdüm ve aşkları üzerine gizli ya da açık biçimde konuşmalarını duydum...</p>

  <p>Cosimo ve Agostino'nun ağzından öğrendiklerime göre, birincisi tecavüze yeltenmiş, ama bunu başaran ötekisi olmuş. Ben, Orazio tarafından Girolamo Modenese'yle bir evlilik anlaşması yapmakla görevlendirildim. Ama bu evlilik tıpkı ötekilerde olduğu gibi Agostino tarafından engellendi Bu adam gizlice bana, bu eve kendisinden başka kimsenin girmesini istemediğini söylerken ciddiydi. Öylesine kıskançtı ki, parayla adam tutup gece ve gündüz kızın evine giren kişiyi kendisine haber vermeleri için nöbet tutturuyordu. Özellikle edinilen bu bilgiler sonucu, Artemisia'nın gerçekten namuslu davranışlar içinde olduğu sonucuna varıyordu.</p>

  <p>Ama Tuzia'ya güvenemiyordu: onun içeri adam almasından ve bundan Artemisia'nın bir şekilde rahatlık duymasından kaygılanıyordu. Özellikle de Girolamo Modenese'yi, çünkü baba onu damadı olarak kabul etmiş gözüküyordu. Ve işte Agostino'nun kaleminden soneler. Bana yazdığı mektuplar. Ve işte benim verdiğim yanıtlar... Ayrıca benim yazdığım şiirler ve bu konuyla ilgili gönderebildiğini mesajlar... Bütün bu belgeleri kanıt olarak veriyorum. Yargının buna gereksinimi kalmadığında geri alırım."</p>

  <p>Garip adetlere göre gönderilen her mektubun, en ufak pusuladan, dostlar arasında elden ele geçen en kısa satıra kadar her şeyin bir kopyasını kişiler kendilerinde alıkoyuyorlardı. Yargıçların, sırların ve imaların öneminin ve anlamının tadına varmaları için, kullanımına sunulan ve karşı taraftan alınan her bir sözcük üzerine bile açıklayıcı notlar yazmaktan ve onların yerine bir sonuçlara varmaktan ibaret garip göreneklerdi bunlar. Şöyle ki:</p>

  <p>"Bu mektuplaşmada, Agostino'nun Artemisia'ya deli gibi aşık olduğu açıkça görülüyor. Ve Cosimo onun muhabbet tellalı ve pezevengi' olmuş..."</p>

  <p>Papanın iaşe astsubayı hakkında, bu şekilde açıkça suç duyurusunda bulunulabilir mi? Kardinal Supion Borghese'in ressamı, bundan daha berbat bir şekilde suçlanabilir mi? "Pezevenklik, ırza geçme": Orazio'yu Cosimo Quorli ile Agostino Tassi'nin karşısına getirip koyan bu davada iki ana suç. Tassi bir gün kendi kendine soracaktır -tabii çok geçtir artık!- acaba ne kadar zamandır Giovan Battista bu kanıtları biriktirdi? Stiattesi ne diye onu hiç mi hiç ilgilendirmeyen bir konuda dosya oluşturuyordu ki?</p>

  <p>"Sonunda," diye sürdürdü noter konuşmasını, Sant'Onofrio yokuşundaki evinde Agostino'nun odasında yatağını paylaştığım bir gece uzun bir söyleşiden sonra onu, acısına neden olan şeyi bana anlatması için zorladım. Bana şöyle dedi: 'Stiattesi, sana o kadar borçluyum ki, olup bitenleri sana anlatmamazlık edemem. Ama erkek sözü ver bana, anlattıklarımı Cosimo'ya aktarmayacaksın.'</p>

  <p>Elini sıktım, yemin ettim: "Bu konuyu yeğeninle konuşmayacağıma dair size söz veriyorum." Bu yeminle rahatlayan Agostino anlatmaya başladı: "Artemisia ile karşılaşmamın başlangıcında Cosimo'nun olduğunu, onun aracılığı ile büyük labirente girmiş olduğumu bilesin Stiattesi. Elim kolum öylesine bağlı ki, Artemisia'yı terk etmeye, Kardinal Borghese'in evindeki Esin Perileri Pavyonunu bırakıp Toscana'ya kaçmaya karar vermek zorunda kalacağım. Aksi halde Cosimo ile aramda çirkin şeyler olacak! Cosimo'ya çok şey borçluyum, bildiğin gibi, onunla tartışamam, tartışmak da istemem. Bir yığın iş açtı başıma, neler uydurdu, Artemisia ile yanlış antlaşmalar, neler neler... Onun yüzünden Artemisia Girolamo ile yeniden barıştı... Bu adamı bana bırak, onunla ben ilgileneceğim. Yakında nasıl bir kadınla evlenmeye hazırlandığım öğrenecek. Ama Cosimo'ya karşı ne yapabilirim? Ona hayatımı borçluyum, sen de biliyorsun. Onun izni olmadan hiçbir şey yapamam." Agostino bütün gece, Artemisia ile aralarındaki aşkı bütün ayrıntılarıyla, sızlanarak anlattı bana. Artemisia'ya duyduğu duyguları bildiğinden, Cosimo'nun onunla yatmaya kalkışmaması gerektiği konusunda ısrar ediyordu. Tam iki kez kıza tecavüze yeltenmiş..."</p>

  <p>Bundan daha sarsıcı bir tanıklık olamaz. Giovan Battista Stiattesi hangi hakaretin öcünü alıyor acaba?</p>

  <p>Onu Cosimo'nun karşısına geçiren anlaşmazlığın doğası tam bir giz olarak kalıyor. Hiç kuşku yok, para işi veya faiz hikayesi, aileden gelen bir hınç. Noter, yeğenine yazdığı mektuplarda bunlara sıkça göndermeler yapıyor; bu mektuplar ona ahlaksızlık üstüne nutuk çekiyormuş gibi gelince de, çok yakın bir ölümle tehdite kadar götürecektir işi... Bu aynı zamanda onur meselesi tabii, öyle ya Giovan Battista Stiattesi; Quorli'yi, onun yasa adamı onurunu çiğnemek; kendisini daha da küçük düşürmek için zayıf yanını ve yoksulluğunu bir avantaj olarak kullanıp, onun uzmanlık alanlarından yararlanmakla suçluyor. Peki, şu Gentileschi'lerin evinde -kendi çıkarı için casusluk yaptırma işi bir yana- Cosimo noteri ne şekilde kullanıyor?</p>

  <p>Şu ırza geçme ve pezevenklik davası, ne Artemisia ile Agostino arasında, ne de Gentileschi ile Tassi arasında değil; buna karşın, Battista Stiattessi ile Cosimo Quorli arasındaki hesaplaşmadan başka bir şey değildi. Erkekler arasında geçen bir hikayeydi ve son adı geçen kişi belini bir daha doğrultamayacaktı.</p>

  <p>"Daha sonra Cosimo ile aramızda konuştuk," diye sürdürüyor noter.</p>

  <p>"Bu iş üzerine bildiklerimizi anlattık birbirimize. Cosimo bana, ne olursa olsun Agostino'nun, Artemisia ile evlenmemesi gerektiğini söyledi. Ben de herhalde, Cosimo da ona aşık gibi bir izlenim edindiğimden; onu içini dökmesi için iyice zorladım; o da bana şunları söyledi: 'Stiattesi, dostum, bu olaya daha fazla karışma.</p>

  <p>Agostino genç ve çok yetenekli; tekrar evlenmek isterse, seçimini yapacaktır. Bu geçimsiz kız, beyni olmayan bu sefih kan, Agostino'yu yoldan çıkaracak bir kadın.' Ben de ona kıskançlıktan böyle konuştuğunu söyledim. Cosimo bana şöyle karşılık verdi: 'Kıskançlık durumu yok! Eğer sen hoşuma gidecek bir şeyler yapmak istiyorsan Gentileschi'lerin evini terk et. Sonuç olarak ben yanıldım: Bu yer sana göre değil. Orazio'nun evinden çık, git! Birbirlerini yesinler!'</p>

  <p>Cosimo ve Agostino ile aramızda geçen bu konuşmalar her yerde çokça oldu. Quirinal Sarayı'nda, Kardinal Borghese'in bahçesinde, Cosimo'nun evinde, Agostino'larda, kilisede, handa. Sekiz ya da on aydır bundan başka konularda konuştuğumuz yok..."</p>

  <p>Giovan Battista Stiattesi'nin hatırlayamadığı şey, Esin Perileri Pavyonu'nun çatısı altında geçen saplantılı konuşmalarının sonuçlarıdır.</p>

  <p>Kardinalin yakında şölenler vereceği bu kubbeye, Orazio yalnızca ve yalnızca kızının resmini yapmaktadır, bedenini, yüzünü... Kan kırmızısı giysisi içinde, eli kalçasında, yelpazesi avucunda, Artemisia Gentileschi halkına doğru eğilmektedir. Gözü halkın üstünde, balkondan locaya doğru yer değiştirmekte, bu locayı bir göz aldatmaca ustası ve aynı zamanda aşığı olan adam yapmaktadır.</p>

  <p>"Bu son haftalar boyu, Cosimo her akşam yemekler verdi, eğlenceler düzenledi," diye anlatacaktır noter. "Hepimiz orada buluştuk, aynı grup Sainte-Catherine gününün akşamı da toplandık, Artemisia da vardı; Agostino'nun kız kardeşi Olimpia; baldızı Constanza... Karnavalın sonundan bir gün önce, Cosimo, eğlencenin yapıldığı salona Artemisia'yı getirerek Agostino'yu hoşnut kılmak istedi. Onları birlikte bir odaya kapattı, gönüllerince eğlensinler diye yalnız bıraktı, Cosimo'nun karısı kapıyı tutuyordu, ben de babayı meşgul etmekle görevlendirilmiştim."</p>

  <p>Cosimo'nun Artemisia'yı götürdüğü galeri bölümü hala barut kokuyordu. Gösteri sırasında bir kez ateş edilmişti; sahnelenen komedide bir efektti bu. Oyun büyük sükse yapmıştı. Konu, hayali bir kent olan Bellaptitura'da geçiyordu, ülkenin kralı resimlere öylesine tutkundu ki, sonunda sağduyusunu yitirmişti: kızını bir ressama veriyordu, öyle ya!.. Prenses umutsuzluk içinde kıvranıp, bir prens olan nişanlısından yardım istemişti. Her iki talibin sosyal konum farklılığı düello yapmalarına engel oluşturmaktaydı. Krallığı komik adamdan ve prenseslerle evlenebileceklerini öne süren ressamlardan kurtarmak için tüm sırtına bir el silah yetmişti.</p>

  <p>Bu masal mecazi anlamda sanatçılarla onların iş ortaklan arasındaki karşıtlığı konu ediniyordu. Sanat hiyerarşisi içerinde, resmin yeri neresiydi? Bu konuyu tartışan çok sayıda kitap yayınlanıyordu.</p>

  <p>Resim, mekanik sanatlardan uzak, soylu bir iş miydi? Eğer evet ise, resim toplumda ne gibi bir yer tutuyordu? Cosimo'nun davetli konukları bu konuyu, onlara sunduğu görkemli ziyafet masası önünde tartışmayı sürdürüyorlardı. Quorli bir kez daha kardinalleri tehdit ediyordu.</p>

  <p>O yılın sert ve kötü hava koşullan karnavalı özel şölenlere dönüştürmüştü ve -yüksek rütbeli din adamları gösteriş konusunda yarışıyorlardı. Yarın, saygıdeğer Bay Montalto'nun sarayında Papa'nın iaşe astsubayının evinde sahnelenen gülmece oyununun aynısı sunulacaktı; ama biraz farkla, Tasso'nun Renaut et Armide'inden bir parça ile birlikte...</p>

  <p>Şu an, Senyör Cosimo'nun galerisinde, kalabalığın dışarı çıkarken devirdiği birkaç tabure yerde öylece duruyordu. Kürsüde dekor, bir antik kent sokağı -Agostino Tassi'den bir perspektif- göz yanılsaması sonucu, heykeller arasından ıraklara uzanıp gidiyordu. Gentileschi ile yaptığı işbirliğiyle kazandıkları başarı, Tassi'yi Roma sahnesinde ön plana çıkarmıştı. Bütün prensler, saraylarında verdikleri gösteriler ve peri oyunları için onun desenlerini elde etmenin bir yolunu arıyorlardı. Pek yakında, ondan sarayın dekorasyonunu isteyeceklerdi. Roller tersine dönmüştü. Eğer Orazio en iyi on ressam arasında yer almaya devam ediyorsa, Agostino da Roma'da tek adam gibi gözüküyordu. Hiç kimse gerçekliği onun gibi kullanamıyor, onu geliştiremiyor, böyle şaşırtıcı bir ustalıkla gerçekliği genleştirip oradan görüntü çıkaramıyordu. Karmaşık kurgulaması, geometrilerdeki çoğulluk, zaman dışı görüntülere, gizlere, şiire varıyordu sonunda. Ustasının bu özgünlüğünü herkesten çok Artemisia anlıyordu.</p>

  <p>Düşselin, yanılsamanın bir önceki yüzyılda uygulanmış olduğunu öğrenmişti, ama yalnızca Tassi'nin uzamın bu şekilde patlayışını sağlamaya ulaştığını kabulleniyordu; motiflerle oynuyordu; ayrıntıları müzik gibi veriyordu; görsel şölen ve görsel patlama anlayışı vardı onda.</p>

  <p>Onun resminde her şey güç, canlılık, hareket ve fanteziden oluşmuş gibiydi.</p>

  <p>Galerinin arka kısmındaki şömineye yaslanmış Agostino onu bekliyordu. Hiç kıpırdamadan, tetikte ve kavgaya hazırdı. Dirseği mermere yapışık, kasılıyordu. Geniş ensesi, bir at binicisininkini andıran bacakları yay biçiminde, bu haliyle her an harekete hazır, parlamaya hazır gibi gözüküyordu.</p>

  <p>Tam onun üstünde bir yerde, tuvalleri aydınlatan meşalelerin ışığında, Suzanne'ın çıplak bedeni dikiliyor; Sainte-Cecile kırmızı bir minderde uyuyormuşcasına; Marie-Madelaine gözlerini gökyüzüne kaldırmış dua ediyordu. Cosimo'nun tabloları duvarları tavana kadar bir halı gibi kaplıyordu. Ama koleksiyonunun gerçek harikaları, beyaz mermerden sekiz Roma imparator büstüydü. Bunlar salonun bittiği yere dek sıra halinde uzanıyordu. Bir yanda da, yaldızlı devasa kafeslerde muhabbet kuşları ve kanaryalar ötüşmekteydi.</p>

  <p>— ... Neyin var? Bu ne surat böyle?</p>

  <p>Soluk ve gergin haliyle Artemisia hiç de Agostino'nun beklediği aşık değildi. Orazio ya da Tuzia'nın çıkıp gelivermesinden korkmaksızın böyle yalnız kalma olanağı bir daha çıkmayabilirdi. Öyle ya, Stiattesi bile gönül alıcı, hoş, kibar tavırlarıyla ortalıkta göründükten sonra, Gentileschi'lerin evine yerleşmesinin nedeni olan görevi yerine getirmeyi bugün için reddetmemişmiydi? Karşılaşmalarda yardımcı olmaktan hiç hoşlanmıyordu. Kaypak, korkak haliyle, yalnızca, tanışmalarını dostu Orazio'ya borçlu olduğu kişilerle konuşuyordu zaten. Onu para almadan barındıran Orazio değil miydi? Stiattesi ve ailesi için kira bedeli filan yoktu. Giovan Battista'nın karısı Tuzia'yı Artemisia'nın gözünde tahtından indirmişti ve artık onun sırdaşı gibiydi. Stiattesi aşireti oraya yerleşiyor gibiydi...</p>

  <p>— ...Eee, neyin var? diye öfkeyle yineledi Agostino.</p>

  <p>Genç kız onu feci terslemişti.</p>

  <p>Esin Perileri Pavyonu'nun kubbe içi portresindeki kırmızı giysisi içerisinde, her zaman olduğundan daha da çekici, istek uyandırıcıydı. Giysinin delik bırakılan kısımlarını örten yeşil tafta tenine soluk bir renk veriyor, ağzını daha gölgeli, daha etli gösteriyordu. Bu akşam, ördükten sonra topladığı bakır kızılı gür saçları küçük kulaklarını açıkta bırakıyordu. Agostino bu kulakların yuvarlak ve iştah kabartıcı biçimine bayılırdı. Kızı yeniden kolları arasına almak istedi. Artemisia ise onu yine geri çevirdi.</p>

  <p>Başını kaldırmıştı, dudakları titriyordu. Gözleri öfkeden parlıyordu. Ağlamıyordu. Kendini tutmaya çalışıyordu, ama sarfettiği güç sesini etkiliyordu.</p>

  <p>— Gülmece gösterisi sırasında baldızının yanında oturuyordun, diye söze başladı sert ve dokunaklı bir ses tonuyla.</p>

  <p>— ... Constanza'nın yanında... Benim portremin onun yastığının başucunda olduğunu söyledi...</p>

  <p>Agostino, onu anlamadan öylesine dinliyordu.</p>

  <p>— Benım judith'im, tablom, diye kesin konuştu, buz gibi bir ifadeyle, geçen gün benden aldığın tablom...</p>

  <p>— Eee, n'olmuş?</p>

  <p>— O kadar sevdiğin bu tablo onun yatağının üstünde, duvardaymış. Bana öyle söyledi... Uyurken orada, gözünün önünde bulunmasını istiyormuşsun ve bu da oldukça olağan bir durummuş... Constanza güldü bana... ve bebeğinizin belki de bana benzeyeceğini söyledi...</p>

  <p>Agostino, savuşturan bir hareket yaptı. Artemisia bağırarak onu durdurdu:</p>

  <p>— Bekle!</p>

  <p>Buyruk öyle sertti ki, kıpırtısız durdu.</p>

  <p>Bekle... Bitirmedim! Evli olmasaymışsın şey...</p>

  <p>— Ama ben artık evli değilim! Karım öldü!</p>

  <p>— Ama Constanza böyle söylemiyor, dedi soğuk bir edayla, Constanza dedi ki...</p>

  <p>— Constanza'nın Cehenneme kadar yolu var! Kendi isteklerini gerçekler olarak ele alıyor, kız kardeşinin yaşadığını sanıyor o aptal karı!.. Al bak istersen...</p>

  <p>Her zaman yanında taşıdığı mektupları gömleğinin cebinden çıkardı.</p>

  <p>— Daha ne istiyorsun? Al oku!</p>

  <p>Katillerin onun isteği doğrultusunda işi tamamladıkları konusunda ona güvence veren, iple bağlı bu paketi uzatıyordu.</p>

  <p>— Oku onu, Livourne'da satıcı olan Giovanni Senni'nin mektubunu, sonra şu Pietro Migone'unkini, diye üsteliyordu. Ama Artemisia'nın hiçbir şeyi okuyamayacağını biliyordu. Kanıt mı istiyordun? İşte!</p>

  <p>Herkes onun öldüğünü söylüyor!</p>

  <p>Kız paketi yana itti, kapıya doğru gerildi. Ama gitmesine, kaçmasına izin vermedi, öfke oyununa kapılıp o da bağırdı.</p>

  <p>— Öldü! Yirmi bıçak darbesiyle! Daha ne kadar gerekiyordu sana?..</p>

  <p>Hem seni de uyarıyorum, karım olduğunda kötü yolda gidersen aynı yazgıyı paylaşırsın!</p>

  <p>Artemisia tam karşısına dikildi.</p>

  <p>— Ben sadece, benimjudith'imin Constanza'nın başucunda ne aradığını bilmek istiyorum.</p>

  <p>— Constanza aklına geleni söylüyor! Belki onun yatağında uyuyorum ben, o da gidip kocasıyla yatıyor!</p>

  <p>— Ama ben kendi kocamla yatmak isterim!</p>

  <p>— Biraz daha sabır... Labirentten çıkmama az kaldı.</p>

  <p>Kız bir an için yumuşar gibi oldu.</p>

  <p>— Hangi labirent bu?</p>

  <p>— Sana burada açıklayamayacağım engeller.</p>

  <p>— Ne gibi engeller? diye inat etti. Özgür olduğunu söylüyorsun.</p>

  <p>Tanrı'nın katında karın olduğumu söylüyorsun. Beni sevdiğini söylüyorsun... Hangi engellenmiş bunlar?</p>

  <p>— Cosimo.</p>

  <p>— Ne? "Cosimo" mu? Sen onun kölesi misin?</p>

  <p>— Cosimo alıkoyuyor beni... Constanza benden nefret ediyor!..</p>

  <p>Biliyorum bunu, hissediyorum! Sana tutulmuş adam!..</p>

  <p>— Constanza mı? diye kestirip attı; çırağımın başına dert alma hatasını işlediği bir aptaldır.</p>

  <p>— Peki, neden benim kötülüğümü istiyor? Kıskanç karı! Neden?</p>

  <p>— Çünkü ben seni seviyorum Artemisia. Çünkü seni istiyorum! Sana susamışım ben!..</p>

  <p>Bu kez onu yakalamıştı. Kafasını geriye atmıştı ve onu saçlarından tutuyordu.</p>

  <p>— ... Giderilmesi zor bir susuzluk, bir zamanlar Kirke'nin* aşk iksirinin tutuşturduğu susuzluklardan.</p>

  <p style="text-align: right;">* Kirke: Yunan micolojisindeki ünlü büyücü kadın.</p>

  <p>Agostino'nun duyduğu isteğin, alnının üstünden, gözlerinin ve dudaklarının üstünden geçişini duyumsuyordu Artemisia. İkisi de aynı boyda ve aynı güçteydiler. Kız çırpınıp elinden kurtulmak istedi.</p>

  <p>Soluk soluğa kaldı. Agostino mırıldanıyordu:</p>

  <p>— Ben seni yalnızca bir tutku süresi için seçmedim. Benim için sonsuza kadarsın, tamam mı!</p>

  <p>Dudaklarını boynuna, gerdanına, göğüslerine bastırdı...</p>

  <p>— ... Kanının sıcaklığını ağzımda saklamak isterim... Ateşim... Yakutum... kekeledi. Altın kupam... Zehirim... Ölene dek seni içmek!</p>

  <p>Bir an için kızdan ayrılmış, ona karşıdan bakıyordu. Artemisia'nın bu garip, neredeyse ürkünç denebilecek bakışını biliyordu. Sarardı, gözlerini kapattı.</p>

  <p>O sırada kapı açıldı. İaşe astsubayı, yanında birkaç davetli olduğu halde çıkageldi.</p>

  <p>— Eğer hala zevkini alamadıysanız, eh, ne yapalım, yazıklar olsun size, diye gümbürdedi adeta.</p>

  <p>"Bu tümceyi duydum, evet ben, diye yineleyecektir Giovan Battista Stiattesi. Hem yalnızca ben değil. Orada karım da vardı, çocuklarım da, Cosimo'nun çocuklan, Orazio'nun üç oğlu... Ayrıca ben Artemisia'nın, kendi görüntüsünde bir Judith resmi yaptığını ve bunu Agostino'ya verdiğini öğrendim... Oysa Cosimo bu Judith'e çok önem veriyordu. Bu konu onun koleksiyonunda eksikti doğrusu.</p>

  <p>Doğruyu söylemek gerekirse, modelini arzu ettiği kadar çok arzu etmekteydi bu tuvali. Karnavalın son günü onu ele geçirmek için bir plan yaptı. Bu konuda ona sitemler ettim... İşte bu konuyla ilgili olarak ona gönderdiğim mektup. Şu sekiz satır: "Bu tür bir tabloyu bu zavallı genç kızdan çalmaya çalışmaktan utanç duymalısınız...</p>

  <p>Sanırım aslını alamadığınızdan olacak, kopyasına paralar ayırıyordunuz... İtirafa hazır olun ve vicdanınız üzerinde ne varsa ortaya dökün... Bugün, yeğenim, yaşayanlar arasındayız. Ama yarın toprak altında tekrar buluşabiliriz. Ayağınızı bastığınız yere bakmanızı ve en güçlü kişiler arasından kimilerinin, bu günden yarına belli olmaz, bir gün kurtçuklar tarafından kemirilmiş olarak bulunduklarını hatırlamanızı salık veririm size. Siz eylemlerinizle yargılanacaksınız. Canlı... ya da ölü. Bu mektubu düşünmeyi size bırakıyorum."</p>

  <p>Bunların nelere patladığını ölçüp biçecek kadar uzun yaşamadı Cosimo... Yine de, mektuptaki tehditler kendini hissettirmede gecikmeyecektir. "Karnavalın son gününün ertesi günü" diyelim.</p>

  <p>Ölüler Bayramı'nda, 7 Mart 1612 Çarşamba günüdür. Herkesin yazgısını sarsalayacak bir darbe ile yukarıdaki sözler arasında birkaç gün geçmiştir yalnızca. Geriye şunu sormak kalıyor artık: Stiattesi'yi böylesi bir acı olayı başlatmaya zorlayacak olan son dakika riski, büyük korku, olayı tetikleyen şey ne oldu? Stiattesi'nin Quorli'ye verdiği söz, ettiği yemin bazı yanıtlar veriyor. Noter yeğeninin hizmetlerinden pek hoşnut kalmayan Cosimo, uzun süredir onu Gentileschi'lerin evinden çıkarmanın yollarını aramaktaydı. Ama, kira ödemeyen Giovan Battista Stiattesi, oraya sımsıkı sarılmıştı. Eğer onu kovarlarsa, gerisi sefaletti! Orazio'nun evinde bulduğu yatak ve yemek olmasaydı, Saint-Pierre Kilisesi basamaklarında dilenmeye gidecekti: Stiattesi, Cosimo'nun onun karısına ve çocuklarına pek yakın bir süre için hazırladığı gelecekten korkmaktadır... Sonra Orazio'ya çok derinden şükran duygulan besliyor. Orazio noterin ailesine çok iyi davranmıştır... Öfkeli oluşuna, mizaç değişikliklerine rağmen, onu bir uç duygudan ötekine sarsalayıp fırlatan heyecanlı yapısına rağmen, Orazio cömert bir insandır.</p>

  <p>Gentileschi ve Stiattesi, ikisi de birbirini etkilemezler, bazı konularda birbirlerine çok benzemektedirler. Her ikisi de aynışekilde çevresindeki karmaşık yapılı kişilerin çekiciliğine kapılırlar. Kötülüğe karşı aynı ilgiyi, sefahata karşı aynı çekici büyüyü paylaşmaktadırlar.</p>

  <p>İkisinde de dürüstlüğe susuzluk var. Hal böyleyken, Quorli, kendi yöntemlerine sadık olan, Orazio'nun kafasına, Stiattesi'nin Artemisia'ya kur yaptığı; asıl düşmanın evinin içinde olduğu, her an noterin Gentileschi ailesinin onurunu zedeleyebileceği düşüncelerini sokar... İaşe astsubayı için ondan kurtulmanın bundan daha iyi bir yolu var mıdır? Cosimo büyük bir saldırıya geçmiştir, bu da yasa adamını kendini savunmaya itecektir: "Son pisliğinizi neye bağlamalı bilmem", diye yazar ona Stiattesi. "Babasının ve Artemisia'nın yanında beni suçlayarak bana yaptığınız kötülüğü düzeltiniz... Aksi taktirde, pişman olabileceğiniz bazı kötülükleri yapma olanağı vereceksiniz bana. [...] Başıma daha fazla dert açmamanızı tavsiye ederim. Eğer Orazio kira bedeli almadan beni evine alıyorsa [...] bana öfkelenmemeniz gerekirdi... Tam tersine yeğenim, kendi ailenizden birilerine sizden daha iyi davrandığı için ona teşekkür etmeliydiniz... Sizin için çalışan, sizin için ter dökenlerin ve yoksulların her zaman kanını emdiniz... Bana vermiş olduğunuz berbat tavsiyeler, beni yıktı, işlerimi mahvetti. Şimdiye kadar bana yapmış olduğunuz kötülüklerle yetinin ve beni rahat bırakın... Aksi takdirde, bana çektirdiğiniz bütün bu belalara ben bir son vereceğim. Roma'da adil bir yargının olduğunu aklınıza getiriniz. Ve ben, beni memnuniyetle dinleyecek bir adam tanıyorum."</p>

  <p>Bir handa, gürültü patırtı içerisinde, Stiattesi ile Gentileschi çorbalarını bitirmek üzereydiler. Orazio'nun Gazino Muses'deki şantiyesinden geç vakit inmişlerdi. Cosimo ile Agostino ise yollarına devam etmişlerdi. Onlar ise sanatçıların karargahı olan Ostaria del Moro'da kalmışlardı, bir zamanlar Caravaggio'dan davacı olan tezgahtar burada çalışıyordu. Ressam onun kafasına bir tabak dolusu sıcak enginar yemeğini fırlatmıştı. Ondan sonra da tabii genel savaş çıkmış, ortalık iyice karışmış, Orazio sekiz yıl sonra bile bunu hatırlayıp gülüyordu.</p>

  <p>Yemek burada veriliyordu. Başlarının üstünde, üstüne mumlar dikili bir araba tekerleği tabaklan aydınlatıyordu, içlerinde bir parça ringa balığı, bakla, salata vardı. Ve boşaltılmış üç şarap şişesi. Bunlar elbette çoktu. Hayatı boyunca çok içki içmiş olan Giovan Battista Stiattesi, artık alkolü kaldıramıyordu. Bu onun en zayıf ikilemiydi.</p>

  <p>Quorli-Tassi-Gentileschi üçlüsü onu hoş görüyordu, çünkü masada yapılan en açık saçık ve en ifrat şakaları herkesten daha iyi kaldırıyordu. Tadını öylesine iyi çıkarıyordu ki, şakaların bedelini de fazlasıyla ödüyordu: Oburluğunun cezasını sert biçimde çekiyor, açık saçık sözleri, sonrasında onu pişmanlığın verdiği kederlere salıyordu. Tassi ve Quorli onun sefahat gecesinin ertesinde pişmanlığa kapılmasıyla çok eğleniyorlardı, istedikleri tek şey, bu yeminleri ederken kendi dilini tutması ve yüksek sesle vaaz vermemesiydi.</p>

  <p>— Orazio, bayım, siz bana her zaman büyük bir cömertlik gösterdiniz, diye başladı, şarabın ağlamaklı ettiği, sızlanmacı bir ses tonuyla.</p>

  <p>"Sizin adınıza şerefinize kendi aileminkinden daha çok önem veriyorum. Sizin çocuklarınız benim için kendi çocuklarımdan çok daha değerli... Arkadaşlarınızın tutum ve davranışlarından Tanrı'nın huzurunda utanç duyuyorum... Onların herhangi bir bahaneyle ustaca beni sizlerden uzaklaştırmak istediklerini biliyorum..."</p>

  <p>— 'Onlar' dediğiniz kimler? diye sözünü kesti Orazio.</p>

  <p>— Sayın Bay Agostino ile Sayın Bay Cosimo...</p>

  <p>Stiattesi bir soluk aldı ve bütün gücünü toplayarak, hoş olmayan bir görevi yerine getirmeye hazırlandı. Yüreği, vicdanının sesine kulak veriyordu: görevini yapmak.</p>

  <p>— Ama bilmeniz gerekir ki, Bay Orazio, yeğenim, merhum eşinizin onuruna dil uzatıyor... Ve tablolarınızı çalıyor!</p>

  <p>Gentileschi'nin soluğunu kesen şaşkınlık ve korku, noteri söyleyeceği gizli şeyleri çabucak söylemek durumunda bırakıyordu.</p>

  <p>Karşısındakinin gücünü ve öfkesini bildiğinden, Orazio patlayıp da onun sözünü kesmeden diyeceğini demeliydi.</p>

  <p>— ... Bayan Prudenzia'nın erdemliliği herkesçe bilinir... Böyleyken, Cosimo -Tanrı beni bağışlasın- kapı kapı dolaşıp Artemisia'nın kendi kızı olduğunu haykırıyor... İnsanlara, kızın kendisine benzeyip benzemediğini soruyor... Bunu hizmetçisine sordu, arabacısına sordu... Onlara, yakında Artemisia'nın portresinin evinde, onda olacağını, onu kendi resminin yanına asacağını, bu benzerliği herkesin görebileceğini, yüzleri karşılaştırmanın yeterli olacağını söyledi. Artemisia'nın Judith'i, yani onun yüzü olanı...</p>

  <p>— Şu "Benim" Judith'im mi? diye düzeltti Orazio, hani kurgusunu benim yaptığım....</p>

  <p>Kaygı şakaklarını kasıyor, yüreğini buruyordu. Neredeyse kusacaktı.</p>

  <p>Kafasından geçenlere bir düzen vermeye, Giovan Battista'nın anlattıklarını sindirmeye çalışıyordu. Ama işin aciliyeti, aklından geçenlere noterin önceden akıl edemediği bir açıklık getiriyordu.</p>

  <p>— ... Agostino'nun buyrukları doğrultusunda Artemisia'nın yaptığı Judith, diye belirginleşirdi Stiattesi.</p>

  <p>— Benim bitirdiğim, resmim. "Benim" Judith'im o.</p>

  <p>— Cosimo onu sizin kızın elinden almış.</p>

  <p>— Artemisia o adamdan nefret eder. Bu işe izin vermiş olamaz.</p>

  <p>— Bunu daha önce de yapmadı mı?... Artemisia bu tabloyu, Agostino'nun evine göndermişti.</p>

  <p>— Ne! Benden izin almadan ha!</p>

  <p>— Sinyor Tassi onun hocası değil mi? Bu sözcükleri kullanırken öyle bir tonda söyledi ki, onlara yüklediği anlam konusunda kuşkuya hiç yer bırakmıyordu. Karnavalın son günü Cosimo'nun, çalışma odasındaki mermer masada Agostino'ya bir pusula yazdığını gördüm; tablosunu -sizin şu Judith- pusulayı getiren kişiye hemen teslim etmesini buyuruyordu. Bu yazıyı benim gözümün önünde, Artemisia'nın adıyla imzaladı. O akşam tablo eve geldi. Yargıya başvurup, onu yakalatın! Buna hakkınız var. O tablo sizden çalındı. Şikayet edin!</p>

  <p>Orazio yüreğinden vurulmuştu: karısının anısı, yapıtı, kızının erdemliliği. Tam bir stratej olan Giovan Battista Stiattesi, öcünü alıyordu! Çocuk oyunu. Noterin geriye sadece kılıç darbesini indirmesi kalıyordu.</p>

  <p>— Size daha korkunç sırları da söyleyeceğim... Geçen yıl Mayıs ayında Agostino Tassi'yi kızınızı Saint-Jean-de-Latran'a gidip orda bulması için yolladınız. Siz onu Via della Croce'ye, sizin eve kadar kızınızı götürsün diye görevlendirdiniz; hatırlayınız. O ise,oise kızınızı odasına kadar götürdü.</p>

  <p>Kardinaller Meclisi'nin büyük salonunun kubbesi altında, koltuğunda oturan Papa V.Paul Borghese, katibinin, onun dikkatine sunduğu bir konu hakkında verdiği bilgileri dinliyordu. Evindeki hizmetkarlarıyla, özellikle de ressamları ve iaşe astsubayıyla ilgilidir. Raslantıya bakın ki, Papa hazretlerinin katibi bu konuya kişisel bir önem vermektedir; katip, Gentileschi'nin merhum eşinin bir akrabasıdır. Kendi ailesinin de Cosimo Quorli ile görülecek bir hesabı vardır. Tekdüze bir sesle lütuf dilekçesini okur:</p>

  <p>"Ressam Orazio Gentileschi, Papa Hazretlerinin naçizane basit bir hizmetkarı, büyük bir saygı içinde size, kiracısı Bayan Tuzia'nın baskısı ve aracılığı ile, kızının nasıl kirletildiğini, bir ressam olan, ayrıca şikayet sahibi kişinin yakın dostu ve iş ortağı olan Agostino Tassi tarafından tekrar tekrar bedenen nasıl tecavüze uğradığını anlatmakta. Yine bu dilekçe bu karanlık işe, sizin iaşe astsubayınız Cosimo Quorli'nin nasıl olup da bu işe bulaştığı konusuna açıklık getirmektedir. Tecavüzden ayrı olarak, söz konusu Cosimo, entrikalar çevirerek genç kızın elinden babasının tablolarını, özellikle de büyük boy Judith adlı tabloyu nasıl koparmış, bu konuda bilgi veriyor. Çok aziz pederimiz, bu çok iğrenç eylemler mağdur davacının aleyhine ve dostluk kisvesi altında ifa edilmiştir. Bunlar davacıya öyle ciddi hasarlara neden olmuştur ki, cinayetle eşdeğerdedir..."</p>

  <p>Papa gözünü bile kırpmaz... "Cinayet..." sözcüğünün laf olsun diye söylenmediğini bilmektedir. Bir kızın namusuna dokunmak onun babasını öldürmek, soyunu tüketmek demektir. Kız kendini isteyerek veya zorla versin, hiç önemi yok, çünkü yasal anlamda, kız kendine ait değildir. O, ailenin namusuna karşılıktır; ailenin onuru onun elleri arasındadır. Orazio Gentileschi'nin kendisini mağdur diye nitelediği bu cinayetin doğasını Papa adaleti pekala tanımaktadır.</p>

  <p>Stupro sözcüğü, ki toplum bunu günlük dilde "tecavüz" yerine kullanır, XVII. yüzyıl başlarında çok daha karmaşık bir gerçekliği kapsamaktadır. Roma Ceza Kanunu bu suçu sürgünden ölüm cezasına dek vardıran üç farklı bölüme ayırır. Stupro semplice, rızası olarak ırza geçme. Stupro qualificato, evlenme vaadiyle rızası alınarak ırza geçme. Stupro violento, zora başvurarak ırza geçilmesi. Tassi'yi stupro violento ile suçlamak, ona çok kötü bir oyun oynamak demektir. Zira, kilise hukuku tecavüz konusuyla çok az ilgilenmektedir. Bakirelik anlayışı ile, bozulan bakirelikle dalga geçilemezdi.</p>

  <p>"... Ama bu canavarca eylem, daha da beter suçlar işlemeye alışık bir kişi tarafından gerçekleştirilmiştir" diye haykırır ortaya katip, "çünkü söz konusu kişi Cosimo Quorli!"</p>

  <p>Cosimo Quorli!.. Bu adı, durmaksızın özel bir şekilde yinelemeleri devletin başkanı papanın canını sıkıyordu.</p>

  <p>Papalık "aile" sinin hizmetkarını, bir bakire kızla müstehcen bir işe girmekle suçlamak, bizzat Papa V.Paul'ü suçlamak demekti.</p>

  <p>Elli yıl öncesi olsaydı, devlet başkanı papaya karşı yapılan bu tür bir saldırı çok da ağır bir hareket sayılmayabilirdi. Ama Otuzlar Konsili'nin hemen ertesinde, reform karşıtı papalar, tam da bizzat kendileri, erdemliliğin somut örneği olmaya çalışırlarken, Paul V. Borghese de ancak bu doğrultuda bir etki gösterebilirdi. Irza geçme, hırsızlık, pezevenklik, papalığa karşı bu tür suçlara kalkışmak, mezhep sapkınlığını besler: Protestan ayrılıkçılığı, haklılığı, Aziz Pederin ve çevresinin kokuşmuşluğunda taban bulmuyor mu?</p>

  <p>Papa V. Paul'ün miyop gözleri kubbe içinde dolanır ve Papalık tacıyla süslenmiş armanın ve Saint-Pierre'in anahtarlarının üstünde yer alan en önemli dört erdemin üzerinde durur. Daha ayın başında, kötü giden havalar Papayı, bu salonu, çok sevdiği buz gibi sarayı terk edip, Vatikan'daki dairesine yerleşmek zorunda bırakmıştı... Ama bu ona uğurlu gelmemişti. Beatrice Cenci'nin idam edildiği yerde bir önceki Papa tarafından dikilen ağaç, güçlü bir fırtınada, yıldırım çarpması sonucu yıkılırken onu az daha eziyordu. Paul V. Borghese, bu olaydan çok üzüntü duyacağı bir şeyin olacağı kehanetini çıkarmıştı.</p>

  <p>Şu an duyduklarını işte bu anlamda düşünüyor. Bu açıklama yeğeni Kardinal Scipion Borghese'in villasındaki çalışmaların çok fazla geciktirilme tehlikesini de beraberinde getirmektedir.</p>

  <p>Ensesi tahtının arkalığına yaslanmış halde, papa, kubbe tavanını seyretmekte hala. Eldivenli olan sağ eliyle sivri, kısa sakalını sıvazlıyor, öteki eli ise işaret parmağındaki elmas taşlı yüzüğü çevirip duruyor. Çok az konuşuyor. Daha ziyade sevimli bir yapısı var.</p>

  <p>Çalışkan, dikkatli... çalışma gücünden dolayı gurur duyuyor.</p>

  <p>Devletleri içerisinde olup biten her şeyi bilmekle övünür. İşlerle bizzat uğraştığını, küçük ya da büyük olaylarla ilgilendiğini öne sürer her zaman. Katibinin elindeki lütuf dilekçesini şu an eline alıyor ve yüzüne yaklaştırarak bizzat kendisi baştan sona göz gezdiriyor.</p>

  <p>"Ve bütün bu nedenlerle, şikayet sahibi, Papa Hazretlerinin ayaklarına kapanıp, bu tür zulümlere karşı adaletin uygun gördüğü şekilde önlemler almanız için yalvarmaktadır. Böylece yalnızca davacının şahsına tanıdığınız bir lütuf olmakla kalmayıp, aynı zamanda bu mektubu size yazan zavallının öteki çocuklarının mahvını da engellemiş olurdunuz. Kendisi sizin için Tanrı'ya dualar edecektir. Papa Hazretlerine şükran duyguları içerisindedir."</p>

  <p>Orazio'nun şikayet dilekçesini, pek tanınmamış biri olan Stiattesi tarafından sağlanan kanıt belgeleriyle birlikte -özellikle zatın Cosimo Quorli'ye yazdığı tehdit mektubuyla- sorgu dosyasına ekleyen yargıçlar, ilginç bir ayrıntıyı hemen saptayabileceklerdir. Sayfaları karıştırırken, her iki acil mektubun da aynı kağıt üzerine aynı mürekkeple yazılmış olduğunu keşfedeceklerdir. Aynı yazıyla, noterin dümdüz yazısıyla... 7 Mart 1612 Çarşamba tarihini taşıyan Quorli'yi tehdit amaçlı mektup ve Papa'ya lütuf dilekçesi aynı elden çıkmıştır: biraz fazla yetenekli ikinci bir kalem!</p>

  <p>Hapishanede, Tassi, Giovan Battista Stiattesi'yi Orazio Gentileshi imzasıyla yapılan ihbarın metin yazarı olmakla suçladığında; hiç mi hiç yanılmayacaktır! Herkesin başına gelenlerden Stiattesi'nin kendisi sorumludur, o kadar!</p>

  <p>Handa, Giovan Battista Stiattesi, Orazio'ya, kızının namusuna leke sürüldüğü haberini verdiği sırada, karşısındaki kişinin acısında ne kadarının babalık sevgisinin hiçe sayılmasından, ne kadarının dostluğa ihanetten ileri geldiğini ayırt etmeyi bilememişti.</p>

  <p>Kendi kanından gelen kızı ve sevdiği tek adam olan Tassi tarafından gülünç duruma düşürülen, yıkılan, aldatılan Orazio, ihanete tepki göstermişti. Duyduğu heyecanın şiddetiyle, suçluların hemen cezalandırılmalarını istemişti. Daha o akşam, kısasa kısas yasasını uygulamaya geçmişti..</p>

  <p>Ama, öfke nöbeti geçince -Stiattesi'nin intikam fikrini kabul edip de Papa'ya şikayet dilekçesini onayladıktan sonra- Orazio sessizliğe dalmış ve sıktığı dişlerini bir daha gevşetmemişti.</p>

  <p>Duyduklarının doğru olup olmadığını ağzından alabilmek amacıyla Artemisia'yı uyandırmaya gitmedi. Neden böyle davrandığının hesabını da soramazdı, savunmasını da dinleyemezdi. Kızını görmek, onun karşısına geçip konuşmak fikri onu müthiş bir dehşete düşürüyordu! Ondan korkuyordu, kendisinden korkuyordu, onları batıran bu çamurdan korkuyordu. Korkudan, iğrenme duygusundan ve hayretten başkaca duyduğu bir şey yoktu ve duyguları yalnızca kaçmakta kurtuluş yolu buluyordu.</p>

  <p>Aynı gece Orazio atölyesini boşalttı: Bütün malzemesini, boyalarını, yağlarını, fırçalarını, aksesuvarlarını ve Artemisia'nın pırtısına kadar her şeyi aldı.</p>

  <p>Yükünü sırtına vurup ortalıktan kayboldu. Ne Şato Spririto Mahallesi'nde, ne de Gazino Muses'de bir daha gözükmedi.</p>

  <p>— Aman Tanrım, bu ne dalgınlık böyle!..</p>

  <p>Artemisia çevresine bakmıyordu. Çerçeveler, bez tomarları, alçılar, her şey yerlerdeydi. Bir büstün parçalarını ve yayılmış kağıtları toplamak için eğildi.</p>

  <p>— Ne olmuş burada böyle?.. Her şeyi böyle kim alt üst etmiş?</p>

  <p>Boşaltılmış gibi gözüken büyük salona, Artemisia'nın peşi sıra Giovan Battista Stiattesi girmişti. Kapıyı kapattı ve sırtını kapıya yasladı. Babadan sonra şimdi de kızı ele alıyordu... Elleri arkasında durmuş, kızın orada burada dolanmasına bakıyordu. Dimdikti Battista. Uzun paltosundan ayak uçlarına yağmur damlaları dökülüyordu; kaftan giymiş gibiydi. Gençken çok daha koyu kumral olmalıydı. Kırk üç yaşında, saçları kırlaşıyordu. Saçları öylesine kısaydı ki, kırkılmış gibi duruyordu: Sakalsız, bıyıksız haliyle kafası bir keşişinkini andırıyordu. Yandan bakıldığında, parlak kırmızı burun kanatları soluk teni üzerinde çok belirgindi. Keskin kemeriyle burnu fazlaca çıkıntılı gibi gözüküyordu. Kepçe kulak örneği, tepesi açılmış kafasının ortada bıraktığı kulakları çok iriydi. Ağzının kapanma yeri buruk çizgilerle eğimli, gergin ifadesiyle de acı ve hüzün yüklü gibiydi. Ama karşıdan bakıldığında Giovan Battista Stiattesi çok yakışıklı biri olarak görülebilirdi. Çıkık elmacık kemikleri, ayrık kaşları, iri gözleri ve pırıldayan türden denilebilecek berrak bir bakışı vardı. Yuvarlak kırmızı dudakları ateşli haliyle sanki bir Agostino Tassi'nin duyarlılığını çağrıştırıyordu. Ama Agostino'nun tersine, Giovan Battista uzun boylu, zayıf, kalça kısmında bir parmak bile yağı olmayan biriydi. Yakışıklı hali hem çok ağır başlı, hem de kaygı vericiydi.</p>

  <p>Artemisia ona dönüp bakmıyordu bile. Bir resim defterine eğilmiş, eskizlerini arıyordu.</p>

  <p>— Hiçbir şeyi yerinde bulamıyorum.</p>

  <p>Tek bir fırça, bir palet bile yoktu! Başka zamanlar resim sehpaları üzerinde duran şeyler, kafataslart, melek kanatları, her şey, her şey yok olmuştu.</p>

  <p>— Agostino ne zamandır size yalan söylüyor Bayan Artemisia, diye belli belirsiz bir sesle, noter konuşmaya başladı.</p>

  <p>Genç kız dikildi kaldı, yanaklarını ateş basmıştı.</p>

  <p>— Hepimiz size yalan söylüyoruz, diye boğuk bir sesle sürdürdü "Agostino sizinle evlenmeyecek..."</p>

  <p>— Nedenmiş o? diye bağırdı Artemisia.</p>

  <p>Constanza ile ilgili anısı, eğlence gecesi yapılan zehir zıkkım konuşmalar kafasına takılmıştı. Kuşkular içine gömülmüş kalmıştı.</p>

  <p>Alnındaki saçları bütün gücüyle toplayıp eliyle geriye aldı, ve kontrol etmeye çalıştığı bir sesle yeniden konuşmaya başladı:</p>

  <p>— Biliyorum, Cosimo evlenmesini engelliyor! Agostino diyor ki, eğer o olmasaymış, Agostino'yu asarlarmış, işte o da bu yüzden Cosimo'nun rızası olmadan evlenemiyor.</p>

  <p>— Tanrım sen beni koru!.. Sizinle evlenmiyor, çünkü beş yıldır baldızıyla karı koca hayatı yaşıyor. Siz onu kocanız sanırken o akşamlan evine, onunla yatmaya gidiyor. Çocukları var, -herkes biliyor bunu.</p>

  <p>Constanza, eğer kendisini terk ederse onu aile içi ilişki suçlamasıyla ihbar etmekle tehdit ediyor... Agostino, Livourne'da ona tecavüz etti, kirletti onu. Merhum Maria'yı da kirlettiği gibi... Gerçeği babanıza itiraf ediniz Bayan Artemisia! Yargı yolunda mücadeleye girişiniz! Size kalan tek çıkış yolu budur. Sonra Agostino size ne kadar tutkun olursa olsun, Constanza ile Cosimo arasında sıkışıp kalmış durumda. Ne ona, ne ötekine aldırdığı var. Yeter ki siz onu buna zorlamayın. Yalnızca adalet Agostino'nun sizinle evlenmesine karşı çıkabilir!</p>

  <p>Düşününüz bir! O özgür biri. Eğer evlenmeye niyeti varsa ne diye şimdiye kadar onarmadı bu hakareti? Babanıza itiraf ediniz.</p>

  <p>Onurunuzu Aziz Pederimiz Papa'ya bırakınız. Tanrı'ya ve onun kilisesine inancınızı sürdürünüz...</p>

  <p>Noterin ona söylemediği şeyler de vardı tabii: Orazio'nun handayken kağıt ve mürekkep istemesi; suç duyurusunu Stiattesi o an orada kaleme alması; Orazio'nun bunu imzalaması; birlikte o saat, daha fazla düşünmeden, dilekçeyi Quirinal Sarayı'na götürmeleri.</p>

  <p>Artemisia, atölyedeki dağınıklığın ve babasının ortadan kayboluşunun nedenini nasıl öğrendi? Babasının onu halkın gözünde utançlı ve namussuz duruma sürüklediğini kim açıkladı ona? Çünkü aynı akşam, papalık güvenlik görevlileri Agostino Tassi ile Tuzia'yı tutuklayacaklardı. 18 Mart 1612 gününün ertesinde -bir pazar günü!- Roma Hükümetinin savcı yardımcısı onun zabıt katibi ve iki ebe, baba-kız Gentileschi'lerin evine sorguya geleceklerdi.</p>

  <p>Genç kızın gösterdiği ilk tepki, aşığını haberdar etmek oldu... Madem babası her şeyi biliyordu, Agostino onunla konuşmalıydı!</p>

  <p>Yağmur altına, saçı başı açık halde aceleyle dışarı çıktı, San Spirito Meydanı'nı geçti ve Sant'Onofrio Kilisesine giden yolu tırmandı...</p>

  <p>Agostino'ya haber vermek. Onu korumak!</p>

  <p>Ama artık Agostino o tepede oturmuyordu. Eski odasının sahibi genç kıza, Tassi'nin şimdilerde Via della Lungara'da oturduğunu söyledi. Constanza ile birlikte yeniden çırağının evine dönmüştü!</p>

  <p>Artemisia'nın hangi yoldan geri döndüğünü asla öğrenemedi.</p>

  <p>Yalnızca yağmurun yağdığını, aylardır yağmur yağdığını anımsayacaktı.</p>

  <p>İki saat sonra, Agostino Tassi Via della Lungara Sokağı'ndaydi; Sisto Köprüsü'nü geçmiş, evine -Constanza'nın evine- gelirken tutuklanmıştı. İstikamet: Corte Sevilla Hapishanesi. Birkaç dakika sonra da Tuzia hücreyi boylayacaktır.</p>

  <p>Yatağın üstüne tortop kendini atan Artemisia, topuk seslerini, çığlıkları, alt katta sürüklenen masanın çıkardığı gürültüyü duydu.</p>

  <p>Tuzia'yı zorla merdivene sürüklüyorlardı. Sonra bir sessizlik oldu.</p>

  <p>Tecavüz gecesi Agostino'yu yaraladığı bıçağı eline aldı, sımsıkı göğsüne bastırdı. Ölecekti, evet. Ölüm! Bir tasarı değildi bu, bir fikir de değil. Son umuttu. Bu kabustan onu yalnızca ölüm kurtarabilirdi.</p>

  <p>Bıçağı dayarken, karnının üstünde Cosimo'nun elininin bulunduğunu ve onu ertelediğini sanıyordu. Artık kıpırdamıyordu.</p>

  <p>İki gün boyunca yemedi. İçmedi. Uyumadı.</p>

  <p>Soğuktan uyuşmuş gibiydi, nemli bir soğuk iliklerine dek işliyordu, utançtan tükenmiş halde karardıkça kararıyordu. Onun hala evde bulunabileceğini kimse aklından bile geçirmiyordu. Erkek kardeşleri, kendilerini işlerine kaptırmış, komşularda barınak bulmuşlardı.</p>

  <p>Bütün sokak bundan böyle artık yalnızca Gentileschi'lerin evi üzerine çöken uğursuzluğun dedikodusunu yapıyordu. Baba, çocukları terk etmiş bir yerlerde saklanıyordu. Kiracı Tuzia da tutuklanmıştı; öyle ya, o da küçük çocuklarını ortada bırakmıştı.</p>

  <p>Önce Giovan Battista Stiattesi'nin dümeni elinde tutacağı sanıldı.</p>

  <p>Roma adaletini iyi bilmemek demekti bu! Zira hapisteki hücresinden, Agostino Tassi de bir dava açmayı başarmıştı. Onu doğrudan ilgilendiren bir konu değil de, noterin kendisine olan borçlarını ödememiş olduğu içindi. Stiattesi de pek kısa bir aradan sonra kendini hapiste bulacaktı.</p>

  <p>Orazio, Artemisia'nın ilk sorgusunun yapıldığı gün ortaya çıktı. Ne yapacağını bilmeden, oraya buraya gidip gelirken rastladılar ona.</p>

  <p>Pazar günü, sorgulamadan birkaç saat önce gelip yeniden evine yerleşti. Ama eşyası yoktu. Komşular, her şeyini rehine verip parasını içkiye yatırdığı konusunda fısıldaşıyorlardı.</p>

  <p>Baba ve yasa adamlarının gelişleri Artemisia'yı içine düştüğü dalgınlık halinden birdenbire çekip çıkaracaktır. Ateşi düşmüştür.</p>

  <p>Orazio tarafından, kızının nerede olduğunu anlamak için gönderilen Stiattesi'nin karısı onu baygın halinden kurtardı, yedirdi içirdi.</p>

  <p>Ne yapacağını bilmeden, hazırlıksız, plansız, odasından alınıp doğrudan yargıçların odasına götürüldü. Uzun zamandan bu yana gizlenen, yalanlar söyleyen Artemisia'nın, o iki gün boyunca yalan söylemek aklına bile gelmedi.</p>

  <p>Korku, şu her anını mahveden, tehdit edilmenin verdiği duygu yok olmuştu. Babasının kehanetleri gerçekleşiyordu. Alçağın biriydi. Bir orospuydu! Bu utanç duygusu, öğrenilmiş olma, halkı utanca boğacak şekilde sergilenmiş olma korkusu... Bu duyguyu annesinin ölümünden bu yana tanıyordu, Santa Maria del Poppolo Kilisesi'nde Cosimo Quorli'nin bakışlarını ensesinde ilk kez hissettiği gündü bu.</p>

  <p>En kötüsü olmuştu işte. Daha beteri ne olabilirdi? Neden korkabilirdi ki?</p>

  <p>Agostino'nun baldızıyla olan ilişkisini Stiattesi ona açıkladığında hissettiği azaltılamaz acı yerini şimdi edilgen bir kabullenmeye bırakıyordu. Ne var ki bu hepten yazgıya katlanmak anlamına gelmiyordu.</p>

  <p>Tecavüz olayından bu yana belki de ilk kez, Artemisia Gentileschi varolma gerekçesine yeniden kavuşmuştu. Ve elbette doğruyu haykırma gereksinimine.</p>

  <p>— Evet, beni sorguya çekmek istediğiniz konu hakkında fikrim var, babamın gidip gelmelerini ve alt katımızdaki kiracıyı tutuklattığını biliyorum.</p>

  <p>18 Mart 1612 Pazar günü, Borgo Santo Spirito'daki eve gece bastırıyordu. Saint-Pierre Mahallesi'nin bütün sakinleri kapının önüne yığılmıştı. Artemisia'ya bakirelik muayenesi yaparak mahrem bölgelerini inceleyecek olan iki ebe dışarıdaki işsiz güçsüzlerle birlikte bekliyorlardı. Ebe kadınlar, jinekolojik muayene için savcı yardımcısının onları çağırmasına kadar orada -olay hakkında ayrıntılı bilgi ve müstehcen sorulara yanıt vererek- bekleyeceklerdi.</p>

  <p>İki saattir, Artemisia Gentileschi salonda ilk sorgulamayı yaşamaktaydı. Yasa adamlarının karşısında tek başınaydı. Babası kapalı kapı ardında volta atıp duruyordu.</p>

  <p>— Agostino Tassi tarafından kuvvetlice baskıyla kızlık bozulurken, gizli bölgelerinizde kan gördünüz mü?</p>

  <p>Genç kız dimdik duruyordu. Dirsekten aşağı kolları çıplaktı, ellerini masaya koymuştu, ama oraya yaslanmıyordu. Tam savcı yardımcısının karşısında durmuş, doğrudan ona sesleniyordu. Savcı bol giysisi içerisinde bir din adamına benziyordu; dinliyor ama düşüncesini açıklamıyordu. Genç kız ona dikkat dolu kapkara bir bakışla bakıyor, baygın bakışını, çok acele konuşmadığından emin olmak için her sözünü tek tek yazabilecek zamanı bulsun diye zabıt katibine çeviriyordu.</p>

  <p>Her ikisi de meslekten geliyor olmasalardı, bu kız onları şaşkına çevirebilirdi. Uzun boylu, taptaze, iri yarı, tombul haliyle on yedi yaşlarında olmalıydı. Cesareti, rahatlığı, ses tonundaki çok özgür bir tını, anında cevap yetiştirmedeki büyük gayreti onu mahallenin sayısız kibar orospularına benzetebilirdi. Ama her tür süs ve abartıdan arınmış gözüküyordu. Mücevher yok. Hiçbir süs eşyası yok. Basit kırmızı bir eteklik. Siyah kol altından geçirilmiş, omuzlarda düğümlenmiş bir üstlük, hiçbir yanını açıkta bırakmayan, yaka kısmı dantel çevrili, fistolu bir gömlek... Ama, neredeyse pliseleri çatlatacak denli şişkin göğüsler, beyaz dişli bu küçük ağız, çok kabarık, kızıla kaçan sarışınlıkta saçları ve şakaklarına ve gözleri üstüne dökülen saç tutamlarıyla her şey, ondaki her şey, bir tür aşka davetti.</p>

  <p>Yalnız, sesinde, sesindeki o saf tını, öylesine taze, öylesine berraktı ki! Tarzında bir hakimiyet, kesinlik ve belirginlik vardı.</p>

  <p>— Agostino bana saldırdığında, aybaşılıydım, saygıdeğer beyler, beni kanatan onun eylemi miydi, doğrusu doğrulayamam bunu; zira bu j tür şeyleri bilmiyordum ben...</p>

  <p>Ave-Maria'yı çalan Saint-Pierre Kilisesi'nin canlan çok yakından duyuluyordu. Genç kızın sesi, yazan tüy kalemin cızırtısı, kapalı kapı ardında gidip gelen adamın ayak sesi duyuluyordu. Artık kişiler seçilemiyordu. Artemisia'nın değirmi yüzü, çılgın saç tutamları, ağzı, hepsi, hepsi yarı karanlığa kayıp gidiyordu. Adımlar bazı bazı duruyordu. Kulağı kapıya dayalı baba acaba onun anlattıklarına mı kulak kabartıyordu?</p>

  <p>— Yalnız ilk kezde kanama olmadı bende, Agostino'nun daha sonra benimle yattıklarında da oldu. Ona niçin durmadan kan olduğunu sordum, o da bana, bende yapısal bir kusur olduğunu söyledi!</p>

  <p>— Agostino Tassi'den armağanlar aldınız mı?</p>

  <p>— Hayır, onunla yaptıklarımı, o benim kocam olacak diye yapıyordum. Öyle ya madem beni kirletti...</p>

  <p>— Bedence ondan başkasıyla birlikte oldunuz mu?</p>

  <p>— Hayır, asla. Burası kesin, ama yine de Cosimo Quorli bana sahip olmak için her yola başvurdu.</p>

  <p>Savcı yardımcısı, iki ebenin içeri alınmasını emreder.</p>

  <p>Agostino ile aşk yaptıkları yatakta, onun odasında, onun bacaklarını ayırırlar, zabıt katibinin dikkatli bakışları altında iki kadın onu muayene eder. Ebeler, küçük hanımın kızlığının çok uzun süredir bozulmuş olduğu sonucunu bildirmek için dikildiklerinde Artemisia'nın üstüne çöken ezikliği bir düşünün. .</p>

  <p>Yasa adamları Agostino Tassi'yi çok zor durumda bırakan ifadeyi yanlarına alıp evi terk etmişti.</p>

  <p>Ebelerin onu muayene ettikleri yatak üstünde oturup kalan Artemisia odasından dışarı çıkmıyordu. Kıpırdamaya cesareti yoktu.</p>

  <p>Gece boyu yalnız kaldı. Ama sorulan sorulara verdiği yanıtlar onu gerçeğe yaklaştırdı.</p>

  <p>Orazio'nun dediklerini onaylamakla, kendi ifadesi doğrultusunda tanıklık yapmakla, durum gereği o an orada adalet aracılığıyla tecavüz konusunda Tuzia ile Agostino'nun davranışları konulannda ayrıntıları elde etmekle, Artemisia öç almayı mı denemişti?</p>

  <p>Küskünlükle mi, kıskançlıkla mı yükleniyordu onlara? Aşığına karşı yasanın tarafını tutmakla Costanza ile Agostino'nun ihanetine misilleme mi yapıyordu? Babasının kafesteki aslan gibi dolaşıp durduğunu, sorgu süresi boyunca duymuştu. Şimdi de onun atölyede bir şeyler karıştırdığını işitiyordu... Hem ondan korkuyor, hem de onu görmek istiyordu. İsterse onu dövsün, öldürsün onu!</p>

  <p>Sessiz kalmasın da ne yapsa razıydı Artemisia. Böylesi bir yokluktansa, her şeye razıydı.</p>

  <p>Sonunda ayağa kalktı. Orazio ve erkek kardeşlerinin yattığı odaya geçti. Atölyenin kapısını iteledi.</p>

  <p>Gentileschi bütün şamdanları yakmıştı, büyük, küçük, meşaleleri.</p>

  <p>Cenaze bekleme gecesi gibiydi.Toplamayıp yerlerde bıraktığı alçılar üzerinde, yerde sürünen kağıtlar ve duvara dönük bırakılmış tuvallerde, Suzanne -bir başka çağın tablosu- üzerinde ışıltıları oynaşıyordu. Odanın tam orta yerinde, üstünde bir zamanlar onunjudith'i -onların, herkesin Judith'i-bulunan resim sehpası bir hayalet gibi dikiliyordu... Orazio şimdilerde sehpaya bomboş beyaz bir sayfa, beyaz bir pano koymuştu. Bu pano bembeyaz parlıyor ve bütün ışığı üstünde tutuyordu.</p>

  <p>Cılız bacakları üzerinde dikilmiş, gömleğinin kollan dirseklerine kadar sıyrılmış halde, genelde çok kızgın çizgilerle tuval üstünde dolaşıyordu. İki kişiden oluşan ve Artemisia'nın, Agostino'nun buyrukları doğrultusunda çizmiş olduğu ve pek çok gurur duyduğu tarzında kompozisyona yerleşmişti aynı o desen. Onların Judith'len... Bu tablo Borgo noterlerinin şefinin bodrumlarında emin ellerde, Gentileschi tablonun kendisine ait olduğunu kanıtlayamadığı sürece kalacaktır. Ne var ki, onu satın aldığı ve parasını peşin olarak ödediğini onaylayan Cosimo'nun sözlerine karşılık onun sözünün ne değeri vardı ki?</p>

  <p>Kızının içeri girdiğini duyduğu an, kalbi göğsünde hopladı sanki. Arkasına dönmedi. Kızının orada olduğunu biliyor, iyi iş çıkaramıyordu. Ama onu fark etmemiş gibi yapıp inatla desen çizmeyi sürdürüyordu.</p>

  <p>Her kalem darbesinde, öfkeyle, kırgınlıkla ve eskiye özlemle, onunla birlikte rahatlık içinde çalıştığı dönemi düşünüyordu... Böyle bir zaman var olmuş muydu? Bütün işaret noktalarını düşündükçe yitiriyordu.</p>

  <p>Ne geçmişi görmezden gelebiliyor -küçük Artemisia'ya olan sevgisini, dostluğu, Agostino ile sıcak dostluğunu- ne de geçmişi bugünüyle ve içindeki nefretle bağdaştırabiliyordu. Aynı anda iki farklı evrende; yapmacık olanda ve intikam içinde yaşıyormuş izlenimine kapılıyordu.</p>

  <p>Kuşkusuz, Artemisia'dan kuşkulandığı ve onu dürüst olmamakla suçladığı dönem çok çetin geçmişti. Ama doğrusu bu ya, bu umutsuzluğa kuşkuyu binlerce kez yeğlerdi! Zaten dünyada en çok kuşkulandığı şey gerçekleşmişti. Artemisia'nın tersine, Orazio olan bitenden hiçbir rahatlama duygusu hissedemiyordu.</p>

  <p>Midesindeki yanma, konuşmasına engel oluşturuyordu. Ama kızının atölye içine doğru ilerlemesini hissedince, karnına daha da şiddetli bir sancı girdi. Kendini daha fazla tutamadı ve döndü.</p>

  <p>Bakışları karşılaştı. Artemisia'nın yüzünden kanı çekildi. Yine de bakmayı sürdürdü. Orazio'ya doğru yürüyordu, başı hafif geriye devrikti. Sanki onu yüreklendiriyordu. Rutubetten kıvır kıvır olmuş saçları zayıflamış çehresini çevreliyor ve her zamankinden daha koyu renkte gözüküyordu. "Evet beni yüreklendiriyor", diye düşündü Orazio.</p>

  <p>Artemisia'nın solgunluğu, aynı zamanda hem tepeden bakan, hem de korkan, dudaklarında kesilip kalmış gibi gözüken, garip yüz ifadesi ona daha da korkunç bir hayalet görünümü veriyordu adeta.</p>

  <p>Ve koskocaman açtığı ve sitemle karşısındakine bakan iri gözleri onu tehdit ediyordu. En azından Orazio'nun edindiği izlenim bu yöndeydi.</p>

  <p>Baba kız tek söz etmeden birbirlerini incelediler. Birbirlerine dikkatle bakıyorlardı. Birbirinden korkan iki hayvan misali, tetikte gözetliyorlardı. Artemisia her an atılabilirdi, Orazio onu bekliyordu.</p>

  <p>Ama Orazio yanılıyordu. Artemisia onu tehdit etmiyordu. Onunla aynı zihin kargaşasını yaşıyordu, karşıt duygular arasında kalmış, babasının karşısında suçluluk ve ona duyduğu öfke arasında paramparça olmuştu. Acıma duygusu ve nefret arasında bir yerlerde.</p>

  <p>Orazio'ya, ona yaptığı şeyden dolayı kızıyordu -toplum içinde utanç, sorgulama, ebe kadınlar- bir yandan da kendi kendini babasına çektirdiklerinden dolayı suçluyordu. Onu anlıyordu Artemisia ve onu bağışlıyordu. Ondan nefret ediyordu.</p>

  <p>Agostino Tassi'yi nasıl unutmak? Şu saat hapishanede çürümesini nasıl unutmalı? Orazio'nun yüzünden. Artemisia'nın yüzünden...</p>

  <p>Aşığının anısı ilişkilerini mahvediyordu. Orazio hissediyordu bunu.</p>

  <p>Bu sürtüğün yalnızca ötekisini düşündüğünü, babasına verdiği acılardan, onda açtığı yaradan, hiç vicdan azabı çekmediğini hissediyordu... Kıza bakmak yeterliydi: Başı yukarıdaydı. Gözleri karşısındakini tehdit ediyordu. Orazio başını öte yana çevirdi.</p>

  <p>Herkeslerin yüzünde okuduğunu sandığı bu aşağılamaya dayanamıyordu Orazio: komşuların, yardıma gelenlerin, çırakların yüzünde; sokakta, kentte... Mırıltılar, dedikodular, anımsıyor ve bunların hiçbirine dayanamıyordu. Sırtını döndüğünde geçmişe yönelik anılamalarla güldüklerini duyuyordu. Herkes onunla alay ediyordu!..</p>

  <p>Roma, uzun bir zamandır Orazio Gentileschi ile eğleniyordu. Şimdi emindi bundan, her yerde ve her zaman gülünç duruma düşülüyorlardı onu! Yıllardır parçalıyorlardı... Cosimo'nun suçlamaları -eşinin erdemliliği konusunda Stiattesi'nin ele verdiği suçlamaları- yine de söküp atmıştı yüreğinden. Yalnız, Artemisia'nın kendi kızı olmama olasılığı öylesine saçmaydı ki, bunu aklından bile geçilmemişti, içgüdüsel bir tepkiyle geri çeviriyordu bu düşünceyi; kafasına hiç takmıyor, en ufak bir kuşku duymuyor, belirsizliğin nebzesi olarak bile görmüyordu... Ama Cosimo'yu anımsayınca, ona lanetler okuyordu! Bu ikisi, aynı hayvan soyundandı, yılan ve şeytan türünden! Aynı leş kokusu yayılıyordu ikisinden de... Evet, Prudenzia'nın ölümünden bu yana kendinden birkaç kıvılcım elde etmek için boyuna çabalıyor, güzelliği, yetkinliği arıyordu hep...</p>

  <p>Sonuç yok! Duygularının karmaşıklığına şimdilerde bir de ev sıkıntıları, mesleği ile ilgili bozgunları katıyordu Orazio: hakettiği komisyonları alamamıştı. Ne de mesenlerinden, kendi yeteneğine borçlu olduğu bir onur payesi...</p>

  <p>Rakipleri olan Baglione ve Cavalier d'Arpin İsa'nın şövalyelik kaftanını giymişlerdi O? Hiçbir şey! Evet ressamlar kalabalığı köpekler gibi üzerine çullanıyordu, it iti ısırır gibi... Rakipleri onun gücünü kırmak, işini berbat hale sokarak, vizyonunu kapmak için kızını kullanıyorlardı: Hayatı boyunca ulaşma ideali olarak, azize çehrelerinde, Meryem tasvirlerinde denemiş olduğu mutlak safiyet gibi bir hayali elinden almışlardı.</p>

  <p>Artemisia'nın resmi aşığına vermekle sahipleneceğini sandığı Judith tablosunun başına gelenler Orazio'yu deli ediyordu. Adaletin bir karara varmasına kadar kaybettiği varsayılan bu yapıtın; iki bozguncuya -Tassi ve Quorli- ait olmuş olan bu tuvalin, Orazio bu gece aynısından bir tane daha yapmayı deniyordu... Kalemi kağıt üstünde cızırdıyordu... İki kadın tipi çiziyordu. Biri ışık içerisinde, elinde kılıcıyla ona doğru çevrilmiş sıkıntılı bir yüz. Bu kızıydı. Etekliğinde ince bir kan sızıntısı vardı. Ötekisi ise Judith'in hizmetçisi, bakışı ıraklarda, tablonun derinliklerinde dalıp gitmiş. Orta yerde bütün çizgiler bir araya geliyordu. Kılıcın keskin kenarı, Judith'in kolu, hizmetçinin kol ağzı, her şey ışık halesi çevresinde odaklanmaktaydı: kanlı çizgiler, hasır sepet, kesik baş.</p>

  <p>Ama, hizmetçi Abra'yi, Orazio yaşlı bir kadının yüz çizgileriyle vermiyordu. Bütün geleneklere ters bir tutumla İncil'deki anlatıya karşıt biçimde, pusuda bekleyen kulağı kirişte bir genç kız görüntüsü veriyordu resminde; Artemisia'nın yüzündeki şiddet, cinsellik ve sarsılmışlık belirtisi vardı onda da...</p>

  <p>O sırada Artemisia da kendi tarafında, oturmuş, babasının çalışmasını seyrediyordu... Acıyla düşünerek onu nasıl ihtiyarlattığı sonucuna varıyordu. Zayıf boynu çocuklarınkini andıran saç bukleleri, uçuk gri ayva tüyleriyle babası bir kuşa benziyordu. Bu çok narin, kaygı verici bir baştı... Sonra cılız bacakları, çok dar omuzları...</p>

  <p>Onda uyandırdığı bu acıma duygusuna dayanamıyordu kızı.</p>

  <p>Kendi başkaldırısına da, iğrençliğine, onları ayıran korkunç öfkeye, ikisinde de artık patlak vermeyen şu korkularına da dayanamıyordu!</p>

  <p>Ama Orazio ona en ufak sitemde bile bulunmadı. Artemisia ona açıklamalar yapmadı ödün olarak, kendini de haklı çıkarmadı bu arada.</p>

  <p>Suskunluk içerisinde, tek söz etmeden, bakışmadan, baba kız yeniden işbaşı yaptılar. Kız ateşi yaktı, kalemlerini yonttu, bir çerçeveye yeni tuval bezi gerip çaktı.</p>

  <p>Babasının arkasında ayakta durmuş, onun emirlerini bekliyordu. Bir işaret yapması yeterliydi. Çalışma aletlerini, spatülayı, fırçayı, paleti, suyu, yağı ona uzatıyordu.</p>

  <p>Artemisia bu alışılmış hareketleri yapmakla, Orazio'nun bir zamanlar birkaç adım ötesinde çalıştığı günlerdeki eski gücüne kavuşmayı umuyordu. Ondan bir şeyler öğrenmesi; ona asistanlık yapması, onun isteklerini yerine getirmesi bütün özlemlerini gideriyordu. İşte o zaman, masum biri gibi, o ideal güzelliğe doğru, büyük olma düşlerine, Villa Croce'deki sanatçıların tek derdi olan başarıya doğru yönelebilirdi. Şimdi, şu an... Görevlerini, yanlışlarla yüklü anılardan kurtulmak amacıyla uysallıkla yerine getiriyordu.</p>

  <p>Olayları yaşayıp, tecavüzü atlatıp, Agostino'ya karşı suç duyurusunda bulunduğundan bu yana, pişmanlıklar, üzüntüler onu kemirip duruyordu.</p>

  <p>Birini yaralamış izlenimi vardı. Kurbanının, ötekinin kanının kendi eli üzerinden sıcacık akışını hissetmek gibi. Evet, birinde ölümcül yara açmış olmanın verdiği duygu gibi; Agostino için duyduğu şey buydu.</p>

  <p>Günahlarını sever gibi seviyordu onu. Yokluğu müthiş sıkıntılara salıyordu. Kendisinin bu ilişkiyi bozduğu suçlamasıyla, ayrılığın fizik olarak acısını çekiyordu. Yalnızca onu, acılarını, kendisinin ona çektirdiklerini düşünüyordu.</p>

  <p>Agostino'yla ilgili öteki bütün duygular yok olmuştu, öfkesi, Constanza ile ilişkisini öğrendiğinde duyduğu kıskançlık, hepsi silinip gitmişti. Geriye yalnızca aşk kalıyordu.</p>

  <p>Ona nasıl yardım edebilirdi? Nasıl kurtarabilirdi onu acaba?</p>

  <p>Stiattesi de bunu düşünmüştü. Ama Stiattesi uzaktaydı, Tutuklanmasından önce, Agostino'nun içeride kısa süre kalacağını öne sürüyordu. Şundan kesinlikle emindi ki, evlenmekle hapishane arasında bir seçim yapma durumunda kalırsa, Gentileschi'nin kızıyla hemen evlenecekti. Üstelik Agostino o kızı seviyordu...</p>

  <p>Bütün bunları düşünürken Orazio'nun öfkesini hesaba katmamıştı.</p>

  <p>Bu durum karşısında, Giovan Battista Stiattesi olayı yanlış değerlendirmiş oluyordu. Tassi'nin hapishanedeki durumu iç açıcı değildi.</p>

  <p>Bu kez davada suç ortaklığı bulunduğundan, Cosimo da koruduğu bu adama açıkça yardım edemiyordu. Suçlamalar arasına iaşe astsubayına karşı başka başka şikayetler de karışıyordu. Yirmi yıldır yaptığı suistimalleri, çalıp çırpmalarını anlatan mektuplar yağıyordu dört bir yandan. Altın yaldızcılar, duvar kaplamacılar, gümüşçüler; bir zamanlar ücretlerinin bir kısmını ona kaptırmayı kabul etmemiş olanların ya da böyle yapıp da, papalığa ait şantiyelerden çıkarılanların hepsi de basıyorlardı çığlığı. Öte yandan, zaten Cosimo'nun dostları parmakla sayılacak denli azdı.</p>

  <p>Sarayda itibar kaybetmesi, Sanatçılar Mahallesi'nde halkın ters tepkisi, hastalanmasının asıl nedeni mi oldu? Agostino'nun tutuklanmasının üzerinden üç haftadan az bir zaman geçmişti ki, Quorli yatağa düştü. 5 Nisan günü, vasiyetini gerçekleştiren kişi olan ressam Orazio Borgianni huzurunda son isteklerini yazdırıyordu...</p>

  <p>Acaba Fransız hastalığı -frengi- kapması sonucu mu öldü; bu hastalığın tedavisi pek mümkün değildi. Öyle ki, hastalığa yakalananların hizmetine ayrılan Corso Hastahanesi en iyimser tanımla "devasızların hastahanesi" adıyla anılıyordu. Ya da papalığa bağlı devletlerde sıkça görülen şu sıtma mı aldı götürdü onu?</p>

  <p>Seyahatnameler, ölümsüz kent Roma'yı ziyaret edenlere, sağlığa zararlı olan kırsal kesimlerde bütün günlerini geçirmemelerini salık veriyordu: Kim ki geceyi surlar dışında geçirir, "Roma ateşi" denen bu üç günlük ateşli hastalığa tutulur ve eğer yolcu bunu hemen atlatamazsa, ömür boyu hastalığın etkisi altında kalır...</p>

  <p>Bugün bile, Cosimo Quorli'nin hastalığı gizemini korumaktadır. Sonu hazırlayan, karnaval eğlencelerinde aşırılığa kaçması mıydı? Cosimo daha önce de birçok kereler damla hastalığı krizleri geçirmişti.</p>

  <p>Karısı ise zehirlendiğini söylüyordu.</p>

  <p>Vasiyetinin açılmasına kadar çığlıklar atacaktır karısı. Sonra susar.</p>

  <p>Kocasının ölümü ona, iki bin ecu'lük çeyiz parasını gerisin geri almasını sağlamıştır, oldukça önemli bir paradır bu. Quorli karısını, oğullarının reşit sayılacağı güne kadar bütün mallarının idaresi için tayin etmektedir. Kızı ise olası bir evlilik için ödenmesi gereken drahoma miktarı en aza indirgenerek manastıra yollanacaktır...</p>

  <p>Eğer Cosimo birileri tarafından zehirlendiyse, bundan kimin çıkarı vardı ki? Acaba bundan böyle çok iyi donanmış biri olacak olan bu genç dul mu?</p>

  <p>Ayrıca, Quorli, Giovan Battista Stiatessi'nin tutuklanmasından sonra değil, önce hastalanmıştır.</p>

  <p>Diyelim ki, Stiattesi o dönemde çok yaygın olan bazı tozlardan yararlanmış olsun, varsayım kuşku götürür. Noterin ya da Bayan Quorli'nin, iaşe astsubayını bilerek mezara göndereceğini nasıl varsayabiliriz? Ancak, Quorli'nin ani kaybı yine de bazı soruları sormaya çağırır bizi. Giovan Battista Stiattesi'nin tehditlerinden bir ay sonra ölüm olayı gerçekleşiyor. Tam da Tassi'nin pek yakında ortağına gerek duyacağı anda!</p>

  <p>Her ne olmuşsa olmuş, 8 Nisan 1612'de Cosimo Quorli toprak altında, istirahatgahındadır artık. Ölmeden önce son bir kez, sevdiğini öne sürdüğü tek varlığı, Artemisia Gentileschi'yi ölüm yatağının başucuna çağırmadan da edemez.</p>

  <p>"Agostino'yu kurtar! Tek sen kurtarabilirsin onu... Cosimo'ydu dersin, seni kirletenin ben olduğumu söyle! Seninle evlenecektir o.</p>

  <p>Öyle ya, onu engellemek için ben olmayacağım artık! Senin için ne önemi var, ha ben olmuşum, ha o ırzına geçen? Benim olduğumu söyle babana, ben yaptım o işi!"</p>

  <p>Bunlar ne garip son isteklerdi?...</p>

  <p>Cosimo'nun ölümü, Orazio'nun son dostu Giovan Battista Stiattesi'ye karşı beslediği duygulan uyandırmış gibi oldu. Corte Savella Hapishanesi'ne gitti ve noterin bütün borçlarına kefil oldu. San Spirito'daki evin Stiattesi'nin hücresi olacağına ve Agostino Tassi davası süresince yargının eli altında olacağına dair Orazio onun yerine yemin etti.</p>

  <p>Paskalyanın ertesi gün Giovan Battista özgürdü. Yeniden Gentileschi'lerin ikkametgahına dönüyordu.</p>

  <p>"Sizi kirleten adamın Cosimo olduğunu söyleyin, ne kaybedersiniz?</p>

  <p>Böyle söyleyin, olay kendiliğinden hemen kapanır" diye salık veriyordu Artemisia'ya.</p>

  <p>Serüvenin aldığı yeni biçim Stiattesi'yi de mi sıkıntıya sokuyordu?</p>

  <p>İaşeci'den öç almak, Tassi'ye de bir ders vermek istemiş olabilir, ama birincisi artık ölüydü, ikincisi ise zarar verecek durumda değildi.</p>

  <p>Kavga edecek kimseler kalmamıştı. Kavga bundan öteye gidemezdi.</p>

  <p>Stiattesi şimdi de barış istiyordu. Birdenbire düşünce ve kanılarını değiştirerek yeni bir atılımla, sonuçlarının nereye kadar varacağını ölçemediği bir işe atılıyordu.</p>
</body>
</html>
