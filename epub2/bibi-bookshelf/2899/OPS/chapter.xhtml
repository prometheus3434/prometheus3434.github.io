<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Bir Dilek Tut</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter" id="chapter1">
		<section>
			<h1><span><span><st c="0">1. </st><st c="4">BÖLÜM</st></span></span><br /><st c="9">MUCİZE</st></h1>
			<p><st c="16">Başka insanların başına da, “bu bir mucize” diyebileceği bir olay geldi mi acaba? </st><st c="99">Gerçekten çok merak ediyorum. </st><st c="129">Eğer, bir gün yattığım yerden kalkabilirsem, yani bana ikinci bir şans verilirse, “gerçek mucizeler” diye bir araştırma yapacağım. </st><st c="260">Sonra da oturup onları bir güzel yazacağım. </st><st c="304">Herkes okusun, okuyan herkes ilham alsın, hiç kimse umudunu kaybetmesin diye elimden geleni yapacağım. </st><st c="407">Söz veriyorum.</st></p>
			<p><st c="421">Mucize deyince, öyle çok büyük şeyler düşünmeye gerek yok. </st><st c="481">Evet, okunuşu da yazılışı da çok büyük, acayip şeyler çağrıştırıyor. </st><st c="550">Fakat mucize dediğimiz şey, bazen çok küçük olayların içinde de gizlenebiliyor. </st><st c="630">O küçük olay da bütün hayatımızı şekillendiriyor. </st><st c="680">Mesela; çok istediğimiz bir şey olmadığında, hani önce üzülürüz, sonra da; “Ay ay, iyi ki olmamış, bak başıma neler gelecekti.” deriz ya, onun gibi işte. </st><st c="834">Ya da; “İyi ki o otobüse binememişim.” “İyi ki o gece evden çıkmamışım.”, “İyi ki annemi dinlemişim.” veya “Neyse ki sana inanmışım.” dediğimiz onlarca, yüzlerce durum gibi.</st></p>
			<p><st c="1007">Evet, mucize; bazı insanlara küçük ayrıntılarda gösterir kendini, bazı insanların da -yani benim gibi, küçük ayrıntılardan anlamayanların- suratına, tahta topuklu bir anne terliği gibi patlayıverir. </st><st c="1207">Hani derler ya; “Evren dediğimiz mekanizma, sen anlayana kadar, aynı şeyi önüne getirmeye programlıdır.” İşte bu yüzden, eminim ki birçok insan şu cümleyi en az bir kere söylemiştir; “Bu, neden sürekli benim başıma geliyor?”</st></p>
			<p><st c="1431">Sürekli aynı şeyleri yapıp, aynı hatalara düşüp, aynı kalarak farklı sonuçlar bekleyen biz iyimser insanlar –yok, bu iyimserlik değil, salaklık artık- akıllanmadıkça, bu döngü devam edecek ve biz ne olup bittiğini anlamadıkça daha da sertleşecek.</st></p>
			<p><st c="1678">Peki niye böyle oluyor? </st><st c="1703">Onu hiç bilmiyorum ya. </st><st c="1726">Sanırım en bilge insanlar bile bu konuda yeterince bilgi sahibi değil. </st><st c="1797">Dedikleri gibi, Dünya bir sınav yeriyse eğer, en zor soru bu olmalı.</st></p>
			<p><st c="1865">Çok bilmiş gibi mi söyledim acaba? </st><st c="1901">Yok ya, hiç de bilmiş gibi söylemedim. </st><st c="1940">Tecrübe etmiş gibi söyledim. </st><st c="1969">Çünkü, ben de aynı salaklık durumundan geliyorum. </st><st c="2019">Kendimle ilgili öğrenmem gereken bir şeyi öyle bir öğrenemedim ki, son dersim çok acı verici oldu. </st><st c="2118">Gerçi, şimdi uzaklaşıp düşündüğümde, yaşadıklarımın aynı zamanda çok da komik olduğunu görüyorum. </st><st c="2216">Artık yaşanılanları hatırlamaya, tekrar tekrar kendime hatırlatmaya hazırım. </st><st c="2293">Çünkü bu hikâyeyi birilerine anlatmalıyım. </st><st c="2336">Çünkü bu hikâyeyi biraz daha içimde tutarsam çatlayacağım. </st><st c="2395">Birileri varmış gibi anlatmaya, birileri beni dinliyormuş gibi hissetmeye çok ihtiyacım var. </st><st c="2488">Bu yüzden şu andan itibaren size anlatıyorum.</st></p>
			<p><st c="2533">Herhalde önce kendimi tanıtmakla başlarım. </st><st c="2577">Adım Cemre. </st><st c="2589">“Ateş” demek. </st><st c="2603">Beni görseniz, anlarsınız nasıl ateşli olduğumu. </st><st c="2652">Eh, Allah için, güzel bir kızım. </st><st c="2685">Nereden geldiğini anlamadığımız uzun bir boyum -aile ortalamasının oldukça üstünde çünkü-, ince bir belim ve karakteristik bir yüzüm var. </st><st c="2823">Yani, hani şu herhangi bir ortama girdiğinde herkesin dönüp baktığı, dikkat çeken kızlar vardır ya, hah, işte ben de onlardan biriyim. </st><st c="2958">İsmimin sözlük anlamı: </st><em><st c="2981">Kor halinde ateş; Şubat ayında azar azar artan sıcaklık; hacıların Mina’da şeytan taşlaması; küçük taş parçası.</st></em><st c="3092"> Ben söylemiyorum, sözlük böyle söylüyor. </st><st c="3134">Hem ateşliyim hem de taş gibiyim. </st><st c="3168">Maşallahım var yani. </st><st c="3189">Yaygın olan bir inanış vardır ya toplumda; Cemre düşmesi. </st><st c="3247">Havaya, suya, bir de toprağa düşüyor. </st><st c="3285">Havaların ısınıyor olması anlamına geliyormuş bu durum. </st><st c="3341">İşte ben de -artık ne günah işledilerse- ailemin ocağına kor bir ateş parçası gibi düşmüşüm. </st><st c="3434">Valla kendimi gömmek için söylemiyorum bunları. </st><st c="3482">Yaşananları düşündükçe daha iyi anlıyorum. </st><st c="3525">Bu yüzden, öyle kafiyeliymiş, kulağa hoş geliyormuş filan diye bakmadan, çocuğunuza isim verirken iki üç kere düşünmek gerek.</st></p>
			<p><st c="3650">28 yaşındayım ama ruh yaşım 50, kafa yaşım ise 16. </st><st c="3702">Yani, ergenlikten çıkamamış, ihtiyar bir yetişkinim. </st><st c="3755">Ya, böyle allak bullak ederim işte kafaları. </st><st c="3800">Çoğu konuda beceriksizin tekiyim ama insanların aklıyla köşe kapmaca oynamak, farkında olmadan da olsa, şu hayatta yaptığım en iyi şeylerden biridir. </st><st c="3950">Niye olacak, doğduğum günden beri benim de kafam allak bullak da o yüzden. </st><st c="4025">Hayatımdaki her şey durmadan değişiyor, insanlar durmadan geliyor, gidiyor. </st><st c="4101">Hiçbir kuşun dalında yuva kurmadığı, konup konup meyvelerini iki üç gagaladıktan sonra uçup gittiği, yalnız bir ağaç gibiyim. </st><st c="4227">En kötüsü de ne ağacı olduğumu bile bilmiyorum. </st><st c="4275">İşte, benim dünyama hoş geldiniz.</st></p>
			<p><st c="4308">Hikayemi anlatmaya nereden başlayacağım çok önemli. </st><st c="4361">Şimdi benim kafam karışık ya, sizinkini de karıştırmak istemem. </st><st c="4425">Hımm, sanırım şu andan başlasam iyi olacak. </st><st c="4469">Şu anda yatağımda, misler gibi hareketsiz bir şekilde yatıyorum. </st><st c="4534">Tam olarak iki ay oldu. </st><st c="4558">Yok, önceden böyle değildim. </st><st c="4587">Benim yüzümden Umut’a araba çarpmasın diye, arabanın önüne kendimi attığım için bu durumdayım. </st><st c="4682">Koma gibi bir şey. </st><st c="4701">Aslında bedensel bir hasarım yok. </st><st c="4735">Ruhsal olabileceğini söylüyorlar. </st><st c="4769">“Kaçış Sendromu” diye bir şey var mı acaba? </st><st c="4813">Anlattıklarından, bu sendromun ne menem bir şey olduğunu tam anlamadım ama bildiğim bir şey var ki, kaçmak konusunda hep çok iyiyimdir. </st><st c="4949">Ancak ne yalan söyleyeyim, bu kadarını ben de beklemiyordum kendimden. </st><st c="5020">Kendimi kontrol edemediğim bir meditasyon halindeyim de diyebiliriz. </st><st c="5089">Neyse, evimde hareketsiz bir şekilde yatarken anlatıyorum bunları. </st><st c="5156">Kime mi? </st><st c="5165">Kendime tabii ki. </st><st c="5183">Kendime tekrar tekrar anlatayım ki ileride sevgili okuyucularıma daha iyi ifade edebileyim. </st><st c="5275">Yani bu, bir yazının ön çalışması.</st></p>
			<p><st c="5309">Ya bu iç ses meselesi çok acayip bir şey. </st><st c="5352">İstediğin her şeyi söyleyebildiğin, RTÜK’ün asla giremediği bir yer. </st><st c="5421">Bu yüzden kusura bakmayın, dilediğim gibi anlatabilirim. </st><st c="5478">Yani şu televizyonlarda gördüğümüz uyarı işaretlerinden beklemeyin. </st><em><st c="5546">Anne, baba ve çocuk için uygundur</st></em><st c="5579"> ya da </st><em><st c="5586">18 yaşından büyükler dinleyebilir</st></em><st c="5619"> ya da </st><em><st c="5626">k</st></em><em><st c="5627">üçük çocuklar için uygun değildir</st></em><st c="5660"> falan. </st><st c="5668">Saçmalık. </st><st c="5678">Bence her hikâye, her insan için uygundur. </st><st c="5721">Önemli olan, hikayenizi nasıl anlattığınızdır.</st></p>
			<p><st c="5767">Aslında, hayatım biraz sakinleştiği için çok mutluyum. </st><st c="5823">Evet, burada ölü gibi yatıyorum ama neler neler yaşadım bir bilseniz… O kadar yoruldum ki. </st><st c="5914">İnsanın kendisine olan yolculuğu, meşakkatli ve zor bir yolculuk gerçekten. </st><st c="5990">Şu an tek isteğim, bu yolculuktan neler öğrendiğimi anlatabilmek. </st><st c="6056">Aslında, şöyle bir “ha” desem, sanki gözlerimi kapatıp açabilirim gibi hissediyorum. </st><st c="6141">Ya da bir gayret etsem, elimi tutmakta olan bu değerli eli sıkabilirim. </st><st c="6213">Kimden mi bahsediyorum?  </st><st c="6237">Umut’tan tabii ki. </st><st c="6256">Hani, ona bir şey olmasın diye arabanın önüne atladığım adam. </st><st c="6318">İki aydır, bir an bile ayrılmadı yanımdan. </st><st c="6361">Şu anda da başucumda oturuyor. </st><st c="6392">Sürekli konuşuyor benimle. </st><st c="6419">Her şeyin yoluna gireceğini söylüyor. </st><st c="6457">Asla yanımda ağlamıyor ama biliyorum ağladığını. </st><st c="6506">Elini sıkmak, şöyle sıkıca bir sarılmak istiyorum. </st><st c="6557">Kendimi zorluyorum ama olmuyor. </st><st c="6589">Neden olmuyor? </st><st c="6604">Tamam, çok yorulmuştum ama artık dinlendim. </st><st c="6648">Bir uyansam, içimdeki o muhteşem enerjiyle sarıp sarmalasam sevdiklerimi. </st><st c="6722">En başta kendime, sonra da onlara göstersem nasıl da değiştiğimi. </st><st c="6788">Bir insanın en büyük sorumluluğu, kendine karşı olan değil midir zaten? </st><st c="6860">Kendimi bu kadar hor kullandığım için, özür dileyebilsem kendimden. </st><st c="6928">Bu zamana kadar akıttığım her damla göz yaşı için, beş misli kahkaha atsam. </st><st c="7004">Evet, bazı şeylerin telafisi yok hayatta ama can bedenden çıkmadıkça bir umut da hep vardır değil mi?</st></p>
			<p><st c="7105">Her şey iki ay önce, Mert’le tanışmamla başladı. </st><st c="7155">Yok ya, aslında ondan önce başlamıştı. </st><st c="7194">Mert’le tanışmam, sadece şu an bu halde olmama neden olayları tetikledi. </st><st c="7267">Şöyle ki; üniversiteden uzun uğraşlar sonucu mezun olan ben, aile evine mecburi bir dönüş yapmıştım. </st><st c="7368">Övünmek gibi olmasın ama her zaman zor bir insan olduğum için bu dönüş, ailem üstünde bir şok etkisi yaratmıştı. </st><st c="7481">Herkes, bu dönüşümün, tez elden gidişimle sonuçlanması için dua edip duruyordu. </st><st c="7561">Bazen, bir insanı dünyadaki her şeyden çok sevseniz de onunla aynı yerde yaşamak zordur. </st><st c="7650">Yani sonuçta, ailemin kurulu bir düzeni ve kendince alışkanlıkları vardı. </st><st c="7724">Ben de fazlasıyla kural tanımaz bir insan olarak, bir de sözde kendi hayatını kurmuş, uzun bir süre de yalnız yaşamış biriydim. </st><st c="7852">Bu kural tanımazlığımla, ailemin kurulu düzenini yine ve yine darmadağın edeceğim o kadar belliydi ki birbirimizi boğmamız an meselesiydi.</st></p>
			<p><st c="7990"> Annemle babam, kendimi bildim bileli Balıkesir’de yaşarlar. </st><st c="8051">Yaşadıkları yeri de çok severler. </st><st c="8085">Ben sevmem. </st><st c="8097">Bana hep çok küçük ve fazlasıyla tutucu bir yermiş gibi gelir. </st><st c="8160">Ben, istediğim gibi giyinmek ve istediğim saatte dışarıda olmak isterim. </st><st c="8233">Etrafımda hep arkadaşlarım olsun, hep eğlenelim, hep ben konuşayım ve hep yanımda bir sevgilim olsun isterim. </st><st c="8343">E ben bunları isterim ama isteyince de olmuyor işte. </st><st c="8396">Ben bunları emme basma tulumba gibi durmadan tekrar edince de, istediğim sanki çok imkânsız bir şeymiş gibi annem; “Ben de ev hep temiz olsun, mutfakta her zaman yemek dursun, kızlarım tertipli ve düzenli olsun isterim.” diyerek bana karşı dururdu. </st><st c="8645">Babam ise; “Sadece usturuplu giyin de, gerisi sen nasıl istersen öyle olsun.” der ve aradan sıyrılıverirdi.</st></p>
			<p><st c="8752">Özellikle üniversiteyi bitirdikten sonra bir süre Balıkesir’de, aile evinde kalmak zorunda kalmam beni çok yıpratmıştı. </st><st c="8873">Muhtemelen ailemi de. </st><st c="8895">Of, aileme ne kadar çok çektirmişim ya. </st><st c="8935">Hatırladıkça utançtan kızarıp bozarıyorum vallahi. </st><st c="8986">Hayatım boyunca “çok şanssızım” diye hayıflandım durdum ama hayatımdaki en büyük şansımın ailem olduğunu bir türlü görememişim. </st><st c="9114">Yazıklar olsun bana.</st></p>
			<p><st c="9134">İki taraf için de zor zamanlar başlamıştı. </st><st c="9178">Bu arada, bir de kız kardeşim olduğundan bahsetmiş miydim? </st><st c="9237">Anlatmadım değil mi? </st><st c="9258">Suç bende. </st><st c="9269">Hep böyle görmezden geldim kızcağızı. </st><st c="9307">Evet, bir kız kardeşim var; Ceren. </st><st c="9342">Annem, babam ve benim aramda kalmasına rağmen, yanımda olmaktan ve çabalamaktan vazgeçmeyen zavallı Ceren de olmasa ne yapardım bilmiyorum. </st><st c="9482">Sözde, ben ona ablalık yapmalıydım ama sanki büyük olan oymuş, ben de küçük kardeşmişim gibi oldu hep. </st><st c="9585">Ailemizin sağ duyulusu ve en mantıklısı her zaman Ceren’di. </st><st c="9645">Annemle babama beni asla satmazdı. </st><st c="9680">Onların karşısında, her zaman benim yanımda olurdu. </st><st c="9732">Ama onlar olmadığı zamanlarda da ağzımın payını verirdi. </st><st c="9789">Ceren konusu çok önemli, onu ince ince anlatmalıyım.</st></p>
			<p><st c="9841">Tabii bir de Umut var. </st><st c="9865">Eğer bu bir film olsaydı, kesinlikle başrollerden biri onun olurdu. </st><st c="9933">Umut, benim çocukluk arkadaşım. </st><st c="9965">Ailem haricinde, bu yaşıma kadar yanımda kalabilen, bana katlanabilmiş, bütün bencilliklerime ve bütün saçmalıklarıma rağmen beni sevmeye devam edebilmiş, belki de tek insan. </st><st c="10140">İtiraf etmeliyim ki gerçek sevgiyi ancak ondan öğrenebilirsiniz. </st><st c="10205">Yeri geldiğinde anne ve babanın bile sevgi kıstasları olabiliyor. </st><st c="10271">Hayatımıza giren diğer insanlardan bahsetmiyorum bile. </st><st c="10326">Umut, onlardan hiçbirine benzemiyor işte. </st><st c="10368">Ben bunu, ne yazık ki fazlasıyla geç öğrendim. </st><st c="10415">Bu konuyu da uzun uzun anlatmam lazım ama henüz zamanı değil, yeri gelecek.</st></p>
			<p><st c="10490">Ceren’in İstanbul’da iyi bir üniversite kazanmasıyla, annem beni de onun bavuluna tıkıp İstanbul’a yolladı. </st><st c="10599">Artık kendi ayaklarımın üzerinde durmalıymışım. </st><st c="10647">Bahaneye bak! </st><st c="10661">Muhtemelen arkamdan, “Yaramaz Çocuk” filmindeki gibi havai fişekler patlatmışlardır. </st><st c="10746">Umut da uzun zamandır İstanbul’da yaşıyordu. </st><st c="10791">Bize kendi evine yakın bir ev tuttu ve yerleşmemizden tamiratımıza kadar, her konuyla bizzat ilgilenerek, harika bir yuva hazırladı. </st><st c="10924">O zamanlar neden bu kadar heyecanlı ve mutlu olduğunu şimdi daha iyi anlıyorum. </st><st c="11004">İlk kez o zaman, ciddi olarak bana açılmayı düşünmüş meğer. </st><st c="11064">Nereden bilebilirdim?</st></p>
			<p><st c="11085">Neyse, her şey bitti, evimize yerleştik ve bunu kutlamak istedik. </st><st c="11152">O gece; Umut, ben, Ceren ve yine Balıkesir’den eski bir arkadaşımız olan Buse, bizim sıfır kilometre evde toplanmıştık. </st><st c="11272">Açıkçası, Buse’nin orada ne aradığını da anlayamamıştım. </st><st c="11329">Hani bir gözü Anya’ya, diğeri de Konya’ya bakan, içten pazarlıklı tipler vardır ya, o da öyleydi bana göre. </st><st c="11437">Ama umurumda değildi. </st><st c="11459">Ben artık İstanbul’da olduğum için o kadar mutluydum ki, ne Buse’yi gözüm görüyor, ne de Umut’un bana nafile yaklaşma çabalarını fark ediyordum. </st><st c="11604">Hani Nil Karaibrahimgil’in bir şarkısı var ya; “O beni prenses, peri sanıyor / Ne hata yapsam geri sarıyor.” İşte, Umut’un bana karşı olan hisleri de aynı böyleymiş. </st><st c="11770">Ben de şimdi şimdi öğreniyorum ya da kabul ediyorum. </st><st c="11823">Ya da aslında hep bildiğimi, ama umursamadığımı anlıyorum.</st></p>
			<p><st c="11881">Evet, herkesin düştüğü şu meşhur tuzağa ben de düştüm. </st><st c="11937">Beni çok seven ve ne yaparsam yapayım, asla benden vazgeçmeyen biriydi Umut ve ben bunu hep görmezden geldim. </st><st c="12047">Eğer benim gibi sevgi arsızı biriyseniz, birazcık olsun anlayabilirsiniz. </st><st c="12121">Kendimi aklamak gibi bir niyetim yok. </st><st c="12159">Her şeyden önce, hatalarımı kabul etmem gerektiğini öğrendim. </st><st c="12221">Bunu yapmadan büyüyemeyeceğimi de.</st></p>
			<p><st c="12255">Ben, Umut’un bu ilgisini görmezden geliyordum ama maşallah onun haricindekilere karşı algım pek bir açıktı. </st><st c="12364">Nitekim, zurnanın zırt dediği olayları başlatan Mert’le, İstanbul’a taşındıktan iki ay sonra tanıştım. </st><st c="12467">Aslında tanışmamıza Umut vesile oldu. </st><st c="12505">Umut’un ortak arkadaşının ortak arkadaşıydı kendisi. </st><st c="12558">Bir partiye gitmiştik. </st><st c="12581">Galata Kulesi’nin hemen karşısında oturan bir kızın evindeydi parti. </st><st c="12650">Evin yeri o kadar güzeldi ki büyülenmiştim. </st><st c="12694">Elimi uzatsam, Galata Kulesi’ne dokunabilirdim. </st><st c="12742">O kadar yakındı. </st><st c="12759">Şaşkın ve hayran olmuş bir şekilde Instagram’a hikâye atmaya çalışırken, naif bir sesle kendime geldim; “İşte, İstanbul’dan vazgeçememe nedenim.” dedi o ses. </st><st c="12917">Arkamı döndüğümde uzun boyu, rastalı saçları, dövmeleri ve üzerinde en ufak bir rüzgarla dahi hareket eden çarşaf gibi kıyafetiyle karşımda duran Mert’i gördüm.</st></p>
			<p><st c="13077">Bana önce Galata Kulesi’yle ilgili hikayeler anlatmaya başladı. </st><st c="13142">Romalılar yapmış, Cenevizliler son haline getirmiş, Kanuni döneminde hapishaneymiş falan filan… Ama ben Mert’ten o kadar etkilenmiştim ki ne anlattığını dinlemiyordum bile. </st><st c="13315">Ben öyle aptal aptal adamın suratına bakarken, kendinden bahsetmeye başladı. </st><st c="13392">İşte bu kısmı çok iyi dinledim. </st><st c="13424">30 yaşındaydı, uzun bir süre kurumsalda çalışmıştı ve kariyeri oldukça iyi bir yerdeyken, bir anda her şeyi bırakmıştı. </st><st c="13544">Evini, arabasını, ailesini, arkadaşlarını, her şeyi. </st><st c="13597">Bir çırpıda. </st><st c="13610">Sonra da her zaman kalbinin bir köşesinde onu çağırdığını hissettiği dünyaya açılmıştı. </st><st c="13698">Allah’ım, ne güzel bir geceydi. </st><st c="13730">Galata Kulesi’nin hemen dibinde bulmuştum işte, hem ne yapmak istediğimi, hem de hayatımın aşkını.</st></p>
			<p><st c="13828">Sabaha kadar sohbet ettik. </st><st c="13856">Daha önce tanıdığım hiç kimseye benzemiyordu ve o zamanlar benim âşık olmam için bu yeterliydi. </st><st c="13952">Mert, dünyayı geziyordu. </st><st c="13977">Gitmediği, görmediği yer kalmamıştı neredeyse. </st><st c="14024">Ama hâlâ; “Gidilecek ve görülecek yerler var.” diyordu. </st><st c="14080">Düzenli bir hayattan bu gezgin hayata nasıl geçtiğini anlattı; “Benim de herkes gibi bir evim, iyi bir işim, hatta bir kedim bile vardı.” Sonra, haksız yere işten çıkarıldığı ve bu kötü durumun onun hayatını nasıl değiştirdiğinden bahsetti; “Önce çok korktum. </st><st c="14340">Sonra da aslında istediğim hayatın bu olmadığını anladım.” dedi gözlerimin içine bakarak, “Yeni bir hayata başlamaya karar verdim ve şu an çok mutluyum.”</st></p>
			<p><st c="14493">Kafamda milyonlarca soru vardı elbette. </st><st c="14534">Mesela, nasıl para kazanıyordu? </st><st c="14566">Yani, sonuçta dünyayı gezmek pahalı olmalı değil mi? </st><st c="14619">Mesela, nerelerde kalıyordu? </st><st c="14648">Düzenli hayatı hiç mi özlemiyordu? </st><st c="14683">Ama ben ne yaptım; bütün bu mantıklı soruları bir kenara itip, bana yakışanı yaptım ve ona; “Biliyor musun, ben de çocukluğumdan beri hep dünyayı gezmek istedim.” dedim. </st><st c="14853">Mert çok şaşırdı. </st><st c="14871">Sanırım biraz da sevindi. </st><st c="14897">Bunu yapabileceğimi, kimsenin “yapamazsın” demesine müsaade etmememi söyledi. </st><st c="14975">Sonra da; “En çok nereyi görmek istiyorsun?” diye soruverdi. </st><st c="15036">Bu konuda daha önce hiç düşünmediğim için, bir süre bocaladım. </st><st c="15099">Haritada yerini bile bilmesem de filmlerine bayıldığım için, “Hindistan.” dedim.</st></p>
			<p><st c="15179">O sırada “Hadi sabah oldu artık.” diye Umut çıkageldi ve beni dalıp gittiğim o hayal aleminden fütursuzca çekip çıkardı. </st><st c="15301">Bir de koluma girip, sahiplenir bir tarzda kendine çekmez mi? </st><st c="15363">Sanki sevgiliymişiz gibi. </st><st c="15389">Tabii Mert de ister istemez böyle düşündü ve ben kendimi, Umut’un sevgilim olmadığını açıklamaya çalışırken buluverdim. </st><st c="15509">Kolumu sertçe Umut’tan kurtardım ve Umut’un çocukluk arkadaşım olduğunu, bir süredir de kalbimin boş olduğunu söylemek zorunda kaldım. </st><st c="15644">Bunları anlatmama rağmen Mert, bir türlü telefon numaramı istemiyordu. </st><st c="15715">Öyle durmuş, dik dik Mert’e bakmakta olan Umut da bir türlü yanımızdan gitmiyordu. </st><st c="15798">Sonunda sinirlendim ve Umut’a, ya gitmesini ya da biraz daha beklemesini söyledim. </st><st c="15881">Bir şekilde Mert’e numaramı vermeliydim.</st></p>
			<p><st c="15921">Çatının bir köşesinde bir grup, ağır kokulu bir sigara içiyordu. </st><st c="15987">Dumandan göz gözü görmüyor, neredeyse elim kadar olan sigarayı elden ele dolaştırıyorlardı. </st><st c="16079">Ne olduğunu tahmin ediyordum ama sormaya cesaret edemiyordum. </st><st c="16141">Ben böyle şaşkın bakıp duruyorken Mert uzandı, şehla bakışlı bir çocuğun elinden sigarayı söker gibi alarak bana uzattı ve; “Hadi, çek bir fırt.” dedi. </st><st c="16293">Sigarayı aldım ve bir an, arkada bir yerde çatık kaşlarıyla bana bakan Umut’la göz göze geldim. </st><st c="16389">Durakladığımı fark eden Mert; “Yoksa daha önce içmedin mi?” diye sordu. </st><st c="16461">Hoca durur mu, yapıştırdım cevabı; “İçtim tabii ki canım. </st><st c="16519">Üniversitede sürekli içerdik. </st><st c="16549">Hala da içiyorum. </st><st c="16567">Bazen günde birkaç tane.”</st></p>
			<p><st c="16592">Yavaş at Ziya, Ziyaa! </st><st c="16615">Ah Ziya diyerek içeriden kendimi fırçaladım. </st><st c="16660">Ve sanki kırk yıllık müptelaymışım gibi, ciğerlerimin en kuytu köşelerine kadar içime çektim. </st><st c="16754">E o kadar yalan attıktan sonra içmesem olmazdı. </st><st c="16802">Of, sonrası çok korkunçtu. </st><st c="16829">Sabaha kadar atak geçirdim. </st><st c="16857">Ayaklarım yerden kesildi, havalarda uçtum, denizlerin, insanların ve Galata Kulesi’nin üzerinde turladım. </st><st c="16963">Hepsi birbirinin içine giren renklerin içinde kayboldum. </st><st c="17020">Bir ara soyunmaya da çalışmışım, onu niye yaptım hiç bilmiyorum. </st><st c="17085">Ha bir de; “Biliyor musunuz, benim burnum estetik aslında.” demişim. </st><st c="17154">Yandan bakınca Fatih Sultan Mehmet’e benzediğim için, kimse inanmamış tabii. </st><st c="17231">Sabaha kadar yanımdan ayrılmamış olan Umut’a da; “Mert benden hoşlandı mı sence, telefon numaramı aldı mı?” diye sorup durmuşum. </st><st c="17360">Umut da; “Hayır, telefon numaranı almadı ama sen zorla verdin.” diyerek rezilliğimi anlattı. </st><st c="17453">Artık nasıl kafa gittiyse, herkesin içinde telefon numaramı Mert’in alnına yazmaya çalışmışım, sonra da Mert; “Orada görmem zor olur, istersen avucuma yaz.” diyerek elini uzatmış. </st><st c="17633">Artık ne yazdım bilmiyorum. </st><st c="17661">Ben kendimden utanırken, Umut inatla Mert’in bana göre olmadığını anlatmaya çalıştı. </st><st c="17746">Onun hiçbir yere ya da hiç kimseye ait olamayacağını söyledi durdu. </st><st c="17814">Tabii ki onu dinlemedim. </st><st c="17839">Her zamanki Umut işte, sabit fikirli ve kıskanç.</st></p>
			<p><st c="17887">Ertesi gün yatağımda oturdum, telefonumu önüme aldım ve sabırla Mert’in aramasını bekledim. </st><st c="17980">Onunla olmayı o kadar çok istiyordum ki elimde telefon numarası olsa, zaten ben arardım. </st><st c="18069">Böyle zamanlarda yüzsüz, arsız ve laftan anlamaz olabiliyordum. </st><st c="18133">Sürekli, kendi halinde ders çalışmaya uğraşan Ceren’i darlıyordum. </st><st c="18200">On dakikada bir odasına gidip; “Görüyor musun, hala aramadı. </st><st c="18261">Acaba telefon numarası diye yemek tarifi filan mı yazdım?” diyordum. </st><st c="18330">Daha fazla bana dayanamayan Ceren, sonunda, neredeyse insan boyunda olan oyuncak ayısını suratıma fırlatıp, kapısını da kilitledi. </st><st c="18461">Saatler geçmiyor, gün bitmiyor ama Mert bir türlü aramıyordu.</st></p>
			<p><st c="18522">Tam bana küsmüş bir şekilde evi terk eden Umut’u arayıp, Mert’e nasıl ulaşabileceğimi soracaktım ki, telefonum çaldı. </st><st c="18641">O kadar heyecanlandım ki, telefonu ancak kırk takla attırdıktan sonra açabildim. </st><st c="18722">Evet, doğru bildiniz, arayan Mert’ti. </st><st c="18760">Benimle buluşmak istiyordu. </st><st c="18788">Benimle! </st><st c="18797">Ve hazırlanmak için sadece birkaç saatim vardı. </st><st c="18845">Size de olur mu bilmiyorum ama ben böyle zamanlarda iyice salaklaşıyorum. </st><st c="18919">Elim ayağıma dolaşıyor. </st><st c="18943">O koskoca dolapta giyecek hiçbir şey bulamıyorum. </st><st c="18993">Her zaman kolayca hallediverdiğim ve her şekliyle beğendiğim saçımı bir türlü şekle sokamıyorum. </st><st c="19090">Hangi ruju sürsem, palyaçoya benzediğimi düşünüyorum.</st></p>
			<p><st c="19143">Düşe kalka bir şekilde hazırlanmayı becerdim ve neredeyse köy kahvesi kıvamında bir yerde Mert’le buluştuk. </st><st c="19252">Ben suratıma sakız gibi yapışan gevşek gülümsemeyi bir türlü silemiyorken, Mert oldukça ciddiydi. </st><st c="19350">Hemen de konuya girdi. </st><st c="19373">Benden çok hoşlandığını ama arkasında kalbi kırık birini bırakmak istemediğini söyledi. </st><st c="19461">İstanbul’a sadece çektiği fotoğrafları satmak için geldiğini ve birkaç kuruş kazanınca da tekrar gideceğini ekledi. </st><st c="19577">Mert konuşuyordu ama benim duymak istediğim şeyleri söylemiyordu. </st><st c="19643">Benim duymak istediğim şeyler şunlardı: “Seni görür görmez âşık oldum ve senden önceki hayatımı boşa geçirdiğimi fark ettim. </st><st c="19768">Cemre, dünyayı gezmek, gezgin olmak falan umurumda değil. </st><st c="19826">Benim dünyam sen ol ve ben sadece sende göreyim yeşili, maviyi, macerayı, sevgiyi.”</st></p>
			<p><st c="19909">Ah ah, benim hayallerime bak, Mert’in söylediklerine bak. </st><st c="19968">Sanki aylardır birlikteymişiz de benden ayrılmaya karar vermiş gibi konuşuyordu. </st><st c="20049">Hiçbir şey yaşamadığımız halde kalbim acıyordu. </st><st c="20097">Duruma hemen müdahale etmeli ve bu ilişkinin başlamadan bitmesine engel olmalıydım. </st><st c="20181">Hayatım boyunca yaptığım şey buydu işte. </st><st c="20222">Yani, belli ki bu iş olmayacak, salak Cemre! </st><st c="20267">Neyi zorluyorsun? </st><st c="20285">Ama olur mu? </st><st c="20298">Hayatı kendime cehennem etmeden rahat edebilir miyim hiç? </st><st c="20356">İçimdeki gezgin ruh ortaya çıkmıştı bir kere.</st></p>
			<p><st c="20401">Hiç düşünmeden Mert’in gözlerinin içine baktım ve; “Ben de seninle gelirim.” deyiverdim. </st><st c="20491">Mert hafifçe gülümseyerek; “Bak,” dedi, “bu tür yolculuklara aşk için çıkılmaz. </st><st c="20571">Sonu her zaman hüsran olur. </st><st c="20599">Eğer böyle bir niyetin varsa, kendi başına yapmalısın.”</st></p>
			<p><st c="20654">İç sesim; “Tabii ki böyle bir niyetim yok salak. </st><st c="20704">İşim yok, kendi başıma dünyayı gezeceğim?!” diye dışarıya taşmaya hazırlanıyordu ki, dış sesim ondan önce davrandı; “Ama seninle başlamam daha iyi olmaz mı? </st><st c="20861">Ben aşk için söylemiyorum bunları. </st><st c="20896">Sadece kendimi bulma yolculuğuma seninle başlamak istiyorum. </st><st c="20957">Hem bana işin püf noktalarını öğretirsin, olmaz mı?”</st></p>
			<p><st c="21009">Ay uzatamayacağım valla, sonrası şöyle oldu: Mert beni iyice bir ölçtü tarttı, sonra da bu işin çok zor olduğunu anlattı. </st><st c="21132">Benim gibi keyfine düşkün görünen bir insan için daha da zor olacağını falan söyledi; “Muhtemelen bir ev dolusu eşyan var ve her birine ihtiyacın olduğunu düşünüyorsun Cemre!” dedi. </st><st c="21314">Ardından da; “Sadece bir sırt çantasına bütün hayatını sığdırabilecek misin? </st><st c="21391">Olmadık yerlerde yatıp kalkabilecek misin? </st><st c="21434">Bazen aç, bazen uykusuz kalabilecek misin?” diye bir ton soru sıraladı. </st><st c="21506">Benim geveze iç sesim yine konuşmaya devam ediyordu tabii ki. </st><st c="21568">Hani, Kıraç’ın bir şarkısı vardır bilir misiniz: “Bazen aç bazen susuzum / Razıysan gel benimle.” der. </st><st c="21671">İşte boşboğaz iç sesim, bir yandan o şarkıyı söylüyor, bir yandan da; “Ya, ne kadar zor olabilir ki tatlım ya?” diyordu.</st></p>
			<p><st c="21791">Lütfen az sonra söyleyeceklerimi hemen gözünüzde canlandırın: Per perişan, rastalı saçları kirden alnına yapışmış, haftalardır üzerinden çıkarmadığı kıyafetleri artık griye dönmüş, o iğrenç şeyleri yemektense aç kalmayı kendisine daha uygun görüp bir deri bir kemik kalmış, ve o korkunç yerlerde uyuyamadığı için de uykusuzluktan gözleri şişmiş, bulduğu her köşede ağlayan bir insan canlandırın gözünüzde. </st><st c="22198">O kısma geleceğiz ama siz şimdiden canlandırın.</st></p>
			<p><st c="22245">Sevgili dinleyenler, size şunu kesin bir şekilde söylemek isterim ki, kalbinizden ilk geçen şey her zaman doğrudur. </st><st c="22362">Lütfen kalbinizi dinleyin.</st></p>
			<p><st c="22388">Yola çıkmak için yeterli bir süre vardı önümüzde. </st><st c="22439">Mert de yolculuk tarihini biraz ertelemişti. </st><st c="22484">Rotamızın ilk durağı, benim çok merak ettiğimi söylediğim Hindistan olacaktı. </st><st c="22562">Mert daha önce birkaç kez gitmişti tabii ki ama, ona göre Hindistan, kaç kere giderseniz gidin size her seferinde yeni keşifler sunan, büyülü bir yerdi. </st><st c="22715">Orayı yeniden görmek ve bana o ruhani diyarı tanıtacak olmak, onu da heyecanlandırmıştı. </st><st c="22804">Biz bir kere kararımızı verdikten sonra, geriye kalan her şey hızlıca halledildi.</st></p>
			<p><st c="22885"> Elime vizemi aldığım gün, uzun zamandır kızgın olduğum Umut’un telefonlarını açmadığımı, onu gördüğüm yerde de 180 derece dönüp, oradan hızlıca uzaklaştığımı hatırladım. </st><st c="23056">Yok canım, böyle olmamalıydı. </st><st c="23086">Ne de olsa çocukluk arkadaşımdı ve bana çok yardımı dokunmuştu. </st><st c="23150">Onu böyle bırakamazdım. </st><st c="23174">En azından doğru düzgün bir vedayı hak ediyordu. </st><st c="23223">Bu, Mert’le beraber çıktığım o ruhani kendini bulma yolculuğunun ilk aşamasıydı belki de. </st><st c="23313">Telefonumu çıkarttım ve yumuşacık, sanki çoktan Nirvana’ya ulaşmışçasına su gibi akan bir sesle Umut’u aradım.</st></p>
			<p><st c="23423">Buluşacağımız kafeye Mert’le beraber gittik. </st><st c="23469">Gözlerimiz kapalı halde, telefonuma taktığım kulaklıktan, beni bir diyardan başka bir diyara uçurup duran, hani şu arkada su şırıltılarının, rüzgârda salınan ağaçların filan duyulduğu bir müziği paylaşıyorduk. </st><st c="23679">O sırada Umut’un sesini duydum; “Cemre? </st><st c="23719">Ne yapıyorsun böyle sen?” Gözlerimi sakince açtığımda, Umut’un yanında benimle dalga geçer gibi ağzının kenarıyla gülümseyen Buse’yi görmek, nedense bana pek iyi gelmemişti. </st><st c="23893">Ben, “Bu kızın burada ne işi var?” diye düşünürken, asıl şaşkınlığı Umut yaşıyordu. </st><st c="23977">Beni karşısında, saçları Afro örülmüş, üstüme oldukça bol gelen, çiçek desenli keten bir elbisenin içinde görünce bir süre konuşamadı. </st><st c="24112">Kollarıma ve ellerime yaptırdığım geçici dövmelere mi, orama burama taktığım boncuk kolyelere mi baksın bilemiyor, şaşkınlıktan şaşkınlığa geçiyordu. </st><st c="24262">Sürekli ağzını açıyor, bir şey söyleyecek gibi oluyor, sonra da tekrar susuyordu. </st><st c="24344">Buse ise pek bir eğleniyormuş görünüyordu; “Alemsin valla Cemre, başka yerde görsem tanıyamazdım.” diye salak bir laf attı ortaya. </st><st c="24475">Hayatım boyunca Buse’yi ciddiye almadığım ve pek de hazır cevap bir insan olmadığım için bir şey diyemedim.</st></p>
			<p><st c="24582">Ben de birçok insan gibi kafamın içinde, iç sesimle konuşurken iyiyimdir. </st><st c="24657">Bir şey söylemem gerektiğindeyse, ancak iş işten geçtiğinde bunu yapabilirim. </st><st c="24735">Mesela; biri bir ortamda sinirimi bozan bir şey söylediğinde, o an aklıma o kişiye verecek bir cevap gelmez. </st><st c="24844">Ama sonra eve gidip de kafamı yastığa koyduğumda var ya, işte o iç sesim hiç susmaz. </st><st c="24929">Sanki karşımda o kişi varmışçasına, kafamın içinde kavga eder dururum. </st><st c="25000">Şimdi de öyle olacak biliyorum. </st><st c="25032">Bütün gece, yine kafamın içinde tabii ki, Buse’nin saçını başını yolup laf üstüne laf sokacağım.</st></p>
			<p><st c="25128">Bari şimdi Mert’le tanıştırayım da biraz havam olsun diye düşünüp Mert’e döndüm, fakat Mert, sandalyesinin üzerinde bağdaş kurmuş, gözlerini kapatmış ve parmaklarını dizlerinin üstünde birleştirmiş meditasyon yapıyordu. </st><st c="25349">Yani bu Mert’in en sevmediğim huyu buydu işte. </st><st c="25396">Olur olmaz yerlerde böyle şeyler yapıyordu. </st><st c="25440">Aslında bana komik geliyordu ama aşk işte, gülemiyordum.</st></p>
			<p><st c="25496">Umut, “Hey Allah’ım tipe bak.” dercesine bıyık altından güldü. </st><st c="25560">Ben de durumu kurtarmak için; “Sık sık meditasyon yapıyoruz, ruhumuza çok iyi geliyor.” dedim.  </st><st c="25655">Umut durdu durdu ve; “Demek şimdi de çiçek çocuk oldun.” diyerek, gözlerini gözlerime dikti.</st></p>
			<p><st c="25747">Buse durur mu, hafif bir kıkırdadı. </st><st c="25784">Kıza bak ya, birtakım kıkırdamalar, tencere gibi fokurdamalar falan. </st><st c="25853">Burada bir durum vardı. </st><st c="25877">Ayrıca ne demekti ki şimdi bu? </st><st c="25908">“Demek şimdi de çiçek çocuk oldun.” ha! </st><st c="25948">Bir kere, ben her zaman sevmişimdir bu tarzı. </st><st c="25994">Tamam daha önce hayatıma pek yansıtma fırsatım olmadı ama hep sevdim. </st><st c="26064">Yani sevmişimdir...</st></p>
			<p><st c="26083">Durup dururken sinirlendim yine. </st><st c="26117">Tam ağzımı açıp Umut’u fırçalayacaktım ki, Umut bir Mert’e, bir bana baktı ve; “Ne kadar benzemişsiniz birbirinize. </st><st c="26233">Baksana Buse; aynı dövmeler, aynı saç, aynı kolyeler, kıyafet bile aynı. </st><st c="26306">Yalnız Cemre daha sandalyede bağdaş kurma aşamasına gelememiş.” deyiverdi.</st></p>
			<p><st c="26380">O an, Umut’un ne yapmaya çalıştığını anlamıştım. </st><st c="26430">Benimle dalga geçiyordu ve en önemlisi, benden vazgeçiyordu. </st><st c="26491">Çünkü Buse’yi göstererek; “Bu arada, biz de çıkmaya başladık. </st><st c="26553">Bakalım neler olacak?” dedi. </st><st c="26582">Evet, o kızın kıkırdamalarından bir şeyler olduğunu anlamıştım. </st><st c="26646">Demek buydu. </st><st c="26659">Çıyan! </st><st c="26666">İçimde, tam da kalbimin orada küçücük bir acı hissettim. </st><st c="26723">Kısa bir an durduktan sonra, o acıyı umursamamaya karar verdim. </st><st c="26787">Hatta sevinmiş gibi yapmayı bile becerdim. </st><st c="26830">Buse’yi oldum olası sevmesem de -ki eminim o da benden nefret ediyor- kankam için sevinmiş gibi yaptım.</st></p>
			<p><st c="26933">Kalbimdeki acıyı unutmak için bol bol saçmaladığım bir gündü. </st><st c="26996">Önce, hızlıca onları tebrik ettim. </st><st c="27031">Sonra da Mert’ten bahsetmeye başladım. </st><st c="27070">Umut, soru dolu gözlerle bana bakıyordu. </st><st c="27111">O bakışlar; “Bu Mert’le olmayacak biliyorsun değil mi? </st><st c="27166">Neden sürekli bunu yapıyorsun? </st><st c="27197">Beni hiç mi sevmiyorsun?” gibi birçok soru barındırıyordu. </st><st c="27256">Ben de işte bu yüzden, sırf o sorularla yüzleşmemek için, ne Umut’un ne de Buse’nin konuşmasına fırsat vermeden konuştum durdum. </st><st c="27385">Mert’in dünyayı gezdiğinden, spritüal özelliklerinden, bu dünyayı çoktan aşmış bir ruh olduğundan, üstelik bu sefer gerçek aşkı bulduğumdan ve içimdeki gezgin ruhun nasıl da bir anda ortaya çıktığından bahsettim. </st><st c="27598">Of, konuştum da konuştum. </st><st c="27624">Ve son darbeyi de acımadan vurdum; “Biz Mert’le spritüal bir yolculuğa çıkıyoruz. </st><st c="27706">Hindistan, Nepal, Tayland... </st><st c="27735">Ne kadar sürer bilmiyoruz. </st><st c="27762">Belki yıllar. </st><st c="27776">Sonra yeniden görüşürüz. </st><st c="27801">Çünkü, insanın kendisine yaptığı yolculuk çok uzun sürebilir.”</st></p>
			<p><st c="27863">Bu sözlerim Umut’un kalbine koca bir kaya gibi düştü ve onu paramparça etti, biliyorum. </st><st c="27952">Gözünde bir damla yaş belirmişti sanki ve bunu sadece ben görmüştüm.</st></p>
			<p><st c="28020">Ertesi gün yola çıkacak spritüal bir gezgin olarak, hazırlık sürecinin nasıl geliştiğinden kısaca bahsetmek istiyorum. </st><st c="28140">Öncelikle ailemle konuştum. </st><st c="28168">Hiç şaşırmadılar. </st><st c="28186">Annem; “Ben daha fazla konuşup ağzımı bozmak istemiyorum.” diyerek telefonu babama verdi. </st><st c="28276">Babam da benim uzaklara gidiyor oluşumdan çok, kendine bir motor aldığından ve Balıkesir’deki motorcular kulübüne katıldığından bahsetti. </st><st c="28414">Çok mutluydu. </st><st c="28428">Bana sadece dikkatli olmamı, bir şeye ihtiyacım olursa haber vermemi söyledi. </st><st c="28506">Maddi olarak çok destek olamayacaklardı ama olsundu, en azından yoluma taş koymuyorlardı. </st><st c="28596">“Biz de belki annenle düşeriz yollara, belki de karşılaşırız bir yerlerde. </st><st c="28671">Kızım, bize sık sık haber ver tamam mı?” dedi ve telefonu kapattı. </st><st c="28738">Annem ve babamın bu sözlerine karşılık Ceren, asla beni onaylamıyordu. </st><st c="28809">Yine çok düşünmeden bir karar verdiğimi ve hata yaptığımı söyledi. </st><st c="28876">Ben de tabii ki yine onu dinlemedim. </st><st c="28913">Ceren de zaten beni vazgeçiremeyeceğini biliyordu. </st><st c="28964">En azından gideceğim yerler hakkında biraz da olsa bilgim olsun diyerek, oturdu bilgisayarın başına: “Bak abla, dünyanın en güzel tapınakları oralardaymış. </st><st c="29120">Benim adıma da dilek tut tamam mı?” diyerek, bana kısaca gideceğim yerlerden bahsetti.</st></p>
			<p><st c="29206">Ben o sırada Ceren’i çok dinleyemiyordum, çünkü bir sırt çantasının içine sığmam gerekiyordu. </st><st c="29301">İşin en korkunç kısmı da buydu. </st><st c="29333">Benim sadece makyaj malzemelerim o sırt çantası kadardı zaten. </st><st c="29396">Ya ayakkabılarım, ya elbiselerim? </st><st c="29430">Peki pantolonlarıma ne olacaktı? </st><st c="29463">Dertli dertli düşünürken şöyle yapmaya karar verdim; bir spor ayakkabı, tabii ki en sağlamından, yanına da bir şıpıdık terlik koyuldu. </st><st c="29598">Dört adet ince ve kısa kollu tişört, bir adet kalın ve uzun kollu svetşörtle birlikte iç içe katlandı. </st><st c="29701">İki tayt ve bir elbise sıkıştırıldı. </st><st c="29738">Birkaç çift çorap, bol bol tampon, acil durumlar için ilaç, ve işte bu kadardı. </st><st c="29818">Bir insan bütün hayatını, ihtiyacı olan her şeyi, gerçekten bir sırt çantasına sığdırabiliyordu demek ki? </st><st c="29924">Peki nedendi bu kalabalık?</st></p>
			<p><st c="29950">Uçakla 6 saat 40 dakika sürecek olan Hindistan’a, Mert’in tercihiyle karayolundan gitmeye karar verdik. </st><st c="30055">Bu plana göre, yolculuğumuz bir hafta, belki de daha fazla sürecekti. </st><st c="30125">Yani 7 saatte gitmek varken neden böyle yaptık diye merak ediyorsunuzdur. </st><st c="30199">Açıklayayım. </st><st c="30212">Çünkü, Mert böyle uygun gördü. </st><st c="30243">Çünkü, yolda olmak bunu gerektiriyordu. </st><st c="30283">Çünkü, daha ucuzdu. </st><st c="30303">Ben başıma geleceklerden habersiz olduğum için, o ne derse yapıyordum. </st><st c="30374">Rotamız şöyleydi: İstanbul’dan Van’a gidilecek, Van’dan Tahran’a, Pakistan ve sonra da Hindistan’a ulaşacaktık.</st></p>
			<p><st c="30485">İstanbul’dan Van’a uçakla gittikten sonra, birkaç saat kadar Van’da gezmeye karar verdik. </st><st c="30576">Ben daha önce Türkiye’nin doğusuna hiç gitmediğim için oldukça şaşırdım. </st><st c="30649">Bambaşka bir kültür, bambaşka bir dünya vardı karşımda. </st><st c="30705">Kendime verdiğim en önemli sözlerden biri de, en kısa zamanda önce memleketimi tanımaya ve gezmeye karar vermekti. </st><st c="30820">Çünkü hiçbir şey bilmiyordum ve bilmediklerim hakkında haddinden fazla konuşuyordum. </st><st c="30905">Bunu değiştirmeliydim.</st></p>
			<p><st c="30927">İnanılmaz lezzetli bir döner yedikten sonra Van’dan Tahran’a gidecek olan trene bindik. </st><st c="31016">Tren yolculuğumuz 26 ile 30 saat arasında sürecekti. </st><st c="31069">Sınırlar arası gerilimlerden dolayı kimse tam olarak bir saat veremiyordu. </st><st c="31144">Tren dışarıdan korkunç görünüyordu. </st><st c="31180">Beni “nasıl bir belaya bulaştım böyle” endişesi sarmaya başlamıştı ki, trenin içini görünce rahatladım. </st><st c="31284">Dört kişilik kompartımanları olan trenin güzel bir restoranı da vardı. </st><st c="31355">Valla kendimi doğu ekspresinde gibi hissetmiştim. </st><st c="31405">Yok, bu ara çok meşhur olan, herkesin bilet bulmak için birbirini öldürdüğü Doğu Ekspresi’nden bahsetmiyorum. </st><st c="31515">Agatha Christie’nin romanından uyarlanan filmden bahsediyorum. </st><st c="31578">Bakın, size ayrıntılı ayrıntılı anlatmayı çok isterim ama dil de bilmediğim için, sadece Mert’in bana aktardığı kadarını anlatabiliyorum. </st><st c="31716">Bu yüzden kusura bakmayın.</st></p>
			<p><st c="31742">Evet, trenimiz gecikmeli bir şekilde kalktığında ben heyecandan yerimde duramıyor, Mert ise yine meditasyon yapıyordu. </st><st c="31862">Yolculuğun ilk birkaç saati oldukça heyecanlıydı. </st><st c="31912">Sürekli pencereden dışarıya bakıyor, hayaller kuruyordum. </st><st c="31970">Fakat giderek sıkıntılı bir hal almaya başlıyordu. </st><st c="32021">“Kompartımanımıza kapanıp, yol boyunca sevişiriz herhalde.” hayalleri kuran ben, o küçücük odayı, hiç tanımadığım insanlarla paylaşmak zorunda kalınca somurtup oturmaktan başka bir şey yapamamıştım. </st><st c="32220">Üstelik, odamızı paylaştığımız arkadaşlardan birinin ayakları ölmüştü, çürümüştü. </st><st c="32302">Gömmeyi de unutmuşlardı.</st></p>
			<p><st c="32326">Benim aksime Mert, bulunduğumuz ortamdan hiç de rahatsız değildi. </st><st c="32393">Hemen altımdaki yatakta, kafasını yastığa koyar koymaz mışıl mışıl uyudu. </st><st c="32467">Ben ise hem kokudan hem de korkudan bir dakika bile uyuyamadım. </st><st c="32531">O gece geçmek bilmedi.</st></p>
			<p><st c="32553">Sonraki gün, sanırım Tahran’daydık, Mert önce yiyecek dediği tuhaf bir şeyler getirdi. </st><st c="32641">Ben bir şeye benzetemediğim için yiyemedim. </st><st c="32685">Mert hepsini iştahla mideye indirdikten sonra, bir süre tren garında uyuyacağımızı söyledi ve bankın birine kıvrılıp hemencecik uyudu. </st><st c="32820">Ben tabii ki yine korkudan, sanırım biraz da açlıktan, uyuyamadım. </st><st c="32887">Sonraki duraklarımızda da durum pek farklı değildi. </st><st c="32939">Ben uykusuzdum, açtım ve gergindim. </st><st c="32975">Gördüğüm yerler, yolculuğumuzun ilk saatlerinin aksine, hiç hoşuma gitmiyordu. </st><st c="33054">Bu kâbus bir an önce bitsin istiyordum.  </st><st c="33094">Uykusuzluk bende değişik bir kafa yapmıştı. </st><st c="33138">Bunun üstüne bir de açlık binince, daha da değişik oldu.</st></p>
			<p><st c="33194">Size de olmuştur mutlaka, hani gerçekte yaşadığınız olaylar sanki bir rüyanın içindeymiş gibi gelmeye başlar ya, işte öyle bir kafadaydım. </st><st c="33334">Tabii, hayatımda hiç bu kadar uzun bir tren yolculuğu yapmamış olmam da beni sarsmıştı. </st><st c="33422">Çünkü trende bir gün geçirmiştim ama bir haftalık sallanmıştım. </st><st c="33486">Artık nerede olduğumuzu, neye bindiğimizi ya da ne yediğimizi pek hatırlamıyordum. </st><st c="33569">En son Pakistan’daydı sanırım, eski bir otobüs gibi bir şeye bindiğimizi hatırlıyorum. </st><st c="33656">Bir de başımı Mert’in omzuna koyduğumu. </st><st c="33696">Öyle güzel bir rüya görmüştüm ki nasıl anlatsam, böyle büyük büyük sütunların olduğu, devasa büyüklükte sıcacık bir havuz vardı. </st><st c="33825">Havuzun etrafı çeşit çeşit meyveler, yemişler ve çiçeklerle donatılmıştı. </st><st c="33899">Bir de Van’da yediğim ve tadını hala unutamadığım dönerden vardı. </st><st c="33965">Böyle kesmeden, hala cızırdıyorken koymuşlar masaların üzerine. </st><st c="34029">Bir de biz vardık, Mert’le havuzun içindeydik. </st><st c="34076">Bir yandan aksırıp tıksırıncaya kadar yiyip içiyor, bir yandan da durmadan sevişiyorduk. </st><st c="34165">O kafam kadar sivri sinek alnımdan sokmasaydı, bu muhteşem rüyanın içinde gönül rahatlığıyla ölebilirdim. </st><st c="34271">Ama olmadı.</st></p>
			<p><st c="34282">Uyandığımda, sırt çantamın üstünde yatıyordum. </st><st c="34330">Mert yanımda yoktu. </st><st c="34350">Panikle sıçradım yerimden. </st><st c="34377">Tam karşımda, bir grup büyüklü küçüklü insan bana bakıyordu. </st><st c="34438">Hatta biri yanıma gelip fotoğrafımı bile çekti. </st><st c="34486">Ben panikle; “Mert!” diye bağırdığımda, her neredeyse birden koşarak yanıma geldi ve; “Nihayet uyandın prenses, bir an hiç uyanmayacaksın zannettim.” dedi. </st><st c="34642">Sonra da benim şaşkın şaşkın karşımdakilere baktığımı görünce, bir zahmet açıkladı; “Korkma, Hindistan’a geldik. </st><st c="34755">Beyaz tenli olduğun için de ilgilerini çektin. </st><st c="34802">Merak etme, zarar vermezler.” diyerek beni rahatlattı. </st><st c="34857">Aklıma, Hindistan’a gelen Bülent Ersoy’un gördüğü ilgi geldi. </st><st c="34919">Kadın o kadar ilgilerini çekmişti ki neredeyse izdiham olacaktı. </st><st c="34984">Hatta tanrılarına benzetmişlerdi. </st><st c="35018">Aman, benim başıma da öyle şeyler gelmesin!</st></p>
			<p><st c="35061">Mert’in söylediğine göre uzun bir süre uyumuştum ama yine de kendimi çok yorgun hissediyordum. </st><st c="35157">Karnım açtı ve inanılmaz derecede pistim. </st><st c="35199">İnanın, Mert yanımda olmasa çocuklar gibi ayaklarımı yere vurarak ağlardım ama yapamadım. </st><st c="35289">Mert’i, biraz dinlenmek ve duş almak için bir otele gitmeye ikna edebildim sadece. </st><st c="35372">İkna olmuştu ama surat asıyordu. </st><st c="35405">Yolculuğu lüks otellerde geçiremeyeceğimizi, bunu ilk ve son kez yaptığımızı söyledi. </st><st c="35491">Öyle de oldu.</st></p>
			<p><st c="35504">Ne olursa olsun, Mert’in tüm huysuzlanmalarına rağmen, benim için harika bir molaydı. </st><st c="35591">Dinlendim, duş aldım, üstüme yapışmış olan pis kıyafetlerden kurtuldum. </st><st c="35663">Yıkama zahmetine bile girmeden direkt çöpe attım. </st><st c="35713">Otelin restoranında, yine ne olduğunu bilmediğim ama en azından daha yemek gibi görünen şeylerle karnımı doyurdum. </st><st c="35828">Ve ertesi günden itibaren kâbus yine başladı. </st><st c="35874">Yani, aslında bir taraftan bakınca fena değildi. </st><st c="35923">İlginç insanlar ve değişik bir kültürle karşı karşıyaydık. </st><st c="35982">Fakat o fakirlik, pislik, o bitmeyen toz, benim için çok fazlaydı.</st></p>
			<p><st c="36048">Gittiğimiz her yerde garip garip törenlere katıldık. </st><st c="36102">Yakılan ölüler gördüm mesela. </st><st c="36132">Sonra o ölünün küllerinin, Mert’in yıkanmak için girdiği Ganj nehrine bırakıldığını da. </st><st c="36220">Çok zavallı hayatlar, insanlık dışı şartlarda olsalar da mutlu mesut yaşayanları gördüm. </st><st c="36309">Aklımın almayacağı kadar çok tanrı gördüm mesela. </st><st c="36359">Hatta bazı tanrıların sokakta yürüdüğünü de. </st><st c="36404">Sonra, gerçek bir Hint düğününe de şahit oldum. </st><st c="36452">Filmlerde gördüğümden hiç de farklı olmayan danslarını da. </st><st c="36511">Hayal, gerçek, mistik, açlık, pislik, eğlence, inanç, geçmiş, gelecek; her şey birbirine girmişti.</st></p>
			<p><st c="36609">Gündüzleri topuklarımız çatlayana kadar geziyor, geceleri ya çok ucuz bir hostelde, ya da para vermemek için tapınaklarda kalıyorduk. </st><st c="36744">Yorulsam da, el kadar sivrisinekler tarafından delik deşik edilsem de, maymunlar saçımı başımı yolsa da direndim. </st><st c="36858">Bakın arkadaşlar, bu maymun meselesi çok önemli. </st><st c="36907">Ne zaman ne yapacakları hiç belli olmadığından, sık sık saçlarımı yolup, üstüne, elimde avucumda ne varsa çalıp kaçtıkları için, bu yaşımda nur topu gibi bir fobi sahibi daha oldum; maymun korkusu. </st><st c="37105">Bana neler etti vicdansız maymunlar ama ben yine de direndim. </st><st c="37167">Mert yüzünden tabii ki. </st><st c="37191">Onun yanında olmaktan çok mutluydum. </st><st c="37228">Çünkü, sevgililik rekorumu üç haftayla kırmıştım. </st><st c="37278">Kendi kendime diyordum ki: “Gerçek aşkı buldum, vallahi buldum bu sefer.” Mert beni seviyordu. </st><st c="37373">Bundan emindim artık. </st><st c="37395">Hiçbir şey yiyemediğimi görünce ne yapmış ne etmiş, bana cips bulmuştu. </st><st c="37467">Söyleyin bana, bu aşk değil de nedir?</st></p>
			<p><st c="37504">Hindistan’ın altını üstüne getirdikten sonra Nepal’e geçtik. </st><st c="37566">Nepal’de hava olayları biraz ilginçti. </st><st c="37605">Bir anda deli gibi yağmur yağmaya başlıyordu mesela ve ne zaman duracağı da asla belli olmuyordu. </st><st c="37703">Yağmurda ıslanıp güneşte kurumak keyifliydi ama benim gibi hassas bir vücuda sahip olanlar için hiç de uygun değildi. </st><st c="37821">Evet, Mert’in yanında mutluydum, bunu reddetmiyorum. </st><st c="37874">Ama itiraf etmeliyim ki bulunduğum yerden ve yaşadıklarımdan hiç ama hiç mutlu değildim. </st><st c="37963">Rahat bir yatak, sıcak bir banyo ve banyo sonrasında da kurumuş cildime kremler sürmek istiyordum. </st><st c="38062">İnsanın en normal ihtiyaçları bile lüks haline gelebilir mi? </st><st c="38123">Geliyor işte. </st><st c="38137">Yemin ederim, haftalarca doğru düzgün çişimi bile yapamadım.</st></p>
			<p><st c="38197">Sonunda da işte böyle her şey bir araya geldi ve ben sağlam bir hastalık kaptım. </st><st c="38279">Ateşler içinde yanıyordum ve bütün vücudum ağrıyordu. </st><st c="38333">Yanıma aldığım ilaçlar ise çoktan bitmişti. </st><st c="38377">Ateşim tavan yapıp, kurmalı oyuncak gibi titremeye başladığımda Mert, ellerimden tutuyor ve; “Haydi transa geçelim, vücudunun sahibi sensin. </st><st c="38518">İstersen hiç hasta olmazsın. </st><st c="38547">Bak bana. </st><st c="38557">Hasta oluyor muyum? </st><st c="38577">Hayır. </st><st c="38584">Bak şu rahiplere, bir deri bir kemikler ama hasta olmuyorlar. </st><st c="38646">Hem de hiç.” gibi bir şeyler diyordu. </st><st c="38684">Ben de gözlerimi kapatıp, Mert’le beraber “oumm” diyerek başlıyordum spritüal yolculuğuma.</st></p>
			<p><st c="38774">Sözde kendime ulaşacağım muazzam bir yolculuk olacaktı ama ben giderek kendimden uzaklaşıyordum. </st><st c="38872">Tabii ki bu saçmalıklarla hastalığım iyileşmedi. </st><st c="38921">Zaten transa falan da geçemiyordum. </st><st c="38957">Ama ben hastaneye gidelim dedikçe Mert, sanki ben hiç öyle bir şey dememişim gibi yine elini uzatıyor ve “oumm” diyerek gözlerini kapatıyordu. </st><st c="39100">Bu yüzden bir türlü iyileşemiyor, ölmüyor ama durmadan sürünüyor, üstüne üstlük sürekli kilo veriyordum.</st></p>
			<p><st c="39204">İşte tam bu sırada yolumuz, Didem diye bir kızla kesişti. </st><st c="39263">Didem’le Mert’in hikayesi birbirine çok benziyordu. </st><st c="39315">O da bir anda işini bırakıp kendisini yollara vurmuştu. </st><st c="39371">Üstelik tek başınaydı. </st><st c="39394">Çok karizmatik, güçlü ve ne yalan söyleyeyim, bana bile çekici gelen bir kızdı. </st><st c="39474">O, bizden farklı bir rotadan yola çıkmıştı. </st><st c="39518">Şimdi Nepal turu yapacak, sonra da yol onu nereye götürürse oraya gidecekti. </st><st c="39595">Kızın bu gücüne ben bile hayran oldum ki, Mert’in gözleri parlıyordu. </st><st c="39665">Valla, işin doğrusu, kızı kıskanacak kadar bile gücüm yoktu. </st><st c="39726">Zaten istesem bile bu kadar kendine yetebilen, cesur ve kararlı biri olamazdım. </st><st c="39806">Ama Didem’le tanışmak, hayatımdaki birçok şeye dokundu. </st><st c="39862">O zaman farkında değildim ama değişimimin köşe taşlarından biri oldu. </st><st c="39932">Hayatımıza giren her insan bir amaç için girermiş. </st><st c="39983">Mutlaka karşılıklı bir öğrenme yaşanırmış. </st><st c="40026">Eğer insan görmeye, değişmeye ve dinlemeye açıksa, herkesten öğrenecek bir şey varmış. </st><st c="40113">Dediğim gibi, o zamanlar bunların farkında değildim. </st><st c="40166">Ama artık biliyorum.</st></p>
			<p><st c="40186">Didem’le karşılaştığımızda, Nepal’in başkenti Katmandu’da bulunan, ülkenin en önemli tapınağı Pashupatinah’daydık. </st><st c="40302">Didem, herkesin bilmediği, dağ başındaki gizemli bir tapınağa gideceğini söylediğinde, biz de çoktan onunla yollara düşmüştük. </st><st c="40429">Ben sürekli Mert’le konuşmaya ve onu, kendi yolumuzdan gitmemiz gerektiğine ikna etmeye çalışıyordum ama tabii ki beni dinlemiyordu. </st><st c="40562">Hastalığım da bir celalleniyor ve bana kafa göz dalıyor, sonra kısa bir süre dinlenip tekrar tepeme biniyordu. </st><st c="40673">Benim bu halimi gören Didem, yanındaki birkaç ilaçla biraz olsun beni rahatlattı.</st></p>
			<p><st c="40754">Bu arada, ikisi de İngilizce bildiği için, insanlarla bir şekilde anlaşıyorlardı. </st><st c="40837">“Yes” ve “no” dışında tek bir kelime İngilizce bilmeyen biri olarak ben ise, her ortamda ve her durumda, bir köşede sığıntı gibi duruyordum. </st><st c="40978">Bana “otur” dediklerinde oturuyor, “kalk” dediklerinde kalkıyor, “yürü” dediklerinde yürüyor ve “dur” dediklerinde de duruyordum. </st><st c="41108">Oradan kurtulur kurtulmaz, hayatım pahasına da olsa İngilizce öğreneceğime yemin ettiğimi hatırlıyorum. </st><st c="41212">Hiç kimseye, hiçbir konuda bağımlı olmamak gerekiyordu. </st><st c="41268">Bir insan; ne eşine, ne dostuna, ne ana babasına, ne de kardeşine, her kim olursa olsun, bağımlılık üstünden sorumluluk vermemeliydi. </st><st c="41402">Bu kadar bağımlı olduğumuz ilişkilerde gerçek sevgiyi nasıl görebilirdik ki? </st><st c="41479">O zamanlar ve sonrasındaki bir ay boyunca, yaşadıklarıma lanetler yağdırsam da bana yıllardır öğrenemediğim bir şeyi, sadece bir ay kadar kısa bir sürede öğretmişlerdi. </st><st c="41648">İnsan, her şeyden önce kendini bilmeli ve kendini sevmeliydi.</st></p>
			<p><st c="41709">Didem’in bizi götürmek istediği tapınak, Katmandu’dan oldukça uzaktaydı. </st><st c="41783">Yine yollar kat edilecek, yine kendisini zor taşıyan o otobüslere binilecek ve uçurumların hemen kenarındaki o taş topraktan mütevellit yollardan geçerken, gergin bir halde, lakayt şoförlerin insafında, ölümle dans edecektik. </st><st c="42009">Neyse ki artık eskisi kadar ayaklarım ağrımıyordu. </st><st c="42060">Gerçi hala yerlerindeler mi, değiller mi pek emin değildim ama olsundu. </st><st c="42132">İnsanın yanında sevgilisi varken her şey güzeldi. </st><st c="42182">Yani, olabildiği kadar güzeldi. </st><st c="42214">Katlanılabiliyordu işte. </st><st c="42239">Tamam yahu, Mert dışında her şey boktandı, oldu mu şimdi?</st></p>
			<p><st c="42296">Neyse, az gittik, uz gittik, dere tepe hiç de düz gitmedik ve yorgunluktan ölmeden hemen önce Didem durdu ve az ötedeki bir yeri işaret etti. </st><st c="42439">Gösterdiği yer, sanki dünyanın tam da bu noktasına çakılmış bir çivi gibi duran, garip görünüşlü bir dağdı. </st><st c="42547">Ben, “İyi de bu dağa nasıl çıkıyorlar?” diye düşünürken, dağın hemen yamacından başlayan ve sonsuzluğa uzanıyormuş gibi duran merdivenleri gördüm. </st><st c="42694">Didem, tepede, bulutlardan görünmeyen ama muhtemelen bende olmayan üçüncü gözüyle gördüğü zirveyi işaret ederek; “İşte, çok az insanın bildiği tapınak orada. </st><st c="42852">Geceyi tapınakta geçirebiliriz.” dedi. </st><st c="42891">Tamam, geçirelim geçirmesine de, bu merdivenleri nasıl çıkacağız demeye kalmadan, Didem ve Mert’in iki dağ keçisi gibi hoplaya zıplaya tırmanmaya başladıklarını gördüm. </st><st c="43060">“Allah’ım sen bana sabır ver.” diyerek, düştüm ben de peşlerine.</st></p>
			<p><st c="43124">Tapınak, bilmem kaç bin, belki de bilmem kaç yüz bin basamakla çıkılan bu dağın zirvesindeydi. </st><st c="43220">Gerçekten zirvedeydi yani. </st><st c="43247">Zavallı ben hem aç, hem hasta, hem pis, hem de çok yorgundum. </st><st c="43309">Sanırım o anda, bu merdivenleri çıkıp, hayatı zirvede bırakabilirim diye düşünüyordum. </st><st c="43396">Didem ve Mert, gayet rahat bir şekilde, konuşa eğlene merdivenleri çıktılar. </st><st c="43473">Sanırım ben anlamayayım diye çoğunlukla İngilizce konuşuyorlardı. </st><st c="43539">Bu kıza giderek daha fazla gıcık olmaya başlamıştım. </st><st c="43592">Normalde, tek bir tekme darbesiyle o kızı aşağı atabilirdim ama işte, gücüm yoktu. </st><st c="43675">Bir süre sonra o iki dağ keçisi gözden kayboldu ve ben, arada dinlenerek, birkaç kez düşmenin eşiğinden dönerek, ancak saatler sonra, hava kararınca ulaşabildim zirveye. </st><st c="43845">Yemin ediyorum kendimi Yüzüklerin Efendisi’ndeki Frodo gibi hissediyordum. </st><st c="43920">Sam ve Frodo’nun tırmandıkları, Mordor’a giden gizli merdivenleri hatırlar mısınız? </st><st c="44004">Hani yüzüğü alabilmek için Gollum sokmuştu onları oraya. </st><st c="44061">Bizim Gollum da Didem’di işte.</st></p>
			<p><st c="44091">Evet zor da olsa zirveye ulaştım. </st><st c="44126">Ah, ulaşmaz olaydım. </st><st c="44147">Didem’in tapınak dediği şey, sadece birkaç eski, yıkık dökük taş binaymış. </st><st c="44222">Her taraf acayip ağaçlar, boyum kadar yaprakları olan garip bitkiler, yine ve yine o manyak maymunlar ve başımın belası dev sivrisineklerle doluydu. </st><st c="44371">Bunları görmek için bilmem kaç milyon basamak çıktığıma inanamıyordum.</st></p>
			<p><st c="44441">Tam kendimi zirveden aşağıya bırakacaktım ki karşımda bütün azametiyle dikilen, tepesindeki fırtınanın rüzgârda uçuşan saçlara benzediği, o meşhur Everest Dağı’nı gördüm. </st><st c="44613">Tek güzel tarafı, Everest’e çok yakın olmasıydı. </st><st c="44662">Hatta bu görüntü bana, Galata Kulesi’nin yanı başında geçirdiğim o geceyi hatırlattı. </st><st c="44748">Everest o kadar yakın görünüyordu ki sanki uzansam, tepesinden bir avuç kar alabilecektim.</st></p>
			<p><st c="44838">Gerçekten büyüleyiciydi ama bir an gözlerim kararınca, Everest filan da bir yere kadarmış diyerek Mert’i aramaya başladım. </st><st c="44962">Sanırım aldığım ilaçların etkisi geçiyordu. </st><st c="45006">Hiç iyi değildim. </st><st c="45024">Dağın tepesinde dört döndüm ama ne Mert’ten, ne de Didem denilen o kızdan bir iz bulamadım.</st></p>
			<p><st c="45115">Derken, tapınağın bir köşesine bağdaş kurmuş, neredeyse bir heykel gibi hareketsizce oturan bir rahip gördüm. </st><st c="45226">O kadar hareketsiz duruyordu ki, bir an “Gerçekten heykel mi acaba?” diye düşünerek yanına sokuldum. </st><st c="45327">Tam parmağımla burnuna dokunacaktım ki, Mert’in sesiyle yerimden sıçradım. </st><st c="45402">Çalı çırpı toplamaktan gelen sevgili sevgilim Mert ve yeni arkadaşı, tapınağın kapısında durmuş bana bakıyorlardı. </st><st c="45517">Mert’i görünce rahatlamıştım ama aklım da rahipte kalmıştı; “Ne yapıyor ki bu adamcağız burada?” diye sordum. </st><st c="45627">Didem bilmişi konuştu yine; “O adam bir Budist rahibi. </st><st c="45682">Belli ki uzun sürecek bir meditasyon halinde.” dedi ve; “Muhtemelen de bu tapınakla özel bir bağı var. </st><st c="45785">Burası hakkında, özellikle sıradan insanlardan, çok özel şeyler duydum. </st><st c="45857">Söylediklerine göre bu tapınak, bütün cevapları biliyormuş. </st><st c="45917">Ayrıca dilekleri gerçekleştirme gücüne de sahipmiş. </st><st c="45969">Köylülerin dediğine göre, bunun için yanındaki en değerli şeyi vermen yeterliymiş.” diye devam etti.</st></p>
			<p><st c="46069">Ben ilgiyle Didem’i dinlerken, topladıkları çalıları yakmaya çalışan Mert; “Hurafe bunlar, inanmayın.” diyerek çalıları tutuşturdu. </st><st c="46202">Anlatılanlar hurafe de olsa, mekân da rahip de çok ilginçti. </st><st c="46263">O kadar yer gezdik, o kadar tapınak gördük ama hiçbiri burası kadar huzurlu değildi. </st><st c="46348">Evet, ilk geldiğimde gördüğüm sadece birkaç taş sütundu ama inanın sizde yarattığı duygu çok güzeldi. </st><st c="46450">Ayrıca ne maymunlar, ne de o Allah’ın belası sivrisinekler rahatsız ediyordu. </st><st c="46528">Uzun zamandan sonra ilk defa kendimi bu kadar huzurlu hissetmiştim.</st></p>
			<p><st c="46595">Tabii bütün bunları hayal meyal hatırlıyorum. </st><st c="46642">Çünkü o kadar merdiveni çıkarak, zaten bağışıklık sistemi darmaduman olmuş vücudumu ayakta tutamayacak hale gelmiştim. </st><st c="46761">Tir tir titriyordum. </st><st c="46782">Tam ayağa kalkıp ateşin yanına gitmeye çalışıyordum ki her yer bir anda karardı. </st><st c="46863">Sanırım bayıldım. </st><st c="46881">Sanırım diyorum, çünkü her şey o kadar değişikti ki tam olarak ne yaşadığımı tarif edemiyorum. </st><st c="46976">Bayıldıktan sonrası çok tuhaftı. </st><st c="47009">Uyku ile uyanıklık arasında, gerçek mi hayal mi olduğunu tam olarak anlayamadığım şeyler gördüm. </st><st c="47106">Gece boyunca ateşler içinde yandım durdum. </st><st c="47149">Bunu da şuradan anlıyorum; havanın hiç de sıcak olmamasına rağmen kovayla ter döktüm. </st><st c="47235">Mert’in yaktığı ateş hemen başucumda gürül gürül yanmasına rağmen donuyordum. </st><st c="47313">Gördüğüm hiçbir şey net değildi. </st><st c="47346">Büyülenmiş gibi ateşe bakıyordum. </st><st c="47380">Ateş yükseliyor, yıldızlara kadar ulaşıyor, sonra tekrar yanıma sokulup o büyüleyici dansına devam ediyordu. </st><st c="47489">Yok yok, dans eden ateş değildi. </st><st c="47522">İki kişiydi. </st><st c="47535">Belki de üç. </st><st c="47548">Bilmiyorum. </st><st c="47560">Belki de daha fazla. </st><st c="47581">Ama muhtemelen benim hezeyanlarımdan kaynaklanan bu kalabalıkta, Mert ve Didem’i seçebiliyordum. </st><st c="47678">Görüntü titreşiyor ve Didem’le Mert, iç içe geçiyorlardı. </st><st c="47736">Sonra bir süre karanlığa düşüyordum. </st><st c="47773">Sesler önce uzaklaşıyor, sonra tekrar yakınlaşıyordu. </st><st c="47827">Her şey, her yer yoğun bir sis içinde kayboluyordu. </st><st c="47879">Sonra tekrar gözlerimi açmaya çalışıyordum. </st><st c="47923">Ateşin söndüğünü ve hemen yanı başımda, Didem’le Mert’in seviştiğini görüyordum. </st><st c="48004">“Ne saçma bir rüya.” diyerek tekrar kapatıyordum gözlerimi. </st><st c="48064">Kafamdaki o geveze ses, durmadan; “Mert beni seviyor. </st><st c="48118">Yapmaz öyle şeyler.” diye söyleniyordu.</st></p>
			<p><st c="48157">Böyle kaç gün geçtiğini bilmiyorum ama, bu zaman boyunca ateşler içinde yanıp kavrulduğumu hatırlıyorum. </st><st c="48263">Bir süre sonra görüntü değişti. </st><st c="48295">Arada gözlerimi açtığımda, o heykel gibi duran Budist rahibin bana bir şeyler içirdiğini, vücudumu bir şeylerle ovduğunu görüyordum. </st><st c="48428">Ama bu gördüğümün de bir rüya olduğuna eminim. </st><st c="48475">O yüzden umursamıyordum. </st><st c="48500">Bir süredir Mert’i görmüyordum. </st><st c="48532">Bu rüyada sadece rahip ve ben vardım.</st></p>
			<p><st c="48569"> Sonunda bir sabah, gözlerimi açtım. </st><st c="48606">Gariptir, kendimi yeniden doğmuş gibi zinde hissediyordum. </st><st c="48665">Gözlerim uzakta, gökyüzünde süzülen bir kuşu tüylerine kadar net görebiliyor, doğanın bütün seslerini açık bir şekilde duyabiliyordum. </st><st c="48800">Sanki hiç olmadığı kadar iyi beslenmiş, deliksiz bir uyku uyumuş gibiydim. </st><st c="48875">Yavaşça doğruldum ve kendimi bir yokladım. </st><st c="48918">Her şey yerli yerinde görünüyordu. </st><st c="48953">Hastalığım geçmişti. </st><st c="48974">Ateşim yoktu ve bir yerim de ağrımıyordu. </st><st c="49016">Eminim iyileşmemi Mert’e borçluydum. </st><st c="49053">Zavallı sevgilim, kim bilir kaç gün boyunca başımda kederle beklemiş, elimi tutup gözyaşı dökmüştü. </st><st c="49153">Onu bulup boynuna atlamalı ve öpücüklere boğmalıydım.</st></p>
			<p><st c="49206">Hemen kalktım yerimden ve Mert’e bakındım. </st><st c="49250">Her yere baktım ama in cin top oynuyordu. </st><st c="49292">Etrafta kimseler yoktu. </st><st c="49316">Sağa sola, kuytulara, ağaçların tepesine, mağaraların içine, aşağıya dağın yamaçlarına baktım, aradım ama kimseyi göremedim. </st><st c="49441">Sonra seslendim. </st><st c="49458">Mert’i çağırdım ama sesim, gözümün önünde art arda dizilmiş dağlar boyunca yankılandı ve bana geri döndü. </st><st c="49564">Cevap gelmedi.</st></p>
			<p><st c="49578">Tapınağa geri döndüğümde son çare olarak, hala sessizce oturan rahibin yanına gittim. </st><st c="49665">“Arkadaşlarım nerede?” diye sordum. </st><st c="49701">Cevap yok. </st><st c="49712">Dürttüm, göz kapaklarını bile açmaya çalıştım, ama bir milim bile kıpırdamadı. </st><st c="49791">İyimser yanım, yürüyüşe çıktıklarını ve birazdan şu ağaçların arkasından el sallayarak görüneceklerini söyleyerek beni ikna etmeyi başardı. </st><st c="49931">Neşeyle üstümü değiştirmek işçin sırt çantamı aldım ve işte o anda, o notu gördüm. </st><st c="50014">Eski bir kâğıt parçasına hızlıca yazılmış notta: </st><em><st c="50063">“Birkaç gün bekledim ama daha fazla bekleyemem. </st><st c="50111">Zaten sen mental olarak bu yolculuk için uygun değilsin. </st><st c="50168">Kendine yeni bir yol çizmelisin. </st><st c="50201">Yola Didem’le devam ediyorum. </st><st c="50231">Buddha yanında olsun. </st><st c="50253">Mert.”</st></em><st c="50259"> yazıyordu.</st></p>
			<p><st c="50270">Yazıyı tekrar tekrar okudum. </st><st c="50300">Bunda bir yanlışlık olmalıydı. </st><st c="50331">Hiçbir insan burada, böyle bir yerde, böylece terk edilmemeliydi. </st><st c="50397">Mert de bana bunu yapmazdı. </st><st c="50425">Hadi Mert yaptı diyelim, Didem de bir kadındı ya, elbet anlardı halimden. </st><st c="50499">Değil mi ama? </st><st c="50513">Yani, hadi terk ettin diyelim; iki kelime dışında yabancı dili olmayan, yol iz bilmeyen bir insan böyle bırakılmaz ki. </st><st c="50632">İnsan, insana bunu yapmaz. </st><st c="50659">Ben bile yapmam. </st><st c="50676">Kendimi yerlerin dibine sokarım, bencilim, kıskancım, sadece kendimi düşünürüm ama yemin ederim ben bile böylesini yapmazdım. </st><st c="50802">Yapmazdım. </st><st c="50813">Yapamazdım.</st></p>
			<p><st c="50824">Çok kalbim kırıldı. </st><st c="50845">İnsanlara olan bütün inancım, bir anda yerle yeksan oldu. </st><st c="50903">Bir yandan da sanrılarım aklıma geliyordu. </st><st c="50946">Demek ki beni iyileştiren Mert değil, gerçekten o kel rahipti. </st><st c="51009">İlerleyen zamanlarda, bu yaşadıklarımla ilgili hatırlayacağım tek pozitif şey; dünyada, en saçma ve en acımasız şekilde terk edilenler listesinde birinci sırada olmam olacaktı. </st><st c="51186">Bu bile beni teselli etmedi.</st></p>
			<p><st c="51214">Ağlamaya başladım. </st><st c="51234">Ama öyle böyle bir ağlamaktan bahsetmiyorum. </st><st c="51279">Sular seller gibi ağlamaya başladım. </st><st c="51316">Ağlamaktan gözümün önünü bile zor görüyordum. </st><st c="51362">Bir süre sinirle ağlamaya devam ettim. </st><st c="51401">Sonra çantamda bazı şeylerin eksik olduğunu fark ettim. </st><st c="51457">Param alınmıştı mesela. </st><st c="51481">Birkaç parça kıyafetimin yerinde de yeller esiyordu. </st><st c="51534">Gittikçe daha fazla sinirleniyor ve ağlıyordum. </st><st c="51582">Hızla Budist rahibin yanına gittim ve; “Lütfen bana yardım edin Buda Bey.” diyerek başladım dil dökmeye. </st><st c="51687">Saatlerce dua ettim, yardım istedim ama adam öylece durmaktan başka bir şey yapmıyordu.</st></p>
			<p><st c="51774">Çaresizdim. </st><st c="51787">Sinir krizi geçirerek tapınağın ortasına çöktüm. </st><st c="51836">Ağzımdan tükürükler saçarak ellerimi havaya kaldırdım: “Neden? </st><st c="51899">Neden? </st><st c="51906">Tanrım Neden? </st><st c="51920">Neden kimse beni sevmiyor? </st><st c="51947">Eğer bu tapınak, dedikleri gibi sihirli bir yer ise size sesleniyorum. </st><st c="52018">Benim dileğimi gerçekleştirin. </st><st c="52049">Erkeklerin beni sevmesini sağlayın. </st><st c="52085">Göz ucuyla bile baktığım her erkek, peşimde köpekten beter olsun. </st><st c="52151">Bütün bu zamanların intikamını almak istiyorum. </st><st c="52199">Duydunuz mu beni?” diye bağırdım.</st></p>
			<p><st c="52232">O sırada çok tuhaf bir şey oldu. </st><st c="52266">Birdenbire, sanki gökyüzünden üstüme bir ışık akmaya başladı ve sanki bir güç beni havaya kaldırdı. </st><st c="52366">Ben korkuyla ne olduğunu anlamaya çalışırken yine gözlerim karanlığa saplandı. </st><st c="52445">Bayılmıştım.</st></p>
			<p><st c="52457">“Tam bütün cevapları bulduğunu düşünürsün, sorular değişir.” demiş Paulo Coelho. </st><st c="52539">Şimdi yüksek sesle söyledi Umut. </st><st c="52572">Sanırım bana okuduğu bir şeyde geçiyordu. </st><st c="52614">Ne güzel bir söz gerçekten. </st><st c="52642">Hayatın akışıyla ilgili ne kadar çok şey barındırıyor. </st><st c="52697">Aslında bu sözü birçok şeye uyarlayabiliriz. </st><st c="52742">Benim hikayeme de uyarlayabiliriz mesela. </st><st c="52784">Ben o tapınağın tepesinde her şey bitti zannederken, meğer daha yeni başlıyormuş ve meğer benim dileğim, en büyük lanetimmiş.</st></p>
		</section>
	<div id="charCountTotal" value="52909"></div></body>
</html>
