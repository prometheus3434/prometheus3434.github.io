<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p5"><span class="t24">&nbsp;</span></p>

  <p class="p20"><span class="t20">Evin hâlâ çok çok büyük</span></p>

  <h3 class="h31"><a id="ncx1309"></a><a id="a44"></a>1</h3>

  <p class="p20">Acapulco&rsquo;da bütün bunlar olup biterken Don Fernando Benítez orası burası kesilip atılmış ülkemizin üzerinde uçuyordu: yukarıdan onu, gölgeler körfezindeki bir ada gibi görüyordu.</p>

  <p class="p20">Sonra, indiklerinde, karanlık koyaklarla yalnızlığa terk edilmiş gümüşi, kupkuru bir vadide olduğunu anladı.</p>

  <p class="p20">Helikopter üzeri düz bir tepeye indi ve Don Fernando, Ulusal Yerli Enstitüsü&rsquo;nde çalışan pilota teşekkür etti. Pilot, geri gelmesini istemediğinden emin olup olmadığını sordu; ama Fernando Benítez Amca hayır dedi; belki oraya kadar tırmanacak gücü yoktu, ama aşağı inmek başkaydı. Evet, dedi pilot çarpık bir gülüşle, yokuş aşağı inmek daha kolaydır.</p>

  <p class="p20">Pervanenin sesini duyan tepe halkı bir araya toplanmış, helikopter iner inmez hiç ses çıkarmadan dağılmışlardı. Belki de pilotun hemen Salina Cruz üssüne döneceğini ve bu ıssız yükseklikte yaşayan kendilerinin de normal hayatlarına dönebileceklerini düşünmüşlerdi.</p>

  <p class="p20">Rüzgâr, yırtık pırtık giysilerini uçurarak gelip geçti.</p>

  <p class="p20">Parlak, yakıcı güneş geri döndü. Yerliler gözlerini kırpmadan ona bakıyorlardı. Ama rüzgâr onlara gözlerini kapattırdı.</p>

  <p class="p20">Don Fernando paçavralar içinde bir topluluk gördü.</p>

  <p class="p20">UYE pilotu güney Sierra Madre&rsquo;nin içlerinde kaybolduğunda Fernando Amcam dağılmaya başlamış olan yerli grubuna doğru hızla yürüdü. Onları selamlamak için elini kaldırdı, ama kimse karşılık vermedi. Otuz yıldır Meksika&rsquo;nın en ücra, en berbat köşelerine gidiyordu, ama hiç böyle bir şey görmemişti. Fernando Amca&rsquo;nın hayatı Meksika&rsquo;daki dört beş milyon Yerliyi kaydetmekle geçmişti, İspanyollar tarafından hiçbir zaman fethedilmemiş olan, İspanyol kökenlilere ya da melezlere karışmaktan hep kaçınmış ya da fethin neden olduğu nüfus felaketinden kendilerini kurtarmayı başarmış yerlileri: Cortes Tabasco&rsquo;da karaya çıkmadan önce sayılan yirmi beş milyon kadardı, elli yıl sonra sadece bir milyon kalmışlardı.</p>

  <p class="p20">Fernando Amcam, derin mavi gözleriyle onlara saygıyla baktı; yuvarlak çerçeveli gözlüklerinin ardında iki iğne gibi sabit ve deliciydi bakışları. Geniş kenarlı ve terden lekelenmiş hasır şapkasını çıkardı &ndash;yaptığı bütün seyahatlerde bu onun uğuruydu; kuzeyde Meksika&rsquo;nın damında atlar gibi koşan uzun boylu Tarahumaralar&rsquo;dan, güneydoğuda Maya İmparatorluğu&rsquo;nun yıkık kalıntılarına kadar, dünyada her neslin bir öncekinden daha kısa yaşadığı tek yer, sanki ağır ağır ormanlarındaki kaya çukurlarına gömülürmüş gibi.</p>

  <p class="p20">Her zaman Sonora&rsquo;dan Yucatán&rsquo;a bütün yerli halklarının üç ortak şeyi olduğunu yazmıştı: Yoksulluk, çaresizlik ve adaletsizlik.</p>

  <p class="p20">&ldquo;Artık tanrıların size bahşetmiş olduğu şeylerin sahibi değilsiniz,&rdquo; dedi alçak sesle, güneşli, serin platoda o sabah karşısına çıkan ilk adama elini uzatarak.</p>

  <p class="p20">Ama adam geçip gitti.</p>

  <p class="p20">Fernando Amcam kımıldamadı. Göremediği bir şey ona tam orada durmasını söylüyordu, tek bir kasını bile oynatma Benítez, kımıldama Platoyu soğuk bir köpük gibi çevreleyen bulutlar bir kademe aşağı indiler ve kum tarlalardan bir tarak gibi geçen rüzgârla yol yol oldular. Paçavralar içindeki adamlar tahta sabanları ellerine aldılar, yüzlerine konmaya çalışan göbekli sinekleri kovalamak için başlarını silkelediler ve toprağı sürmeye başladılar, ağırdılar ama her zamankinden daha hızlı çalışıyormuş gibi bir halleri vardı &ndash;yüzlerini güneşe kaldırdılar ve sanki bugün her zamankinden önce öğle olacağını biliyorlarmış gibi inlediler&ndash;, dişleri kenetlenmişti, sanki kaybettikleri zamana kızıyorlardı. Gürültüye. Helikopterin öldürdüğü rüzgâra.</p>

  <p class="p20">Amcam kımıldamadı. On-on ikili gruplar halindeki erkekler tam bir simetriyle, sanki kutsal bir kaya dikip süslemişler gibi toprağı sürüyorlardı; ama her biri sabanıyla tarlanın sonuna geldiğinde garip bir biçimde taşlık araziye ve yukaların köklerine takıyordu sabanı ve kurtarmak için, tutup çevirmek için, aksi yönde sürmek için büyük çaba harcıyordu; sanki engeli hiç görmemiş gibi.</p>

  <p class="p20">Gerisi saat gibi işliyordu: güneş yelkovandı, işin ritmi, tortilla hamurunu yoğuran kadın ellerinin sesi. Düzensiz tek şey denize doğru hızla gelip geçen bulutlardı; annelerinin sırtındaki bebeklerin ağlamaları, bir zamanlar beyaz olan kaskatı, nakışlı bluzlarını, rebozolarını paralayacakmış gibi çekiştirmeleri &ndash;buralarda nakışlı yerli bluzlarının gülleri bile solmuş dedi kendi kendine amcam; başka köylerde çocuklar küçük hayvanlar gibidir, özgür, cesur ve mutlu; nedense Meksika&rsquo;da çocuklar hep mutlu ve güzeldir; hüzünlü insanlarla mutlu çocukların ülkesi, dedi Fernando Benítez neden dediğini bilemeden, bu sırada saat öğleyi vurdu, aklına gelen formüle şaşırarak onu küçücük, okunaksız yazısıyla defterine yazdı.</p>

  <p class="p20">Burada çocuklar annelerine tutunuyorlardı, onların yanından ayrılamıyorlardı ve kadınlar çocuklarının gözlerini içen sinekleri kovalıyorlardı.</p>

  <p class="p20">Defteri guayaberasının ceplerinden birine koydu ve yerli çiftçilerin yüzlerindeki sinekleri kovalamak için yaptıkları gibi başını salladı. Meksika&rsquo;nın içindeki bu toprağın, Meksika&rsquo;nın tohumunun gizemini, muğlaklığını anlamasını engelleyen bu formülü zihninden uzaklaştırmak için kafasını salladı. Nasıl da yabancıydı burası mavi gözlü, beyaz Meksika&rsquo;ya, <span class="t17">Nouvel Observateur</span> ve <span class="t17">Time&rsquo;a,</span> BMW&rsquo;lere, diş macununa, tost makinesine, kablolu televizyona, Houston hastanelerindeki düzenli check-up&rsquo;lara ve Amerika&rsquo;nın keşfinin beş yüzüncü yılı kutlamalarına &ndash; bakmakta olduğu adamların, kadınların ve çocukların bundan haberleri bile yoktu; bir zamanlar keşfedilmiş olduklarından, başkaları tarafından üzerlerine yüklenen bir tarihten, bir gizemden bile habersiz keşfedilmemiş bir halk.</p>

  <p class="p20">Bakmakta olduğu adamlar, kadınlar ve çocuklar.</p>

  <p class="p20">Şimdi onları duyuyordu da: dağların bu tecrit edilmiş yükseklerin de bir başına kalan amcamın daha önce hiç duymadığı bir dilde bağırmaya başlamışlardı, Zapotek&rsquo;e benziyor, diye düşündü, tam yazacaktı ki yazmada kaybedecek tek saniyesi bile olmadığını fark etti, yegâne kılavuzu kararsız gözleriydi, onların da kalın gözlük camlarının yardımına ihtiyacı vardı ama yine de içlerine ışık doluyordu, henüz ışıktan tamamıyla yoksun kalmamışlardı, daha değil dedi kendi kendine; Fem Amcam seksenlik bir dövüş horozuydu, canlı, ufak tefek, zıpkın gibiydi, hatıralar, romantik maceralar, şeytani şakalar ve yukarıdan alan bir gurur kuşanmıştı; yakında mübarek okuyucu onu gayet iyi tanıyacak, çünkü doğum öncesi hayatımda en güçlü müttefikimdi o ve tam rahme düştüğüm anda Acapulco körfezinin göğünü dışkısıyla yaran iğrenç Homero Fagoaga Dayımın intikam meleğiydi.</p>

  <p class="p20">Şimdi Fernando Amcam o etkileyici, müzik gibi bağrışları dinliyordu ki bu bağrışların yegâne amacı tepeye çıkmış güneşi selamlamaktı; Yerliler, tepelerinde tropik bölgelerin yakıcı öğle güneşi, bulutlar üzerinde bir çöl, önce ellerine, sonra çıplak omuzlarına ve yanık yüzlerine ve nihayet bir ok gibi dosdoğru kafalarının tepesine, dağlardaki bütün Yerliler gibi siyah, düz saçlarla örtülü kafalarının üzerine yaklaşıyor.</p>

  <p class="p20">Durdular. Zaman onlara değil, güneşe aitti.</p>

  <p class="p20">Bir an yüzler ve eller ileri uzandı, kendilerini güneşten korumak için değil; ona dokunabilmek için. Her neredeyseler - tarlalar, kerpiç kulübelerinin kapıları, yıkılmış kilisenin kayıp çanı gibi yankılı bir kuyu, burada hiç rahip yoktu, hiç bakkal, hiç öğretmen, hiç doktor yoktu (modern anlamda, diye yazdı amcam titizlikle) &ndash; erkekler, kadınlar, hatta annelerinin yardımıyla çocuklar gözlerini kaçırmadan güneşe değmeye çalışıyorlardı. Kimse gözünü kaçırmıyordu. Öğle vakti geldiği gibi geçti sonsuza intikal eden bir an.</p>

  <p class="p20">Platonun etrafındaki bulutlar bir basamak daha indi. Artık son derece derin kanyonun öte tarafını görmek mümkündü, binlerce sönmüş Meksika yanardağlarından birinin tepesindeki bir başka soğuk plato.</p>

  <p class="p20">Tam uçurumun üzerinde, başka bir kabile toplanmıştı. Fernando Amcam gidebildiği yere kadar, bulut dalgasının çekildiği yere kadar yürüdü. Karşı yakadaki insanlar çok uzaktı; ne söylediklerini duyamıyordu, ama hareketlerinin ne anlama geldiğini tahmin edebiliyordu. Beyaz, kolalı, ışıl ışıl gömlekler ve pantolonlar giymiş olan bu insanlar başka bir halktı, belki de ilk kez amcam tarafından keşfedilmiş olan; neden olmasın? Pueblo Yerlilerini keşfeden Cabeza de Vaca gibi şaşkındı&ndash; bu tecrit edilmiş kabileye ait değillerdi, onların köyleri dışında bir yerle bağlantıları vardı; sanki bu köyle kendi köyleri arasındaki boşluğu kapatmak ister gibi ellerini sallıyorlar, uzatıyorlardı. Gülüyorlardı ama kaşlarında endişe vardı; onu korkutmak istemiyorlardı, hepsi bu.</p>

  <p class="p20">Onlara sırtını döndü. Onları olanaksız bir iletişime zorlamanın anlamı yoktu. Birbirlerine söyleyecek bir şeyleri yoktu. Heybesinde taşıdığı, peçeteye sarılı takoyu yemek için oturdu; bir parça su içti. Dinledi. Kabile üyelerinin gırtlaklarından çıkan müzik çınlamaya devam ediyordu, sessizlik toprağa çöktükten sonra uzun süre dağların zirvelerinde yankılanarak asılı kaldı, sadece bir bebek ağlamasının imla işaretleriyle bölündü. Baktı. Güneşe uzanan ellerin hareketi, onu yapan etten daha uzun süre oyulmuş gibi kaldı havada. Sessizlik, bebeğin ağlamasından daha güçlü, daha ısrarlıydı; ama başka bir yerle her türlü benzerlikten kendini kurtarmaya başlayan bu yerin imgesi ondan da güçlüydü.</p>

  <p class="p20">Öğleden sonra, on-on iki yaşındaki oğlanlar ekip biçme işinde büyüklerine yardım etmek için geldiler; ara sıra tökezliyorlardı, çünkü henüz babalarının hızına ayak uyduramamışlardı ama bir babanın oğlunun ilk adımlarını atmasına yardım etmesi gibi çocuklar da babalarına kılavuzluk ediyordu. Yaşlısı genci, hepsi uzunlu kısalı çapalarının saplarına dayanmışlardı, bir yandan da toprağı eşiyorlardı. Küçük oğlanlar da annelerini kolluyorlardı; bunu hemen anladı.</p>

  <p class="p20">Kokladı. Dağların ikindisinde, geçip giden rüzgârın uçsuz bucaksız yükünün; fırtınalarının ve serseri çiçeklerinin yerini yakın ve gizli kokular alır. Güneş uzaklarda batarken, toprak kendi içine çekilir, yorganının altına çekilir ve kendine özgü kokusunu içine çeker. Adamlar sabanlarını bıraktılar, meşalelerini ellerine aldılar ve ışıltılı gün batımına rağmen oğlanlar meşaleleri yaktı ve adamlar meşaleleri hemen başlarının üzerine kaldırdı.</p>

  <p class="p20">Kanyonun öteki tarafında yerliler haç çıkarıp diz çöktüler.</p>

  <p class="p20">Bu tarafta, kadınlar dumanın kokusunu alarak bebekleriyle birlikte ayağa kalktılar. Hepsi köyün meydanı denebilecek tozlu açıklığa toplandı.</p>

  <p class="p20">Sadece kuru bir tümsekti, açığa bırakılmış, tarlalardaki sineklerin hile unuttuğu eski dışkı kokuyordu. Ama dışkı tepesine şekil verilmişti, düzenlenmişti; peki kim yapmıştı? Peki bu taşlaşmış dikitten hangi büyücü doktor sorumluydu? Neredeydi? Önce bütün köylüler sessizce onun önünde eğildi, el ele tutuşmuşlardı ve o gün ilk olarak gözlerini kapatıp derin bir nefes aldılar; şarkı söylemediler, sadece düzenli olarak nefes alıp vermeye başladılar, aynı anda, gövdenin en güçlü kokusu olan dışkı kokusunu soluyorlardı, bütün diğer kokuların yerine geçen ve fiziksel varlığımızı onaylayan o kokuyu; gövdenin yumuşak madeni, tanrılara verilen adak, altının tanrıların dışkısı olması gibi, onların posası bizim hazinemiz.</p>

  <p class="p20">Yaşlı Fernando Amcam kendini ölümlü ve aptal hissetti. Morali bir elekten süzülür gibi akıp gitti ve gövdenin abuk sabukluğunu bir mantığa oturtmaya çalıştı. Sadece simgeler, alegoriler veya fikirler gövde ve işlevlerinden daha saçma olabilirdi; kendi ölümlülük korkusunu yatıştırabilmek için gövdeye yüklenen simgeler, alegoriler veya fikirler. Bağırsaklarının gevşediğini hissetti, kendini güçlükle kontrol edebildi. Gövdesini doğallıkla işerken, sıçarken, sevişirken düşünemiyordu artık, ille de zihin karıştırıcı bir simge gövdesine emredecekti: Bana ihtiyacın var; çünkü ölümcül bir biçimde saçmasın.</p>

  <p class="p20">Bütün ölümleri cinayet sayan bir Polinezya kabilesi biliyordu. Ölüm şoku hayatlarımızı değil, ölümsüzlüğümüzü ihlal ediyordu.</p>

  <p class="p20">Derin derin nefes alarak orada bir saat kadar küçük dışkı dağına tapındılar, sonra tam bir disiplin içinde, önde çocuklar, arkada kadınlar, arkada delikanlılar, en son da yaşlılar (hepsi doksan iki kişi, bu yüzyılda yaşanmış yıl sayısı kadar insan) hep birlikte tepeciğe yanaştı, pantolonları indirip etekleri kaldırarak &ndash;böyle giysileri olmayanlar, üzerlerindeki paçavraların deliklerinden&ndash; doğaya adaklarını sundular, kayıp tanrılarına hazinelerini geri verdiler. Böylece buram buram kokan anıtlarını, bu uyurgezerler kabilesinin yaşayan duyularına adanmış tapınağı biraz daha yükselttiler.</p>

  <p class="p20">Akşam kaçınılmaz bir biçimde indi ve Yerliler, tekrar çapalarına abanarak ev işlerine geri döndüler, sönmekte olan ateşlerinin yanında yemeklerini mideye indirdiler, sessizce, her zamanki gibi amcamdan uzakta, onlar için oraya hiç gelmemiş olan amcamdan, kimseye görünmeden seyahatlere çıkan ve kitaplar yazan bu adamdan; o gün öğleden sonra yükseklerdeki kuru platoda o da kendini görünmez hissetmişti; onu hiç görmemiş, hiç selamlamamışlardı. Görünmez yazar.</p>

  <p class="p20">Yanlarına yaklaştı ama dokunmaya kalkmadı, önce birine sonra bir başkasına, onları asırlık bir rüyadan uyandırmaktan korkar gibiydi (bazıları nefesini yakında hissetti, homurdandı, uzaklaştı, elinden parça mavi tortilla düşürdü, kimileri birbirine yaklaştı, önüne geçilmez bir sondan korkar gibi birbirlerine sarıldılar; kimisi yanan bir dalı kapıp rüzgârın omuzlarını dövdü, karanlığın gözlerini yaktı) O ana kadar amcam, erkekçe tavırları, nefesi, yabancı kokusuyla onlara yanaşmamıştı; bunu yaptığı anda her şeyi bozdu. Farkın kokusunu aldılar, düşman ateşleri söndürdüler, zaten günün bu saatinde görenler için ateşler gereksizdi, bir araya toplandılar, ellerini birbirlerinin omuzlarına koydular, sanki bu töreni (yahut savunmayı) oldum olası talim ediyorlarmış gibi, her Yerli elini ötekinin omzuna koyup, amcamı vahşi bir hayvanmış gibi yakalayacak o daireyi oluşturdular. Kokusunu alıyorlardı. Koklama duyularını nasıl kullanacaklarını biliyorlardı. Onlar için kokudan daha güçlü, daha saygın, gölgelerin ötesindeki dünyaya dair daha gerçek hiçbir şey yoktu. Dışkı kokusundan daha güçlü bir koku yoktu. İspanyol asıllı tarihçinin kokusundan bile.</p>

  <p class="p20">Kokunun yerini ses aldı, helikopter pervanesi amcamın kokusal varlığını, hatta dışkı tepesininkini bile bastırdı. Buralara tırmanmaya hiçbir hayvan cüret edememişti. Pumalar ve diğer kediler onları orada neyin beklediğini bilirlerdi. Onlardan daha iyi dayak atanı var mıydı? Öte yandan bu gün iki kere, bir kartal... UYE&rsquo;den gelen adamın makinesinden daha güçlüsü, daha hızlısı yoktu, kabilenin şaşkınlığının ortasına inmiş, kapıyı açmış &ndash;sakızını çiğnemeyi hiç bırakmıyordu&ndash; ve amcama onu dinlemediği için kusura bakmamasını söylemişti; ama üstlerine Profesör Benítez&rsquo;in, ne idüğü belirsiz bir yerli kabilesinin yanında geceyi dağlarda geçirmeyi düşündüğünü söylemek zorunda kalmıştı, bu bilgi Başkan Paredes&rsquo;in kulağına gitmişti ve Başkanın kendisi ona geri dönmesini emretmişti. Nasıl gitti? diye sordu pilot, helikopterinin bir daha hiç uğramayacağı topraklardan havalanırken.</p>

  <p class="p20">Havada, Chiapas-Tabasco-Campeche Tröstünün üzerinden uçabilmek için alınmış özel iznin himayesi altında Palenque&rsquo;ye doğru ilerlerken Fernando Amcam kendisinden korktu, tarihe duyduğu meraktan korktu; bir şeyi, belki de Ay&rsquo;ın üzerindeki bir ada gibi o dağda bulunan o kayıp kabilenin hayatını idame ettiren kutsal bir döngüyü yarıda kestiği hissine kapıldı; bir felaketten korktu. Kendi felaketi yetmişti. Kendi korkusu ona yeter de artardı.</p>

  <p class="p20">Beş Kızkardeşin yönettiği Tröstün ihsan ettiği izin, Meksika uyruklu Fernando Benítez&rsquo;in, belgede belirtildiği üzere &ldquo;çok geç olmadan&rdquo; son Lacandon yerlisi ile görüşme yapmak için Chitacam topraklarına inmesini serbest bırakmıştı. Oaxaca dağlarının üzerinden uçarken, sonsuz gece kabilesinin son doksan iki üyesinin yok oluşunu Bugün hızlandırmış olduğundan korktu.</p>

  <p class="p20">Acaba, dedi, donuk günbatımına bakarak, şu andan itibaren, görme duyusuyla doğan ama onu tek yakınları olan sineklerin larvalarına yem eden kalıtımsal, gönüllü kör insanların, yalıtılmışlıklarının kurbanı bu insanların kabilesinde her yıl bir kişi azalacak mıydı? Bilemiyordu; ama artık hayal edecekti. Hayali bir günün görünmez yazan.</p>

  <p class="p20">Meksika &ndash;Bölünmeden sonra Meksika&rsquo;dan arta kalanlar Meksikalılar&ndash; zayıf düşmüş Cumhuriyetin sınırları içine kapatılmış olanlar &ndash;birbirlerini tanıyamadan ölüp gidiyordu. Parçalanmış vatandan geriye ne kaldığını öğrenemeden.</p>

  <p class="p20">Kanyonun ayırdığı kabileler birbirleriyle hiç el sıkışmamıştı. Ama birisi ötekini görürken, öteki kardeşlerini göremiyordu.</p>

  <p class="p20">Don Fernando Benítez az kalsın helikopterin penceresinden kusacaktı; ama tuhaf bir tereddüt, onu simetrinin korkunçluğuna karşı gizlice uyaran bir tereddüt onu yatıştırdı.</p>

  <p class="p20">&ldquo;Guadalupe Bakiresi&rsquo;ne inanıyor musun?&rdquo; diye sordu pilota.</p>

  <p class="p20">&ldquo;Neye?&rdquo; dedi pilot (gürültü, kulaklıklar).</p>

  <p class="p20">&ldquo;Bence sadece Guadalupe Bakiresi&rsquo;nin tekrar ortaya çıkması gibi bir mucize Meksika&rsquo;yı kurtarabilir.&rdquo;</p>

  <p class="p20">&ldquo;Hayır Palenque&rsquo;ye gidiyoruz,&rdquo; diye bağırdı pilot. &ldquo;Mexico City&rsquo;ye değil... Başk...&rdquo;</p>

  <p class="p20">Fernando Benítez gözlerini kapadı ve genç pilotun omzunu sıvazladı.</p>

  <p class="p20">İnanılmaz! Bir tanesi dışında bütün çözümler mantıksız görünüyordu: Bakireye inanmak. Tek mantığımız!</p>

  <p class="p20">Sonra olağanüstü bir şey oldu: ikindi geceyi inkâr etti ve kanyonun iki yakasında da, sanki helikoptere ulaşıp onunla yarış etmek ya da ona hasar vermek ister gibi havai fişek buketleri, yeşiller maviler, isterik renksiz ışıklar, ışıltılı levhalar, sıvı gümüş salkımları, havadan mamul kaleler yarışmaya başladı; kırmızı, yakıcı, mucizevi barut dolu bir gece; Fernando Amcam gözleri kapalı, Meksika şöleninin gecesini görmüyordu, hayret verici bir gece, hayret verici bir şölen, yağma ve yokluktan doğma: ateş yelpazeleri, sıvı metal kuleleri, fakirliğin zenginliği, kim bilir hangi görünmez sığınaktan, hangi vahşi israf parasından çıkıp gelen roketler ve kaleler; hasatlar, marangozluk, çömlekçilik, maskeler, dokumalar, eyerler; hepsi, tam iki yakanın iletişime geçtiği bu anda ateşe verilmiş, nasıl başarılacağını bilemediği, bilmediği bir iletişim, bir barut patlamasıyla silinip giden birikmişler, sadece bu iş için var olan zenginlik: beyaz, nostaljik köyün gözlerini kamaştırmak için, kör, paçavralar içindeki köyün koku duyusu uğruna nihayet el sıkışmışlardı, bütün zenginliklerini bir anlık telafi edilemez kayba teslim etmişlerdi; şölene.</p>

  <p class="p20">Gözlerini açtı, güneş hâlâ batmamıştı.</p>

  <p class="p20">Kabinin dışına baktı ve kendininkilere benzeyen gözler gördü. Başını salladı; bir yansıma değildi. Bir kuştu. Baykuş kafalı bir kartaldı, boynunda gökkuşağı rengi tüyler vardı, topuz yapılmışlardı, çiçek gibiydiler; Yeni Dünya üzerinde uçan yarısı insan kartal, Paraguay&rsquo;dan Meksika&rsquo;ya Yerlilerin bilmediği keşfi kutlayarak uçuyor. Fernando Benítez o gözleri ve kartalın helikoptere paralel sebatlı uçuşunu gördü; iki ok gibi gidiyorlardı, o akşamüstü ikisi de Sierra Madre üzerinde iki ok gibiydi. Yarısı insan kartal güçlü pençelerinde canlı bir maymun taşıyordu, çığlıklarını motorların sesi boğuyordu.</p>

  <p class="p20">&nbsp;</p>

  <h3 class="h31"><a id="ncx1362"></a><a id="a45"></a>2</h3>

  <p class="p20">İki hareket vardır, diyor Platon&rsquo;un bu cildi diyor annem; bir, hiç yer değiştirmeden sürekli kendi çevrelerinde dönen şeylerin hareketi, bir de durmadan gezinen, hareket eden şeylerin hareketi, Angel sevgilim, bu kuytu kumsaldan çok uzaklarda, burada ben rahme düştükten bir ay sonra annemin kımıltısız merkezinde ışıldıyorum ve dışımda sözü edilen iki hareketi içimde yoğunlaştırmaya çalışıyorum. Ocakla Şubat arasında ne olup bittiğini öğrenmek için yanıp tutuşuyorlar; ben babamın maceracılığının düşüncesiz aceleciliğiyle geldim ve şu anda bütün gücümle hiç terk etmek istemediğim sıcak, nemli bir mağaraya tutunuyorum, anne, lütfen söylediklerini söyleme, bırak her şey senle benim etrafımızda dönsün dursun, ikimizin etrafında, maceracı olmasın, yerinden edilmiş olmasın, olmasın...</p>

  <p class="p20">Homero Dayı&rsquo;nın Peachy Tonge Kumsalı&rsquo;ndaki, büyük, terk edilmiş, sessiz malikânesinde ikisi birbirlerine sarılmış yatıyorlar, ikisi de bir daha hiç bu kadar önemli olayın aynı sırada olmayacağında hemfikir, Yeni Yıl partileri, Beş yüzüncü Yıldönümü, Edebiyat Kongresi, Homero Dayı&rsquo;nın tatili, Washington&rsquo;daki askeri ve mülki erkânın tatili &ndash;yeni düşman Kolombiya&rsquo;nın istikrarını nasıl bozacaklarına karar vermeden önce kısa bir mola&ndash; ve Penny López&rsquo;in tatili, hı? Annem göz kırptı, babam duymazlıktan geldi, güvenle Ada ve Deng&rsquo;in diskosunu ekledi, işi isteyerek yapmak lazım diyorum ben (dedi annem), o Meksikalıya bırakmamak lazım, tamaaam, bakalım ne olacak, istendiği gibi olursa ne âlâ (dedi, babamın hislerine tercüman olarak). Babamla sağlam bir beraberliği bile isteye kabullenişinin dahilinde kendisine bir özgürlük alanı yaratabilmek için babama karşı çıkmaya karar vermişti. Bu yüzden de şöyle dedi:</p>

  <p class="p20">&ldquo;Sürekli hali hazırda olmak istiyorum. Para kazanmak, bir seyahat planlamak, hatta tek bir gün içinde ne yapacağımızı dahi planlamak istemiyorum. Eminim bu işleri biri benim için yapar.&rdquo; &nbsp;&nbsp;&nbsp;'</p>

  <p class="p20">Babam güldü ve bir ay önce Aca&rsquo;da olanların gerçekten olup olmadığını sordu kendine. Her şey yolunda gitseydi neler olabileceğini hayal edebiliyorduk ama şansın rolünü de unutmamak gerekirdi; bu yüzden annem hâlâ bilmediği o şeyi daha iyi anlamak istiyordu, bunun basit bir şaka olduğuna inanmaya yanaşmıyordu ama aynı şekilde tam bir irade eseri olduğuna da inanmıyordu; kozları paylaşmak bile değildi, diyor babama, adalet arayışı bile değildi ve günün birinde seni benden ayırabilir ve ikimizi aşkımızdan mahrum edebilir, aşkım.</p>

  <p class="p20">Angel: &ldquo;Neden? Şakalar ya da rastgele hareketler adaleti sağlamanın bir yolu olsun isterdim, neden olmasın ki Angeles?&rdquo;</p>

  <p class="p20">Angeles: &ldquo;Çünkü yirminci yüzyıl çok yakında kucağımızda ölecek ve bahanesi ne olursa olsun ben adaleti ölümle eş tutmayı reddediyorum, ya sen?&rdquo;</p>

  <p class="p20">Angel: &ldquo;Tek bildiğim burada yapmamız gereken şey yapıldı, yapılması gerekiyordu.&rdquo; Babamın sesi boğuk çıkıyordu, sanki beni görmek ister gibi başını annemin bacaklarının arasına koymuştu.</p>

  <p class="p20">Angeles: &ldquo;Tomasito&rsquo;nun dediği gibi görmeyince, inanmak yok.&rdquo;</p>

  <p class="p20">Angel: &ldquo;Ne yazık ki buralarda herkes bunun aksini düşünüyor. İnanmak istiyorsan görmesen daha iyi olur diyorlar.&rdquo; Babam başını kaldırıyor. &ldquo;Filipinli planın son bölümünü neden yerine getirmedi?"</p>

  <p class="p20">Angeles: &ldquo;Bilmem. Ne olması gerekiyordu?&rdquo;</p>

  <p class="p20">Angel: &ldquo;15.49&rsquo;da Hipi ve Yetim, Homero Dayı&rsquo;nın evine girdiler."</p>

  <p class="p20">Angeles: &ldquo;Yani buraya, Hazreti Meryem yortusundan bir gün sonra, 3 Şubat 1992&rsquo;de bulunduğumuz yere.&rdquo;</p>

  <p class="p20">Angel: &ldquo;Salı günüydü. Tomasito onlara kapıyı açtı, o saatlerde Homero Dayı&rsquo;nın havuzun yanındaki saunasında olduğunu biliyordu.&rdquo;</p>

  <p class="p20">Angeles: &ldquo;Sonra orkestra üyeleri ve Tomasito onu bastılar ve Hornero Dayı ihanete uğradığını anladı.&rdquo;</p>

  <p class="p20">Angel: &ldquo;Homero bağırdı, &lsquo;Seni Yahuda, Kralım Don Felipe&rsquo;nin adını alan o kahrolası koloninin bir evladına güvenliğimi asla teslim etmemeliydim, evrensel Arjantin dehası Don Manuel Mujica Lainez de burada olsa böyle derdi! &rsquo; &rdquo;</p>

  <p class="p20">Angeles: &ldquo;Belki de Homero yirmi dört yıl önce Fernando Amca burada bir arazi önerdiğinde onun kendisine söylediklerini hatırlamış tır: &lsquo;Onu gerillalardan nasıl koruyacağım?&rsquo; &rdquo;</p>

  <p class="p20">Angel: &ldquo;Belki de. Neden olmasın? Ama belki de Tomasito&rsquo;nun vicdanı sızlamıştır.&rdquo;</p>

  <p class="p20">Angeles: &ldquo;Ne demek istiyorsun? Lafı nereye getirmeye çalışıyorsun?&rdquo;</p>

  <p class="p20">Angel: &ldquo;Demek istediğim, Angelucha, her şeye rağmen, Tomasito hayatta olmasını Homero Dayı&rsquo;ya borçluydu.&rdquo;</p>

  <p class="p20">Angeles: &ldquo;Bunu bildiğin halde işleri oluruna mı bıraktın?&rdquo;</p>

  <p class="p20">Angel: &ldquo;Hiçbir şeyi şansa bırakmazsan risk nerede kalır? Homero Dayı, insancıl, liberal ve insansever olduğunu kanıtlamak için Tomasito&rsquo;yu küçük bir çocukken, UNICEF onu Marcos&rsquo;un Manila&rsquo;daki son katliamından sonra evlatlık verdiği zaman yanına almıştı. Gerisini sen anlatmak ister misin? Hadi anlat.&rdquo;</p>

  <p class="p20">Angeles: &ldquo;O sırada Ferdinand ve İmelda ümitsizce isyanı bastırmaya uğraşıyorlardı. Bu bastırmalar gitgide zalimleştiği için geceleri gözlerine uyku girmiyordu. Şimdi sıra sana geldi, ey gümüş dilli. Göster kendini ey büyük deha!&rdquo;</p>

  <p class="p20">Angel: &ldquo;Sonra Lady İmelda kafayı yedi ve Ferdinand&rsquo;a dedi ki: &lsquo;Dün gece rüyamda, on beş yıl önce doğan bir oğlanın kendini Luzon Kralı ilan edeceğini gördüm; sen Herod&rsquo;dun, ben Herodias ve ikimiz birlikte on beş yıl önce doğan oğlanları öldürmeye koyulduk, sloganımız şuydu: Ölüler komülerden iyidir.&rsquo; Mindanao ölüm tugayları on beşindeki bütün çocukları öldürmeye başladılar.&rdquo;</p>

  <p class="p20">Angeles: &ldquo;Tomasito da o sırada tesadüfen Malina&rsquo;da bulunan Homero Dayı sayesinde ölümden kurtuldu. Dalga mı geçiyorsun?&rdquo;</p>

  <p class="p20">Angel: <span class="t17">"Tesadüfen</span> Manila&rsquo;daydı; çünkü o sırada Filipin borsasına birkaç milyon Meksika pesosu sızdırmakla meşguldü. Uluslararası Bebek Mamaları Şirketinin yan kuruluşlarından birinin satışından kazandığı ve vergi memurundan gizlediği paraydı bu ve Meksika&rsquo;ya yabancı yatırımlarını teşvik etmekte kullanılacaktı, ama tam tersi oldu; yine de en büyük ortağı bir Meksikalı olmalıydı. Tesadüf bu ya o vatansever bizim güvenilir dayımızdı, tabii onu bir kukla olarak düşünmek çok zor, günün birinde ULBEMA&rsquo;nın Meksika uzantısının Filipin uzantısına gönderdiği bir çekle ortaya çıkıverdi. Meksika yan kuruluşuna ödenen para pek cüziydi ama ne Meksika&rsquo;da ne de Filipinler&rsquo;de kimse kuruş yüzü görmemişti, ne hazine, ne tüketiciler, ne de o boku yiyenler; ama tahmin ettiğin gibi ULBEMA&rsquo;nın Güneş Kuşağı Cumhuriyetindeki Yönetim Kurulu ve İmtiyazlı Hissedarları, söz konusu cumhuriyetin başkenti Dallas&rsquo;ta bol bol kuruş görmüşlerdi. Nasıl canım?&rdquo;</p>

  <p class="p20">Angeles: &ldquo;Süper Angel. Ana teman dayın.&rdquo;</p>

  <p class="p20">Angel: &ldquo;Böylece Homero dışarıya insancıl bir görüntü vererek kendisine yöneltilen arabulucu suçlamalarını savuşturdu, ama esasında Tomasito da ondan nefret ediyordu, aynı zamanda seviyordu da herhalde; çünkü Homero onu Marcosların Herodvari öfkesinden kurtarmıştı, öte yandan katliamda ölmeyen çocukların holdingin Meksika uzantısının Filipinler&rsquo;de dağıttığı şişelenmiş balçığı yedikten sonra mide kanaması geçirerek öldüklerini biliyordu.&rdquo;</p>

  <p class="p20">Angeles: &ldquo;Bu yüzden de Tomasito, Hipi&rsquo;yle Yetim&rsquo;in Homero&rsquo;nun kapısını çaldığını duyduğunda şüpheye düştü.&rdquo;</p>

  <p class="p20">Angel: &ldquo;Düşünsene kaderi başka türlü olabilirdi: İmelda&rsquo;nın paralı askerlerinin malasıyla kafasının koparılması.&rdquo;</p>

  <p class="p20">Angeles: &ldquo;Oysa o altın bir tropik kafeste tutsak bir prens gibi yaşıyordu, yüreği nasıl tempoyu şaşırmasın, nasıl şüpheye düşmesin?&rdquo;</p>

  <p class="p20">Angel: &ldquo;Ama şüpheler yüzünden felç olan, Homero&rsquo;nun ürettiği bebek mamasından ölen küçük kardeşlerine kendi kurtuluşunu yeğ tutan Tomasito odasına gidip işleri oluruna bırakabilirdi, senin dediğin gibi her şeye açık olabilirdi, bırak başkası senin için yapsın...&rdquo;</p>

  <p class="p20">Angeles: &ldquo;Ya da belki Tomasito, minnettarlığının şüphelerine ağır basmasına göz yumup Dört Fırlama&rsquo;yı içeri almak yerine, onları dışarıda bırakabilirdi, sonra Yetim Huerta çılgına döner ve onu vururdu...&rdquo;</p>

  <p class="p20">Angel: &ldquo;Sana o çocuğu zaptetmemiz gerektiğini söylüyorum. Bazen çok ileri gidiyor.&rdquo;</p>

  <p class="p20">Angeles: &ldquo;Sesleri duyan Homero saunadan çırılçıplak dışarı çıkıyor, tam da Yetim sadakatte karar kılan şüpheli Tomasito&rsquo;yu alt ettiği sırada guayebarasını üzerine alıyor...&rdquo;</p>

  <p class="p20">Angel: &ldquo;Sonra Homero paraşütünü takıyor, motoru kullanan adama hemen emir veriyor, uçarak kaçıyor, başımızın üzerinden geçerken tepemize sıçıyor ve Acapulco&rsquo;nun ağır havasında gözden kayboluyor.&rdquo;</p>

  <p class="p20">Angeles: &ldquo;Madem öyle Tomasito nerede?&rdquo;</p>

  <p class="p20">Angel: &ldquo;Bilmem. Yetim, Hipi ve Yumurta nerede?&rdquo;</p>

  <p class="p20">Angeles: &ldquo;Ya Bebek. Bebek&rsquo;i unutma. Ben de onun nerede olduğunu bilmiyorum.&rdquo; &nbsp;&nbsp;&nbsp;.</p>

  <p class="p20">Bu ve benzeri karşılıklı konuşmalarla, annemle babam ilk bir ayımı Homero Fagoaga Dayı&rsquo;nın sessiz, terk edilmiş evinde geçirdiler. O yağlı İkarus kendini kuş hayatı sürmeye adayarak onları terk etmiş, bu arada Kakapulco&rsquo;daki felakete kendi küçük katkısını yapmaktan da geri durmamıştı.</p>

  <p class="p20">Angel ve Angeles kalenin kapılarını açmadılar. Zaten kimse kapıyı çalmadı. Tomasito kileri ağzına kadar dolu bırakmıştı, Homero Dayı malikânesini 1968&rsquo;den beri uzun süreli bir gerilla kuşatmasına dayanacak şekilde hazır bulunduruyordu.</p>

  <p class="p20">Bunun üzerine babam kuşatma altındaki evi bir komün kampına dönüştürmeye çalıştı (tabii zihninde) = anneme disiplin olmadan ayakta kalamayacaklarını ve kendi muhafazakâr devrim planlarının da güme gideceğini söyledi. Dakiklik ve disiplin; sabahın yedisinde, kaçak Don Homero&rsquo;nun malikânesinin tropik teraslarında keyif vaziyetlerini uzatarak yerlerde emeklemeye hiç karşı çıkmıyordu annem.</p>

  <p class="p20">Bunların, büyük bir haz içinde geçmiş o uzun ayın tek tanığı benim. Bunları okuyuculara iletiyorum. Bilmelisiniz ki birinci hafta boyunca yumurta kanalının salgıları içinde serbestçe yüzdüm, sonra annemin rahminde kalıcı bir kamp kurdum. O sırada ben, Kristof, iyi organize olmuş, işlevleri belirli bir hücre yığınından ibarettim, onca masumiyetimle o klasik dersi öğreniyordum, ben bir bütünüm; işlevlerimin çeşitliliğiyle ayakta duran bir bütün. Döllenmiş yumurtadan oluşan hücrelerin her biri aynı genetik yapıya sahipse ve bu yüzden de her biri potansiyel olarak saçımın, gözlerimin ne renk olacağını içinde barındırıyorsa, demek ki hepsi bu özelliklere aynı önemi vermiyor: sadece göz ve saç renk hücreleri bu işlevle ilgileniyor, ama yine de bu özellikler diğer bütün hücrelerde de mevcut.</p>

  <p class="p20">Ama On İkinci Gece olanlarla ilgili haberleri ve Üç Bilge Adamın gelişini beklemekle geçen ikinci hafta, Dünyanın En Bilge Adamı (melodik bir genden aldığım bilgi doğrultusunda) olduğumu düşünmeye başlamıştım bile; sonra küt, öyle hassas bir vaziyete geldim ki, sevgili Okuyucu, neredeyse belirli bir başlangıcı olmadığı için belirli bir sonu da olmayan bu hikâyeyi anlatamayacaktım; çünkü kendimin aslında ne olduğunu, ne amaca hizmet ettiğimi anladım:</p>

  <p class="p20">Annemin gövdesi içinde yabancı bir gövdeydim, yaralı tenin zamanla dışarı atacağı bir kıymık; yanlışlıkla yutulmuş bir düğme, bir yüzük, bir saat; ulusal yarışmaları, Anadok&rsquo;u ve Homero Dayı&rsquo;yı unutmuştum, Okuyucu ve kendimi olabildiğince savunmaya çalıştım, uzay aracıma atlayıp rahimiçi yıldız savaşlarına daldım; annemin mukozasını yedim, dolaşım sistemine sızdım, bir çöl faresi gibi oksijenini ve besinini tükettim, annemin içindeki boşlukta bir delik açtım ki zavallı, narin, kırılgan varlığıma bir yer bulayım, hayatta kalma isteğimle onun gövdesinin ve hayatının bir parçası oldum; kendimi annemin içine <span class="t17">gömdüm.</span> Okuyucu, annemin dışlama isteğine (bilinçdışıydı, ama yine de istekti işte) rağmen onun döl yatağı tarafından yutulmayı başardım, sonra koruyucu bir çatı gibi bu derin organın başımın üzerine kapandığını hissettim (Homero Dayı&rsquo;nın dediğine bakılırsa tıpkı metin, havayı arıtmak ve Meksika City&rsquo;nin otuz milyon nüfusuna esit olarak dağıtmak için şehrin üzerine yaptıracağı fanus gibi), sonra geliştiğimi hissettim, annemi yamyamca tüketerek zafer kazanıyordum o küçük bir savaş tanrısının iç organlarını işgal ettiğinden habersizdi o güzel oyuğun içindeki bütün boşluğu dolduruyordum ki o cömert ana kanının beni boğduğunu hissettim, ey güzel Okuyucu...</p>

  <p class="p20">(Capitolina ve Famesia&rsquo;nın ağından kurtulduktan sonra şehvetli Brunilda&rsquo;yı terk edene kadar sürekli bir cinsel atlıkarıncada yaşamış olan babam, annemin sürekli yanında olması ihtiyacı içinde ve yanında olmasından şaşkın, bütün öğleden sonra Homero Dayı&rsquo;nın evinde dolaşıyor, şarkı söyler gibi sesleniyor, Angeles, Angeles, kumsaldan döndüm; denize bakan uzun bir salona giriyor ve salonun ucunda onu görüyor, diz çökmüş, omuzları çıplak, beline bir havlu sarmış, başı öne eğik, önünde, beyaz bir havlunun üstünde, bir cerrahın aletleri gibi yerleştirilmiş bir kırbaç ve bir haç, yüksek, sivri bir pişmanlık külahı ve boynuna asılmış, soğuğa karşı korunmasız göğüslerinin üzerine inen tabeladaki kırmızı bir yazı: BEN DÜNYANIN EN KÖTÜ KADINIYIM. Angel bağırmak üzere ama &ldquo;Angeles&rdquo; adı bile dudaklarında donuyor. Bu gerçekten de o mu? İkindi ışığı loş ve hain. Onun kendisini böylesi durumlarda birçok kez gördüğünü ve hiç incitmediğini düşünüyor; ilk karşılaştıkları andan itibaren bütün kararlarına uyan bu kadın onun tarafından rahatsız edilmeyi hak etmiyor. Bu sahneyi hiç unutmamak için dikkatle bakıyor.)</p>

  <p class="p20">&nbsp;</p>

  <h3 class="h31"><a id="ncx1409"></a><a id="a46"></a>3</h3>

  <p class="p20">Burada, içeride bu uğursuz hadiseler meydana gelmekteyken, düşünün haşmetmaapları, dışarıda evrende annemle babam kendilerini On İkinci Geceden ayıran dördüncü, beşinci, altıncı hafta boyunca hiç gelmeyen haberi beklediler.</p>

  <p class="p20">İnsanlar ne biliyordu?</p>

  <p class="p20">İnsanlar ne diyordu?</p>

  <p class="p20">Acapulco felaketini neye yoruyorlardı?</p>

  <p class="p20">Annemle babam Dört Fırlama&rsquo;dan rica etmişlerdi: Arap telefonuyla, duman işaretiyle, ne bulursanız onunla haber gönderin bize; nafile.</p>

  <p class="p20">Don Fernando Benítez&rsquo;i sordular: Seninle dağlarda nerede buluş<a id="a47"></a>abiliriz; nafile.</p>

  <p class="p20">Bizimkiler Sony televizyon setinin gri, cızırtılı, çizgili ekranına bakarak saatler geçiriyorlardı; nafile.</p>

  <p class="p20">Acapufelaketinden hiç haber yok. Onların içten içe umduğu gibi Anadok&rsquo;un yarışmalarının hoş normalliğini sarsacak bir ulusal krizi hızlandıracak hiçbir şey yok. Kapalı kaldıkları süre boyunca büyük bir neşe ve tarif edilemez bir kolektif coşkuyla yarışmalar birbirini izliyor:</p>

  <p class="p20">Birinci Hafta: 0720 Kalite Elli Kuruşluk Gümüş Paraların En İyi Sözlü Tarifi için Ulusal Ödül [tedavülden kalkmış (hem para hem kalite)], kod adı El Tostón;</p>

  <p class="p20">İkinci Hafta: Doğal ve Genetik Tiksintisini Yenerek Bir Haftada En Fazla Balık Yiyen Merkez Plato Sakinine Ulusal Ödül;</p>

  <p class="p20">Üçüncü Hafta: Don Wigberto Garza Toledano&rsquo;nun (Monterrey Yerlisi) Niños Heroes Metro Hattında Yolculuk Yaparken Kaybolan Cüzdanını Getiren Hanıma Ulusal Ödül;</p>

  <p class="p20">Dördüncü Hafta: Devrimci Kuruluş Partisi (PRI) İçindeki Son İç Çekişmeler Sırasında Benito Coquet, Donata Miranda Fonseca, Esequiel Padilla, Emilio Martínez Manautou, Javier García Paniagua, Aarón Sáenz, Angel Carvajal ya da Francisco Múgica&rsquo;yi Desteklediklerini Medeni Cesaret Göstererek İtiraf Edecek Vatandaşlar İçin Ulusal Ödül,</p>

  <p class="p20">Şubatın ilk günlerinde düzenlenen bu yarışmanın neticesi olarak ailem (ve onlarla birlikte ben) hiç beklemediğimiz bir anda duyduğumuz bir ilanla altüst olduk: Martın ilk günlerinde, sahildeki evinde bir ay boyunca kapanıp düşündükten ve Frank Wood Bulvarı&rsquo;ndaki bürosunda özenle hazırlandıktan sonra Dr. Don Homero Fagoaga Labastida Pacheco y Montes de Oca, Guerrero eyaletinden senatör adayı olduğunu açıkladı. Kampanyası, İgualistlahuaca kasabasında yapılacak bir mitingle başlayacak. Guerrerolu hemşerilerimizi mitingi televizyondan seyretmeye ve PRI adayını desteklemeye davet ediyoruz. Dr. Fagoaga, belgelerin de şüpheye yer bırakmayacak şekilde kanıtladığı gibi, Guerrero&rsquo;nun seçkin bir evladıdır ve bugünün demokratik fırsatını yarına bırakmamak için ve Benito, Donato, Emilio gibi güç kullanılarak...</p>

  <p class="p20">Angel ve Angeles hep bir ağızdan bağırdılar: &ldquo;Ama H. Dayı Meksiko D.F. eyaletinden. Guerrero&rsquo;ya ayak bile basmadı, Guerrerolular o cezayı hak edecek ne yaptılar ki başkenttekilere, vs.&rdquo; Angel ve Angeles ani tepkilerini bastırıp nefeslerini tutarak bir sonraki haber bültenini beklemeye koyuldular.</p>

  <p class="p20">Angel gözlerini kapadı ve anneme, operasyonunun başarısı, başarısızlığı, her ikisi konusunda tümüyle yanıldıklarını söyledi = kendini sarsabilmek için onu omuzlarından tutup sarstı.</p>

  <p class="p20">&ldquo;Hepsi kandırmaca. Arada bir bunu unutuyoruz. Kendimi bıraktım.&rdquo;</p>

  <p class="p20">&ldquo;Bırak beni Angel.&rdquo;</p>

  <p class="p20">&ldquo;Kaostan ümitsizliğe hiçbir geçiş devresi olmadan atlayıvermek ödümü patlatıyor.&rdquo;</p>

  <p class="p20">&ldquo;Muhafazakâr bir anarşist olmak aptalca bir şey, tatlım...&rdquo;</p>

  <p class="p20">&ldquo;Nihilist. Ben nihilistim. Kendimden korkuyorum, yemin ederim. Bazı değerlere sahip çıkmak istiyorum, hiçbir değerim olmamasını istemiyorum.&rdquo;</p>

  <p class="p20">&ldquo;Sakin ol. Sen aslında bu değilsin.&rdquo;</p>

  <p class="p20">&ldquo;Ya? Peki ne olacağız; istemeden?&rdquo;</p>

  <p class="p20">&ldquo;Birçok engeller çıkacak karşımıza, istediğini kolayca elde edemezsin, şu Tatlı Vatan hikâyesi, senin...&rdquo;</p>

  <p class="p20">&ldquo;Senin dediğin gibi olmaktan korkuyorum, yani olmaya çalıştığım şeyin tam aksi olmaktan. Her şeyin sonu böyle bitiyor, başlangıçta niyetlendiğimizin tam aksi şekilde.&rdquo;</p>

  <p class="p20">&ldquo;Teröristler. O devirleri yaşayan Fernando Amcam bize terörist derdi; bilseydi.&rdquo;</p>

  <p class="p20">&ldquo;Hiçbir şey bilmiyor. Bunun bir şaka olduğunu düşünüyor. Suç olduğunu düşünmesinden iyidir.&rdquo;</p>

  <p class="p20">&ldquo;Suç muydu yani? Söyle. Benim geçmişim yok. Ben her şeyi senden öğreniyorum. Senden aldığım her şey üzerime yapışıyor, hatta senin gibi olmama isteğim bile!&rdquo;</p>

  <p class="p20">&ldquo;Angeles, doksanlarda biz gençlerin böyle maceralara atılması artık olağan, bir anayasa maddesi değil bu, eskiden kerhaneye gitmek ya da kafa çekmek neyse bu da o; terörizm büyüdüğünü gösterme töreni, başka bir şey değil, hiç önemi yok... Herkes yapıyor. İspanya&rsquo;da Garcia adındaki çocuğun babasının lokantasına gelenleri zehirlediğini hatırlamıyor musun? Ya Bebek Femandez&rsquo;in Prag&rsquo;da, öğle ayini sırasında patlayacak şekilde kilise mihrabı altına yerleştirdiği bombaya ne demeli?&rdquo;</p>

  <p class="p20">&ldquo;Bunları biliyorum. Söylediklerin hoş. Bence sorun yok.&rdquo;</p>

  <p class="p20">&ldquo;Umarım bu haber karartmasında bir sorun olduğunun da farkındasındır.&rdquo;</p>

  <p class="p20">&ldquo;Bir şey var ki canımı daha çok sıkıyor. Her şey çok mükemmel gitti. Neden sonuç arasında en ufak bir pürüz bile yok. Sanki on pesoyla kumar oynayıp, hesapladığımız yüz peso yerine, bir milyon peso kazanmış gibiyiz.&rdquo;</p>

  <p class="p20">&ldquo;Çok beter fırlamalarız biz.&rdquo; Babam istemeden güldü. Sonra gerçekten de kederlenip başını eğdi &ndash;ama önce Sony&rsquo;ye bir tekme atıp onu mermer zemine düşürdü, gri cam parçalan etrafta uçuştu, özür dilerim Angeles, laftan başka bir şey değil bunlar&ndash; terörist, nihilist, muhafazakâr, solcu, özür dilerim: ben hayatım boyunca bir boka yaramadım, anlıyor musun? 1969&rsquo;da doğduğum günden 1992&rsquo;ye kadar hiçbir boka yaramadım, ümitsizim çünkü deliyim, çünkü güçsüzüm, &ldquo;açılışlar&rdquo; &ldquo;patlamalar&rdquo; ya da &ldquo;yenilenmeler&rdquo; konusunda hiçbir zaman iyimser olamadım, benim yaşımdakiler kendilerini köşeye sıkışmış hissediyorlar, ümitsiz, bir boka yaramaz; ama bir boka yaramamak da bir şeydir değil mi? En azından peso verip dolar almaktan, başkan hakkında espriler yapmaktan, yapmadığımız her şey için gringoları suçlamaktan, bir sonraki başkanın halefini açıklamasını bekleyerek oturmaktan, aksi yöndeki bütün kanıtlara rağmen altı yılda bir ümitlenmekten, bizim yapamadığımızı başkalarının yapmasını talep etmekten, insanların cesareti olmadığını söylemekten, lider diye bir şey kalmadığını, şunun da olmadığını, e bunun da olmadığını söylemekten iyidir. Allah kahretsin, Angeles, en azından ben bir boka yaramıyorum ve senin o korkunç sorunu kendime çok sonra soracağım ve o som demir bir yumruk gibi taşaklarımı buruyor: adalet cinayeti haklı çıkarır mı? Başka bir zaman bana tekrar sor, bunu sakın unutma, çöpe atıp kurtulma. Benim ahlâkımı yerin dibine batır.&rdquo;</p>

  <p class="p20">&ldquo;Ne biliyoruz Angel?&rdquo; diye sordu annem babamın elini okşayarak. Babam duraladı, sonra cevap verdi:</p>

  <p class="p20">&ldquo;Ne yaptığımız hakkında hiçbir şey bilmiyoruz. Tek kelime bile etmeyecekler. En azından işlerine gelene kadar. Eğer şu anda bir şey söylemiyorlarsa bu demektir ki sessiz durmak işlerine geliyor. Başkanın en sevdiği sözü hatırlasana: &lsquo;Meksika&rsquo;da her şeyi yapabilirsiniz, yeter ki suçu başkasına atın.&rsquo; &rdquo;</p>

  <p class="p20">Annemin gözlerinde yarı-mat bir ışık belirdi.</p>

  <p class="p20">&ldquo;Sen muhafazakâr olduğunu söylüyorsun, ben solcu olduğumu. Ama ikimiz de etiketlerin önemli olmadığını biliyoruz. Önemli olan somut eylemler, öyle değil mi? Ama yaptığımız şeyi gerçekten de yaptık mı Angel sevgilim? Emin misin? <span class="t17">İ</span><span class="t17">kimiz de emin miyiz? Gerçekten yapt</span><span class="t17">ı</span><span class="t17">k m</span><span class="t17">ı</span><span class="t17">?&rdquo;</span></p>

  <p class="p20">İnzivada geçirdikleri ilk geceden itibaren, profesyonel yas tutucuların inlemeleri cevap vermişti bu soruya; kadınlar dağlardaki Treinta kasabasından kiralanıp Acapulco&rsquo;da her gün ama münferit olarak meydana gelen ölümlere matem tutmak için getiriliyorlardı.</p>

  <p class="p20">Bu yeni şafaklar onların en kederli, en uzun, koro halinde bağrışlarına şahitlik ediyordu; iniltiler denizin dibinden gelir gibiydi ve annemle babam her gece hiç ses çıkarmadan onları dinliyorlardı; çirkin bağrışlar onlara sadece o gün Aca&rsquo;da ölen turistleri, edebiyat eleştirmenlerini, hükümet görevlilerini ve milyonerleri değil garsonları, hizmetçileri, taksi şoförlerini ve kasiyerleri de hatırlatıyordu: ama Homero Fagoaga ölmemişti ve şimdi senatör adayıydı, yan gelmiştik...</p>

  <p class="p20">Bu pezevenkler <span class="t17">beni zerre kadar dü</span><span class="t17">ş</span><span class="t17">ünmüyorlar.</span></p>

  <p class="p20">Benim yaşadığım şoktan haberleri yok; babam tarafından dışlandım, annem tarafından reddedildim, ikisine de karşı çıkarak rahme yerleştim ve kendi kendime bir plasenta oluşturuyorum, şu anda benim yeni oluşan varlığımla işgal edilmekte olan annemin içine ördüğüm o süngerden kan ve besin emiyorum; ben, kabul görmüş bir parazit, hayatta kalabilmek için annesini tüketen bir misafir olarak dokuz aylığına oraya sığındım, bu iki delinin, çakalların sesinin yerini alan matemcilerin sesini dinlediğini düşünüyorum, bir milimin dörtte biri büyüklüğünde bir diskim daha şimdiden, hızla düğme şeklinden toplu iğne şekline dönüşüyorum, bir başım, bir gövdem, bir göbek bağım var. Bundan daha önemli bir şey olabilir mi? Kimsenin haberi olmadan olup biten bu hadiseleri yüksek sesle sormak istiyorum onlara. Ya da durmadan tartışıp durduğunuz şeyleri, herkesin haberi olduğu halde olup bitenleri.</p>

  <p class="p20">Üçüncü haftadan itibaren, Don Wigberto Garza Toledano&rsquo;nun cüzdanını geri getiren (bilmemnereli) iyi yürekli hanım ulusal ödülü aldığında, annemin rahim duvarına yapışık tam teşekküllü bir embriyoya dönüşmüştüm, her şeyi yiyor ve yemek arayarak büyüyordum, beni konuk eden oyuğu genişletmiştim, boşlukları dolduruyor, kendi başımı ve kuyruğumu oluşturuyordum.</p>

  <p class="p20">Ama sonra bütün bu teşebbüsü, Homero Dayı&rsquo;nın arazisinin en yüksek noktasına çıkarak tehlikeye soktular, Acapulco&rsquo;nun iki cephesine hâkim bir kayalıktı bu, bir tarafta Puerto Marques ve Revolcadem Kumsalı, öte tarafta bütün körfez; niyetleri Acapekhoşun bir ay önce-Noel&rsquo;de yerle bir olduğunu kendilerine kanıtlamaktı ve gazetelerde televizyonlar hiç renk vermese de Treinta&rsquo;dan gelen profesyonel matemciler ve kendi gözleri bunu kanıtlıyordu (diskoteğin kalıntılıları dev bir kondom gibi suyun üzerinde yüzüyordu, mankenlerin şifonları La Countess kumsalındaki kayalara takılmış uçuşuyorlardı), ama kayalığın tepesine çıkarken attıkları koca adımlar bir Kristofelaketin yaklaşmakta olduğu korkusunu içime saldı; hormonal çöller, açlık, susuzluk, çözülüp bozulan ve lağıma dönüşen beni dışarıya süpürecek, öldürecek, yeniden şekilsizleştirecek bir kan yağmurunun başlangıcı.</p>

  <p class="p20">Annemle babam, bir zamanlar Acapulco olan dumana ve ölü hınca bakarak bana hamile kalınan kumsala iniyorlar; fakirlerin Babil&rsquo;i, milletin zihninde TATLI VATANIN AKSİ OLAN HER ŞEYİ simgelemek için seçilmiş olan şehir; tepede hüzünlü sirenleri duyuyorlar ve babam anneme günün birinde Oaxaca&rsquo;dan tümüyle değişmiş olarak döndüğünü hatırlatıyor; bambaşka bir adam, henüz kazanmış olduğu bir şeyi kaybetmenin hüznüyle başkalaşmış.</p>

  <p class="p20">Beni yarattıkları ve üzerinden Homero Dayı&rsquo;nın uçtuğu kumsalda babam kuma yazı yazıyor:</p>

  <p class="p3">Vatanım, yüzeyin derin bir çukur, yani<br />
  Gökyüzün kokuşmuş bir duman<br />
  Bebek İsa sana Las Lomas&rsquo;ta bir saray ve Vail&rsquo;de bir kayak kulübesi bahşetmiş<br />
  Petrol yatakların ise şeytanın armağanı ki o şeytan<br />
  Rotterdam&rsquo;da nakit pazarında yaşıyor, yani<br />
  Küçük bir dalga hepsini sildi.</p>

  <p class="p20">Angel ve Angeles Tomasito&rsquo;nun iyice çürümüş olan gövdesini Pichilinque kumsalında iki kaya arasına sıkışmış bir kanoda buldular.</p>

  <p class="p20">Sırtında siyah bir mızrak vardı, harika yeşil tüylerle sarmalanmış bir orman mızrağı.</p>

  <p class="p20">Angeles: &ldquo;Bir dakika. Homero ve Tomasito düşman değillerdi; onlar müttefikti.&rdquo;</p>

  <p class="p20">Angel: &ldquo;Homero Tomasito&rsquo;nun düşmanı olduğunu düşündü, bu yüzden de kaçarken onu öldürdü.&rdquo;</p>

  <p class="p20">Angeles: &ldquo;Dört Fırlama Tomasito&rsquo;nun kendilerine ihanet ettiğini anlayıp onu öldürdüler.&rdquo;</p>

  <p class="p20">Angel: &ldquo;Acapulco&rsquo;daki kıyımın kurbanlarından biriydi Tomasito.&rdquo;</p>

  <p class="p20">Angeles: &ldquo;Tomasito&rsquo;yu kendi ölümü öldürdü.&rdquo;</p>

  <p class="p20">Angel: &ldquo;Her şey aynı anda oldu. Bir olay bir diğerinden ne önce ne de sonra; sadece diğer olayların yanında ya da arasında meydana geldi:</p>

  <p class="p3">TOMASİTO VE HOMERO<br />
  DOST<br />
  &nbsp; TOMASİTO VE HOMERO<br />
  &nbsp;&nbsp; KAZA<br />
  &nbsp;&nbsp;&nbsp; TOMASİTO VE HOMERO<br />
  &nbsp;&nbsp;&nbsp;&nbsp; DÜŞMAN</p>

  <p class="p20">Angeles: &ldquo;Kimse ölmedi; hepsi plaja gitti..</p>

  <p class="p20">Angel: &ldquo;Şenle ben kol kola Peachy Tongue Kumsalı&rsquo;nda yürüyoruz.&rdquo;</p>

  <p class="p20">Angeles: &ldquo;Animus intelligence!&rdquo;</p>

  <p class="p20">Kanoyu sıkıştığı yerden kurtardılar, ateşe verdiler ve akıntıya bıraktılar; Kano Manila&rsquo;ya, Pasifik&rsquo;e, Tomasito&rsquo;nun evine doğru uzaklaştı.</p>

  <p class="p20">Sonra duman ve kan ve arsenik ve iperit denizlerinden, çakalların kesik kesik nefeslerinin pusuna ve ezilmiş hamamböceklerinin müstehcen rengindeki bir sise sarmalanmış, bir çakal gibi yüzen ve nefes alan ama saecula saeculorumla kirlenmiş bu sularda batmamakta kararlı bir gövde çıkageldi; patlamış kubbelerden duman yükseliyordu, yüzer disko Korkunç Divan&rsquo;dan denize gülünç yeşil sarı sakızlar gibi küller yağıyordu; ufak tefek bir adamın ufacık sarı eli Filipinli uşak Tomasito cesedinin yatmakta olduğu siyah kanonun kenarına yapıştı ve adam duman ve kan ve arsenik ve iperit denizinden çıkıp bir pekin-köpeği gibi Filipinlinin ayakları dibine takatsizce yığıldı.</p>

  <p class="p20"><span class="t17">&nbsp;</span></p>

  <p class="p20"><span class="t19">Bütün yurtta</span><span class="t19">ş</span><span class="t19">lar</span><span class="t19">ı</span><span class="t19">n bilgi edinme hakk</span><span class="t19">ı</span> <span class="t19">vard</span><span class="t19">ı</span><span class="t19">r</span></p>

  <h3 class="h31"><a id="ncx1471"></a><a id="a48"></a>4</h3>

  <p class="p20">BİLGİ0KUR: Konuşmadılar, çoktu söylemiş ve yapmış oldukları şeyler dışında bir şey yapmadılar, halihazırda yaşamış oldukları şeylerin ötesinde bir şey yaşamadılar, ya ben? Beni çoktan yaratmış olduklarını hatırlamadan, benim şahsen binlerce başka olasılığa sahip olduğumu düşünmeden olasılıklar, hikâyeye yeni alternatifler aramaya koyuldular, beni deli ediyorlar, içimden çekip gitmek geliyor-annemin rahmini terk etmek ve babamın teslislerine geri dönmemek:</p>

  <p class="p20">Benim bir oğlan olacağımı ve adımın Kristof konacağını söylüyorlar, benim adıma bu kararı alabilecek kadar ileri gittiler, puştlar, peki ya kız olursam? İmelda&rsquo;nın Tomasito&rsquo;ya yaptığı gibi Herodize mi edecekler beni? Kristof adında Meksikalı bir oğlan olma şansımın 183.675.900.453.248&rsquo;de bir olduğunu ve genetik hesapta ufak bir şaşmayla bir armadillo olabileceğimi biliyorlar, biliyor musunuz bu fikir çok hoşuma gidiyor. Kulağa hoş geliyor, kayıp, arkadaşsız armadillo, aşağı yuvarlandığımız bu puslu tepelerde bulunma yok ya da mavi Pasifik&rsquo;te saatte on beş kilometre hızla sevişen neşeli bir yunus.</p>

  <p class="p20">&ldquo;Hiç Pacifica&rsquo;da bulundun mu?&rdquo;</p>

  <p class="p20">Babam neden durmadan kendine aynı soruyu soruyor? Benim sayemde, güme giden bütünlüğün tekrar sağlandığını, kayıp zamanın tekrar bulunduğunu düşünse çok daha iyi eder, hep benim sayemde sayın ebeveynlerim, bilginiz bölündü, anladınız mı? Size ne söylediğimi anladınız mı?</p>

  <p class="p20">&ldquo;Bilgi gerçekten de güç müdür?&rdquo; diye soruyor babam, eşek gibi tepinmeye başlıyorum, keşke onun sperminin benim hayati bilgimin sadece yansını içerdiğini söyleyebilsem, annemin üreme hücreleri de diğer yansını, sonra</p>

  <p class="p9">BEN GELDİM</p>

  <p class="p20">ve sadece kendim olmakla bütün YENİ bilgileri bir araya topladım, ne zafer, artık biliyorum, şu andan itibaren, annemle babamın onlar olmayan yeni bir varlığa verebileceği sayıda kromozomu bir araya getirmiş vaziyetteyim, gerçi bunu tehlikeye atıyorlar ama günün birinde kaybettikleri şeyi onlara geri verebilirim, belleklerini, kehanetlerini, bütün varlıklarını; madem öyle bana neden böyle kötü davranıyorlar, neden gece bastırmak üzereyken sağanak yağmur altında bir eşeğin sırtında sarp tepeler boyunca beni hoplatıp duruyorlar? Ben onlara ne yaptım? Daha birbirimizi doğru dürüst tanımıyoruz ama onlar canıma okumaya başladılar bile!</p>

  <p class="p20">Ne biliyorlar?</p>

  <p class="p20">BİLGİTEL: Birisi Homero Dayı&rsquo;nın Acapulco&rsquo;daki evini arayıp, Fernando Benítez Amca&rsquo;nın bir UYE helikopterinden Mexico City&rsquo;deki başkanlık telsizi aracılığıyla Pasifik&rsquo;in İncisi, Turizmin Mekkesi, Yeni Dünyanın Oryantal Limanı, Çin ve Manila Kalyonlarının Körfezi&rsquo;ndeki filolog Dr. Fagoaga&rsquo;nın özel telefonuna bir radyogram aktardığını söyledi.</p>

  <p class="p20">&ldquo;Hiç Pacifica&rsquo;da bulundun mu?&rdquo;</p>

  <p class="p20">Yeğenlerim Angel ve Angeles Palomar&rsquo;a mesaj: Şubatın 22&rsquo;sinde, demokrasi havarisi Başkan Madero&rsquo;nun öldürülmesinin yıldönümünde sizi Cuajincuilapa&rsquo;ya bekliyorum, D.F.&rsquo;le Aca arasındaki bütün haberleşme anlaşılamaz bir biçimde kesildiği halde Homero&rsquo;nun aday olduğunu biliyor muydunuz soru işareti sevgiler Benítez.</p>

  <p class="p7">Hangimiz ne biliyoruz?</p>

  <p class="p7"><span class="t18">Uyan</span><span class="t18">ı</span><span class="t18">n çocuklar, uyan</span><span class="t18">ı</span><span class="t18">n, dedi Rigoberto Palomar Dede tela</span><span class="t18">ş</span><span class="t18">l</span><span class="t18">ı</span><span class="t18">; ama ciddi bir sesle, uyan</span><span class="t18">ı</span><span class="t18">n, bugün Cumartesi,</span> <span class="t18">Ş</span><span class="t18">ubat</span><span class="t18">ı</span><span class="t18">n 22&rsquo;si ve hâlâ uyumakta olan Ba</span><span class="t18">ş</span><span class="t18">kan Francisco Madero&rsquo;nun üzerinden battaniyeyi çektiler, ellerinde süngüler onu hücresinden ç</span><span class="t18">ı</span><span class="t18">kard</span><span class="t18">ı</span><span class="t18">lar. Bay Pino Suárez&rsquo;le birlikte bir arabaya koydular, arabay</span><span class="t18">ı</span> <span class="t18">hapishanenin kap</span><span class="t18">ı</span><span class="t18">s</span><span class="t18">ı</span><span class="t18">nda durdurdular, ikisini de d</span><span class="t18">ı</span><span class="t18">ş</span><span class="t18">ar</span><span class="t18">ı</span> <span class="t18">ç</span><span class="t18">ı</span><span class="t18">kard</span><span class="t18">ı</span><span class="t18">lar, ikisini de kafalar</span><span class="t18">ı</span><span class="t18">na birer kur</span><span class="t18">ş</span><span class="t18">un s</span><span class="t18">ı</span><span class="t18">karak gece saat 11&rsquo;de vurdular: Uyan</span><span class="t18">ı</span><span class="t18">n çocuklar Devrime yeti</span><span class="t18">ş</span><span class="t18">memiz laz</span><span class="t18">ı</span><span class="t18">m.</span></p>

  <p class="p7">Ben ne biliyorum?</p>

  <p class="p7"><span class="t18">Büyük velvelenin koptu</span><span class="t18">ğ</span><span class="t18">u gün, genç kör yerli, görünmez seslerin ve kokular</span><span class="t18">ı</span><span class="t18">n yo</span><span class="t18">ğ</span><span class="t18">unlu</span><span class="t18">ğ</span><span class="t18">undan ç</span><span class="t18">ı</span><span class="t18">lg</span><span class="t18">ı</span><span class="t18">na dönerek, bir haftad</span><span class="t18">ı</span><span class="t18">r ba</span><span class="t18">ş</span> <span class="t18">döndüren bir hazla kokusunu ald</span><span class="t18">ığı</span> <span class="t18">bakire k</span><span class="t18">ı</span><span class="t18">za sahip oldu; k</span><span class="t18">ı</span><span class="t18">za yap</span><span class="t18">ı</span><span class="t18">ş</span><span class="t18">kan büyücünün görünmesinden sonrayd</span><span class="t18">ı</span><span class="t18">, kan kokusu delikanl</span><span class="t18">ı</span><span class="t18">y</span><span class="t18">ı</span> <span class="t18">hem çekiyor hem de itiyordu. K</span><span class="t18">ı</span><span class="t18">z hiç sesini ç</span><span class="t18">ı</span><span class="t18">karmad</span><span class="t18">ı</span><span class="t18">, kendisine dokunulmas</span><span class="t18">ı</span><span class="t18">na izin verdi, kendisi de adam</span><span class="t18">ı</span><span class="t18">n s</span><span class="t18">ı</span><span class="t18">cak yana</span><span class="t18">ğı</span><span class="t18">na keyifle dokundu.</span></p>

  <p class="p20">BİLGİGENLER: Sadece şunu biliyorum: Fernando Benítez Amcamın platodaki insanlara yaptığı ziyaretin yarattığı baş dönmesinde, benim Acapulco&rsquo;da yaratıldığım anda kör bir oğlan daha yaratılmıştı.</p>

  <p class="p20">Bilgi edinme hakkı: bunu sadece ben biliyorum. Dedem bunun tarihte hangi güne karşılık geldiğini biliyor, Fernando Amcam o günlerin takvimdeki yerini biliyor. Ya annemle babam, onlar bir şey biliyor mu?</p>

  <p class="p20">İNLOCOPARENTİS: Beni yarattıklarından haberleri bile yoktu herhalde; o kadar zalim olamazlar, hayatta olduğumu bile bilmeden kendi genlerinin çocuğunun ölümünü yaratacak kadar; kekre, kuru, ürkek, güvenliksiz, her şeye sürtünüyorum, tahterevalli gibi (ne tahterevallisi, dörtnala gitmeyle deprem arası bir sarsıntı bu) kumsalda, palmiyeler altında hamile kalınan biri için cidden büyük bir velvele bu; artı başka bir yerde olduğunu biliyor, tek bir zıplamayla vahşice huzursuz, volkanik, dikenli bir coğrafyaya naklediliyor; günün birinde bana bunu anlatacaklar, ben de gözümde canlandıracağım, gerçi şunu gayet iyi biliyorum, günün birinde her şeyi unutacağımı biliyorum (bu benim en karanlık sırrım) çünkü haşmetmaaplarınızın da bildiği gibi kimse çocuğa hakkı olan ek zamanı vermek istemez; dokuz ay, küsuratı da var, hem piyangoyu kazanmak hem de Noel ikramiyesi almak gibi bir şey, yetişkinlerden dokuz ay fazla ama onlar nasıl olur diyorlar? Sadece</p>

  <p class="p9">DOĞDUĞUMUZDA HALİHAZIRDA DOKUZ AYLIK<br />
  OLDUĞUMUZU</p>

  <p class="p20">bilmenin yeteceğini zannediyorlar ama bu demektir ki bizim tahammül edilemez bir üstünlüğümüz var, yani bebekliğimizin kanunlarını onlara dayatma gücüne sahibiz ve kabul etmeseler bile bundan daha fazla korktukları bir şey yok; hayal ettiğim şey, şeyi hayal ediyorum, dokunmak istediğim, istediğime dokunuyorum, arzuladığım şey var, olan şeyi arzuluyorum, çalışmama, kumpas kurmama, diğer insanların canına okumama, komşularının mülkünü işgal etmeme gerek yok, niçin olsun ki, bütün istediklerim burada elimin altında, anlıyor musunuz haşmetmaapları?</p>

  <p class="p20">Arzuyu bir anda gerçeğe dönüştürmekten daha sapkın hiçbir şey olamaz, işte bu yüzden biz doğmamışları kuşatma altına almaya çalışıyorlar, sonra çocuk olduğumuzda bizi kısıtlıyorlar, okullarla, hapishanelerle, kiliselerle, önceden planlanmış tatillerle, resmi tatillerle, çocuk ve arzu nesnesi arasına dikilmiş ekonomik kerhanelerle etrafımızı çeviriyorlar ki bu arzular Temmuzda Noel, İki Yıl Okul Tatili, Seksen Âlemde Devrigün (Julio Cortázar için Noel&rsquo;de Temmuz demek olabilir) ve Hazlar Bahçesi &ndash; hayır, bütün hazlar erteleniyor, onları yeniden ele geçirmek için boyun eğmek gerek, iş disiplini, masraftan kısmak, perhiz, Kalvinist tasarruflar ve gerçekliğin çölünden kovulmayı hayal etmek yerine gerçekliğin çölünden hayalin kovuluşu. Şeytan; bak diyor, yaşlı, yok edilemez gen zincirim, dünyayı püritenlik fethettiğinden beri nerelere geldik, Simon Peter&rsquo;den beri çanımıza ot tıkandı, diyor kromozom zincirlerim ve Saul-Saul-Bana-Neden-Zulmettin bize sakınma üzerine sakınma kurallarını dayattı, diyor babam eşeği üzerinde Sierra Madre&rsquo;de ilerlemekte olan annemin arkasından yayan giderken, Acapulco&rsquo;dan Sierra&rsquo;ya giden yalçın, kıvrım kıvrım bakır patikalara eşeği süren Fernando Amca, Cortés bile bu yolları bilmezdi diyor ama kendisi bütün hepsini biliyor ve pançoları giyin diyor, sağanak geliyor ve zirveler birdenbire grileşiyor, sisli demir taçlar, kaçak yürek gökyüzünde atıyor; annemin yakınımdaki kalbi de daha hızlı atıyor, babam yüksek sesle, âdeta şarkı söyler gibi şiir okuyor, bizi kırbaçlayan ve bizden intikamını almak üzere olan fırtınayı azarlıyor diyorum; annemle babamın organize ettiği Acapulco aşırılıklarından, hem püritenizmi lanetlemeleri hem de Acapulco&rsquo;dakj kötülükleri akıllarına estiği gibi yok etmeleri arasındaki çelişkiyi daha şimdiden fark etmekten gına getirmiş vaziyetteyim; iki genç eşcinsel sevgili sırf â la Tyrone Power ceketler giydikleri için mi ölmeyi hak etmişlerdi? Egberto ibne olduğu için mi yoksa eleştirmen olduğu için mi ölmeyi hak etmişti? Peki ya Emilio püriten olduğu için mi yoksa hoşgörüsüz olduğu için mi? Ya mankenler keyif verdikleri için mi yoksa para kazandıkları için mi? Ada ve Deng?..</p>

  <p class="p20">&ldquo;Ne söylüyorsun?&rdquo;</p>

  <p class="p20">&ldquo;Hiç, hiçbir şey söylemiyorum,&rdquo; dedi babam ve bir an Amcası Don Fernando Benítez&rsquo;in maskesine baktı, bir iki gün sonra seksen yaşına basacaktı ama tropik dağ fırtınasında hâlâ dinç adımlarla yürüyor, avcunun içi gibi bildiği dağlarda bize kılavuzluk ediyordu; Don Fernando Benítez&rsquo;in İspanyol kanı taşıyan maskesi, altın yaldızlı, metal çerçeveli gözlüklerine çarpan fırtınadan mavi gözleri sulanmış, yağmurdan sırılsıklam olmuş pala bıyıklarının ucundan ve yuvarlak burnundan sular damlıyor, ağzı acı bir bilgeliğin gagası:</p>

  <p class="p20">&ldquo;Bana Pacifica&rsquo;yı sordunuz, peki kısa bir süre önce nerede olduğumu biliyor musunuz? Son Lacandon Yerlisiyle röportaj yapmaya gitmiştim. Ama bilin bakalım ne oldu? Son Lacandon Yerlileri benimle röportaj yaptı.&rdquo;</p>

  <p class="p20">İnleyerek kaşlarını çattı, hayali bir kravatın hayali düğümünü gevşetmek istercesine elini boynuna kaldırdı. Yerlilerin geriye bıraktığımız tek şey olduğunu söylüyor; onlar bizim hayaletlerimiz; otuz yıldır onlarla röportaj yapıyor, onları savunuyor, yok olmadan önce görebilmek için en ücra yerlere gidiyor, ha tabii, onları küçük görsek de, sömürsek de yerlilerin dünyasına sadakat borçluyuz diyor Meksikalılara; çünkü bu sadakati ölüme borçluyuz. Bu fikir onu heyecanlandırıyor, bir an duruyor, teatral bir etki yaratmak için, kahretsin biz de onlar kadar tuhaf, kırılgan olduk, onlar gibi yok olmaya mahkûmuz, neden bu gerçeği görmüyoruz?</p>

  <p class="p20">&nbsp;&ldquo;Bir yerliyi öldürmek bir kütüphaneyi yakmakla aynı şey.&rdquo;</p>

  <p class="p20">Fırtınayı bastıran ve sierrada yankılanan matemli bir sesle haykır yor:</p>

  <p class="p20">&ldquo;Ah tanrım, biz hepimiz Lacandon&rsquo;uz!&rdquo;</p>

  <p class="p20">&ldquo;Yani ülkenin hiçbir yerinde Acapulco&rsquo;dan söz edilmemiş mi?&rdquo; diye soruyor annem Angeles ısrarla ama sükûnetle. Beni de peşinden sürüklediği bu Allahın unuttuğu yerde mermer bir bilye gibi zıplayıp durduğum hiç mi hiç gelmiyor aklına herhalde.&rdquo;</p>

  <p class="p20">&ldquo;Hayır.&rdquo; Benítez Amca şapkalı başını sallıyor, sırtını tekrar onlara dönüp sebatla ilerlemeye devam ediyor. &ldquo;Kimse bir şey bilmiyor.&rdquo;</p>

  <p class="p20">Fernando Benítez Amcamız intikam meleği ifadesi takınıyor; ben de yakında beynimi oluşturacak tohuma olanları kaydediyorum: &ldquo;Bir Yerliyi öldürmek bir kütüphaneyi yakmakla aynı şey,&rdquo; daha şimdiden iki yüz sayfayı aştık, bir sinema saati, iki televizyon saati (reklamlar dahil), bitti diye bir sürü bunaltıcı kâbus, yine de her yirmi dört saatte bir onu tekrar yaşamakta ısrar ediyoruz; anne, baba, genlerim alışsanız iyi olur Kris, diyor, al sana Meksika, bir gün daha yaşa ki Kartalla Yılanın görüldüğü andan beri geçen yedi yüzyılı tekrar yaşayabilesin.</p>

  <p class="p20">Lütfen, ey seçici ilah, lütfen öğleden sonra ikide annem, babam ve Fernando Benítez Amcamın ne gördüğünü sormayın bana, sierranın güney eteklerine tırmanışlarının üçüncü gününde, fırtınada, Don Fernando&rsquo;nun bildiği kulübelerde ve endişeli bir tanışıklıkla, sanki neden zahmet ettin biz de tam sana geliyorduk der gibi onu kabul eden Yerli köylerinde uyumanın üçüncü gününde, Quetzalcoatl; soğuk, yüksek geceler, hatırlıyorum (hatırlamalıyım), yanmış ormanların kokusu, etrafta rahat rahat dolaşan domuzların homurtusu ve sırf bizimle konuşmadığı için onu anlamadığımızdan üzüntüyle ve sevinçle emin olan eşeğin içten kahkahası. Artık düzlüklere iniyoruz, güneş ve gölge günün her saatinde aynı uzunlukta, havadan mamul heykeller, kendi varlıklarına şaşıyorlar (Guerrero&rsquo;dayız, Oaxaca&rsquo;nın eşiğinde, diyor babam; İgualistlahuaca&rsquo;daki pazara gidelim, çok açım, orada nefis kırmızıbiberli çekirge yaparlar ve bir kere çekirge yiyenin bir daha oradan ayrılamayacağını söylerler):</p>

  <p class="p20">İyisi mi tepelerdeki yazılara bakın:</p>

  <p class="p9">MEKSİKALILAR: SANAYİLEŞİN<br />
  DAHA UZUN YAŞAMASANIZ DA DAHA İYİ YAŞARSINIZ</p>

  <p class="p20">Don Ulises López&rsquo;i, Penny&rsquo;nin babasını (hatırladınız mı?) meşhur yapan slogan. Annem başının üzerindeki rebozoyu omzuna atıyor, bizim Penny de yakınlarda.</p>

  <p class="p9">MİKSTEK: SORUMLU DAVRAN!<br />
  DİYALEKTİK OY VER!</p>

  <p class="p20">babam atın üstündeki çiftçilere bakın diyor, kontrollü bir hızla ilerliyorlar, kirli hasır şapkalar giyiyorlar, gemler terden kararmış, kırmızı laleler, defne dalları arasında mavi gökyüzü, saman yüklü eşekler, çiseleyen yağmur, üç dakikalık serpinti, yeraltında saklı nehirlerin sesi, uçsuz bucaksız gül rengi tarlalar, sıcak hava vadisi ve yağmurun aniden kesilmesi.</p>

  <p class="p20">Hayır, diyor F. Amca, o kadar uzağa bakmana gerek yok, İgualistlahuaca, Guerrero&rsquo;nun kangren olmuş duvarlarına bak yeter, Guerrero:</p>

  <p class="p9">GUERRERO EYALETİ YURTTAŞLARI<br />
  KAÇIRMAYIN BU BÜYÜK ADAMI<br />
  OYUNUZ PRI&rsquo;YA, OYUNUZ HOMERO&rsquo;YA<br />
  GELECEKTE HİZMET EDECEK GUERRERO&rsquo;YA!</p>

  <p class="p20">şayet kuşkunuz kaldıysa</p>

  <p class="p9">DEVRİMCİ KURULUŞ PARTİSİ<br />
  Bugün saat ikide İgualistlahuaca Arenasında<br />
  BÜYÜK GÜREŞ MAÇINI KAÇIRMAYIN<br />
  Sayın Homero Fagoaga, Senatör Adayı<br />
  <span class="t17">İ</span><span class="t17">gualistlahuaca Kilisesinin Meydan</span><span class="t17">ı</span><span class="t17">nda Miting</span></p>

  <p class="p3">ROBÍN BATMAN&rsquo;A KARŞI<br />
  Tam sekizde<br />
  Beş raundlu bir maç<br />
  <span class="t17">02.00'de kilisenin önünde</span><span class="t17"><br /></span> Yurttaşlar Homero Fagoaga&rsquo;nın ardında birleşin<br />
  O bizim adamımız<br />
  Mavişeytanlar Nankör Kediye karşı</p>

  <p class="p9">FAGOAGA BİR TANE!<br />
  HOMERO&rsquo;YA RAKİP ARAMA!<br />
  İGUALİSTLAHUACALI HEMŞERİLER: UYANIN!<br />
  ENTERNASYONALİST SOSYALİST PARTİYİ<br />
  DESTEKLEYİN<br />
  LIEBKNECHT EĞİLİMİNİN<br />
  LUXEMBURGÍST HİZBİNİ<br />
  OAXACA PLEKHANOV BÖLÜMÜNÜ<br />
  PROLETARYA DİKTATÖRLÜĞÜ İÇİN SAVAŞIN<span class="t15">!</span><span class="t15"><br /></span>HEPİNİZ HOMERO&rsquo;YA KARŞI BİRLEŞİN<span class="t15">!</span><span class="t15"><br />
  &nbsp;</span></p>

  <p class="p9">HOMERO: DİL ADAYI</p>

  <p class="p20">Evet ben Homero sizin liberonuzum, oyunu kazanıp, Meksika&rsquo;nın unutulmuş kitleleri adına memleketimin şerefini kurtarıyorum, dedi Sayın Homero Fagoaga her heceyi vurgulayarak, İgualistlahuaca kilisesinin önündeki kürsüdeydi. Israrlıydı, ilk adımım, kızoğlankız konuşmam, size biraz cilve yapmama müsaade ediniz, PRI Delegesi kardeşim, Shakespeare&rsquo;in dilinde kızoğlankız bakire demektir, haha, bir an düşünün, her şeye rağmen, bana Lepanto savaşında kesilen o muhteşem el tarafından bahşedilmiş olan bu dil ne badireler atlatmış! Demek istediğim, metaforik olarak, kızoğlankız-İspanya uyumunun inceliklerini anlamalısınız yani İspanya&rsquo;nın dilini anlamanız lazım. Bay Delege, çünkü o dil ıstırapla yapılmıştır. Istırap İspanya&rsquo;dır, Bay Delege, İspanyol dili halis söylemin daimi ve ıstıraplı düğün gecesidir; yerel delege, kazma dişli, üstüne üstlük bir de vaftiz edilmiş Cuajincuilapa&rsquo;lı miyop avukat Elijo Raiz ona boş bakışlarla bakıyordu, Homero kendi kendine hımmm dedi, bu taşra köşelerinde önüne gelen ilk müzik okulundan mezun olmuş bütün dalavereci avukatlar kendilerini geleceğin Benito Juárez&rsquo;i zannediyorlar; kitleleri etkilemek için dilin nasıl kullanılacağını şimdi gösterecekti onlara, hemen! PRI yerel teşkilatından konuşma izni talep etti ve bu izin ona verildi, bakire konuşmasını yapma izni, kızoğlankul konuşma, İspanyol bakiresinin ıstırabı bakire İspanyolcayla yapılan bir konuşma, İgualistlahuaca kilisesinin önündeki meydanda, karşısında sokak ve pazar, arkasında mihraplar, bu sayede, diye açıklamada bulunmuştu aday Fagoaga şaşı gözlü muhatabına. Devrimci Kuruluş Partisi&rsquo;nde zengin fakir, şovenist yabancısever, gerici ilerici bütün Meksikalıların bir arada bulunabileceği mesajı verilecekti, ne de olsa Bay Delege, ulusal politik sistemimizin amacı kardeş kavgalarına son vermektir, liberallerle muhafazakârların on dokuzuncu yüzyılda vücut bulan öncülerinin Bolivarvari bir kadere maruz kalan kardeş cumhuriyetlerimiz gibi bizi de anarşi ve diktatörlük arasında, kendi kendini devam ettiren despotlukla vahşi nefret arasında savrulmaya mahkûm ederek yarattıkları kavgalara son vermektir ki bunlar Shakespeare&rsquo;in Verona&rsquo;sına yaraşır ancak: Meksika Devrimi, Bay Delege, İskoç geleneğinin Mason Montaguelerini, York Geleneğinin Capuletleriyle kaynaştırmış, Meksika&rsquo;nın Sicilya zaaflarını ve Latin Amerika&rsquo;nın Balkan uyuşukluğunu yenmiş ve tek hatasını İsa&rsquo;nın sancağına karşı gelerek yapmıştır.</p>

  <p class="p20">&ldquo;Ama şimdi,&rdquo; dedi H. Dayı İgualistlahuaca meydanını çevreleyen eşsiz lokantalardan birinde yeşil <span class="t17">mole</span> soslu armadillo&rsquo;yu çiğnerken &ldquo;laik inancı dini inançla, kutsalı dünyeviyle barıştırma görevi bize düşmektedir.&rdquo;</p>

  <p class="p20">Polonyalı Papanın on dört yıl önce Meksika&rsquo;ya yaptığı ziyaret akıllardan çıkmadı, Hernán Cortés&rsquo;den beri başkente yapılan en şatafatlı girişti, işte o zaman, bütün basiretli ulusal politika kurmayları, Yürütme Gücünün kalın brokar perdeleri ardından, İsa&rsquo;nın Vekilini Zocalo&rsquo;da ve Katedralde bekleyen, izleyen, çevreleyen yedi milyon kişiyi seyrederken alçak sesle, kendi kendilerine şöyle dediler:</p>

  <p class="p20">&ldquo;Kutsal Peder Sarayı ele geçirmelerini emretse iş biter. Bunu hemen yaparlar efendim ve hiçbir şey onları durduramaz. Haksız mıyım?&rdquo;</p>

  <p class="p20">&ldquo;Evet,&rdquo; Homero Dayı son derece güzel telaffuzuyla ağzındaki inatçı, lezzetli bir rosto kıtırının üstesinden geldi, &ldquo;Devrim için kutsalı yeniden fethetmenin zamanı geldi. Salakça davranmayı, din karşıtlığını bırakalım artık Bay Delege. Gönlümüzün istediğini yani Milli Birliği ele geçirmek için her şeyi yaptık, sağ sol, bankerler rençberler ve şimdi de Muhterem Milli Rehberimiz sağolsun, nuh nebiden kalma Anaerkil düzeni bile diriltebiliriz. Sizi uyarıyorum, gelin kutsallığın dünyası bizi ele geçirmeden biz onu ele geçirelim. Sizi uyarıyorum Guerrero eyaleti Delegesi, PRI içindeki dindaşım Don Elijo Raiz; geleceğimizde bir Ayetullah var. Hadi şu jambon rostosunu bitirelim artık!&rdquo;</p>

  <p class="p20">Meydanın gölgeli kapısında bir papağan ciyakladı ve Homero metaforik kanatlar üzerinde uçarak meyveli tatlısını bir lokmada yuttu, heyecanla Mikstek-Zapotek anayurdunu düşünüyordu.</p>

  <p class="p20">&nbsp;</p>

  <h3 class="h31"><a id="ncx1523"></a><a id="a49"></a>5</h3>

  <p class="p20">Böylece öğle vakti Don Homero Fagoaga İgualistlahuaca&rsquo;daki gül rengi eski kilisenin önüne yerleştirilen kürsüye çıktı, palazlanmakta olan milli şahsiyetimiz iki kuleyle solgun kesme taşlar ve mermerden yapılmış çan kulelerinden eşit uzaklıktaydı. H. Dayı, altmış üç üst düzey PRI yetkilisi arasında mikrofonun önünde duruyordu, tribün sloganları yineleyen pankartlarla süslenmişti, müstakbel senatörle ve aynı zamanda altmış üç üst düzey partiliyle isteyen küçük kasaba konuşmacıları çevresini sarmıştı, altmış üç yetkili, her biri partinin iktidarda olduğu bir yıl için, şimdi altmış üç yaşında olan biri hiç başka bir partiyi iktidarda görmemiş yani diye mırıldandı Fernando Amca öfkeyle, annem Angeles ve babam Angel&rsquo;e yolu gösteriyordu (ikramiye olarak bana da tabii; ama o sırada hiçbirinin bundan haberi yoktu, beni sonradan hatırlayacaklardı), şu anda hep birlikte kalabalık meydana girmekteydiler, annem eşeğin üzerinde, babam pançosuna sarılmış, Acapulco gazabından beceriksiz annemle babamın burunlarının dibinde kurtulan H. Dayının durduğu tribüne doğru ilerliyorlardı, Homero ise PRI&rsquo;lı gençlerin sevgi gösterilerini kabul ediyordu, genç adamlar mikrofonun açısını ayarlıyorlar, güneşe gülerek ona gülüyorlardı ve sivil kilisemiz P-R-I&rsquo;nın hiyerarşisinde kendilerine hızlı, hatta meteorik bir yükseliş planlıyorlardı, kara gözleri Papa olma hayalleriyle parıldıyordu, ya da kardinal, hiç olmadı başpiskopos, o da mı olmadı? bari piskopos olsun, madem elinizde daha iyisi yok papaz olsun, peder de kulağa fena gelmiyor, koro oğlanı, İsviçreli Muhafız falan olmak hiç yoktan iyidir, artık ne olursa, zatıaliniz ne buyurursa, yeter ki açıkta kalmasınlar ve sayın Homero Fagoaga gençlerin hırsı, yaşlıların bitkinliği arasında ışıldamakta, ayy böyle böyle seksten kampanyayı görmüş geçirmişler, seksiz milyon seksiz yüz bin seksten seksiz bardak Kutlama-Ş&rsquo;si, kara <span class="t17">mole</span> dağları, at eti, derisiyle tüyleriyle mangal yapılmış domuz eti, fener alayı, toplantılar, şişman kadınlarla polka, kasaba üstüne kasaba, köy üstüne köy, rüya gibi başı sonu belirsiz kampanyaları sağ salim atlatanlar &ndash;seksteninci Meksika başkanlık nâyarışı&ndash; başkan, senatör, Kongre için üç yılda bir yapılan yarışlar, yerel yöneticiler ve belediye başkanları için iki yılda bir yapılan yarışlar, herkes büyülenmiş gibi, başkan olmak için kampanya yapma ihtiyacı duyuyor, sanki İtalyan komünistlerine, İngiliz Torilerine, Fransız Gaullistlerine karşı aday olmuşlar; pöh! diye bağırıyor Fernando Amca, bu sabah Mikstek Kalabalığı arasında annem onun sözlerini gelecekteki kolektif bilinçdışım için kaydediyor, iki parti olduğunu iddia eden tek bir partiyle gringolar hakkımızdan geliyor sadece. Tek esaslı slogan şu olabilir:</p>

  <p class="p9">SEÇİMLER ALTI YILDA BİR<br />
  TALİHSİZLİK DAİMİ</p>

  <p class="p20">Altmış üç yıl, sevgili yeğenlerim, buna ne diyorsunuz, görünüşe bakılırsa sonu gelecek gibi de değil, dedi Fernando Amca; ne Hitler, ne Perón, hatta ne de Franco, sadece SSCB bizimle boy ölçüşebiliyor, hatta onlar bile değil; çünkü başkanımız PAN&rsquo;dan, böylece PRI her şeyin suçunu muhalefete yükleyip her zamankinden daha büyük bir güçle idareyi elinde bulunduruyor ve tam da bu nedenle Don Homero Fagoaga mikrofonu kat kat gerdanına yükseltti, konuşmaya ısındı, kalabalık toplandı, meraklı, zorla içeri tıkılmış, rüşvet verilmiş, peso, bir tako, limonata, bira, bando, adını siz koyun, gelmezseniz işler tatsızlaşabilir, şu arazi davası ne oldu, o davaya bir bakalım, çakalım, takalım: Homero büyük bir tatmin duygusuyla önüne serilmiş Mikstekli hemşerilerini gözleriyle taradı, kilisenin yanındaki cılız çamlarla defnelerin altında, kapıların dışında kaldırımsız caddede ve zengin bir fukaralık sergileyen pazar tentelerinin yanında duruyorlardı. Cilalı hasır şapkalı kalabalığa, yeşil, mavi, kırmızı ipekli örtüler bağlanmış, örgüleri leylak ve portakal rengi yünle tutturulmuş kadın başlarına baktı, geleneksel ikramlar taşıyan dört bin, beş bin kafa, üzerlerinde dengelenmiş toprak kaplarda domates, çeşitli otlar, çekirgeler, soğanlar taşıyan başlar ve çocukların kıpır kıpır küçük başları, önce kirpiler gibi koşuşuyorlar; ama sonunda onlar, hüzünlü büyüklerin ülkesindeki mutlu çocuklar da Don Homero Fagoaga&rsquo;nın dolambaçlı sözleri tarafından esir alınıyorlar, adam Guerrero sierrayı &ldquo;İtalya&rsquo;nın Latium&rsquo;u, Yunanistan&rsquo;ın Attika&rsquo;sıyla kıyaslıyor &ldquo;insanlık onurunun muhteşem kentleri, demokrasinin beşikleri, toplum öyle bir potada erimiş ki metafizik sarsıntı insanlarla dağların, çocuklarla taşların hep bir ağızdan konuşmasını sağlıyor, o ölümsüz halk savunucusu, hâkim, konsül ve benim de eylem ve konuşma alanında örnek aldığım Arpinolu Don Marcus Tullius Cicero&rsquo;nun ardından hep bir ağızdan tekrarlıyorlar, mens cuisque is est quisque, İspanyol Anavatanımız (Yerli Anavatanımızın değerini elbette düşürmez bu) sayesinde konuştuğumuz muhteşem dilimizde &lsquo;esas varlık ruhtur&rsquo; anlamına geliyor, eyyy Guerrerolu hemşerilerim, acaba bu gerçek burada Mikstek yurdunda olduğundan daha fazla doğru, bilimsel olarak daha mantıklı ve kesin olmuş muydu hiç başka yerde, şanlı anavatanın her daim verimli beşiği - MEEEKKSSSÍÍÍKKAAA: Civis Romanum sum, diye bağırmıştı muhteşem halk savunucusu gururla, ama kibirle değil ve biz de yineleyebiliriz, Civis Guerrensis sum; çünkü şayet Augustus&rsquo;un amcası mütevazı ve mütevazı olduğu için de duygulandırıcı tercihini, yani önce kendi kasabasının sonra Roma&rsquo;nın evladı olduğunu açıklamış bunun tek nedeni, gelmiş geçmiş bölük bölük hayranına örnek etmek değildir, her şeyin ötesinde ileriye bakmak, geleceği herkese fırsat eşitliği sunan Devrimci Kuruluş Partisi&rsquo;nin Meksika meritokrasisini önceden bilmektir, herkese fırsat eşitliği, Don Benito Juárez gibi cahil bir çobanken Başkanlık Tahtına yükselmek, Roma&rsquo;da en şerefli mevkiye gelmek ve insanlarına seslenmek: Sezar ve talihi sizinle.</p>

  <p class="p20">Boğazını temizledi, eline bir bardak bulanık <span class="t17">tepache</span> tutuşturdular, sözlerinin titreşimleri ve şişko göbeğinin hoplamasıyla uzağa itilen mikrofon tekrar düzeltildi, ufak tefek yaşlı bir ayyaş Corona Extra şişesini kaldırarak çok yaşa Don Porfirio Díaz ve Homero diye bağırdı; ey Guerrero&rsquo;nun oğulları ve kızları, Homero Fagoaga için en azından hem halkına hem tanrıya hizmet ediyor densin (beklentili bir sessizlik); sevgili seçmenler, hemşerilerim, dostlarım, tanrı nezdinde kardeşlerim (manidar bir sessizlik) ve Devrimin dindaşları (hızlı sonuç: con brio) <span class="t17">dünyada hiçbir yer bize buras</span><span class="t17">ı</span> <span class="t17">gibi gülümsemiyor,</span> eski ozan Horace&rsquo;ın memleketi Venosa için söylediği gibi.</p>

  <p class="p20">Homero Dayı gözlerinde mesafeli, ama vahşi bir ateşle durakladı: İgualistlahuaca duvarlarına poster yapıştırmaları için tutulmuş adamların salaklığına sinir olmuştu, saati, isimleri, temayı ve kutsaldevrimci nutkunun mesajını Batman&rsquo;le Robin arasındaki bayağı bir güreş maçıyla karıştırmışlardı, bu arada şu beş bin dinleyiciye hangisi daha yakındı maç mı yoksa Cicero mu? Fark etmez, içini çekti; bir Meksikalı her şeye razı olabilirdi; çünkü kendisi de her kılığa girebilirdi: PRI buna izin vermekle kalmıyor bunu garantiliyordu. Ama Parti üst düzey yetkilileriyle senatör adayının farklı farklı şeyler düşündükleri o kısacık anda Fernando Amcam, babamla annem ve onun içinde de ben (tarihin spirallerinde, o kısır döngüde kolektif bilinçdışının minicik bir kıymığı) itildiğimizi hissettik, önce hafiften bir basınç vardı, sonra birisi yüklenmeye başladı, tek bir bireyde sabitlenemeyecek belirsiz bir güç, hatta herkes olan o devasa hiç kimseye bile yüklenemeyecek bir güç, nihayet yürümeye başladık, ifadesiz yüzlerle yürüyen Miksteklerle birlikte ileri itiliyorduk, gülücüklerden, nefretten, göz yaşlarından yoksundu bu yüzler, kımıltısız tuğla rengi hatları vardı, H. Dayının da kürsüsünden söyleyebileceği gibi, kör bir kararlılık ve sessizliği yüzünden insanı korkutan bir coşku taşıyordu bu yüzler, Homero Dayı ve Altmış-üç üst düzey yetkilinin durduğu kürsüye doğru ilerliyordu sessiz bir Mikstek Maenadları topluluğu; sonra ne olduğunu tahmin edebiliyor musunuz? Alkışlamadılar, kürsüdeki seçkin şahsiyetlere domatesleri ya da çekirgeleri atmadılar, sadece ilerlediler, yaklaştılar, dedi babam sonradan, dalgaların, bulutların ve bu dünyadaki bütün güzel, korkunç şeylerin ilerleyişleri gibi, Homero kendisini Senatör koltuğuna, bu çöplükten SOMEWHERE OVER THE RAINBOW&rsquo;a uçuracak kitlenin sevgisini kucaklamak için kollarını açtı, ah H. Dayım benim, Altmış-üç PRI üst düzey yetkilisinin tahmin etmeye başladığı şeyi ne zaman fark ettin acaba, yani en kötüsünü, o sessiz taş yürekli, coşkusuz kalabalığın altı yıllık dönemin kaçınılmazlığıyla, her türlü yoruma açık soğukkanlı bir kararlılıkla ona doğru ilerlediklerini görünce Homero solundaki genç, kahve fincanı ebadındaki konuşmacıya (adı Tezozómoc Cuervo&rsquo;ydu, o da filologdu) döndü ve sordu&rdquo;</p>

  <p class="p20">&ldquo;Beğendiler mi?&rdquo;</p>

  <p class="p20">&ldquo;Sevgili bayım, kendiniz de görüyorsunuz.&rdquo;</p>

  <p class="p20">Homero bu yerel politik maharet karşısında içini çekerek sağ yanındaki yetkiliye döndü, armut vücutlu ve düşük pantolon askılı bir adamdı, Guerrero eyaletinde Başkan Calles&rsquo;in ilk ve en büyük destekçisi olmakla nam salmıştı. Don Bemardino Gutiérrez:</p>

  <p class="p20">&ldquo;Söyler misiniz neden alkışlamıyorlar?&rdquo;</p>

  <p class="p20">&ldquo;Nasıl alkışlanacağını bilmiyorlar.&rdquo;</p>

  <p class="p20">&ldquo;Peki konuşmamı beğenmedilerse neden domates ve soğan atmıyorlar?&rdquo;</p>

  <p class="p20">&ldquo;Bu beğenme beğenmeme meselesi değil. Tam aksine.&rdquo;</p>

  <p class="p20">&ldquo;Yani Latince göndermelerimi anlamadılar mı, mesele bu mu?&rdquo;</p>

  <p class="p20">&ldquo;Hayır efendim. Hiçbir şey anlamadılar. Bu Yerlilerin hiçbiri İspanyolca bilmez.&rdquo;</p>

  <p class="p20">Don Homero&rsquo;nun şaşkınlık, öfke ya da tiksinti hissedecek hatta atına binip topuklayacak vakti bile yoktu; büyük bir öfke ve nefret mi yoksa bir hayranlık ve kendini başka türlü ifade edemeyen bir sevgi mi olduğunu anlamak bile mümkün değildi, Guerrero dağlarından gelmiş beş bin Mikstek erkeği, kadını ve çocuğu ilerliyorlardı, iletişimin ötesindeydiler, iletişimde bulunamıyorlardı, kürsüye ulaştılar, ellerini uzattılar, üç renkli bayrakları, rozetleri ve PRI posterlerini indirdiler, sonra kazma dişli, miyop Cuajinicuilapa delegesinin gözlüklerini, sonra görevlinin kucağındaki papatyaları ve yaşlı politikacının pantolon askılarını, askılar adamın zayıf göğsünde çatladı ve işte panik de tam o anda başladı; üst düzey yetkililer arkalarını halka dönüp koşarak kiliseye kaçtılar, saklayın bizi, saklayın bizi diye bağırıyorlardı; titreyen mumlar ayaklarının altında ve çığlıklarıyla sönüp gitmişti; babam üzerinde hâlâ yağmura karşı giydiği panço, suratında dört sakal, mavi bir şala sanrınmış, eşeğinin üzerinde oturan annemi ve evrenin merkezindeki beni kenara doğru çekmeye başladı, yerliler çekilip yol verdiler ve babam eliyle bir işaret yaptı ve buraya gel dedi, iğne deliğinden geçmen gerekecek; çünkü sana tam da o kadar acıyoruz; ama erdem büyüklükle ölçülür, şeylerle değil ve tabii Fernando Amcamız bunları Mikstek diline çevirdi, bütün hepsi tek kelime bile söylemeden, karpuz rengi bir denizin suları gibi kenara çekildiler, bu sırada altmış üç üst düzey yetkili kilise kapılarını kilitliyordu, kilitlere altmış üç yıllık politik hâkimiyetlerinin ağırlığını katmak için kendileri de kapılara yaslandılar ve Don Bemardino Gutiérrez, Guerrero&rsquo;da Başkan Calles&rsquo;in ilk ve en büyük destekçisi bir boğadan süt sağılamaz diye bağırdı, ama iş fasulye kavurmaya gelince mutlaka yağ gerekirdi ve 1940&rsquo;ta Avila Camacho&rsquo;yla gelen Filolog Elijo Raíz başladığı gibi bitmesi gerektiğini ekledi. Kutsal Kilise Ananın bağrında, haleluya, amin, çek, it ve milli birlik!</p>

  <p class="p20">&nbsp;</p>

  <h3 class="h31"><a id="ncx1540"></a><a id="a50"></a>6</h3>

  <p class="p20">İlginçtir, ilk hissettiğimiz şeyler, daha ana karnındaki bir mono-zigotken bile, çevremizi saran, annemizin de iştirak ettiği dış dinamiklerdeki düzensiz değişmelerdir; mesela İgualistlahuaca&rsquo;nın kutsal yerlerinden kaçışımız sırasında yaşanan korku: Homero Dayı&rsquo;nın konuşmasını dinleyen kalabalık kesme taştan çifte kuleli gül rengi kilisenin, Guerrero Devrimci Kuruluş Partisi&rsquo;nin altmış üç liderinin yukarıda adı geçen kalabalık girmesin diye (çünkü onlar söylemeden harekete geçen kalabalık ödlerini koparmıştı ve hemşerilerinin, sadık avamın, kölelerin, büyük leş gibi Yerlilerin &ndash;altmış üç partilinin her biri kapıyı iterken onlar hakkındaki gerçek düşüncelerini sayıp döküyordu&ndash; büyük bir sevgi mi, yoğun bir nefret mi yoksa nefret ve sevgiden uzak infilak eden bir ümitsizlik mi göstermeye çalıştıklarını bilmiyorlardı; biz yani kaçan grup da bunu bilmiyorduk) bütün güçleriyle, omuzları, sırtları, elleri, kıçlarıyla iterek tuttuğu kilitli kapılarına yüklenirken bizim kalabalık dalgasına karşı ilerleyişimiz sırasında hissettiğimiz korku.</p>

  <p class="p20">İlk hissettiklerimiz: telaş, hırs, annemle benim hareketlerimize ket vuran engeller - başka gövdeler - kendi gerilimlerimiz, bizimle birlikte ya da bize karşı hareket eden her şeyden korkumuz, dedik annemle ben. Sakın, zatıâliniz hemen sonuca atlamayın; çünkü ben oradaydım siz değil, Fernando Amca&rsquo;nın avcunun içi gibi bildiği dağlara doğru eşek üstünde ya da yayan ilerlerken ben oradaydım, Malinaltzin&rsquo;e doğru gittiğimizi söyledi bize; çünkü kendi topraklarımızda değil manzara doğru dürüst toprak bile kalmamıştı geriye: Gezintiye çıkan Meksikalılar neredeydi? Temazcal&rsquo;in kuzeyi yasaktı; çünkü orada savaş vardı, Perote&rsquo;nin doğusu menzil dışıydı; çünkü orada petrol vardı, İnfiernillo&rsquo;nun kuzeyi sınır ötesiydi çünkü...</p>

  <p class="p20">&ldquo;Pacífica orada...&rdquo; dedi babam alçak sesle; ama H. Dayı dinlemiyordu, ne babamı ne de Fernando Amca&rsquo;yı, eşeklik tarihinin en çilekeş eşeğinin üzerinde öfkeyle somurtuyordu; yuvarlak şahsiyet inleyip homurdanıyordu, babamın ve amcam Don Fernando&rsquo;nun söylediklerine hiç kulak asmıyordu.</p>

  <p class="p20">&ldquo;Ah tanrım, ne yaptım da böyle bir aşağılanmayı hak ettim? Bunca kötülük ettiğim yeğenim Angel bir sene içinde ikinciye hayatımı kurtarıyor. Ah binlerce kez özür dilerim, affet beni.&rdquo;</p>

  <p class="p20">Bir tepeden aşağı inerlerken Homero Fagoaga eşeğinden atlayıp babamın ayaklarını öptü; babam dimdikti, sakallı, yeşil gözlü, mağrur. Affet beni yeğenim, her şeyim senin elinde, hazırladığım küçük denizaltı yerine sürat motoru ve paraşütle kaçmam konusunda beni uyarmak için Tomasito&rsquo;yu göndermiş olmasaydın Acapulco güruhunun eline geçmiştim şimdi (vs&rsquo;mi dikkate almadılar).</p>

  <p class="p20">&ldquo;Seni Tomasito mu uyardı?&rdquo; diye inledi annem.</p>

  <p class="p20">&ldquo;Evet. Adaların çocuğu bu sadakati yüzünden öldü, öldü, diyorum, yüzlerini ve tavırlarını hatırlar gibi olduğum o eşkıyaların elinde,&rdquo; dedi H. Dayı, gözlerinde benim de elimde kozlarım var, ama hepimiz dostuz öyle değil mi? gibilerinden bir ifade vardı. &ldquo;Bazı insanların tamamıyla sadık oluşu nasıl açıklanabilir?&rdquo; diye ekledi devasa, Tartuffevari gerdanını sallayarak. &ldquo;Tomasito öldü!&rdquo;</p>

  <p class="p20">&ldquo;Sense hayattasın. Dayı.&rdquo;</p>

  <p class="p20">&ldquo;Senin sayende. Böylece uçağımı Mexico City&rsquo;den getirtecek ve kampanyamı hazırlayacak vaktim oldu, böylece sevgili Meksika toprağıyla olan randevuma yetişebildim. Şimdi de beni bu tek dilli vahşilerden kurtardın, bunun karşılığını sana nasıl ödeyeceğim?&rdquo;</p>

  <p class="p20">&ldquo;Seni sefil, şişko, kafasız,&rdquo; diye araya girdi Fernando Amca, &ldquo;neden kaçıyorsun?&rdquo;</p>

  <p class="p20">&ldquo;En iyi konuşmam, yazıklar olsun, üzerinde en çok çalıştığım konuşmam, âdeta mermere kazır gibi hazırladığım, en süslü, en allame, en yürekten konuşmam, dediklerimden tek bir kelime bile anlamayan beş bin sandaletli plebin karşısında heba oldu gitti! Bir hiç uğruna şey ve herkese bir hiç! Ama kuşku, içimi kuşku kemiriyor. Beni sevdiler mi? Benden nefret mi ettiler? Lütfen bu kuşkuyu elimden almayın!&rdquo; dedi Homero vakarla ayağa kalkarak.</p>

  <p class="p20">&ldquo;Kuşku duyulmayacak tek bir şey varsa o da PRI&rsquo;lı dostlarımın senin hakkında ne düşünecekleri, seni ayaklı puding,&rdquo; dedi Fernando Amca.</p>

  <p class="p20">&ldquo;Pöh, o karmaşadan sonra ben nasıl onların gerekçelerini anladıysam onlar da benimkileri anlamışlardır, &ldquo; dedi H. Dayı kibri azalmıştı, acayip bir çeviklikle eşeğine bindi.</p>

  <p class="p20">&ldquo;İyi de, sevgili Dayıcığım, bana öyle geliyor ki biz burada böyle konuşurken kabile, beyhude din çatısı altına sığınan üst düzey görevlileri çoktan parça parça etmiştir bile. Ne yazık ki öyle Dayı. Saf bir kıyma olmuşlardır. Sen bunu düşün yeter.&rdquo;</p>

  <p class="p20">&ldquo;Altmış üçü birden mi yeğenim?&rdquo;</p>

  <p class="p20">&ldquo;Elbette, Dayı.&rdquo;</p>

  <p class="p20">&ldquo;Ya Elijo Raíz, Cuajinicuilapa doğumlu delege?&rdquo;</p>

  <p class="p20">&ldquo;İyice öğütülmüştür.&rdquo;</p>

  <p class="p20">&ldquo;Don Bemardino Gutiérrez, Guerrero&rsquo;da Başkan Calles&rsquo;in ilk ve en büyük destekçisi, ya o?&rdquo;</p>

  <p class="p20">&ldquo;İyice öğütülmüştür.&rdquo;</p>

  <p class="p20">&ldquo;Ama daha dün, havaalanından otele giderken ona dedim ki bak Don Bemardino, General Calles&rsquo;ın zamanından beri milli politikanın içindesin, ayakta kalmayı ve kendini bütün değişikliklere, sarsıntılara, savrulmalara uydurmayı nasıl başardın? Beni mütevazı bir çırak olarak düşün ve deneyiminle ümidime bir ışık tut. Sonra Don Bemardino baş parmağını ağzına soktu ve rüzgârın hangi yönden estiğini anlamak için arabanın penceresinden dışarı çıkardı.&rdquo;</p>

  <p class="p20">&ldquo;İşte böyle yapacaksın evladım.&rdquo;</p>

  <p class="p20">&ldquo;Domuz gibi iğdiş edildi.&rdquo;</p>

  <p class="p20">&ldquo;Ya genç Tezozómoc Cuervo, testi vücutlu, kahverengimsi tenli, ümit vaat eden konuşmacı?&rdquo;</p>

  <p class="p20">&ldquo;O oğlan artık kırık bir testi. Don Bemardino da böyle derdi herhalde.&rdquo;</p>

  <p class="p20">&ldquo;Aman tanrım, ben ne yaptım?&rdquo; diye inledi Homero Fagoaga. &ldquo;Sonun başlangıcı, sefil domuz,&rdquo; dedi rehberimiz. Don Fernando, katırları geldiğimiz yolda sürerken arkasına dönüp ona bakma zahmetine bile katlanmadı.</p>

  <p class="p20">&ldquo;PRI&rsquo;nın sonu mu?&rdquo; diye sordu Homero, neredeyse eşeğinden düzecekti.</p>

  <p class="p20">&ldquo;Solgun görünüyorsun.&rdquo;</p>

  <p class="p20">&ldquo;Havası indi.&rdquo;</p>

  <p class="p20">&ldquo;Ay! Ah!&rdquo; Eşek sendeleyip artık müstakbel olmayan Senatörü havaya fırlattı.</p>

  <p class="p20">Homero babamın boynuna sarıldı, bunun çikolata soslu, erimek üzere olan dev bir vanilyalı dondurma külahına sarılmak gibi bir şey olduğunu söyleyecekti babam sonradan.</p>

  <p class="p20">&ldquo;Beni salda,&rdquo; dedi bu Senatör olabilemeyecek Fagoaga, ümitsizdi ama kendindeydi: &ldquo;Benden intikam almalarına izin verme, ne istersen yaparım, yeter ki beni PRI&rsquo;nın intikamından koru.&rdquo;</p>

  <p class="p20">Elini uzattı. &ldquo;Fernando, dostum.&rdquo;</p>

  <p class="p20">&ldquo;Çeneni kapar mısın, sefil domuz?&rdquo; diyerek ona döndü Fernando Amca. &ldquo;PRI&rsquo;yı mahveden adam olarak tarihe geçeceksin! Bu tarihsel bir ironi değilse ben de neyim! Sen Homero Fagoaga, PRI&rsquo;nın şanlı üyesi...&rdquo;</p>

  <p class="p20">&ldquo;Hizmetinizdeyim!&rdquo; diye bağırdı Homero, neredeyse hazırola geçmiş, sanki milli marşı dinliyormuş gibi; ama sonra birdenbire dizlerinin üzerine çöküp, bir zamanlar babamın annesiyle babasına ait olan Tlalpan&rsquo;daki evde saklanmak için yalvardı. Aziz St. Peter kilisesinin yanındaki canlı renklerin evi, iğrenç şişko adamın yeğeninin müsrifliğini bahane ederek açtığı davayla ele geçirdiği ve mühürlettiği ev, ama cin fikirli uyuzun da söylediği gibi dünyada onu arayacakları son yer. Beni orada sakla, kimsenin aklına beni orada aramak gelmez, kendisiyle akrabaları arasındaki düşmanlık iyi biliniyordu, hem böylece kardeşleri Capitolina ve Famesia&rsquo;nın dine adanmış hayatlarına da saygı göstermiş olacaktı, onlar ki Meksika&rsquo;daki son sertifikalı bakirelerdi. Kuşkusuz, mühürlü ve meraklı gözlerden uzak olan Tlalpan&rsquo;daki evde onu kimse aramazdı, böylece o da o sade mekânda, mütevazı bir hayat...</p>

  <p class="p20">&ldquo;Peki biz bu işten ne kazanacağız?&rdquo;</p>

  <p class="p20">Dizlerinin üzerindeki Homero Dayı kollarını pişmanlık getiren birisi gibi iki yana açtı.</p>

  <p class="p20">&ldquo;Yeğenim Don Angel Palomar y Fagoaga&rsquo;yı müsrif ve sorumsuz ilan eden davayı geri çekerim, bütün mahkeme masraflarını ve zararı öderim, Tlalpan&rsquo;daki mülkü sana devrederim, yukarıda adı geçen yeğenimin annesi, kız kardeşim Dona İsabella Fagoaga ve babası Don Diego Palomar&rsquo;ın (o lanet tako bilimsel yollarını kesmeden önce Meksika Curie&rsquo;leri diye tanınırlardı) tümüyle meşru, ani ve su götürmeyecek şekilde kazayla ölümüyle kendisine kalan altın pesoları ona iade edeceğim. Daha ne istiyorsun?&rdquo;</p>

  <p class="p20">&ldquo;Herkesin huzurunda PRI&rsquo;dan istifa edeceksin Homero<span class="t15">.&rdquo;</span></p>

  <p class="p20">O gün bu gündür, annem kendisini dinlemeye istekli herkese mero&rsquo;nun geçirdiği şoku anlatır, öyle ki dağlardaki ikindi ışıltısıyla hem gölgelenen hem de büyütülen bir şoktur bu, toprağın bulutlara bakarken geçirdiği şok, bulutların kesilmiş taşlara bakarken geçirdiği şok, taşın ışıkta kendine daldığında geçirdiği şok ve ışığın süpürgeotu tarlasının parıltılı uçsuz bucaksızlığını bulduğunda geçirdiği şok. Bunların hiçbiri dayımızın yüzüne boyanmış tarihsel şokla boy ölçüşemezdi.</p>

  <p class="p20">Nefret ettiği kurtarıcılarının önünde diz çöken adamın yağ çeken gözlerinde, aynı ölçüde yağlı hecelerinde, görünmeyen doğanın kayıtsız ihtişamıyla çelişen feodallikten yoksun alçaklığının aldığı vaziyette, annem bir yakınlık yakarısı görmeyi başardı, ama Homero&rsquo;nun kelimeleri bunu tabii ki yerle bir etti:</p>

  <p class="p20">&ldquo;Ama Fernando... Fernando... dünyaya gözümü açtığımda PRI vardı, o benim milli gururumun ve kişisel kaderimin kaynağıdır, Fernando: PRI&rsquo;sız bir hayatı düşünemem bile, ben Partiye yönlendirildim, ayarlandım, içine çekildim, dilimi, düşüncelerimi, ideallerimi, işimi, planlarımı, fırsatlarımı, bahanelerimi, cesur hareketlerimi ona borçluyum, Fernando; bütün varlığımı, en küçük gözeneğime kadar, senin, PRI&rsquo;nın ve sisteminin önünde yemin ederim ki ben bir Katolik&rsquo;im çünkü politik kilisemin hiyerarşisine ve tatlı dogmalarına inanıyorum; ama aynı zamanda da devrimciyim, çünkü onun sloganlarına ve en uyduruk meşruiyet kanıtlarına inanıyorum; muhafazakârım, çünkü PRI olmazsa balıklama komünizme dalarız; liberalim, çünkü PRI olmazsa balıklama faşizme dalarız; aynı anda ve aynı nedenlerle hem Katolik hem devrimci, hem ilerici hem de muhafazakâr bir milyonerim; bunu PRI sağlıyor. PRI olmazsa ne diyeceğimi, ne düşüneceğimi, hatta ne yapacağımı bilemem. Bir düşün; ben doğduğumda Parti kurulalı sadece üç sene olmuştu, o benim kardeşim! Biz birlikte büyüdük; ben başka şey bilmem! PRI olmazsa ben tarihin yetimi olurum! Ondan ayrılmamı gerçekten de isteyebilir misin benden? Acı bana! PRI yoksa ben de yokum! PRI benim beşiğim, çatım, çorbam, dilim, koku aldığım burnum, tat aldığım damağım, kulağım, gözümün bebeği!&rdquo;</p>

  <p class="p20">Tam Homer&rsquo;lik bir ara.</p>

  <p class="p20">&ldquo;Gerçekten de ondan ayrılmamı isteyebilir misin benden? Daha ne istiyorsun?&rdquo;</p>

  <p class="p20">Mısır yapraklarından yapılma mantosuna sarınmış Don Fernando Benitez&rsquo;in başı açıktı ve eski, çamurlu, aşınmış botunu fethettiği Galli&rsquo;nin eğilmiş ensesine koymuştu, yani dayımız filolog Don Homero Fagoaga Labastida Pacheco y Montes de Oca&rsquo;nın.</p>

  <p class="p20">&ldquo;Evet sırnaşık kanemici, dahası da var.&rdquo;</p>

  <p class="p20">&ldquo;Bir şey daha mı?&rdquo; diye inledi Homero.</p>

  <p class="p20">&ldquo;Günahlarının cezasını ödemek için bunu yapman ve günah çıkarman gerekecek Homero. Özgürlüğe ve demokrasiye inanacaksın Homero. Sana her emredişimde onlar için mücadele vereceksin, Homero Vatandaşlarına inanacaksın, kimsenin inanmadığı kadar inanacaksın Bu küçük görülen topraklara demokratik olması için bir şans vereceksin Homero.&rdquo;</p>

  <p class="p20">&ldquo;Ama hiç demokratik olmadı ki!&rdquo; diye gözlerini faltaşı gibi açarak bağırdı Don Homero, Don Fernando botuyla onun yanağını çamura bastırdı.</p>

  <p class="p20">&ldquo;Bütün her şey aleyhine olsa da bunu yapacaksın, korkak herif. Önemli olan ona kanıtlamadan inanman, ona günah çıkarman, ona hayranlık duyman ve onu savunman: Meksika demokratik bir ülke olabilir! Senin gibi güçlü bir silahımız olursa Homero, tarihimizin bütün yanlışlarını düzeltip bütün bir çağa bir asra bunu ilan edebiliriz.&rdquo;</p>

  <p class="p20">Ben annemin içindeyim, ama annem daha bunu bilmiyor yine de günün birinde bileceğim ki o akşam üzeri yüksek sesle hiçbir şey söylemedi; çünkü tuhaf bir şekilde sessizliğiyle olaylara olanaksız bir asalet kazandırabileceğini hissediyordu, Homero Dayı Fernando Amca&rsquo;nın çılgın taleplerine boyun eğiyordu, Fernando Amca bir dövüş horozu gibi küçük ve sinirliydi, kel ve pembe, palabıyıklı, mavi gözlü, Franz Schubert stili gözlüklü, yerli uzmanı, yazar.</p>

  <p class="p20">&ldquo;O eşekten in, Homero ve Malinaltzin&rsquo;e kadar önüme düş!&rdquo;</p>

  <p class="p20">&nbsp;</p>

  <h3 class="h31"><a id="ncx1594"></a><a id="a51"></a>7</h3>

  <p class="p20">Don Fernando muzaffer bir edayla duraladı ve aşağılanmış Don Homero&rsquo;ya, annemle babama (ve onlar Doğa tarafından fark edilmedikleri gibi benim de farkımda olmamalarına rağmen elimden geldiğince sağlam tutunan bana) demokrasi adına başlatılmış bu utkulu kampanyanın anısına hep birlikte Malinaltzin kilisesinin barok güzelliğine sığınacağımızı söyledi; kiliseyi yerliler yapmış, böylece de geleneği ve modernleşmeyi, kültürü ve demokrasiyi birleştirmişlerdi: Fernando Amcamızın da asıl niyeti buydu. Adımlarını kiliseye çevirdi, ama çok geçmeden görevlinin orada olmadığını fark ettiler, bir gün önce gelen bir turistin verdiği yüklü bahşişle kafayı çekmek için eyalet başkenti Chilpancingo&rsquo;ya gitmişti, peki anahtar kimdeydi? Diye sordu Don Fernando Yerlilere. Falancada, e peki o nerede? ha o yol inşaatında çalışıyor, kayaları kırıp asfalt yayıyor, neden görevlinin yerine birini koymamışlar? kim bilir, gidin kendisine sorun; kimi yayan kimi eşek üstünde köyün dışındaki yol inşaatına doğru yola koyuldular; kocaman kahverengi bir çukurdan ibaret bu sefil ev kümeciğinin yegâne hoş ve değişik yanı çamur birikintileriydi. Evlerin duvarları hüzünlü çamurdan yapılmıştı, kuru kerpiç ağıdı ve üzerlerine muhalifler Don Homero ve partisini yeren sloganlar yazmıştı.</p>

  <p class="p9">MİKSTEK HALKI, UYAN!<br />
  TARİHSEL MATERYALİZM<br />
  PROLETARYANIN ZAFERİ DEMEKTİR</p>

  <p class="p20">Hemen yanı başında:</p>

  <p class="p9">HIRİSTİYANLARA EVET! KOMÜNİSTLERE HAYIR!<br />
  OYLARINIZI YENİ FALANJİSTLERE VERİN VE<br />
  ATEİSTLERİ ÇARMIHA GERİN!</p>

  <p class="p20">ve her zamanki sikilmişten beter olmuş yüzlerin hemen ardında annem bana yakıcı bir asit salgısı gönderiyor, bu çalkantılı hayat damlasına, bu kanatsız minicik Merkür&rsquo;e, duvarların ardında, çamur birikintileriyle köpeklerin arasında erkekler, kadınlar, çocuklar; pire bolluğu, açlık, hastalık, bencil gurur, modern dünyada neyin önemli olduğuna dair dibi görünmeyen bir cehalet ve artık kimsenin dokunamayacağı, dinleyemeyeceği, anlayamayacağı bir şey hakkında aynı şekilde dibi görünmeyen bir bilgi. Annem bunu söylememi emrediyor, ne sana Homero, ne sana Fernando, ne sana Angel, ne bana, ne sana Okuyucu, sana bile değil, benim kendi çocuğuma.</p>

  <p class="p20">Uzaktan, otoyola çıkan yolu aceleyle düzeltmekte olan işçileri gördüler; çakıl tümsekleri, zift varilleri, elekler ve hareket ettiğini bir dizi buhar hıçkırığıyla bütün dünyaya ilan eden nuh nebiden kalma bir silindir.</p>

  <p class="p20">&ldquo;Tam zamanı!&rdquo; diye bağırdı Don Fernando Benítez eşeğinin eyerinden Don Homero Fagoaga&rsquo;ya, Homero eşeğinin eyerini tutmuş önden gidiyordu, babam Angel de annem Angeles&rsquo;in eşeğini gül rengi süpürgeotu tarlalarının arasından aynı şekilde çekiyordu, kaybetmeyi kabullenmediği bir toprağı sevmeyi bu taşra kasabasında öğrenmişti; Çünkü bahçede volta atarken ve kilisede hiç kımıldamadan otururken kendisiyle konuşmayı öğrenmiş, böylece de ilk kez şu sözleri duymuştu: beni kaybetmeyi kabullenme, makyajımı sil, ben nasıl tahammül edeceğimi biliyorum.</p>

  <p class="p20">&ldquo;Tam zamanı!&rdquo; diye tekrar etti Fernando Amca enerjik bir biçinde.</p>

  <p class="p20">&ldquo;Neyin zamanı?&rdquo; diye sordu Homero şaşkınlıkla.</p>

  <p class="p20">&ldquo;Sadakatini kanıtlamanın zamanı, pislik.&rdquo;</p>

  <p class="p20">&ldquo;Ne dediğini anlamıyorum,&rdquo; dedi Homero Dayı, tökezlemiş kibrinin bir kısmını tekrar ayağa kaldırarak.</p>

  <p class="p20">&ldquo;Gayet iyi anlıyorsun; şu uzakta gördüğümüz işçilerin yanına gidip onlarla konuşacaksın Homero, ama resmi jargonla değil demokratik gerçeğin diliyle.&rdquo;</p>

  <p class="p20">&ldquo;Onlara ne söylememi istiyorsun?&rdquo; diye sordu Homero alaydan ziyade teslimiyetle.</p>

  <p class="p20">Don Fernando gözleriyle ufku taradı.</p>

  <p class="p20">&ldquo;Bahse girerim sendikalı değillerdir. Buralarda işi taşeronlara verirler, işçi de hiç bir şekilde gözetilmez. O pislik Ulises López&rsquo;in ekonomik felsefesi yaygınlaştı, artık insanlar işi demokratik olarak halletmenin tek yolunun her işçinin patronla ayrı ayrı mukavele yapması olduğunu zannediyorlar. Sosyalist-tarzı konuşarak onları birleşmeye ve güç kazanarak maaşları için pazarlık etmeye ikna etmelisin. Marş marş, pis fare.&rdquo;</p>

  <p class="p20">Don Homero&rsquo;nun karşı koyması boşunaydı; dayım, amcam, babam ve annemden (bir de siz zatialileriniz dışında kimsenin haberi olmadan onlarla birlikte zıplayan benden) oluşan grup klasik ilerleyişleriyle işçilere yöneldiler. İşçiler onları görünce çalışmayı bıraktı; birisi ıslık çaldı, ortalık kahkahalarla çınladı ve iri yarı, güçlü, esmer bir adam silindirden aşağı atladı. Makine, sanki adam onu pedal çevirerek çalıştırıyormuş gibi durdu kaldı, daha doğrusu adam sürmezse ilerlemeyi reddediyormuş gibi bir hali vardı; gözlerinin üzerine çekilmiş geniş kenarlı hasır bir şapka giyen ve şapkanın siperliği aşağı sarktığı için yüzü hep gölgede kalan bu adam makinenin çalışması için elzemdi Milli teçhizatımızın kentoru.</p>

  <p class="p20">Diğer işçilerin hepsi eski, haki rengi, üniforma gibi elbiseler giyiyorlardı. Silindirden inen adam gibi güneşten korunmak için hepsi hasır şapkalar giymişti. Annem, bir şeyler olacağını anlatmak ister gibi babamın elini sıktı, bu şaka değil, içimde kötü bir his var, yemin ederim birdenbire Acapulco&rsquo;da korktuğumdan çok daha fazka kortum, sanki orada olanlar şakaydı, ama burada bu insanlarla olmak değil.</p>

  <p class="p20">Ama babama dirsek atmaya vakit bulamadı. Fernando Amca&rsquo;nın karşı konmaz emrini yerine getiren Homero Dayı, sadece çok önemli durumlarda gösterdiği bir çeviklikle, sanki arkasından zincirle top arabası çekiyormuş gibi yürüyen güçlü, karanlık adamın inmiş olduğu silindire koştu. H. Dayı, büyük bir heyecanla silindire çıktı, kurumuş bir sıra sabırotunun yanında duran aletin sürücü koltuğundan güçlükle, sıkışa sıkışa kendini iteleyerek en nihayet dışarıdaki merdiven üzerinde pozunu aldı.</p>

  <p class="p20">İki şey oldu: Bir, takdire şayan akrabamız kendini konuşmacı kürsüsünde bulur bulmaz gösterişli kendine güvenini tekrar kazandı; iki, yerdeki yaş zifte düşmemek için silindirin yanındaki kola tutunup aşağı sarkması yüzünden geleneksel asil tavırları gülünç bir hal aldı, bu arada işçiler birbirlerini dürtmekteydi. Don Homero sinir bozucu seçim kampanyasının ikinci konuşmasına başladı, kiminle konuştuğunun hep farkındaydı; bağrında ve dilinde bütün zıtlıklar birbiriyle uzlaştı; Fagoaga asla kaybetmez, öyleyse: Yoldaşlarım!:</p>

  <p class="p20">&ldquo;Nasırlı proleter ellerinize bir kere bakmak bile sizi işçi enternasyonalizminin yolundan ancak bölücü, eli kanlı bir hizbin çıkarabileceğini anlamama yetiyor. Ama burada bulunmamın nedeni proleter kavgada gerçek düşmanın içerideki, içimizdeki düşman olduğunu size hatırlatmaktır.&rdquo;</p>

  <p class="p20">Fesat gözlerle işçilere dik dik baktı; bir tanesi elini havaya kaldırıp sağa sola çevirdi. Babam, Angeles&rsquo;in kötü hislerinin zorlamasıyla araya girmeye çalıştı: &ldquo;Anahtarlar için gelmiştik! Kilisenin anahtarları kimde acaba?&rdquo; diye bağırdı, her şey bir an önce bitsin diye.</p>

  <p class="p20">Ama ayartma ve hile ustası olan Don Homero Fagoaga bu ayartmalara ve hilelere kanacak değildi, hele hele İgualistlahuaca&rsquo;da olanlardan sonra.</p>

  <p class="p20">Yiğitçe konuşmayı sürdürdü: &ldquo;Sol partilerin ön cephesi birbirinden farklı o kadar çok grupla dolu ki tek bir partide birleşmeyi asla başaramayacaklar ta ki biz göğsümüzü yoklayıp orada gizlenen mikrobu, bizi üst sınıfların arabasına koşan o mikrobu bulmayı başarana kadar ki bu üst sınıflar alt edilseler bile tarih sahnesinden tümüyle silinmeyi kabullenmeyeceklerdir. Ama siz birleşip de dönekleri aranızdan atar atmaz, aranızdaki hainlerin ve provokatörlerin ağını yırtar yırtmaz&rdquo; &ndash;tam bu noktada Homero Dayı konuşma heyecanının etkisiyle talihsiz bir hareket yaparak parmağıyla <span class="t17">o</span> adamı, <span class="t17">bu</span> adamı ve <span class="t17">ş</span><span class="t17">u</span> adamı gösterdi; adamların hepsi gözlerini takolarından kaldırdılar, şişelerini yere bıraktılar, (kara eriklerle lekelenmiş) ağızlarını kollarına sildiler. &ldquo;çünkü yoldaş <span class="t17">senin, senin,</span> hatta <span class="t17">senin</span> işçi sınıfına ve devrimci harekete sırtını dönüp dönmeyeceğini bilmiyoruz.&rdquo; Bunun üzerine Hornero Fagoaga Dayı&rsquo;nın zaten yıpranmış ceketine ilk erik yapıştı, başka bir erik göbeğine, bir başkası dizine, bir başkası boşu boşuna kaçmaya çalışırken sırtına yapıştı. Nihayet son bir erik tam yüzüne isabet etti burnunda ve yanaklarında kara bir çiçek açılırken cesur Fernando Amcamız kollarını kavuşturmuş duran ve hasır şapkası yüzünü örten adamın yanına gitti, içgüdüsel olarak onun grubun lideri olduğunu hissetmişti.</p>

  <p class="p20">&ldquo;Şu salaklar sürüsüne bu yaptıklarını kesmelerini söyle. Buraya gelişimizin tek nedeni şimdiye kadar bir sendikaya girmediyseniz bir sendika kurmanızı ve demokratik haklarınızı korumanızı sağlamaktı.&rdquo;</p>

  <p class="p20">&ldquo;Bizim sendikaya ihtiyacımız yok,&rdquo; dedi adam ağır ağır.</p>

  <p class="p20">&ldquo;Taşeron firmalar için düşük ücretle çalışıyorsunuz, sizi sömürmelerine izin vermeyin.&rdquo;</p>

  <p class="p20">&ldquo;Bak, yaşlı bunak,&rdquo; dedi şef sabırsızlıkla, &ldquo;sırtımızdan düşün.&rdquo;</p>

  <p class="p20">Daha bu kaba sözleri söylemesi henüz bitmişti ki dövüş horozu amcam Fernando üzerine atlayıp söz konusu lidere iki isabetli yumruk savurdu; bu saldırının şaşkınlığından adamın şapkası düştü ve bir gerilla fotoğrafına benzeyen yüzü meydana çıktı. Bu şaşkın ve kızgın yüzün, edebi takipçisi, yeteneksiz yazar, Colasa Sánchez&rsquo;in babası Matamoros&rsquo;a ait olduğunu hemen anladı babam. Ancak bu keşfin kendisi de hızla gelişen olaylar sonucu güme gitti; önce eriklerin yerini taşlar aldı ve Homero Dayı göbek üstü yaş ziftin içine düştü; bunu bir günün emeğini mahvettiği için Homero&rsquo;ya ana avrat küfreden işçilerin çığlıkları aldı; sonra bazıları liderleri Matamoros&rsquo;u korumak ve Fernando Amca&rsquo;yı dövmek için ellerine birer sopa aldılar; bazıları da o sabah döküp düzelttikleri zifti bir çamur deryasına çeviren Hornero Dayı&rsquo;ya tekme tokat giriştiler, o ziftin üzerinden iki gün sonra Chilpancingo&rsquo;yu Malinaltzin&rsquo;e bağlayan otoyolun bittiğini düşünen Başkan Jesús Maria y José Paredes geçecekti, gerçi Başkan da projeye ayrılan kaynağın pek de dengeli olmayan oranlarda vali <span class="t17">(%50),</span> Bakan Ulises López (%20), müteahhit (bir %20 daha) ve birkaç başka yerel memur (%5) arasında bölüştürüldüğünü ve milli otoyolun yapımı için geriye sadece %5 kaldığını biliyordu. Bu yüzden de valinin hızlı Fujiyama limuzininden ona gösterilen bir otoyolun gerçekten de var olduğuna şaşıracaktı, ama bu zavallı işçiler ne anlarlardı ki; onların tek bildiği işlerini zamanında yetiştiremedikleri ve bunun nedeninin de bu sefil, şişko, ilerici veya anarko-sendikalist veya orospuçocuğist bok torbası olduğuydu, bir kısmı da Don Fernando&rsquo;yu korumak için yetişen babama bakıyorlardı, Don Fernando Matamoros ve çetesine bağırıyordu:</p>

  <p class="p20">&ldquo;Sakin olun veletler, valla kız kardeşlerinize elimi sürmedim.&rdquo;</p>

  <p class="p20">&ldquo;Sadece yaşlı pezevengin teki olduğun için seni gebertene kadar dövmüyorum,&rdquo; dedi Matamoros Moreno gaddarca. &ldquo;Babam bile olsan sikime takmazdım, aptal bunak.&rdquo;</p>

  <p class="p20">&ldquo;Baban olabilirdim pekâlâ, ama içim kaldırmadı,&rdquo; dedi Don Fernando Benítez alaycı bir kibir dalgasının doruklarında, bunun üzerine adamlar ona daha beter vurmaya başladılar, bu arada diğerleri Homero Dayı&rsquo;yı zift çukurundan çıkararak yüz otuz kiloluk cüssesine rağmen yere yuvarladılar; attığı ölüm çığlığı Fernando Amca&rsquo;nın inatçı tehditlerine karıştığı sırada babam zırhı parlayan bir şövalye gibi onları kurtarmaya koştu. Matamoros&rsquo;la, nükleer görüşmelerde olduğu gibi, yüz yüze bakarak durdular. Don Fernando haykırdı:</p>

  <p class="p20">&ldquo;Sendika! Demokrasi! Adalet!&rdquo;</p>

  <p class="p20">Buna işçiler katıla katıla gülerek cevap verdiler:</p>

  <p class="p20">&ldquo;Yemek, Giyecek, Barınak, nereden gelirse, neredeyse, yatacak bir yer, birlikte yatacak bir kadın!&rdquo;</p>

  <p class="p20">Bütün gözler eşeğin üzerinde oturan anneme döndü; sonra otoyol boyunca düşe kalka gözlüğünü arayan ve bağıran Don Fernando&rsquo;ya: İğrenç fareler, biz sadece size demokratik bir mesaj getirmiştik, solcu gaz verme konuşmaları, zavallı kayıp insanlar, aşağılanmış insanlar, onun bunun çocuklan, ödlek dilenciler; zavallı Homero da ziftin içinde kapkara, yapış yapış yatıyordu.</p>

  <p class="p20">İşçi takımının gözleri liderlerine çevrildi ve Matamoros gözleriyle onlara izin verdi. İşçilerin dördü babamı kıskıvrak yakaladı, diğerleri de annemi. Kırmızı, yabancı bir ışık, tanınmaz halde, dışarlıklı, kavgacı, çok güçlü ve korkunç, bir izninizle&rsquo;den bile uzak, çok uzun, çok vıcık vıcık, gırtlaklanmış bir solucan gibi kulaksız, körkütük sarhoş biri gibi kıpkırmızı, öyle ki sadece kendi iç benliğime bağırabiliyorum, sizi tanımıyorum, Guanahani&rsquo;ye yaklaşanlar siz değilsiniz, Fernandina&rsquo;yı karıştıran, Veragua&rsquo;yı alan, Honduras&rsquo;ı alan, Tabasco&rsquo;yu kuşatan, Puerto Rico&rsquo;ya çıkarma yapan siz değilsiniz, beni ilk keşif yolculuğuma, rahim denizindeki sonsuz seyahatime çıkaran siz değildiniz, parla, parla küçük yıldız/ öyle merak ediyorum ki kim bilir kimdiniz, ama annem kendi oluşumumun içinde kendimi bir yabancı gibi hissetmemi umursamıyor. Annemin rahminin, altın çağımı<a id="a52"></a>n içinde sürgün edilen ben; kaput, benim soylu vahşim; ciao ciao! mutluluk çağımın içine edildi; demir çağı borusunu öttürüyor, bu iğrenç zamanımız yüzünden gebeliğimin balonu patladı, tutsaklık yasası kaçışımı engelledi, beni içeri itiyor, kafamı bir duvara çarpıyorum, burası artık bir sığınak değil, bir çöldü; bir manastır değil, beni annemi ve dünyayı sanki top arabasıymışız gibi bir kenara çeken güçlü bir adamın geçtiği bir bulvardı; sonra diğerleri, daha güçsüz ama çevik olanları sıraları geldikçe küçük Kris&rsquo;e ziyarette bulundular; sosyeteye takdimim tam 1992 stili, tek başımıza olmadığımızı hatırlatıyor, iyi mi? Yazgımın boktan kalabalıklığı tabii bir şekilde yazgımın şanlı yalnızlığına hâlâ inanıyorsam: Kristof&rsquo;un yumurtasına hoş geldiniz, Meksika&rsquo;nın kederli işçi kitlesi!</p>

  <p class="p20">Matamoros Moreno babam Angel Palomar&rsquo;ı serbest bıraktı ve fermuarını kapadı.</p>

  <p class="p20">&ldquo;Bana yaptığının yerine say, orospu çocuğu. İlk edebi adımlarımla dalga geçmene say. Kitabımı yayımlatmayı reddetmene say. Küçük, tatlı kızım Colasa&rsquo;yı küçük görmene say. Beni sikine bile takmadın değil mi? Bak bakalım şimdi unutabilecek misin! Geriye bir tek, dişli vajina hakkındaki kitabımı gringonun sana yedirmesi kaldı, bu son ayrıntı, puşt pezevenk!&rdquo;</p>

  <p class="p20">Sonra babamın kımıltısız kalana kadar dövülmesi için işçilere bir işaret çaktı, asla bitirilmeyecek otoyolun ortasında yığılıp kalana kadar; otoyol hiç bitmeyecekti, çünkü ertesi gün Başkan düzeltilmiş bölümü uzaktan görecekti ve görüntü yeterdi, çünkü Meksika&rsquo;da görünüşe aldanılırdı; babam pantolonu dizlerinde, yakıcı bir acı ve kendi kendine konuşuyor, kendi kendine rüya görüyor, kendi kendine yürüyormuş gibi bir hisle yolun üzerine yığıldı.</p>

  <p class="p20">Matamoros ve çetesi gürültüyle Malinaltzin&rsquo;e doğru yürümeye başladı. Bir tanesi geride kalıp kilisenin anahtarını Don Fernando&rsquo;ya fırlattı: &ldquo;Alın da günahlarınızdan arının, kıçıboklu kurtarıcılar!&rdquo;</p>

  <p class="p20">Babam dalmış gitmişti, gözleri kapalıydı, Angeles&rsquo;e bakmaya cesareti yoktu. Öte yandan Don Fernando hâlâ tarlada gözlüklerini arıyor, ara ara bağırıyordu: &ldquo;Orospu çocukları! Kendi kendinizi kurtarın öyleyse!&rdquo; Don Homero ise eliyle müstehcen bir işaret yaparken yalnızca inleyebiliyordu: &ldquo;Alın demokrasinizi...&rdquo; &nbsp;&nbsp;&nbsp;.</p>

  <p class="p20">Hava kararmaya başladı ve sanırım ortalık sakinledi. Ümitsiz bir bitkinlikle annemin etine yapıştım, Angel&rsquo;in sessizce ayağa kalkıp pantolonunu çekişini izledi. Ama benim içinde olduğumu, her zamankinden daha yakın bir biçimde ona bağlı olduğumu, onu dinlediğimi bilmeden Angel&rsquo;in yüksek sesle ne diyebileceğini merak etli. Şu anda bu ülkede, bu sene kim yüksek sesle bir şey söyleyebilirdi?</p>

  <p class="p20">Malinaltzin&rsquo;de geceydi, köy uykuya dalmış gibiydi; ama bir varlık vardı ki susturulamıyordu. Yaratıcıdan bile daha ölümsüzdü, havaya hükmetmeyi sürdürüyordu: Meydandaki kilisenin önündeki hoparlör, gece gündüz durmadan çalarak köyün sonsuz sessizliğini dolduran bir kaset. Hoparlör Meksika&rsquo;nın terk edilmiş köylerinin ikinci doğası halini almıştı. Annem Angeles çalanları gerçekten duyuyorlar mı yoksa artık nefes almak gibi doğal bir hal mi aldı merak etti. Kim kendi kalbinin atışını duymaya çalışırdı?</p>

  <p class="p20">Fernando Amca kırılmış, ama bulunmuş gözlükleriyle Malinaltzin kilisesinin kapısını açtığında mariaci bandosu şunu çalıyordu.</p>

  <p class="p8"><span class="t18">Benim mutlu, küçük çiftli</span><span class="t18">ğ</span><span class="t18">im, ne</span><span class="t18">ş</span><span class="t18">eli küçük yuvam</span><span class="t18"><br /></span><span class="t18">Benim güzel kokulu, küçük çiçek bahçem</span><span class="t18"><br /></span><span class="t18">Oradad</span><span class="t18">ı</span><span class="t18">r ah o en sevdi</span><span class="t18">ğ</span><span class="t18">im</span><span class="t18"><br /></span><span class="t18">Kara vi</span><span class="t18">ş</span><span class="t18">ne gözleri</span> <span class="t18">ı</span><span class="t18">ş</span><span class="t18">ı</span><span class="t18">ldar küçük kameriyemde.</span></p>

  <p class="p20">&ldquo;Kim yüksek sesle ne söyleyebilir?&rdquo; diye tekrarladı annem.</p>

  <p class="p20">&nbsp;</p>

  <h3 class="h31"><a id="ncx1642"></a><a id="a53"></a>8</h3>

  <p class="p20">Ne? Ne demek o? Anneme cevap vermeye çalışıyorum, dille birlikte büyümekte olan ben, çünkü dille büyümesem bu söylediklerimin hiçbirini söyleyemezdim; dil benimle birlikte büyüyüp gelişiyor, benden ne bir dakika ne bir santimetre önce ya da sonra. Siz seçici okuyucular, buradaki sözlerimden başka var olduğuma dair hiçbir kanıtınız yok ki onlar da benimle birlikte gelişiyor; kelimelerim gözler, gözkapakları, tırnaklar ve kaşlar çıkarıyor tıpkı gövdem gibi. Anlaşılmak istiyorum; bunun için de anlamam lazım. Burada, benim dışımda ne söylendiğini anlamak istiyorum; dil, Homero Dayı tarafından durmadan <span class="t17">sözü edilen,</span> Fernando Amca tarafından <span class="t17">uygulanan,</span> herkes tarafından bolca <span class="t17">kullan</span><span class="t17">ı</span><span class="t17">lan</span> dil. Benim yaptığım onu <span class="t17">payla</span><span class="t17">ş</span><span class="t17">mak:</span> genlerim bana sen dilsin diyor. Ama nasıl bir dilim ben? Bu soru benim vicotarihibonükleik spiralim: vicoize oldum, flagrante devictus, mahkûm: Vaftizci St. John Vico, dua ettiğim tek aziz. Her şey, burada yaşanan, duyulan ya da tekrar edilen her olaydan önce (Kim bilir bunlar hangi sırada olmalıydı? Sen bilirsin yüce Okuyucu, babam ve oğlum, ey!) her şey dildir; ama benim işittiğim diller, Homero Dayı&rsquo;nın dili olduğu kadar düşmanı Fernando Amca&rsquo;nın da dili, babamın da dili, bunların hepsi, nasıl demeli? <span class="t17">Önkonumlanm</span><span class="t17">ı</span><span class="t17">ş</span> diller (bunu söylemenin doğru yolu bu mu? önceden konumlanmış? doğuştan kondurulmuş? ideolojik, ideolocus?), bu demek ki onlar diller ve zaten hep oradalar daha doğmamış olan benden önce gelmekle kalmıyorlar onları konuşanlardan da önce geliyorlar, kendi kendilerinden önce gelen diller bunlar hem tam da konuşma ediminin kendisi sırasında (yani yineleme ediminin); bunlar resmi üsluplar, H. Dayımınki utanmazca resmi ve bununla pek övünüyor; ama cici, yaşlı F. Amcamın etkileyici demokratik söylemi ve sevgili babam A.&rsquo;nın üç sözel tempolu mantığı (önce: güzeller Tatlı Vatan; şimdi: acımasız vatan; sonra: yeni vatan); bunlar da bir bakıma önceden belirlenmiş söylem tarzları değil mi; liberal ya da muhafazakâr gelenek tarafından, kör bir başkalarıyla paylaşma zorunluluğu tarafından belirlenmiş değil mi? Madem öyleler onlar da resmi söylem olmuyorlar mı? Her dil sırf bu yüzden, resmi dil dediğim şey yüzünden bir sürü insan tarafından anlaşılıyor, onaylanıyor, alkışlanıyor değil mi; ya resmi bir dil fikri bile acil bir başka dil ihtiyacı olduğunu işaret etmiyor mu, çoğunluğa değil azınlığa yöneltilmiş bir dil, hepinize değil birinize, bize değil bana, dilin dengesi ne zaman tekilden çoğula, benden bize, birinize değil hepinize doğru ağır basar, ne zaman tam aksi olur? Annem çok az konuşuyor; hassas Okuyucular, bunu fark etmiş olabilirsiniz ve şayet bu sessizliği sürerse annem dünya sessizlik rekorunu kıracak. O dilden yoksun. Kelimelerden mahrum (benimle sessizce iletişim kuruyor, ya da sessizlik içinde iletiyor ama işe bakın ben sersemi onun yumuşak rahminde yatıyorum, bilse de bilmese de; onu dinliyorum, muhteşem sessizliğini duyuyorum, sessizliği ötekiyle konuşuyor, olmayanla; dünyanın dilinin üzerine kazıdıklarını kabul ediyor ama harika bir telafi onu kendisine verilen kelimenin zıt anlamlısını bulmaya zorluyor hep, söylemi babamın söylemini paylaşıyor ama aynı zamanda onu tamamlıyor da). Konuşmuyor. Ben sadece dinliyorum. Aynı şey değil. Ama bizi bağlayan bir şey var. Annem beni oluşturuyor, ama aynı zamanda ben de kendimi oluşturuyorum. Bana doğru geliyor. Ben de ona doğru gidiyorum. Oğluyum. Annem. Bana verdiği hayat aracılığıyla görüyorum dünyayı. Ama o da ona geri döndürdüğüm hayatla görüyor dünyayı. Asla aynı olmayacağız, asla birlik olmayacağız, hep bir farklılık olacağız: ve çocuk, bir oluşumuzu değil, farkımızı kutlayacağız! Dillerimizin aynasıyız. Annemin söyleyemediklerini söylemek için onun yer alacağım. Benim söyleyemeyeceğimi o söyleyecek. Hassas Okuyucular; benim için dua edin, annemin rahminde öğrendiğim dil dersini unutmamam (çünkü doğduğumda daha bir sürü şeyi unutacağım) için dua edin. Sadece kendi dilimi değil arkamda bıraktığım dili de unutmayayım, doğunca, böylece hayatım boyunca hep sadece kendi söylediklerimi değil onun söylediklerini de söyleyebileyim; öteki; ötekiler; ben olmayan her ne varsa. Tanrıdan dileğim onların başına da aynı şeyin gelmesidir! Bugün kimseyi suçlamıyorum. Onlar (Homero, Fernando, Angel, Angeles) gibi ben de biliyorum ki bütün dillerin öncelleri vardır (Yumurta&rsquo;nın yumurtasında kanıtladığı gibi) yok olmadan önce söylendiklerinde var olurlar: Annemin sözel yumuşaklığından uzaklaşıyorum! Fora deniz, Cadiz, ayrılıklar rıhtımı mı? Bu kadar yeter. Monoloğum (gerçekten elimde değil, sizi temin ederim) boyunca yalnız söylemim içinde dışsal seslerin fırtınalar gibi gümbürdemesine izin vermeliyim (dinle; burada politikacıyı, âşığı, ideoloğu, komiği, güçlüyü, zayıfı, çocuğu, entelektüeli, cahili, şehvet düşkününü, kinciyi, merhametliyi, mühim şahsiyeti duyabilirsiniz; ama aynı zamanda tarihi, toplumu, dilin kendisini de: barbar, çürümüş, Gal dili, İngiliz dili, Latin, pocca, eşsiz, taşra ve Katolik: Dinleyin haşmetmaaplan, lütfen dikkat edin!) Kendi yankımın odasında bu sesler gümbürtüsünün bulunmasını rica ediyorum, umudum günün birinde, bugün veya yarın (ya da, kim bilir, dün?) kendi sesimin sözsel evreni bir fırtına gibi kat etmesi, onlara, SİZE, dışarıdakilere, ötekilere ve burada içeride olanlara ait diyaloglar ve monologlar, eşit; bu mesajları tenimin mezarından göndereceğim, beni duymayanlarla iletişim kuracağım ve bütün azınlık, susturulmuş yazarlar gibi isyankâr bir ses olacağım, sansüre uğramış, hâkim dillerin karşısında sessiz, ötekinin olmayan, bize ait olmayan, çoğunluğun dilleri karşısında. Denizin dibindeki bir balık kadar sessiz anlatıyorum bunları size. Sessizim ve bir azınlığın parçası olmakla kalmıyorum, Tanrı yardımcım olsun! Kendim de azıcığım! Düşün öyleyse, ey yüce, yüceltici, yüceleştirilmiş <span class="t17">Okuyucu,</span> az önce söylemiş olduklarımı söyleyen, sizinle konuşan bu insan yedi kısacık ay boyunca, bebekliğin mutlak, mezar sessizliğine bürünmekte hiç tereddüt etmeyecek ve yüksek genetik niyetler yerine agu agu demekle yetinecek, eğer şansı varsa tam da belagatinin doruk noktasında işte A küçük ayakları iki yana açmış, işte U ip atlamanız için yapılmış küçük bir göbek bağı gibi, bütün bunlar insanı çileden çıkarmaya yetmez mi, söyleyin bana! Biz çocuklar ne haksızlıklara katlanıyoruz!</p>

  <p class="p20">&nbsp;</p>

  <h3 class="h31"><a id="ncx1645"></a><a id="a54"></a>9</h3>

  <p class="p20">Gençliğinde Katolik olan Fernando Benítez Amca o gece, altmış yıldır ettiği ilk duanın bu olup olmadığını merak etti; ne olursa olsun Meksika&rsquo;daki bu son Yerli kilisesinde insanın sadece kendi kendine konuşması bile duaydı; Malinaltzin, işgal edilmiş bir halkın ruhundaki ümitsiz özlem meyvesi; Yerlilerin düşlerinin renge ve biçime dönüştüğü bir tapınak.</p>

  <p class="p20">Tonozlardaki sarı-ve-altın yaldızlı çelenklerin altında diz çökerek, yeşil-ve-yaldızlı, oymalı tırabzanı iki eliyle tutarak; bu uçsuz bucaksız çiçek serabıyla sarmalanmış olan amcamız miyop gözlerini kapadı; toprak da hayat gibi gelip geçici görünüyordu. Fernando Benítez için gerçeklik geçmiş sayesinde canlanıyordu. Yerliler tarafından bu kilisenin içinde yaratılmış sonsuz çiçek mevsimine baktı. Biz daha atalarımız olmadan yaşamaya hazırlanamadan onlar kollarımızda ölüyorlar. Sonra hayaletleri geri dönüyor; çünkü tanrılar kaçtı. Yerliler bizim hayaletlerimiz; bu cümleleri annemin kulağına fısıldadı ve annem ona şu soruyu sordu:</p>

  <p class="p20">Bu sayede hayat daha da mı güçleniyor?</p>

  <p class="p20">Olup bitenden sonra birbirlerine ne diyeceklerini bilemediklerinden annem benimle konuşuyor: Bu benim için önemli: Âdet gününün dört hafta geciktiğini biliyor, bir iki gün sonra kesinlikle emin olacağını biliyor ama gövdemin öne doğru kabardığını bilmiyor, kafam kocaman, sadece beyin ve alın, kalbim kıvrık bir tüp, ellerim ve ayaklarını patlamak üzere olan tomurcuklar ve <span class="t17">sürekli aç</span><span class="t17">ı</span><span class="t17">k gözlerim</span> &ndash;<span class="t17">hâlâ göz kapa</span><span class="t17">ğı</span><span class="t17">m yok</span> ona odaklanmış durumda, onu duymaya ve anlamaya çalışıyorlar, tıpkı onun biraz ötede Fernando Amcasını duyması ve anlaması gibi, tam da benim onu duymak istediğim şekilde, hele ondan ne kadar farklı olsam da onun dışında var olmadığıma kendimi ikna ettiğim bu gece; kör ve aç kelleleriyle benim henüz oluşmamış küçük kafamı ezmeye çalışan kalın mızraklardan korudu beni; aslında benimle konuştu, bana Angel&rsquo;e bu gün burada duyduklarının eski ve faydasız şeyler olduğunu nasıl söyleyeceğimi bilemiyorum dedi; fikirler modası geçmiş bir kelime dağarcığı (dağlarcık?) tarafından dağlanmıştı ve iki tarafın da bütün konuşmacıları mutlak terimlerle konuşuyorlardı çünkü güzellik, iyilik ve politika sadece mutlakta birbirine karışabilirdi ama gerçekte mutlağı kaldırabilecek yegâne şey sanattı, ortak iyilik ve politika onu kaldıramazdı; iyilik ve politika mutlak olmaya kalkıştıklarında kör, romantik, koşulsuz bağlılığımızı beklerler, yer yoktur ve bu da, dedi bana (hem de birçok gerçeklikten daha gülü bir tehdit olan bana) iki taraf için de aynıydı; mutlak olmak kolaydı, zor olan her şeyde görece olmaktı, dünya kadar, bilim, aşk, bellek, hayat ve ölüm kadar görece; kim yaşıyor ki? diye sordu annem Angeles bana; çünkü bu gece ona sessizce sarılmış olan, onu sallayarak yatıştırmaya çalışan babama nasıl soru soracağını bilemiyordu.</p>

  <p class="p20">Yanlış anlaşılma riskini göze alarak, babama sadece karşılaştıkları ilk gün ona söylediği şeyi söylüyor: &ldquo;Birbirimizi hiç incitmeyelim. Burada hep birlikteyiz.&rdquo;</p>

  <p class="p20">Sonra onun elini tuttu. Babama sanki annem kendi kendine konuşuyormuş gibi geldi (bunu sonradan söyleyecekti). Onu kim duyabilir? diye düşündü.</p>

  <p class="p20">&ldquo;Kendi kendime dedim ki seninle ötede olabilirim.&rdquo;</p>

  <p class="p20">&ldquo;Çuvalladık dedim, Angel.&rdquo;</p>

  <p class="p20">&ldquo;Seni duyamıyorum canım.&rdquo;</p>

  <p class="p20">&ldquo;Ne çift. Kilisede bağırmak olmaz.&rdquo;</p>

  <p class="p20">&ldquo;Ama burada bizden başka kimse yok.&rdquo;</p>

  <p class="p20">&ldquo;Hadi ya? Ne çift. On aydır birlikteyiz. Her konuda sana katıldım. Sistemin tam bir kaos olduğunu ve ona önce küçücük kaoslarla karşılık vereceğimizi söyledin...&rdquo;</p>

  <p class="p20">&ldquo;Anadok krallığında kaos yaratmaktan başka ne yapabilirsin hayatım?&rdquo;</p>

  <p class="p20">&ldquo;Çuvalladık.&rdquo;</p>

  <p class="p20">&ldquo;O da ne?&rdquo;</p>

  <p class="p20">&ldquo;Çuvalladık dedim, Angel.&rdquo;</p>

  <p class="p20">&ldquo;Senin halene ne oldu? Sönmüş Angeles. Onu söndürmüşler.&rdquo;</p>

  <p class="p20">&ldquo;Angel beni dinle: Milyoner Don Homero Fagoaga, o proleter çetenin lideri gibi bir saldırıda bulunmadı bize hiç. Buna ne diyorsun Angel? Proletaryayı da mı öldüreceğiz?&rdquo;</p>

  <p class="p20">Babam cevap vermedi, ama annem gözlerini kapatıp onun elini sıktı. Âdetinin geciktiğini itiraf etmesi ve benim varlığımı kabul etmesi gereken an gelmişti; bunu o anda yapmalıydı yoksa hem babamı hem beni kaybedecekti; eğer o anda, Malinaltzin Yerli kilisesinde beni kabul etmezse kimin çocuğu olacaktım, Matamoros çetesinin hangi üyesinin çocuğu? Daha önce ortaya çıkmış olmam gerekliydi; Aca&rsquo;da kumsalda, 1992 senesi Onikinci Gece, böylece Kristoflar yarışmasını kazanabilecektim, böylece Guerrero sierrasındaki bir tecavüzün ürünü olmayacaktım; onun için, onun zihninde, onun sesinde bir an önce doğmam gerekiyordu, benim farkıma vardığı o anda doğmalıydım; benim farkıma varıyor çünkü beni arzuluyor, beni arzuluyor çünkü hana ihtiyacı var, bana ihtiyacı var çünkü beni hayal ediyor. Tam orada esrarengiz bir biçimde beni buldu, hâlâ olmakla olmamak arasındaki zavallı beni, daha rahme düşeli iki hafta olmuş olan beni; annemin salgılarında, rahim oyuğunda serbestçe yüzmekte olan beni ama artık öyle sıradan bir yığın değil işbölümü yapan son derece aktif hücrelerden oluşan organize bir sistemdim. Beni arzuluyorsun, beni hayal ediyorsun, hatta bana bir isim koyuyorsun anne, hem de bilmeden acaba</p>

  <p class="p20">bir yabancı mı olacağım bir sonraki</p>

  <p class="p20">kanamanda atılacak ve bu durumda</p>

  <p class="p20">ciaoaufwiedersehenhoşçakalbyebyesalutututut ve sonra gelsin bir başka haz gecesi, tekrar bambambam bakalım şimdi olacak mı evet ama ben kaybolmak istemiyorum anne, ne de olsa her şeyi birlikte atlattık, genlerime kazınanlardan sonra, öğrenmemi sağladığın şeylerden sonra bir şeyler yap da kaybolup gitmeyeyim, tam da yakıcı bir kan kıvılcımının rahminden müstakbel beynime fışkırdığı ve aynı anda hem senin olan hem de olmayan varlığımdan hem benim olan hem de olmayan varlığına bir kıvılcım çaktığı şu anda benim farkıma vardın.</p>

  <p class="p9">ANNE!</p>

  <p class="p3">BAYAN İSABEL DE LOS ANGELES PALOMAR<br />
  ADRES:<br />
  TLALPAN, MEXICO D.F.</p>

  <p class="p20">HAMİLE OLDUĞUNUZU VE SEKİZ AY SONRA, ALLAH İZİN VERİRSE, BİR OĞLAN ÇOCUĞU DOĞURACAĞINIZI BİLDİRMEKTEN KIVANÇ DUYARIZ STOP TEBRİKLER STOP</p>

  <p class="p20">İMZA</p>

  <p class="p20">Doğmamış Kristof</p>

  <p class="p20">&nbsp;</p>

  <h3 class="h31"><a id="ncx1674"></a><a id="a55"></a>10</h3>

  <p class="p20">Homero Dayı, bir gül gibi kıpkırmızı, onları uyandırdı. Yüksek kubbelerden dökülen ışık, tahta ve renkli sıvadan yapılmış büyük Yerli kilisesinin ortasını aydınlatıyordu.</p>

  <p class="p20">Ortada yetkili filan yoktu çünkü dün, bütün Guerrero eyaletinde kitleler Devrimci Kuruluş Partisi&rsquo;nin (PRI) yerel bürolarını işgal etmişti.</p>

  <p class="p20">Burada Malinaltzin&rsquo;de Parti&rsquo;nin propaganda için kullandığı iki büyük hoparlörü olan karavanı ele geçirmişlerdi &ndash; Meksikancaya bir süslemeyle tercüme edilmiş ABD stili bir karavandı bu: İki volkan arasından batan güneş, Popocatepetl ve iztaccihuatl.</p>

  <p class="p20">O taşkınlıkla kitleler hoparlörlerden birini paramparça etmişti. Önemsiz bir mesele. Gruba uyum sağlamak için Homero, tek kulağından yoksun kalan karavana bundan böyle karavangoh denmesine karar verdi.</p>

  <p class="p20">Başkente döneceklerdi.</p>

  <p class="p20">Karavan kilisenin dışında duruyordu, Angel kullanacaktı.</p>

  <p class="p20">Homero Dayı, erken vakitte sade kahvaltılarını etmekte olan Mikstek cemaatinin temsilcilerine yaklaştı ama bu sefer Latince, havalı bir konuşma yapmaktan kendini alıkoydu. İspanyolca bilen bir Yerli var mı diye sordu ve ona &ndash;göz kırparak ve terli dudaklarını yalayarak, tam ona göre&ndash; yanımızdaki hırpalanmış adamın kim olduğunu söyledi: Don Fernando Benítez, Yerlilerin Koruyucusu &ndash;helikopterle yolculuk eden bir Bartolomé de las Casas&ndash; ve karavanı ödünç verebilirler mi diye sordu. Don Fernando Benítez kadar önemli bir adam için büyük bir fedakârlık sayılmazdı bu!</p>

  <p class="p20">Fernando Benítez de bizzat ayağa kalktı, Matamoros ve adamlarıyla yapılan kavgada kırılan gözlüklerini taktı, ifadesiz bir yüzle Homero Dayı&rsquo;ya baktı ve kutsal alanı terk etmeden önce ilanatta bulundu: seyahat ufuk açıcıdır ama insanı kabız eder.</p>

  <p class="p20">Homero&rsquo;nun gözleri dindar bir sevecenlikle doldu, mihrabın önünde eğilip dua ediyormuş gibi yüzünü ellerine gömdü. Kilisedeki ışık değişti. Alçı çiçeklerden kesif bir koku boşaldı; bir buhur sisi Homero Dayı&rsquo;nın diz çökmüş görüntüsünü uzaklaştırdı ve Angel&rsquo;in gövdesini Angeles&rsquo;inkine itti, ikisi de bu kutsal sisle örtülmüştü &ndash;törenli bir matem&ndash; babam annemin ensesini öpmekten alamadı kendini, içinden onun omzunda ağlamak geldi; kana kana, sırılsıklam ağlamak. Annem babamın elini tuttu ve birbirlerine ilk dokunduklarında söylediği şeyi söyledi, bütün gece uyuyamadım, çünkü seninle tanıştığım için mutluluktan uçuyordum.</p>

  <p class="p20">Her şey bir anda oldu; Homero annemle babama yaklaştı ve fısıldadı; başkente dönüp de onu korumaları altına almadan önce Acapulco&rsquo;da onun koruması altında yaşayanlar bütün gerçeği bilmesi gerekiyordu.</p>

  <p class="p20">&ldquo;Çok ciddi bir mesele,&rdquo; dedi Fagoaga Dayı, bütün Meksikalılara çok doğal gelen politik gammazcı rolünü oynayarak. &ldquo;Mutlaka,&rdquo; diye sürdürdü konuşmasını delici bakışlar ve bir şeylere gebe sessizliklerle süslenmiş bir aradan sonra &ldquo;bir şeyi anlamamız lazım, ne de olsa üçümüz akrabayız ve iyi ailelere mensubuz.&rdquo;</p>

  <p class="p20">Derin bir nefes aldı ve baklayı ağzından çıkardı: Federal hükümet Acapulco&rsquo;yu temizleyebilmek için işini bitirmek istiyordu; yoksa çıkarlarına hizmet etmezdi: uyuşturucuya, içkiye, kamu arazisinden atılan köylülere, zirvelerden kovulan gecekonduculara, lisanssız kooperatiflere, yabancı şirketlerle ayarlanan anlaşmalarda federal hükümet üyelerinin eline geçmeyen ve Don Ulises López&rsquo;in cebine akıp gücüne güç katan rüşvetlere...</p>

  <p class="p20">Bu birincisiydi.</p>

  <p class="p20">İkincisi, federal hükümet iflah olmaz ayrılıkçılar olan Acapulco belediye başkanı ve Guerrera eyaleti valisiyle sürtüşme halindeydi. Acapulco miti, oraya akan dolarlar, petrolü kaybettikten sonra geriye kalan en önemli döviz kaynağımız, arsaların değerlenmesi, hepsi; federal hükümet bütün bunların parmaklarının arasından akıp ayrılıkçı bir hödüğü beslemesine izin verecek değildi. Tek sorun başkanla valinin Meksika Cumhuriyeti&rsquo;nden (ondan geri kalandan) ayrılmak istemelerine rağmen bağlanacak başka bir yer bulamamalarıydı.</p>

  <p class="p20">Üçüncüsü &ndash;Homero Dayı artık gemi azıya almıştı&ndash; Yakapulco Operasyonunu başlatan, sadece şefleri Albay Inclán&rsquo;dan emir alan polislerdi. Devrimcileri dağlara bıraktılar, bana anlattıklarına bakılırsa başkentten gelen bir çete de şehre aç bir çakal sürüsü saldı, bir iki turisti de zehirledi. Bunun hiç önemi yoktu. Baş belaları ve çete, artık her kimlerden oluşuyorsa, farkında olmadan federal polisin işini gördüler. Onlara kalsa zavallı şapşallar bir papağanı bile zehirleyemezdi<span class="t15">.</span> Önemli olan, düzeni tekrar sağlama bahanesiyle Silahlı Kuvvetler şehre girmiş, hem isyancıların hem de yerel yöneticilerin işini bitirmişti.</p>

  <p class="p20">&ldquo;Zekice bir manevra!&rdquo; diyerek bir kahkaha attı tariflere sığmaz Homero Dayı. &ldquo;Kimse kime çalıştığını bilemez, demişti bir keresin korkusuz işçi lideri Don Fidel Velázquez Cenevre&rsquo;deki IOO&rsquo;nun mermer koridorlarında. Merkezi hükümet bir kez daha yerel yöneticileri tasfiye etti; Bakan Robles Chacón ki önünde şapkamı çıkarıyorum, rakibi Bakan Ulises López&rsquo;i (ki eskiden ona saygım büyüktü) saf dışı bıraktı. Ama Guerrero eyaletinde Başkan Calles&rsquo;in ilk destekçisi olan Don Bemardino Gutiérrez&rsquo;in de dediği gibi, ara sırada rüzgârın ne yönden estiğini anlamak için parmağını ıslatıp camdan dışarı çıkarman lazım!&rdquo;</p>

  <p class="p20">Son bakla da şuydu: Hükümetimiz öyle kendisi için bir şey istemeden arkadan vuran bir hükümetti ki bunları kimsenin ruhu duymamıştı.</p>

  <p class="p20">Acapulco dünya üzerinden silinmişti ve bu konuda hiçbir bilgi yoktu. Ya da Bakan Ulises López&rsquo;in bir zamanlar dediği gibi: Bilgi Güçtür. Bilgi Vermemek Daha Büyük Bir Güçtür.</p>

  <p class="p20">İşte bütün hikâye; her kim bir şeyi ortaya çıkarmaya çalışırsa parmaklıkların arkasını boylar.</p>

  <p class="p20">CBS New York&rsquo;ta &lsquo;Güzel Acapulco&rsquo;ya Ne Oldu?&rsquo; adı altında bir program yayımlar, ama bu programı Meksika&rsquo;da kimse göremez.</p>

  <p class="p20">Buralarda sorusu olanlar asla cevap alamayacaklarını bilir. Kimse meseleyi fazla kurcalamaz; ne de olsa, bir şeyin artık var olmadığını ya da bir zamanlar bulunduğu yerde bulunmadığını bilmek (her ne kadar kabul etmek istemesek de) rahatlatıcı bir şeydir. Aynı şey kamu vicdanında da geçerli; açıklanmayan kayıplar vicdanımıza pek az ağırlık yapar. Kanarya Ruperto, hasta Dolores Teyzemiz ya da aynı şekilde güneşli Acapulco limanı. Bravo!</p>

  <p class="p20">Sizle ben dışında &ndash;heyhat! o aşağı avam tabakasıyla mücadele ederken sadık Tomasito bile görev başında ölmüştü&ndash; kimse, kanarya ve zavallı Teyzeyi söylemiyorum bile, Acapulco felaketinden kurtulamamıştı, bu güneşli Mikstek sabahında, Kolombiyalı ozan Léon de Grieff&rsquo;in kaçamak bir ziyaretinde söylediği gibi, bana verilen yetkiye dayanarak size şunu söyleyebilirim, bu konuda bildiklerinizi ya da tahmin ettiklerinizi kendinize saklarsanız benimle huzur içinde Mexico City&rsquo;ye dönebilirsiniz, üçümüz de, söylemeye gerek yok, eylemlerimizi, kötü şöhretimizi, hatta varlığımızı gizlemek zorundaydık, tıpkı Senatör Patrick Moynihan&rsquo;ın &ndash;İrlanda Luther&rsquo;in pençesindeydi&ndash; Başkan Dickson Danger&rsquo;in iktidarında sosyal koordinatörlük yaparken, Watergate Waterloosu&rsquo;ndan önce söylediği gibi!</p>

  <p class="p20">Derin bir nefes aldı ve neşeli bir hayretle yeğenlerine baktı. Sonra İÇ çekerek Aziz Antonius&rsquo;a bir mum yaktı.</p>

  <p class="p20">&ldquo;Hayrola dilinizi mi yuttunuz, çocuklar?&rdquo; diye sordu onlara arkasını dönerek. &ldquo;Hayalet görmüş gibisiniz! Hadi canım, küçük farklanmızı unutalım şimdi, yeteneklerim olası kusurlarımı tekrar gölgede bırakana kadar beni saklamaya söz vermiştiniz unutmayın, düşlerimizin tropik cennetini düşünün yeter, birbirinden güzel günler geçirdiğimiz Acapulco yok olmadı ve bütün o eski ihtişamıyla öyle bir geri dönecek ki yerel patronlar mafyasını değil federal hükümeti kâra geçirecek, orada neredeyse iki ay geçirdikten sonra benim tropik Zinderneuf Kalemin ne asker güruhları ne de Mexico City&rsquo;den çıkıp gelen zincirli kaçıklar çetesi tarafından ele geçirilebileceğini gördünüz; fildişi rengi şarkıcı Dionne Warwicke&rsquo;in enfes vücudu ve ipeksi sesiyle TWA L1011&rsquo;e binerken dediği gibi, hadi kalkın, kalkın gidelim. Serinkanlılığınızı kaybetmeyin!&rdquo;</p>

  <p class="p20">O anda Don Fernando Benítez fermuarını kapatarak yanlarına geldi. Don Homero&rsquo;nun son sözlerini duydu, Angel ve Angeles&rsquo;in duvar gibi yüzlerini gördü:</p>

  <p class="p20">&ldquo;Bu yağ tulumunun size ne anlattığını bilmiyorum, ama onun siren şarkılarına kendinizi kapıp koyvermeyin.&rdquo;</p>

  <p class="p20">&ldquo;La Serena,&rdquo; diye karşılık verdi Homero sükûnetle, &ldquo;Coquimbo bölgesinin başkentidir, tıpkı Don Miguel Cruchaga y Tocomal&rsquo;ın münasip bir biçimde söylediği gibi.&rdquo;</p>

  <p class="p20">&ldquo;Siren!&rdquo;</p>

  <p class="p20">&ldquo;La Sirena&rdquo;</p>

  <p class="p20">&ldquo;Lazanya!&rdquo;</p>

  <p class="p20">&ldquo;Labunya!&rdquo;</p>

  <p class="p20">&ldquo;Şırfıntı!&rdquo;</p>

  <p class="p20">&ldquo;Çırpıntı!&rdquo;</p>

  <p class="p20">&ldquo;Çarpıntı mı?&rdquo;</p>

  <p class="p20">&ldquo;Çarpık surat.&rdquo;</p>

  <p class="p20">&ldquo;Şarap mı çarptı?</p>

  <p class="p20">&ldquo;Şeytan çarptı!&rdquo;</p>

  <p class="p20">&ldquo;Şehla bela.&rdquo;</p>

  <p class="p20">&ldquo;Zebella!&rdquo;</p>

  <p class="p20">&ldquo;Las Sirenas!&rdquo;</p>

  <p class="p20">&ldquo;Las Serenas!&rdquo;</p>

  <p class="p20">Karavan Gogh&rsquo;umuz Guerrero&rsquo;dan (bildiniz) bir zamanlar havanın temiz olduğu, saraylar şehri, Galli Amadis&rsquo;in hayallerindeki mucizeye doğru ilerlerken Homero Dayı ve Fernando Amca böyle didişip durdular.</p>

  <p class="p20">Ama bu bir sonraki bölümün konusu.</p>

  <p class="p20"><a id="a56"></a><span class="t17">&nbsp;</span></p>
</body>
</html>
