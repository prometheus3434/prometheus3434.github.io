<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p5">&nbsp;</p>

  <h3 class="h31"><a id="ncx304"></a><a id="a12"></a>1</h3>

  <p class="p20">Sonra annemle babam denizden çıkıp sanki uzaktaki bir şeyleri duymak için kulaklarını kuma dayadılar, duvarların ötesini, derinlikleri, gelecek depremleri, otların büyümesini, mezarlıkların gıcırtısını, El Niño&rsquo;nun denizin üzerinde ilerlerken çıkardığı sesi ve dağlardan inen çakalların adımlarım duymak için.</p>

  <p class="p20">Baştan beri sesler duyuyorum; yankılanıyorlar. Şöyle bir hayal kuruyorum: Nerede olursam olayım üstüm örtülecek, maskem olacak; ama yine de çınlayacak kulaklarım, duyacağım, düşleyeceğim, belki günün birinde beni de dinleyecekler; fakat şimdi sadece dinliyorum, doğum öncesi filtrelerimden dinliyorum onları, şöyle diyorlar:</p>

  <p class="p20">&ldquo;İşte ikinci sorum: oğlanın adı ne olacak?&rdquo;</p>

  <p class="p20">&ldquo;Kristof.&rdquo;</p>

  <p class="p10"><span class="t15">&nbsp;&ldquo;</span>Gıcıklık etme. Onu biliyorum: Soyadı ne olacak?&rdquo;</p>

  <p class="p20"><span class="t15">&ldquo;</span>Palomar<span class="t15">.&rdquo;</span></p>

  <p class="p20">&ldquo;Başka?&rdquo;</p>

  <p class="p20">&ldquo;Senin diğer adlarını bilmiyorum. Adını Angeles koydum. Angel ve Angeles birbirine iyi gidiyor.&rdquo;</p>

  <p class="p20">&ldquo;Beni tarif et bugün.&rdquo;</p>

  <p class="p20">Yeşil bir alev henüz bir kızken, hatta daha önce çok daha önce dokunmak istediğim, yeşil bir aleve benziyor şimdi, sıvı zümrüt, şafağın kızı (şu şafağın kızı: birlikte ulaşmayı başardığımız şafağın): eh, hiç yoktan iyisin. Uzun ince, açık tenli; ama yanacağım diye göbeğin çatlıyor. Siyah saçlar kısa, ense tıraşlanmış, göz üstünde kuzgun kanadı, bir perçem: yirmili yılların modası. İkimiz de yirmili yıllardaki gibi giyiniyoruz. Hippi tarzı moda değil artık. Bugünlerde modaya isyan etmek demek gerçekten de eski olmak demek: Ben siyah takımlar giyiyor, tozluklar, şapkalar, eşarp iğneleri, kravatlar, kolalı yakalar takıyorum. O saçına siyah file takıyor, gri ipek çorap ve çarliston ayakkabılar giyiyor. Şimdi ona Tehuana tarzı giysiler giydirdim, Homero Dayı&rsquo;yı kandırmak için: onun üzerinde Tehuana giysileri, ben hippi gibi; folklor ve devrim, ne dayımızı ne de başkasını şaşırtmıyor bunlar artık.</p>

  <p class="p20">Angeles: ifaden çok sert bazen, oysa tenin yumuşacık. Güzel kokulu enseni, kekre koltuk altlarını, çıplak ayaklarını seviyorum. Angeles, Angeles&rsquo;im: Geceleyin düşünebileceğim şeyler ver bana. Uzun bacaklı Engelschen&rsquo;im; memelerin öyle küçük ve biçimli ki kımıltısız görünüyorlar. Solgun, yumuşak, beyaz (şimdi Acapulco&rsquo;nun Ocak güneşinde yanıyorlar). Bir geçmişi olmadığını hatırlıyor Angeles, Mexico City&rsquo;ye geldikten sonra bir gün tek başına Devrim Anıtına gitmiş ve ebedi ateşin üzerine işemiş, sonra da hakaretten tutuklanıp getirildiği polis karakolunda:</p>

  <p class="p20">&ldquo;O ateş hükümete bir kuruşa bile mal olmuyor. Bu yüzden söndürdüm,&rdquo; demiş.</p>

  <p class="p20">Sonradan Angel&rsquo;e bunu eşitlik adına yaptığını itiraf etmişti, bir kadının sadece ayakta işemekle kalmayıp Meksika Devrimi&rsquo;nin kutsal ateşini de bu şekilde söndürebileceğini göstermek için. 1990 yılında bizi ülkemizin yarısından mahrum eden ulusal felaketlerden sonra bir sürü insanın Meksikalı kalabilmek için Chitacam, Yucatán, Meksamerika ve Íxtapa-Zihuatanejo&rsquo;nun kuzey sahilinden kaçtığı 1991 yılında, günün birinde kapısını çalan Angeles&rsquo;i evine kabul etmişti Fernando Benítez Amca. Angeles&rsquo;in valizi yoktu, yedek elbisesi bile yoktu, bu iş Don Fernando&rsquo;nun hoşuna gitmişti; çünkü onun hakkında hiçbir şey bilmek istemiyordu; kararlarım bir anda vermekten hoşlandığını, kanıta ya da açıklamaya gerek duymadan sevgi, dostluk ya da adalet hakkında kararlar verdiğini söylemişti. Angeles de ona kendi kasabasının meydanında onu uzaktan gördüğünü ve doğrudan insanların yanına gelip onlarla kimsenin yapmadığı şekilde konuşmasından hoşlandığını söylemişti: Gelmesinin nedeni de buydu. Bir de kitaplarını okuyacaktı.</p>

  <p class="p20">Don Fernando otoritelere kızın yeğeni olduğunu söylemiş ve iyi bir Meksika avukatının bütün hüneriyle onu savunmuştu; diploması olmasa da, bütün mürekkep yalamış Meksikalılar gibi Fernando Benítez, yüreğinde gün ışığına çıkmak için sabırsızlanan bir hukukçu taşırdı. Angeles gözaltında tutulurken, Don Fernando Benítez hevesli, genç müttefiki Yetim Huerta&rsquo;yı ateşi yakmaya göndermişti; Angeles hâkim karşısına çıktığında ateşin söndürüldüğünü kanıtlamak artık olanaksızdı, Benítez de şunları söyledi: Sizce Meksika Devrimi&rsquo;nin ateşi bu şekilde söndürülebilir mi, sayın hâkim; paranın satın alabileceği en iyi polis gücünün bu iki örneğinin söylediği şekilde söndürülebilir mi, muhtemelen içkiliydiler o anda, malum sebeplerden şehvetleri kabarmıştı, sefil yaratıklar! Aslına bakılırsa yeğenim sıkışmış, bu düztaban emir kulları da onu takip etmişler, bunun üzerine yeğenim heyecanlanmış ve iyicene zorlanmaya başlamış, nihayet kendini tutamamış; ama sürekli devrimimizin ateşini söndürmek ne mümkün? Hem de azıcık çişle. Bunu kim yapabilir? Ne o, ne ben, ne de siz sayın hâkim!</p>

  <p class="p20">Ya Angel? Sen de onu tarif edecek misin anne?</p>

  <p class="p20">O da yeşil, tam bir Çingene. Uzun boylu; yeni sıska, uzun boylu Meksikalılar neslinden. İkimiz de esmer ve yeşiliz, benim siyah gözlerim var, onun ıhlamur yeşili. Birbirimize baktık: o miyop, bütün <span class="t17">Don Giovanni&rsquo;yi</span> baştan sona ıslıkla çalabiliyor, yüz yıl önce yaşasaydım çok iyi bir opera fahişesi olabileceğimi söylüyor, bir de Platon&rsquo;un bütün eserlerini okumaya başlamasaydım. Yeşil ciltli seriyi. Vasconcelos. Ulusal Özerk Meksika Üniversitesi. Tanrım, bir tek onun sayesinde aynaya bakıp: Bu sensin, diyebiliyorum. Adın Angeles. Angel&rsquo;i seviyorsun. Bir bebeğin olacak. Kim demiş bütün <span class="t17">Cratylus&rsquo;u</span> okumayacağım diye, hem o isimlerle ilgili bir kitap: Angel, Angeles, Kristof: Bu isimler gerçekten de bizim mi (aşkım, erkeğim, ismim, oğlum)? Yoksa isimler biz miyiz, biz onlar mıyız? İsim mi veririz yoksa isimlendirilir miyiz? İsimlerimiz sadece gelenekten mi ibarettir? İsimlerimizi bize tanrılar mı vermiş, peki onları (kendimizinkini ve diğerlerininkini) söyleye söyleye aşındırıp saptırıyor muyuz? Kendimize <span class="t17">isim</span> taktığımızda kendimizi <span class="t17">yak</span><span class="t17">ı</span><span class="t17">yor muyuz?</span> Bunların hiçbiri önemli değil benim için: bana öyle geliyor ki eğer bir ismim varsa ve senin ismini koyabiliyorsam (Angel/Angeles) yavaş yavaş senin mizacın ve kendi mizacımı keşfetmeye başlayabilirim. En önemlisi de bu değil mi? Geçmişimin olmamasıyla benim onu hatırlayamam arasında ne fark var öyleyse, ikisi de aynı şey değil mi? Beni olduğum gibi kabul et Angel, soru sorma. Anlaşmamız böyle. Bana bir isim ver. Beni keşfet. Bir oğlum olacak ve Platon&rsquo;u okuyacağım. Neden okuyamayacağımı düşünüyorsun ki, Meksika&rsquo;da entelektüel çabayı olanaksız kılan bütün o kazalara rağmen, insanın aklını çelen onca şeye rağmen: mesela güzel iklim, bozulan çevre, hadi bir yürüyelimler, günler, dedikodu, partiler, gerçek bir yazın olmaması, kışın görünmemesi, altı yılda bir politikayı bizim adımıza halletmeleri, hiçbir şeyin işlememesi; ama her şey ayakta kalır, doğduydun, ölçen, okumuyon, hiçbi şiy yazmıyon. Neden benim okumayacağımı düşünüyorsun? Neden Platon&rsquo;u ezberlediğimi anlıyor musun? Bu kitaplar o insanların ta kendisi Angel, ötekiler, insanlar, bir şeyler yapmış olanlar, okumuş, konuşmuş, dinlemiş insanlar: Angel ötekilerle başka bağım yok, geçmişle de, aileyle de, hiç kimseyle. Geçmişim yok, Angel sevgilim, bu yüzden üzerime her düşen yapışıp kalıyor, bütün davalar, bütün düşünceler, feminizm, sol. Üçüncü Dünya, ekoloji, bombaya hayır. Kari ve Sigi, özgürleşme teolojisi, hatta yükselen değerlere karşı olduğu müddetçe geleneksel Katoliklik bile, her şey üzerime yapışıyor ve her yapışan ille de güzel olmak zorunda, sevgilim; çünkü üzerime yapışmayan bir şey varsa o da otoriteye saygı duymak, bir şefe, ırkların üstünlüğüne inanmak, bir fikir, tarih, ulus ya da lider uğruna cinayet işlemek ya da baskı yapmak, bunların hiçbiri yapışmıyor. İyi bir depoyum ben, Angel, belleği ya da geçmişi olmayan beyaz bir duvarım, sevgilim, sadece güzel şeylerin yazılabileceği, çirkinliğe meydan vermeyen bir yerim. Bundan böyle oraya benimle birlikte yazma işini sana bırakıyorum, ama beni hiçbir şeye zorlama sevgilim; sana ihtiyacım var ama beni zincire vurma; takipçinim ama seni takip etmemi emretme bana; hiç sahip olmadığım ya da hatırlamadığım hayatı bırak seninle birlikte inşa edeyim, Angel, böylece günün birinde birlikte hatırlayalım, ama seninle yaşadığım hayattan başka hiçbir şey hatırlamayacağım ben: Lütfen her şeyi paylaşalım. Alışkanlık haline gelen sessizliğimin kusuruna bakma. Yok değilim. Gözlüyorum ve içime sindiriyorum, sevgilim. Anlaşmamız böyle.</p>

  <p class="p20">Baban Angel, kendimi ondan üstün gördüğümü söylüyor çünkü, geçmişim olmadığından günümüz evrenselliğine balıklama dalmak zorunda kaldım, şiddet, telaş, zulüm ve ölüm evrenselliğine. Ama onun annesiyle babası çok komik ölmüşler, tako yemekten.</p>

  <p class="p20">Babaannemle dedem ne yapmışlar baba?</p>

  <p class="p20">Diego ve İsabella Palomar mucittiler, Kris: devrin gazeteleri onlardan Tlalpan Curieleri diye söz ederdi. Bu ülkede statükoyu haklı çıkarmaya ve korumaya şu ya da bu şekilde hizmet ettiği sürece her şeyin hoş görüldüğünü daha en başta öğren diye anlatıyorum bunu. Birbirlerinden nefret eden Homero Dayı&rsquo;nla ve Fernando Amca&rsquo;nın tek ortak noktası da budur. Don Homero&rsquo;nun yaptığı kaçakçılık, Kastil Dilinin Koruyucusu olduğu için hoş görülür. Kızılderililerin Koruyucusu olduğu için Don Fernando&rsquo;nun eleştirel alayları bağışlanır. Bütün ruhuyla Meksika Devrimi&rsquo;nin zaferine inanan tek kişi olduğu için dedem General Rigoberto Palomar&rsquo;ın tuhaflıkları görmezden gelinir. Annemle babamın icatları için de resmi koruma sağlandı, çünkü onlar Tlalpan&rsquo;ın Curieleriydi: Meksika teknolojik bağımsızlık kazanabileceğini zannettiği sıralarda faaliyet gösteren iki cesur mucittiler, evladım. En azından o yanılsamadan kurtulduk! Otuz yıldır modası geçmiş teknolojiyi yüksek fiyata alıyor; dört beş yılda bir de işe yaramaz hale gelmiş olan teçhizatı geri verip yeni modası geçmiş makineler alıyorduk, bu böyle sürüp gidiyordu... Böylece robot teknolojisi, soğuk fözyon, biyotıp, fıberoptik, interaktif bilgisayarlar ve bütün uzay sanayii bize uğramadan geçip gitti. Bir gün büyüdüğünde, petrol patlaması sırasında yapılan yatırımların harabelerini göstermeye götüreceğim seni evladım, hurdaya kırk milyar dolar bayılmıştık o zaman. Palo Verde&rsquo;deki nükleer santralın yıkıntılarına götüreceğim seni, Chichén-İtzá onun yanında yepyeni bir Coca-Cola tost büfesi gibi kalır. Körfezin lüzumsuz sanayi limanlarında duran, pahalı, paslı makineleri göstereceğim sana, sevgili oğlum. Şayet ultramodern bir Japon mermi trenine binmek istersen seni en iyisi Chapultepec Parkı&rsquo;ndaki oyuncak trene bindireyim, çünkü Meksikalı mühendislerin Panama Kanalı&rsquo;nın tozunu atacağını söyledikleri okyanus-içi treni felç olmuş vaziyette. Coatzacoalcos&rsquo;tan Salina Cruz&rsquo;a, Abu Dabi&rsquo;den San Francisco ve Yokohama&rsquo;ya en kısa yol, hızlı petrol taşımacılığını boş yere arama: Karşında ölü raylardan ve çılgın Meksika petrol ihtişamının abartılı hayallerinden başka bir şey bulamazsın: Tükenmez bir kaynak filan yok, sadece bu kadar, Fabio, ne yazık: Meksika Körfezi ve Pasifik Okyanusu arasındaki cehennemi sıcak. Kum dağları ve örümcek maymununun leşi. Çok yaşa Opepsicoatl Nesli!</p>

  <p class="p20"><span class="t15">Peki, baba, seni ne zaman dünyaya getirmi</span><span class="t15">ş</span><span class="t15">ler?</span></p>

  <p class="p20">(Annesi babama tam 2 Ekim 1968 gecesi, ölüme bir tepki olarak hamile kalmış. Zaman zaman çocuk yapmamayı, kendilerini tümüyle bilime adamayı düşünürlermiş. Ama Plaza de Tlateloco&rsquo;daki öğrenci katliamının gecesi, küstah, delirmiş, kör bir iktidarın vahşice çiğnediği yaşama hakkını o anda beyan etmeseler ülkede hiç bilim olmayacağını söylemişler; Üniversite Şehrinde birliklerin koskoca laboratuvarları yerle bir ettiklerini, daktiloları çaldıklarını, dört nesil bilim adamının bütün emeklerini mahvettiklerini görmüşler. Sevişirlerken sirenlerin, ambulansların, makineli tüfeklerin ve yangınların seslerini duyuyorlarmış.</p>

  <p class="p20">Babam 14 Temmuz 1969&rsquo;da doğmuş. Bu yüzden, uterusiçi hayatı iki sembolik tarih arasında geçmiş. Bundan yola çıkarak benim On ikinci Gece ile Kolomb Günü arasında geçecek doğum öncesi evremi iyi bir alamet olarak görüyor. Ama annem bu simge bolluğunu dengeliyor: ne zaman doğduğunu bile bilmiyor, hele kendisine ne zaman hamile kalındığını hiç bilmiyor.)</p>

  <p class="p20">Bana babaannemle dedemi anlat, baba.</p>

  <p class="p20">Babam Diego ve annem Isabella&rsquo;nın, Tlalpan&rsquo;daki evlerinin (benim doğduğum yer) bodrum katında icat ettikleri şeyin faydalı olup olmadığını bilmiyorum. Zaten her ne icat ettilerse kendilerinden başkasına zararı dokunmadı. Yeniye duydukları sevgiyle ve liberal, açık fikirli Meksikalıların öfkesiyle inanmışlardı bilime; hem engizisyonun gölgesini hem de geçmişin sofuluğunu reddediyorlardı. Bu yüzden ilk icatları batıl inançları ortadan kaldıracak bir aletti. Evde kullanılacak şekilde tasarlanmış, kullanımı da elektrik süpürgesi kadar kolay olan bu küçük, fotostatik alet anında siyah bir kediyi beyaz bir kediye dönüştürebiliyordu.</p>

  <p class="p20">Aletin diğer işlevleri şunlardı evladım: Kırılmış aynaların parçalarını magnetize ederek onları anında eski hallerine getiriyordu. Bu alet sayesinde ayın on üçüne gelen bir cumayı başarıyla atlamışlar ve sokaklarda altlarından geçilmesi mümkün olan portatif merdivenleri otomatik olarak kapamışlardı (bu yüzden insanın kafasına düşebilecek boya kutularını başka taraflara yönlendirecek ek bir işlevi de vardı aletin). Hatta kayıtsızca yatakların üzerine atılmış şapkaların sürekli havada uçmasını da sağlamışlardı.</p>

  <p class="p20">Hatta bir tuz zıplatıcı bile icat etmişlerdi, birisi tuz döktüğünde dökülen tuzlar anında tuzu dökenin sol omzuna sıçrıyordu. Ama kuşkusuz en güzel icatları, evin içinde açılan bir şemsiyenin üzerinde hemen bulutlar ve gökyüzü yaratan aletti. En şaibeli icat ise bir ev sahibi kendisini son anda on üç misafirle masada oturur bulduğunda on dördüncü misafiri peydahlamasını sağlayandı. Bizimkiler, o hayat kurtaran misafirin sadece lazerlerin yarattığı bir göz oyunu mu, yoksa tek hayati işlevi o yemeği yiyip, hiç iz bırakmadan ortadan kaybolmak olan etten kemikten yeni bir misafir mi olduğunu hiç anlayamadılar; ya da belki aletle gerçekten de yaşayan &ndash;ve aç&ndash; insanlar arasında onların hesaplamadığı bir bağlantı kuruluyordu, bu insanlar protokol ve batıl inancın yarattığı ikilemi bir şekilde hissedip bedava yemek yiyebilmek için boy gösteriyorlardı, bilgisayarla tüketici arasında bir mesaj alışverişi gerektiren bu bağ gayretli ailemin denetimi ve niyeti dışında gelişmişti.</p>

  <p class="p20">On Dördüncü Misafir icadı peşinden iki icat daha getirdi, birisi metafizikti, diğeriyse, heyhat! çok fiziksel. Annem Isabella, her ne kadar özellikle de ailesi Fagoagalara isyan ettiği için, bilimsel ve modern biri olsa da, o ezeli kadın korkusundan kendini bir türlü kurtaramamıştı: Ne zaman bir fare görse çığlık atarak sandalye tepesine sıçrardı. Maalesef, çürük taburelerin ve deney masalarının üzerine sıçrayarak pek çok kazaya neden olmuş, test tüplerini kırmış, hatta sürmekte olan deneyleri mahvetmişti. Ayrıca, onun bu tavrının bizimkilerin amacıyla bağdaşır tarafı yoktu, çünkü amaçları batıl inancı bilime dönüştürmekti. Tlalpan&rsquo;daki evlerinin bodrumu kemirgen doluydu; ama babam Diego Palomar&rsquo;ın da belirttiği gibi aslında bütün şehir kemirgen doluydu; belki Diego ve Isabella Palomar&rsquo;ın fare kapanına koyacak peynir parçaları hatta dilimleri almaya yetecek parası vardı, peki ya sokaklarda çöplerden geçinenler ne yapsındı?</p>

  <p class="p20">Bu bilimsel, insancıl kaygının verdiği güçle ki bu kaygı onları annem Isabella&rsquo;nın ailesinden uzaklaştırdıkça uzaklaştırıyordu, yoksullar için içine gerçek peynir yerine peynir resmi konan bir fare kapanı icat etmeye giriştiler. Kapanın içinde dimdik duran bir Rokfor peyniri parçasının muhteşem, renkli fotoğrafıyla satılacak (ya da dağıtılacak) olan icadın en önemli kısmı fotoğrafıydı. Heyecanlanan babaannen ve deden her zaman yaptıkları gibi aleti önce kendileri denediler. Geceleyin kapanı bodruma bıraktılar ve ertesi gün sonucu görmek için hevesle başına geldiler.</p>

  <p class="p20">Kapan işe yaramıştı. Peynir fotoğrafı kaybolmuştu. Yerinde bir fare fotoğrafı duruyordu.</p>

  <p class="p20">Bu sonucu başarı mı yoksa başarısızlık mı saysınlar bilemediler.</p>

  <p class="p20">Yine de ümitlerini kaybetmediler; hatta şu sonuca vardılar: Şayet maddenin temsili, yeniden üretimi, karşıt bir terimle tamamlanıyorsa, her iki nesnede de evrensel antimadde prensibini, nesnenin potansiyel ikizini arayarak bu ilişkiyi maddenin kendi içinde ayrıştırmak mümkün olur. Maddenin yok olduğu anda antimaddeyi cisimleştirmek babaannenle dedenin dehalarının saplantılı ve öncelikli amacı haline geldi, Kristof.</p>

  <p class="p20">Başlangıçta basit, organik nesneleri &ndash;bir fasulye, bir parça kereviz, bir lahana yaprağı, bir jalapeño biberi&ndash; Achilles ile kaplumbağa arasındaki o sonsuz yarış gibi bir şeye tabi tutuyorlardı. Annemle babam bu nesnelerin her birini hayat kaynaklarına &ndash;beslenmeyi sağlayan köke&ndash; bağlı tutarak fasulyenin, lahananın, biberin ve kerevizin sindirilme işlemini hızlandırmaya çalıştılar, bu esnada bu nesnelerin yerini hızlandırılmış biçimde üretilen benzer nesneler alacaktı. Büyüme işlemini tüketim işlemiyle kaynaştırdıktan sonra geriye atılacak tek devrimci adım kalmıştı: Her biber, lahana, fasulye ya da kerevize nesneye ait, ama nesnenin dışında bir üreme prensibi aşılamak: antimaddenin aktif prensibi şeklini alan üretim kaplumbağası, tüketimin Achilles&rsquo;ine her seferinde yetişecekti böylece.</p>

  <p class="p20">Isabella ve Diego&rsquo;ya kalan, bu icadı söz konusu malzemenin doğal zarfına uygulamaktı: Ulusal, doğaüstü yiyeceğimiz olan tortilla&rsquo;ya, sonra da Tükenmez Tako&rsquo;yu herkese ilan edeceklerdi: yedikçe fazlalaşan tako: Meksika&rsquo;nın gıda sorununun çözümü! &ndash;Homero Fagoaga Dayı duyduğunda gülmüştü&ndash; Puebla de los Angeles&rsquo;de hazımsızlık çeken bir rahibe tarafından sodanın bulunmasından beri en büyük milli icat!</p>

  <p class="p20">Hepsi güldüler, Angeles, Homero Dayı ve korkunç kız kardeşleri Capitolina ve Famesia (yaşları gizli tutuluyor) güldüler; Tlalpan&rsquo;da Havari St. Peter Kilisesi&rsquo;nin yakınlarındaki, aileme ve bana ait olan evin içindekilerin dökümünü yaptılar. Canlı renklerle boyanmış bir evdi &ndash;san, mavi, yeşil&ndash; sokağa bakan penceresi yoktu; ama içinde bir sürü avlu vardı, Porfirio Díaz zamanından kalma hastaneyle su pompalama istasyonunun arasındaydı: kırk milyon altın pesoluk mirasın yanı sıra, annemle babamın isteğiyle bana kalacak olan evin dökümünü yaptılar. Yirmi bir yaşına bastığımda benim olacaktı.</p>

  <p class="p20">&ldquo;Ben burada kalıp tek başıma yaşayabilirim,&rdquo; dedim, on bir yaşın inatçılığıyla.</p>

  <p class="p20">&ldquo;Hayır, hayır, tanrı aşkına, hayır!&rdquo; diye bağırdı Farnesia. &ldquo;Bu berbat yerde mi?&rdquo;</p>

  <p class="p20">&ldquo;Berbat olabilir, küçük kardeşim, ama kâğıt fabrikasına, Cuemavaca otoyoluna ve lokantalara yakın olduğu için burada mülk değer kazanıyor,&rdquo; dedi Don Homero, kafadan hızlı bir hesap yaparak. Dil konusuna olduğu gibi iş konusuna da gayet ilmi bir yaklaşımı vardı.</p>

  <p class="p20">&ldquo;Zaten eğitim görebilmesi için oğlan bizde kalacak: bizim kanımızı taşıyor, fedakârlık yapmamız lazım,&rdquo; diye fikir bildirdi Capitolina. &ldquo;Zavallı yetim.&rdquo;</p>

  <p class="p20">&ldquo;Ya, küçük kardeşim,&rdquo; dedi Famesia, &ldquo;hazır fedakârlıktan söz açılmışken, bakalım bu nankör velet, evimi bırakıp onun ana babasını gömmeye ve onu eve götürmeye gelişimin hakkını nasıl ödeyecek; evden çıkmak benim için günah demektir!&rdquo;</p>

  <p class="p20">&ldquo;Tanrıya inanmadığı da belli.&rdquo;</p>

  <p class="p20">&ldquo;Kötü terbiye aldığının göstergesi, Capitolina.&rdquo;</p>

  <p class="p20">Seni anlıyorum, Angel, daha çok küçükken, Capitolina ve Famesia Teyzeler sen zavallı yetimi yanlarına aldıklarında, ilk iş neden yetim kaldığını kimseye söylememeni tembihlemişler, çok komik olduğu için herkesin sana güleceğini söylemişler. Birisi onlara senin tako yetimi filan olduğunu söylerlerse onlar ona ne söyleyeceklerdi? Aile şerefi ne olacaktı? İki paralık, diye cevapladı Capitolina. Hayır, hayır, aman tanrım, binlerce kere hayır!</p>

  <p class="p20">Kendi belleğine şiddet uygulayarak gittin annenle babanın mezarlarına, onların başka bir şeyden öldüğünü hayal ediyordun durmadan, veremden veya kanserden, şafakta bir düelloda, açık denizde bir fırtınada, keskin bir virajda, romantik bir intihar sözleşmesinden, sirozdan; ama tako yiyip hazmedememekten değil.</p>

  <p class="p20">Ölümü bir yalan olarak hayal ettiğin için etrafındaki her şeyin de yalan olduğunu hissediyordun. Ailenin nasıl öldüğünü hatırlayamadığına göre yeniden diriliş vaadini nasıl hatırlayacaktın? Ruhun varlığına nasıl inanacaktın? Bir yalana gömüldükleri için asla tam anlamıyla yeniden dinlemeyeceklerdi. Sebeple sonuç eksikti. Tako&rsquo;dan Ölmek: Ölümsüz Ruh: Yeniden Diriliş. Sıfırdan Ölmek: Sıfır Ruh: Sıfır Diriliş. Hiç eşittir hiç!</p>

  <p class="p20">Şüphelerini teyzelerine açtın ve vasin Homero Dayı&rsquo;yı da çağırıp bir aile toplantısı yaptılar. Zındık çocuk, diye azarladı Capitolina Teyzen seni, söylediklerin tanrıya inanmadığını gösterse de en azından inandığını söyle yoksa halin ne olur? Cehenneme gidersin. Daha beteri, diye lafını kesti Famesia, kimse seni verdiği davetlere çağırmaz, kimse sana kız vermez, zındık, gafil çocuk, hem de... İnanmasan bile kiliseye git, diye ekledi Capitolina, herkes seni orada görsün; büyüdüğünde de, diye sağduyulu bir gözlemde bulundu Famesia, üniversiteye git, adının başında bir Dr. unvanı bulunmazsa insanlar sana nasıl hitap edeceklerini bilemezler: şimdiye kadar hiçbir Fagoaga&rsquo;ya sadece Bay denmemiştir, Allah muhafaza! Yaşlandığında da, diye noktayı koydu Homero Dayı, Parti toplantılarına git, konuşmaları dinlerken uyusan bile fark etmez, yeter ki seni orada görsünler. Uyusam bile mi Homero Dayı? Başkan konuşurken horul horul uyuyan şu milletvekillerinin fotoğraflarına bak: Yaptığın fedakârlık sayesinde onların saygısını ve dostluğunu kazanırsın, bu da iyi bir politik kariyer demektir, neden olmasın? Uyanık ve kavgacı bir milletvekili pek hoş olmaz; şu sakallı halk koruyucusu Don Aurelio Manrique gibi, oturduğu yerden, &ldquo;Sahtekâr!&rdquo; diye bağırmıştı Son Derece Devrim Kahramanı General Don Plutarco Elias Calles&rsquo;e, o sırada kahraman davudi bir sesle Doncelles&rsquo;in muzaffer nutkundan bölümler okumaktaydı; ama uyuyan bir milletvekili çok kısa sürede uyanık bir bakana dönüşebilir, Guerrerolu dinamik halk adamı Don Ulises López&rsquo;in baş döndürücü yükselişini düşün yeğenim, diye konuşmasını sürdürdü Don Homero Fagoaga, Angel&rsquo;in içten içe maruz kaldığı işkencenin farkında değildi, sakın kuşkuya düşme ve öğren, küçük yeğenim: yoksa kendine nasıl kariyer yapacaksın, benim masum, küçük Angel&rsquo;im?</p>

  <p class="p20">&ldquo;Üç yüz yıllık geçmişi olan biz Meksikalı Fagoagalar askeri ve kültürel alanda, Kilisede ve politikada kariyer yaptık, kendimizi hep devrin koşullarına uydurduk: kâh valinin, kâh bağımsızlığın yanındaydık; Santa Anna ve muhafazakârlarla yatıp, Comonfort ve liberallerle kalktık; İmparatorlukla birleştik. Lerdo&rsquo;ya avukatlık ettik; Porfirio Díaz yeniden başkan seçilmeyi kaldırdığında destek verdik, Porfirio Díaz yeniden başkan seçilmek istediğinde de destek verdik; bir an Madero&rsquo;yu tuttuk, koşulsuz şartsız Huertacıydık, Carranza&rsquo;nin emrine amade, Calles&rsquo;in takipçisi. Cárdenas&rsquo;ın düşmanlarıydık, evet, <span class="t17">onunla</span> işimiz yoktu, o devasa, soylu aile bardağımızı bile taşıran bir son damla vardı, her şey bir yere kadar; Avila Camacho&rsquo;nun ardından yapılan devrimin disiplinli ve coşkulu destekçileriydik, devrimci general Başkan kapitalizme inandığını ve kapitalizmin dostu olduğunu açıkladığında bütün çelişkilerimiz sona erdi: Öğren, oğlum.</p>

  <p class="p20">Babamın anneme dedikleri.</p>

  <p class="p20">Çocuk gözlerim, Angeles, o toparlak, lüzumsuz yaratığa &ndash;Homero Fagoaga Dayıma&ndash; baktılar, çocukluğum ve yetişkinliğim boyunca onunla birlikte yaşamak zorundaydım, Juan Goytisolo&rsquo;nun <span class="t17">caudillo</span> Francisco Franco&rsquo;yla yaşadığı gibi: Öyle tahayyül edilmez bir şeydi ki bu, bu zalimin beyanları, emirleri, tavizleri ve kurallarının olmadığı bir hayatı hayal edemiyordum. Homero Dayı sanki iki kişilik yemek yiyormuş gibi şiştikçe şişiyordu. Onu bir çocuk olarak hayal etmek olanaksızdı. Doğduğunda da yüzü yaşlıydı herhalde. Her şeyi bilir. Herkese dalkavukluk eder. Homero Fagoaga Dayı&rsquo;nın iğrenç anatomisinin bütün etli, ikiz bölgeleri kadar uçsuz bucaksız ve basit olan iki beyin yarıküresi arasında bütün karşıtlıkların diyalektik bir biçimde düzenlenmesini sağlayan aktif ilkeyi gözden kaçırmak mümkün değildir.</p>

  <p class="p20">Bir bak ona, salonlar, arka odalar, bürolar, amfiler, kiliseler ve son moda diskotekler arasında nasıl, hükmedercesine avare avare dolanıyor: beyaz Gucci ayakkabısı sayesinde Meksika pisliğiyle en ufak bir temastan dahi korunan düztaban ayaklarının totemvari topuklarından, zaman ve Pantene masajları yüzünden zamanından önce açılmış kafasının tepesine kadar her yerinden eskiye dönüş tezi fışkırıyor; modernleşme teziyse, kafatasındaki iyice yağlanmış saç tutamlarının ucundan damlıyor (Don Homero&rsquo;nun heybetli piramidinin tepesi olan o kafadan): Bu mühim şahsiyetin huzurunda (işte geldi! burada! çekilin geçsin! herkes hazırola geçsin! Don Homero Fagoaga geldi!) cahil kitleler, yasaların ruhundan bahçe düzenlemesine bütün Akıl Çağının, onun gözlerinin o ışıltılı kartal yuvasında resmigeçit yaptığını anlayacaklardı; &ndash;maalesef&ndash; kısalmış, birbirine yapışmış kirpiklerle daha sık örtülür olmuşlardı o gözler artık, daha sık yaşarıyorlardı, kaşları iyice uzamıştı, gözkapakları torbalanmış, kırışmış, incelmişti, hayatın sonbaharının başka felaketleri de mevcuttu; ama Don Homero&rsquo;nun nasırları, bütün engizisyonları, sürgünleri, yasakları, temiz kâğıtlarıyla İspanyol Karşı-Devrimi gibi uzun ömürlü çıkmıştı ve uzun, soylu tırnakları da yine Karşı-Devrim gibi derin yaralar açıyordu: İşe yaradıkları ispat edilebilecek taşaklarının (liberal amcamız Don Fernando&rsquo;nun iftira kabilinden dedikodularına rağmen) birine Torquemada yerleşmişti, diğerineyse Rousseau: özgür doğan ikinci taşağı şuh bir Piene Cardin tangasından başka zincir tanımıyordu; bir koltuk altında rahibe, ana, kutsal aziz; ötekinde rumba dansçısı, orospu, kutsal orospu. Bu yüzden de, Anadok&rsquo;ta elde edilen emsalsiz sentezin en tutkulu ve sadık hayranıdır; Don Homero&rsquo;nun burun deliklerinden birinde barut, diğerinde tütsü kokusu vardır; bir kulağına dua sesleri, ötekine eski devrimci şarkı, Devrim baladı, Valentina adlı kız hakkındaki <span class="t17">corrida</span> çalınır; kıçının bir tarafı gericilik masasında, öteki tarafı Devrim sıralarında oturur; gövdesi devasalığı yüzünden iki gövde gibidir, iki kere beyaz ve sarkık, her ikilisi boktan ve titrek, gardenyasının her ikili çeneği ateşli ve kokulu, iki kere hırslı, iki kere ikiyüzlü, iki kere aptal, iki kere önsezili, iki kere kötücül, iki kere masum, iki kere açgözlü, iki kere küstah, iki kere taşralı, iki kere küskün, iki kere ilhamlı, iki kere her şey, iki kere hiçbir şey, iliklerine kadar Meksikalı, hiçbir millete bu kadar çok hiçbir şey ve hiçbir şeyden bu kadar çok bahşedilmemişti, bir şey hariç: ayakkabısız bir Bakire için yapılmış altın yaldızlı bir sunağın barok serabı (diye düşünüyor Don Homero Fagoaga, aynanın karşısında yakasına bir karanfil iğneleyip Anadok&rsquo;u baştan çıkarmayı düşleyerek). Sadece deliklerde ve ikizi olmayan merkezlerde, diyor babam Angel, bunca paradoksun hayati mesafesi eşleştirilebilirdi: beni kazarsan gümüş bulursun diyen zengin bir damar gibi; anüsü sabret altını alacaksın diyen bir altın külçe girdabıydı, görünüşe aldanma (Fernando Benítez Amcamız Sierra Madre sırtlarından son Lacandon&rsquo;a doğru uçarken gözlerini kapatıyor ve ham altın dağının yakınlığı geliyor burnuna); dilinde bitmez tükenmez bir sözsel yakıt.</p>

  <p class="p20">Ne de olsa ününü, her şeyden çok, dil üzerindeki hâkimiyetine borçlu, nezaket kalıplarını iyi bilmesine (&ldquo;Acaba birlikte oturduklarını bana alınırlar mı. Markiz, hazretlerinizin bir sonraki yellenmesini benim hesabıma yazsalar; ulusal mutfağımızın bu enfes yemeğini yemeye devam ediniz siz, çifte kavrulmuş fasulye, soğan, Manchego peyniri ve bezelye, daha ne olsun?&rdquo;), ya şart kipini o muhteşem kullanışına ne demeli (&ldquo;Şayet sevseydim ya da sevmeseydim, sevgili dostum, şüphesiz ileri giderdim, ama belki de bunu yapmam demek sizin dişi ceddinize istinaden bir meseleniz olduğunu ima etmek olacak ya da olmayacak, ama öyle olsa da olmasa da sizin piç olduğunuza dair karşı çıkılmaz kanıtlar bulunmaktadır), ulusal politika dilindeki eşsiz hâkimiyetini de unutmayalım (&ldquo;Peder Hidalgo&rsquo;nun bağımsızlığı ilanından ve General Cárdenas&rsquo;ın petrolü kamulaştırmasından beri Milli Tarihimizde yapılmış en aşkın hareket Chilpancingo Yol Bariyerlerinin törenle açılmasıdır. Sayın Vali&rdquo;), hele uluslararası politik lisana hâkimiyeti (&ldquo;Tepeyac&rsquo;ın kozmik balkonundan, piskoposlar. Kutsal Peder, Bonn&rsquo;daki sağır dehanın haleluya bağrışlarını duymak mümkün!&rdquo;). Bir kelime sadece üç heceden oluşsa bile Don Homero Fagoaga o kelimeyi on iki heceye çıkarma yeteneğine sahiptir: altın kelimesi auu-ltıu-nn&rsquo;a dönüşür dudaklarına, Góngora&rsquo;yı kangrene dönüştürür.</p>

  <p class="p20">&ldquo;Öğren evladım, Fagoaga&rsquo;lar asla kaybetmez, kaybettiklerini de hemen geri alırlar!&rdquo;</p>

  <p class="p20">Hükümetin, Kilisenin, Ticaretin temel direkleri Hispanyol tarihine gömülmüş:</p>

  <p class="p8"><span class="t18">Kim yendi Ma</span><span class="t18">ğ</span><span class="t18">ripliyi Granada&rsquo;da?</span><span class="t18"><br /></span><span class="t18">Fagoaga!</span><span class="t18"><br /></span><span class="t18">Kim Kastil&rsquo;de sahip ç</span><span class="t18">ı</span><span class="t18">kt</span><span class="t18">ı</span> <span class="t18">haç&rsquo;a?</span><span class="t18"><br /></span><span class="t18">Fagoaga!</span><span class="t18"><br /></span><span class="t18">Falafo</span><span class="t18">ş</span><span class="t18">lardan gelir Fagoaga&rsquo; lar.</span><span class="t18"><br /></span><span class="t18">Homer herkese gömer</span></p>

  <p class="p20">aile armasından tam alıntı. Angel bu soyun son ürününe &ndash;Homero Dayısına&ndash; baktı ve hayır dedi.</p>

  <p class="p20">&ldquo;On üç asır boyunca yaşamış olan bütün Fagoagaları limon gibi sıksam, Angeles, yemin ederim acı bir safra bir de osuruk kabarcığından başka bir şey çıkmaz. Affedersin hayatım; merhum mucit annem hariç, babam gibi kelimelerle işi olmayan bir adamla evlenerek ne kadar zeki olduğunu göstermişti çünkü.&rdquo;</p>

  <p class="p20">&nbsp;</p>

  <h3 class="h31"><a id="ncx361"></a><a id="a13"></a>2</h3>

  <p class="p20">Babam çocukluğunu geçirdiği eve veda etmiş &ndash;canlı renklerin evi&ndash;, sedefli bir ışıkla dolu koridordan geçmişti; sanki aynı mekânda iki değişik ışık vardı, bir yeni dünyanın ışığı, bir de eski dünyanın, daha doğrusu diğer dünyanın ışığı, doksanları yaşayan Amerika&rsquo;dan gitgide uzaklaşan bir ışık, koridorda babaannemle dedemin kahramanlarının çerçeveli portreleri asılıydı.</p>

  <p class="p20">Denizaslanına benzeyen Emest Rutherford&rsquo;un resmi, uzun boylu ve posbıyıklıydı, kır saçlı, sanki mağarasının derinliklerinden henüz çıkmış gibiydi, karanlığı arkasında bırakmış gözleri kamaşmıştı, havada atom dünyasının bir kopyasını görüyordu.</p>

  <p class="p20">Max Planck vardı, geniş alnı bir Flaman resminden fırlamış gibi, omuzları dar, düşük bıyıklı, sonra Niels Bohr, kalın, etli dudaklı, bir balina gemisinin iyi yürekli kaptanı gibi, isyan edip bilgini küreksiz bir teknede açık denize bırakmak üzere olan evrenin güvertesini arşınlıyor durmadan ve Wolfgang Pauli tam bir Viyana burjuvası görünümünde, hamur işleri ve keman ezgileriyle tıka basa dolu.</p>

  <p class="p20">Belki Wolfgang Pauli, Kopenhag gemilerinde sürekli gidip gelirken insanlar ve unutulmuş kelimeler arasındaki diyaloğu yineleyip durmuştur. Rimbaud gibi, dedi babam (genlerimin söylediğine bakılırsa), Pound gibi, Paz gibi: dilin dirilişi.</p>

  <p class="p20">&ldquo;Oğlum hangi dili konuşacak?&rdquo;</p>

  <p class="p20">&ldquo;Oğlum hangi dünyada yaşayacak?&rdquo;</p>

  <p class="p20">&ldquo;Bu dünya ne dünyası?&rdquo;</p>

  <p class="p20">&ldquo;Bütün Meksikalıların Anası ve Doktoru kim?&rdquo;</p>

  <p class="p20">&ldquo;Acapulco çevresindeki dağlarda yaşayanları neden önce yerlerinden edip sonra da öldürdüler?&rdquo;</p>

  <p class="p20">&ldquo;Kurumuş bir palmiye korusunun ortasında, dost çakallarla çevrelenmiş Hipi Toltec ne yapıyor?&rdquo;</p>

  <p class="p20">Her neyse, Tlalpan&rsquo;da canlı renklerin evinde babaannemle dedem tarafından eğitilmiş olan çocuk-babamın gözleri en büyük ilgi ve şefkatlerini, kendini büyük bilim slalomunun en zorlu meyillerine bırakmak üzere olan, genç, sarışın, gülümseyen bilim adamına saklamışlardı. Bana gebe kalındığı gün ortaya çıkan bütün bulmacalara cevap verecek biri varsa o da bu oğlandı babama göre: fotoğrafın altındaki küçük bakır plakaya yazılmış olan ismi Werner Heisenberg&rsquo;di ve hiçbir şey onun belirsizlik ilkesinin kesinliği kadar etkilememişti babamı: simgenin mantığı deneyi açıklamaz; deneyin ta kendisidir. Dil olgudur ve olgunun incelenmesi doğasını değiştirir.</p>

  <p class="p20">Teşekkürler baba, bunu anladığın için, babaannemle dedemden gelen ve bana aktardığın genlerine bunu sindirdiğin için teşekkürler. Bir ılık yağmur bulutu üstüme boşalıyor ve beni Albert Einstein&rsquo;ın dağınık saçlarından, bıyıklarından ve dana gözlerinden koruyor, şu anki ebedi boyutumun üç neredesinde ve ne zaman nehrinde yüzerken, daha rahme bile düşmeden önce onunla birlikte yaşıyordum ben; ama o sonsuz nehirden çıkıp da zamanı ve mekânı (benim) gördüğümde, yanımda genç dağcı beliriyor: teşekkürler, Werner, senin yüzünden ve senin için, annem Angeles&rsquo;in rahminde kişisel Heisenberg Cemiyetimi kuruyorum, üye olduğum ilk kulüp ve onun o kabarık (eğlenceli!) koltuklarından, beni besleyen ve benim de incelemek suretiyle beslediğim dünyayı incelemeye başladım bile.</p>

  <p class="p20">Sayelerinde, anladım ki var olan her şey geçici; çünkü benden önceki zaman ve mekân hakkında bildiğim her şeyi geçerken, şans eseri, şu anın ve şu yerin merceğinden, eğreti olarak öğreniyorum. Önemli olan sentezin hiç bitmemesi, insanın kendini asla kurtaramadığı bir çelişkinin olması: Belirli bir yerde ve belirli bir zamanda olmanın ve buna rağmen sonsuz zamanı ve mekânı düşünmenin, deneyimin sonu olduğunu reddetmenin, tamama ermemiş dünyada meydana gelen sonsuz olayı inceleyebilmek için sonsuz olasılığı açık tutmanın ve gözlemlerken o olayları dönüştürmenin çelişkisi bu: onları tarihe, anlatıya, dile, yaşantıya, sonsuz okumaya dönüştürmenin çelişkisi...</p>

  <p class="p20">Zavallı babam; bu dünyada büyüdü, onu kaybetti ve en dolambaçlı yollardan ona dönmesi yıllar aldı; Tatlı Vatanı, parçalanıp çürüdüğünde, babam da Tlalpan&rsquo;daki evin sedefli koridorunda portreleri asılı duran adamlara özgü o evrensel, fiziksel bilgelik vaadine ve sadece eşkıyayı ödüllendiren bir toplumda tüketici, yalaka, budala olmayıp da bir şeyler üreten, yaratıcı bir insan, bir biyolog, bir kimyager, bir fizikçi olmayı başaran kahraman Meksikalılar düşündeki akla döndü. Düşteki akla, sadece akıl düşüne değil: yiyen ve yenilen insanlar, zamanyiyen, ışıkyiyen, kendi memleketlerini yiyen yamyamlar, Isabella ve Diego&rsquo;nun yenmek istediği de buydu işte. Ama oğulları, yani babam zekânın evini kaybetmişti.</p>

  <p class="p20">O koridordaki portrelere geri dönmemiz ne kadar da uzun zaman alacaktı!</p>

  <p class="p20">Karşında kendimi açık etmemin zamanı geldi. Okuyucu, her şeyi bilen, her şeyi hatırlayan <span class="t17">genlerim</span> sayesinde ben çoktan oraya geri döndüm, bir süre sonra, doğduğumda, senin gibi, her şeyi unutsam ve ölene kadar hepsini tekrar öğrenmek zorunda kalsam da şu an okunurken her şeyi bildiğimi kim inkâr edebilir, çünkü ben senin içindeyim. Okuyucu, peki sen orada mısın?</p>

  <p class="p20">&nbsp;</p>

  <h3 class="h31"><a id="ncx379"></a><a id="a14"></a>3</h3>

  <p class="p20">Böylece babam, annesiyle babası ölünce, annesi (benim de merhum babaannem) Isabella Fagoaga de Palomar&rsquo;ın ablaları olan Capitolina ve Famesia Teyzelerin ve her daim güçlü dayımgil Don Homero Fagoaga&rsquo;nın (adı batsın) yanına getirildi. Don Homero kardeşleriyle birlikte oturmadığı halde onları her gün ziyaret eder, yemeklerini genelde onlarla birlikte yer ve Avenida Drango&rsquo;daki evlerinde ahlâkçı retoriğini bileyip gerçek bir Hristiyan&rsquo;ın nasıl davranması gerektiği konusunda titiz dersler verirdi. On bir ve on beş yaşları arasında babam onun vaazlarının tek dinleyicisi olmuştu.</p>

  <p class="p20">Capitolina ve Famesia&rsquo;nın yaşlarını tam olarak bilmek olanaksız (diyor genlerim). Bir kere, teyzelerim kendilerine, her türlü çağdaşlığı reddeden ve çevrelerindeki her şeyden daha genç görmelerini kolaylaştıran bir ortam hazırlamışlardı. Kendi kuşaklarından olan diğer hanımlar, belki de onlar kadar cin fikirli olmadıkları için, belli bir anda modası geçmiş bütün mobilyaları, bibloları, resimleri ve diğer eşyaları eskiciye satmışlardı oysa Capitolina ve Famesia kendilerine miras kalan şeyleri değil değiştirmek kullanmaya bile razı olmamışlardı. Antikalar arasında gerçekte olduklarından daha genç görünüyorlardı.</p>

  <p class="p20">Avenida Durango&rsquo;daki ev Meksika Devrimi sırasında gelişen mimari türünün son örneklerindendi, özellikle de 1911-1921 yılları arasındaki iç savaş dönemine aitti; Porfirio Díaz devrinin (1870-1910) Fransız otellerinden. Plutarco Elias Calles, En Devrim Kahramanı&rsquo;nın (1924-35) saltanatı sırasında yapılan yerlici, sömürgeci garibelere geçiş döneminden kalmaydı. Don Porfirio ve çetesi kendi Faubourg St. Honore taklitlerini tepesi az meyilli, eteği daha dik çatılarla taçlandırmışlardı; Obregón, Calles ve onların müritleri önce Aztek tapınakları şeklinde kamu binaları yapmış, sonra da Hollywood yıldızlarının filtresinden geçmiş Churriguera tarzı kiliselerinin müstakil taklitlerinde oturmuşlardı. Gerilla savaşçıları Mary Pickford ve Rudolph Valentino gibi bir hayata kavuşmuştu. Silahlı mücadele sırasında Mexico City&rsquo;de kalanlar, yastıklarının altında altın saklayıp, iş yiyecek maddelerini istiflemeye ve mülk açık arttırmalarına gelince kurt kesilenler &ndash;mesela Fagoagalar&ndash; bu malikâneleri taştan inşa etmişlerdi, binalar tek katlıydılar, etraflarını çevreleyen bahçelerde toprak patikalar, çeşmeler, palmiyeler vardı, yüzleri testiler, asmalar ve ifadesiz maskelerle süslenmiş, çatılarına teraslar yapılmıştı, balkonlara açılan yüksek Fransız tarzı kapılar da beyaza boyanmıştı. Villalarının içlerini yüzyıl başından kalma mobilyalar ve resimlerle tıka basa doldurmuşlardı, milli Belle Epoque&rsquo;dan kalma Meksika Vadisi resimleri, Whistler ve Sargent tarzı sosyete portreleri, ıvır zıvırla, madalyalar, küçük kupalarla dolu vitrinler, Sevr vazoları, beyaz Dante ve Beatrice büstleri taşıyan raflar. Hantal, pelüş divanlar, oymalı maun masalar, püsküllü kırmızı kadife perdeler, banyoda bol bol vitray, merdivenlerde kırmızı halılar ve yaldızlı köşe çubukları, yerler parke, yatak örtüleri kapitone: her odada ibrikler, dev armalar, dev aynalar, stratejik noktalarda oturaklar ve tükürük hokkaları; porselen, cila, vernik, toz boğuntusu, küçük, narin nesneler korkusu; bakmalık bir ev, ama sakın dokunma. Fagoaga kardeşler evlerinde, dışarıdaki şehre bütünüyle yabancı, bir heyecanlanma, bir sırları fısıldama, bir konuşma, bir yaşama tarzını muhafaza ediyorlardı.</p>

  <p class="p20">Ama bu tarzı paylaşmalarına rağmen pek birbirlerine benzemiyorlardı: Famesia uzun, ince, esmer ve uyuşuktu, oysa Capitolina kısa, tıknaz, sarışın, yassı burunlu ve canlıydı. Capitolina cevaba tahammülü yokmuş gibi konuşurdu; Famesia bütün laflarını havada bırakırdı. Capitolina birinci tekil şahsı kullanırdı; kardeşi belirsiz, ama hanedanvari &ldquo;biz"i ağzından düşürmezdi. Ama her ikisi de günün her saati dindarlıkta kusur etmezdi, en olmadık yerlerde ve zamanlarda haçların önlerinde diz çöküp kollarını iki yana açarlardı. Ölüm saplantıları vardı; geceler boyu, üzerlerinde gecelikleri, saçları örgülü. Bay Bilmemkimle. Bayan Bilmemnenin nasıl öldüklerini yâd ederlerdi. Gazeteyi sadece ölüm ilanları için okurlar, okurken de korkulu bir coşku duyarlardı. Ama bu faaliyet Capitolina için bir talihsizliği öğrenip kendini mutlu hissetmenin doyumu demekse, Famesia için kutsiyetin, insanın başkasından ziyade kendine kötülük etmesi olduğu inancıydı, ona göre bu sayede cennetin kapıları ayrılmaz kardeşlere açılacaktı. Çünkü Famesia aynı anda öleceklerinden kesinlikle emindi; Capitolina böylesi feci bir sonu paylaşmıyordu (daha doğrusu hiç istemiyordu), ama bu konuyu kardeşiyle tartışmaya da niyeti yoktu.</p>

  <p class="p20">Dışarı çıkmak ya da çıkmamak: bütün meseleleri buydu. Avenida Durango&rsquo;daki ev kardeşler için kendi ihtiyaçlarına göre ayarlanmış bir sığınaktı. Onu terk etmek günahtı, sadece korkunç şeyler olduğunda &ndash;bir akrabanın ölümü ya da eve kendileriyle birlikte yaşayacak birini getirmek gibi&ndash; evlerinden dışarı çıkabiliyorlardı. Ama dışarıya yapılan bazı seyahatleri &ndash;içleri sızlasa da- ertelemenin mümkün olmadığına inanıyorlardı. Capitolina ve Famesia&rsquo;nın bir tutkuları var gibiydi: ölmek üzere olan inançsızları bulup onları ölmeden önce hak yoluna döndürmek, bu amaçla da yakındaki Kutsal Aile Kilisesinden bir rahibi de kendileriyle birlikte sürüklerlerdi.</p>

  <p class="p20">Onların ölüm yatağına yaptığı bu Haçlı seferini ne zındıkça bir kararlılık, ne ateistçe bir kayıtsızlık, ne laik önyargılar engelleyebilirdi. Şemsiyelerini savurarak, Capitolina somurtarak, Famesia bayılarak, kendilerine yol açarlar, rahipleriyle birlikte yatağa yanaşırlardı; genellikle yılgınlık ifade eden bir iç çekişle ya da ölmek üzere olan kişinin şükran beyanlarıyla kabul edilirlerdi, adam da hani &ndash;neme lazım&ndash; Öteki Tarafla işi sağlam tutmak için bu bahaneyle gizli bir Katolik olduğunu kabul ederdi.</p>

  <p class="p20">Fagoaga kardeşlerin ruhları kurtarmak için yaptığı bu Haçlı seferlerinin en büyük düşmanı, akrabaları arasında en sadık agnostik olan General Don Rigoberto Palomar&rsquo;dı; İsabella Fagoaga&rsquo;nın eşi merhum mucit Diego Palomar&rsquo;ın babası ve babam Angel&rsquo;in de dedesi. Hayatı bu yüzyılın hayatıyla at başı giden General Palomar, Don Venustiano Caranza&rsquo;nın Meşrutiyet Ordusunda borazancıymış, on sekiz yaşında Meksika Devriminin en genç generali olmuş. General Alvaro Obregón&rsquo;un, Panço Villa&rsquo;ya karşı yaptığı Celaya savaşı sırasında, topçu ateşinde kolu kopunca, müstakbel Başkanın kolunu bulup ona getirdiği için kazanmış bu rütbeyi. Bazı fesatların demesine bakılırsa, Sonoralı yiğit ve açıkgöz bölük komutanının kopuk kolu, bizzat kendisinin havaya altın bir para atmasıyla titreyerek cesetler arasından yükselmiş ve büyük bir hırsla parayı kapmış da o sayede bulunmuş.</p>

  <p class="p20">Naçiz gerçek ise şu, borazancı Rigoberto Palomar kolu, sadık maskotuyla, Musa adındaki tazısıyla birlikte bulmuş; hayvan kolun kokusunu tanıyınca ağzına almış. Rigo hayvanın kemiği kemirmesini engellemiş. Alvaro Obregón&rsquo;un beyaz teni ve sarı kılları meşhur kolun diğerlerinden ayrılmasını sağlamış; borazancı kolu bizzat kendi Obregón&rsquo;a götürmüş; hemen oracıkta generalliğe terfi etmiş. Çiçeği burnunda tuğgeneral, duyduğu minnettarlıkla geride köpeğin kolu yemek üzere olduğunu bilen bir şahit bırakmamak için -dilsiz bile olsa- Musa&rsquo;yı vurmuş; söz konusu kol, herkesin bildiği gibi formaldehitle dolu bir kavanozda muhafaza edilmiş ve Başkan seçildikten birkaç gün sonra, 28 Temmuz 1928&rsquo;de, Lightbulb Lokantasında verilen bir ziyafet sırasında dinci bir fanatik tarafından haince öldürülen generalle birlikte gömülmüştü. Başkanın son sözlerini sadece General Palomar duymuş ve sır olarak saklamıştı: Obregón ölürken kendine kalan tek eliyle masa örtüsünün üzerine yapışmış, feri kaçmış mavi gözleri ve yalvaran bir sesle, &ldquo;Biraz daha mısır ekmeği, biraz daha mısır ekmeği&rdquo; demiş, sonra da hareketsiz gövdesi yere yığılmış. Bugün, tam öldüğü yerde, Avenida de los Insurgentes&rsquo;de anısına yapılmış bir anıt durur. Gündüzleri sevgililer, geceleri esrarkeşler orada buluşur.</p>

  <p class="p20">Hem herkesin bildiği hem de gizli bütün bu sahneleri bizzat yaşayan General Rigoberto Palomar milli bir hazineydi: Meşru olabilmek için fazlasıyla can atan bir politik sistemde Devrim&rsquo;den geri kalan tek adamdı. Bütün bu etkenler &ndash;diğer bütün konularda her zaman aklı başında olan&ndash; Don Rigo&rsquo;yu, Meksika Devrimi söz konusu olduğunda çıldırtmaya yetiyordu. Aynı anda birbiriyle çelişen iki şeye inanıyordu: l) Devrim bitmemişti; 2) Devrim başarılı olmuş ve bütün vaatlerini yerine getirmişti.</p>

  <p class="p20">Agua Prieta hükümetinin kilisenin politikaya girmesine karşı kopardığı fırtınanın içinde büyümüş olan ve bu iki ilkeye sarsılmaz bir inanç duyan Don Rigo sonuna kadar laikti. Bir papaz ona yanaşmaya kalkmasın: Don Rigo Devrimin uygun adım ilerlediğini göstermek için olmadık gaddarlıklara başvururdu; papazı soyup merkebe bindirir ve kasabanın bir ucundan bir ucuna gezdirirdi, hatta Calle Génova&rsquo;daki evine bir infaz bölüğü çağırıp, resmi bir infaz gerçekleştirecekmiş gibi yapardı.</p>

  <p class="p20">Öğleden sonraları, Palomar Dede, karısı Doña Susana Rentería&rsquo;yla birlikte bir yamacın tepesine tırmanır sonra da eline aldığı bir taşı koyağa atardı ve karısına: &ldquo;Şu taşa bak, nasıl durmadan yuvarlanıyor,&rdquo; derdi.</p>

  <p class="p20">General Palomar&rsquo;ın bu deliliği onu ulusal mirasın bir parçası haline getirmişti: Hükümet ona, Cumhuriyete İsim Veren Kahraman adını takmış ve PRI ona kesinlikle dokunulmaması ve başının ağrıtılmaması için emir çıkartmıştı, genelde iktidardaki adamın kişisel kaprislerinin yazıya dökülmemiş kanunlar yerine geçtiği bir rejimde bu emre uyulması zaruri demekti. Aslında büyük dedem sakin bir hayat sürüyordu; dürüstçe kazandığı menkul ve gayrimenkullerin idaresine adamıştı kendini; aklı da başındaydı, tabii şu devrim deliliği, bir de Cristero isyanını destekleyen Jaliscolu bir toprak ağasının ona miras bıraktığı Doña Susana&rsquo;ya duyduğu tuhaf aşk dışında. Adamın adı Pâramo&rsquo;ydu ve General Palomar&rsquo;ın birlikleri tarafından tutuklanıp öldürülmüştü. Son isteği Don Rigo&rsquo;nun, kızı Susana Rentería&rsquo;yı himayesi altına alması, onunla sembolik bir evlilik yapması, onu yetiştirmesi ve kız on altı yaşına geldiğinde evliliği bitirmesiydi. Babası öldürüldüğünde Susana Rentería topu topu beş yaşındaydı; ama Don Rigo son istek fikrine saygı duyardı, özellikle de bu istek düşmanına ait olunca, bu yüzden de Pedro Páramo&rsquo;nun mirasını kabul etti.</p>

  <p class="p20">Susy&rsquo;yi (ona böyle hitap ediyordu) Mexico City&rsquo;deki evine getirdi, ona baktı, ona sanki oyuncak bebekmiş gibi eski moda çuval elbiseler ve kadife terlikler giydirdi. Kız on altı yaşına gelince onunla evlendi. Aralarında yirmi yaş vardı, yani Susy Rigo&rsquo;yla evlendiğinde Rigo otuz altı yaşında filandı ve Cárdenas, En Şef Plutarco Elias Calles&rsquo;i Meksika&rsquo;dan daha yeni sürmüştü.</p>

  <p class="p20">Onları tanıyanların hiçbiri, birbirine böylesi âşık, birbirini böyle düşünen, böylesi şefkatli bir çift daha görmemişti. Susy, kocasının Devrim dışında her konuda son derece aklı başında bir adam olduğunu çok çabuk öğrenmişti ve zaman içinde onu hoş tutmayı, her dediğine evet demeyi de öğrendi. Evet Rigo, haklısın, Meksika&rsquo;da tek bir papaz bile kalmadı, bütün topraklar köylülere geri verildi, bütün komün topraklarında büyük başarılar kazanıldı, hiçbir başpiskopos sivil elbisesiz dolaşmıyor, siyahlara bürünmüş tek bir rahibe bile yok, kamulaştırılmamış tek bir gringo şirketi bile kalmadı, sendikaya girmemiş tek bir işçi bile yok. Seçimler serbest, Kongre Başkandan hesap soruyor, basın bağımsız ve sorumluluklarının bilincinde, demokrasi dörtnala, milli gelir adil bölüştürülüyor, ama çürüme var, Rigo, çürüme var, onu söküp atmak da devrimin gerekliliklerinden biri. General devriminin toplarını çürümeye, Roma&rsquo;ya ve Washington&rsquo;a çevirmişti. Bir düşünün, gürültücü ve seçici genlerim, Kutsal Pederin, İsa&rsquo;nın Vekilinin, yani Papanın ta kendisinin (üstüne üstlük Polonyalı!) Meksika&rsquo;da olduğunu bütün gayretlere rağmen öğrenen büyük dedem Rigoberto nasıl da çileden çıkmıştı; hem de Papa bir memur kıyafeti değil kendi dini kıyafetini giymişti, büyük bir şatafatla sokaklarda dolaşıyordu, milyonlarca milyonlarca Cumhuriyet vatandaşı onu selamlıyordu, ayinler düzenliyor, sokak ortasında insanları kutsuyordu. Don Rigoberto çöktü, yatağa düştü, ihanet yüzünden inleyip duruyordu. Anayasanın üçüncü maddesinin çiğnendiğini görmektense ölmeyi tercih ederdi: Cristeros&rsquo;la savaşırken onca adam niye ölmüştü ki? Sen neden ellerimizde ölmüştün. General Obregón? Sana böyle ihtiyacımız olduğu bir zamanda neredeydin. General Calles? Hazır olunca ateş edebilirsin, General Cruz!</p>

  <p class="p20">Susy doktorları çağırdı ve aileye haber saldı; Capitolina ve Famesia da dahil, onlar da bu müthiş fırsatın üzerine atladılar: ne de olsa sevap aileden birine yapıldığında daha makbuldü. Yanlarında Kutsal Aile kilisesinin papazını ve hayatın gerçeklerini öğrensin diye on iki yaşındaki zavallı babamı da sürüklediler. Buhurlar saçarak ve kutsal sular serpeleyerek girdiler içeri, huysuz General Palomar&rsquo;ın ruhunun kurtulması için dualar ediyorlardı, Rigoberto günahlarından dolayı af dilemezse hemen oracıkta kafasında boynuzların çıkabileceği ve şeytanın bizzat gelip onu sürükleye sürükleye cehenneme götürebileceği konusunda genç babamı uyarmışlardı.</p>

  <p class="p20">Fagoaga kardeşler rahip ve çocukla içeri girdiklerinde, yumuşak yatağına gömülmüş olan General Rigoberto Palomar son nefesini vermek üzereydi. Vahşi, kan çanağı gözleri, küçülmüş, titreyen burnu, hızla inip kalkan gırtlağı, aralık dudakları, bir patlıcan gibi mosmor olmuş yüzü karşısında, kazınmış kafasını örtmek için gece takkesi olarak kullandığı üç renk (yeşil, beyaz, kırmızı) rozetli özgürlük şapkası etkisiz kalıyordu. &nbsp;&nbsp;&nbsp;.</p>

  <p class="p20">Kız kardeşleri, ayin kitabını havada sallayan papazı, buhurdanlığı bir oyuncak gibi döndüren oğlanı görür görmez general anında kendine geldi. Yatağın üzerinde ayağa kalktı, takkesini cilveli cilveli bir gözünün üzerine indirdi, geceliğini beline kadar sıvadı ve epeyce sertleşmiş olan fallusunu Bayan Fagoaga&rsquo;lara, oğlana ve papaza doğru sallamaya başladı.</p>

  <p class="p20">&ldquo;Bir adım daha atarsanız ayin ne demekmiş görürsünüz!&rdquo;</p>

  <p class="p20">Taş kesen Famesia dedemin yatağına doğru yürüdü, anlaşılmaz sözler mırıldanıyordu, avuçlarını açmıştı, sanki içlerine olgun bir meyvenin düşmesini ya da ayinin ne demek olduğunu görmeyi bekliyordu.</p>

  <p class="p20">&ldquo;Bir kere... Ne de olsa... Sonra... Biz...&rdquo;</p>

  <p class="p20">Ama korumacı ablası şemsiyesini uzatıp, kıvrık sapıyla doğru yoldan ayrılan kardeşini yakaladı ve aynı anda gürledi: &ldquo;Cehenneme gideceksin, Rigoberto Palomar, ama önce ölüm acılarıyla kıvranacaksın. Bunu bir kenara yaz! Örtünsen iyi olur, böbürlenecek bir şeyin yok!&rdquo;</p>

  <p class="p20">Yaşlı adam oğlana bakıp göz kırptı ve ona: &ldquo;Öğren oğlum. Bu cadıların tek isteği penisten nasiplerini almak. Senin kim olduğunu biliyorum. Bu kocakarılara tahammülün kalmadığında burada yerin hazır.&rdquo;</p>

  <p class="p20">&ldquo;Öleceksin, alçak herif!&rdquo; diye bağırdı Capitolina.</p>

  <p class="p20">&ldquo;Üstüne üstlük,&rdquo; diyebildi Famesia.</p>

  <p class="p20">General Rigoberto Palomar ondan sonra hastalık yüzü görmedi. 2. John Paul&rsquo;ün sürekli ziyaretinin şokunu atlattı, sürekli devrim yeminleri etti tekrar; daha yapacak çok şey vardı!</p>

  <p class="p20">Bu deneyimden sonra babam Angel değişti. Küçük küçük de olsa bazı şeylerin farkına varmaya başladı. Mesela her sabah Capitolina Teyzenin elini öperken parmak uçlarında ve tırnaklarının içinde un ve jalapeño biberi oluyordu, oysa Famesia Teyze&rsquo;nin eli buram buram balık kokuyordu. Fagoaga kardeşler babamın pek de anlayamadığı bazı amaçlar doğrultusunda düzenlemişlerdi ev hayatlarını. Babam Fagoaga kardeşlerin saplantılarını anlamaya başlamıştı. Evde çalışanlar Angel&rsquo;in çözemediği sebeplerden, sürekli değişiyordu. Ama hizmetçileri hep aynı isimle çağırıyorlardı: Esrilla. Esrilla şunu yap, Esrilla bunu yap, Esrilla diz çök lütfen, Esrilla mısır çorbamı sabaha karşı üçte getir, Esrilla oturağımı bezle temizleme, çok narindir kırılabilir, kendi yumuşak Yerli ellerini kullan. Her ne kadar hâkim sınıf kötülüğünü paylaşsalar da bu konuda kardeşleri Don Homero&rsquo;dan daha titizdiler. Her gün aşağılayacak bililerine ihtiyaçları vardı. Kardeşler bu isteklerini arada bir samimi yemek davetleri verip, misafirleri şaşırtacak, canlarını sıkacak ve aşağılayacak her türlü şeyi yaparak tatmin ediyorlardı. Misafirler tekrar gelmese hiç umurlarında olmayacaktı, ama büyük çoğunluğunun geri döndüğünü ve daha da fazla ceza talep ettiğini öğrenmişlerdi.</p>

  <p class="p20">Bayan Capitolina karşı konmaz fikirlerini atardı ortaya:</p>

  <p class="p20">&ldquo;Demek Peder Revillagigedo&rsquo;nun dürüstlüğünden şüphe ettin? Nankör!&rdquo;</p>

  <p class="p20">Bu sözler misafirleri aptallaştırırdı; çünkü peder hakkında tek kelime bile etmemiş olurlardı, ama Capitolina tekrar saldırıya geçerdi: &ldquo;Celaya&rsquo;da reçel, Puebla&rsquo;da pamuk helva yapıldığını inkâr mı ediyorsun? Teessüf ederim!&rdquo;</p>

  <p class="p20">Misafirlerin şoku Famesia&rsquo;nın lafa girip kendi sözlü lüzumsuzluk-larını eklemesiyle azalmaz aksine artardı:</p>

  <p class="p20">&ldquo;Önemi yok. Sizin davetinizi kesinlikle kabul edemezdik beyefendi, ama size evimizde ağırlanma zevkini sunuyoruz. Zalim değiliz biz.&rdquo; &ldquo;Tako mu dediniz?&rdquo; derdi Capitolina, &ldquo;tako dendi mi aklıma hemen tortilla gelir.&rdquo;</p>

  <p class="p20">&ldquo;Ama ben...&rdquo; derdi misafir.</p>

  <p class="p20">&ldquo;Boş ver, boş ver, bir Bulgar Yahudisisin, tipinden belli, inkâr etmeye çalışma,&rdquo; diye iddia ederdi Capitolina, saplantılarından biri karşısındakine aklına gelen milliyet ve dini yakıştırmaktı.</p>

  <p class="p20">&ldquo;Hayır, aslına bakarsanız...&rdquo;</p>

  <p class="p20">&ldquo;Ah!&rdquo; diye iç geçirirdi Famesia, yanında oturan adamın omzunda ha bayıldı ha bayılacak. &ldquo;Bizimle birlikte olmanın sizin için ne kadar büyük bir zevk olduğunu tahmin edebiliyoruz.&rdquo;</p>

  <p class="p20">&ldquo;Yanınızdaki şu yaşlı, aptal, çirkin kadın kim oluyor, beyefendi?&rdquo; derdi Capitolina.</p>

  <p class="p20">&ldquo;Bayan Fagoaga! O benim karım.&rdquo;</p>

  <p class="p20">&ldquo;Sonradan görme. Onu evime kim davet etti?&rdquo;</p>

  <p class="p20">&ldquo;Siz ettiniz.&rdquo;</p>

  <p class="p20">&ldquo;Fahişenin teki, yüzüne de söyleyeceğim, fahişe, dilenci, terbiyesiz, onunla nasıl evlenirsiniz!&rdquo;</p>

  <p class="p20">&ldquo;Mauricio, beni eve götür...&rdquo;</p>

  <p class="p20">&ldquo;Kazara,&rdquo; dedi Famesia, &ldquo;hem sonra biz asla...&rdquo;</p>

  <p class="p20">&ldquo;Hanfendi davranışınız çok kaba.&rdquo;</p>

  <p class="p20">&ldquo;Öyle mi?&rdquo; derdi Doña Capitolina, koca gözlerini aça aça.</p>

  <p class="p20">&ldquo;Mauricio şimdi bayılacağım.&rdquo;</p>

  <p class="p20">&ldquo;Dün ne oldu bilin bakalım,&rdquo; derdi Famesia hemen, lüzumsuz bilgiler biriktirip bir solukta anlatıvermek bir başka uzmanlık alanıydı. &ldquo;Akşamüzeri altı filandı, biz de haliyle vazifelerimizle uğraşıyorduk, ee bugünün işini yarına bırakma, kapı ısrarla çalıyordu, birden camın açık olduğunu hatırladık ve hemen üst kata koşup olup biteni görmek için terasa çıktık, kedimiz de bizimle geldi, mutfaktan lahana kokusu geliyordu, tanrım, böyle sürprizler için yaşlandık artık, ne de olsa ağaç yaşken eğilir, ya, kim bilir, neredeyse çıldıracaktık!&rdquo;</p>

  <p class="p20">Bu yemeklerden büyük bir tatminle söz ederdi kardeşler. Fikirlerinden biri de sadece kendi sınıflarından insanların Meksika&rsquo;da yaşamaları gerektiğiydi. Fakirlerin ülkeden sürülmesi ve diğer aşağı sınıfların da hapse atılması fikrine bayılırlardı.</p>

  <p class="p20">&ldquo;Oo, Famecita, je veux un Mexique plus cossu,&rdquo; derdi Capitolina, önemli anlar için sakladığı Fransızcasıyla.</p>

  <p class="p20">&ldquo;Cozy, cozy, a cozy little country,&rdquo; diye İngilizce tamamlardı onu kardeşi, böyle şeyler söylediklerinde kendilerini rahat hissederlerdi, kendilerine güvenirlerdi.</p>

  <p class="p20">Ancak bu eğlenceli, küçük piyesler gerilimi daha da çok arttırıyordu, babam bunu ancak ergenliğe adım attığında anlayabildi: teyzeler ona başka bir gözle bakıyor, aralarında fısıldaşıyor, tek başlarına diz çökmek yerine, her biri bir koluna yapışıp, en beklenmedik zamanlarda ona zorla diz çöktürüyorlar, göğsüne vuruyorlardı.</p>

  <p class="p20">Bir gece babam korkunç çığlıklarla uyandı ve telaşla sesin nereden geldiğini bulmak için etrafta koşuşmaya başladı. Bir sürü vitrine, bibloya çarpıp onları devirdi ve kırdı, sonra Capitolina&rsquo;nın odasının kilitli kapısı önünde durdu. Anahtar deliğinden bakmaya çalıştı, ama deliğe karanfil kokulu bir mendil tıkılmıştı. Sadece kardeşlerin korkunç bağırışlarını duyabiliyordu:</p>

  <p class="p20">&ldquo;İsa, kutsal vücut!&rdquo;</p>

  <p class="p20">&ldquo;Tanrının gelinleri, Famesia, biz tanrının gelinleriyiz!&rdquo;</p>

  <p class="p20">&ldquo;Koca!&rdquo;</p>

  <p class="p20">&ldquo;Sen bakiresin, ama ben değilim.&rdquo;</p>

  <p class="p20">&ldquo;Kardeşimiz İsabella doğurduğunda mutluydu!&rdquo;</p>

  <p class="p20">&ldquo;Herkes ona saygı duyuyordu!&rdquo;</p>

  <p class="p20">&ldquo;Biz gizli gizli doğurduk!&rdquo;</p>

  <p class="p20">&ldquo;Utanç içinde!&rdquo;</p>

  <p class="p20">&ldquo;Oğlan şimdi kaç yaşında?&rdquo;</p>

  <p class="p20">&ldquo;Onunla aynı yaşta.&rdquo;</p>

  <p class="p20">&ldquo;Ah tanrım! Benim kutsal güveyim!&rdquo;</p>

  <p class="p20">Babam şoke olmuş bir halde oradan uzaklaşmış ve ne o gece ne de Fagoaga kardeşlerin çatısı altında yattığı diğer gecelerde gözüne uyku girmemiş. On dört yaşında hissettiği bastırılamaz cinsel dürtüleri İsa&rsquo;yı emziren Meryem tablosunun karşısında gideriyormuş. Haftada iki kere yinelediği bu egzersizler sırasında, sanki Meryem ona verdiği kurbanlar için teşekkür ediyormuşçasına odasına aniden nur inmesi onu şaşırtıyormuş.</p>

  <p class="p20">&ldquo;Bir iki ay sonra, Homero Dayı bütün o küstah zorbalığıyla Calle Durango&rsquo;daki eve girdi, Esrilla&rsquo;ya &lsquo;pis orospu&rsquo; dedi, beni kardeşlerinin büyük salonunda, her ikisinin de huzurunda kızın yanına dikti ve ikimizi gizli gizli sevişmekle suçladı. Esrilla ağlayarak bunun doğru olmadığına yeminler etti, bu sırada Capitolina ve Famesia bağıra bağıra bizi itham ediyorlardı. Don Homero da beni hizmetçilerle birlikte olup kendimi küçültmekle suçluyordu, üçü birden hizmetçiyi kendilerinin eşiti olduğunu düşünmekle suçluyorlardı, artık çizmeyi aşmıştı, hizmetçiler bizden hep nefret ediyorlardı, hep bizim gibi olmak, bizim sahip olduklarımıza sahip olmak istiyorlardı, geceleyin yatağımızda bizi öldürmemelerine şaşmak lazımdı.</p>

  <p class="p20">&ldquo;Esrilla kovuldu, H. Dayı bana pantolonumu indirtti ve kıçımı şöyle bir okşadıktan sonra Capitolina Teyze&rsquo;nin ayakkabılarından biriyle bir güzel dövdü ve kınları eşyaların parasını bana kalan mirastan keseceğini söyledi.</p>

  <p class="p20">&ldquo;Bütün bunlar katlanılabilir hatta eğlenceli geldi bana; çünkü inancımı sınıyorlardı, kendi kendime şu soruyu soruyordum: Fagoagalarla yaşadığım müddetçe nasıl Katolik kalabilirim? Bir inancım olması lazım!&rdquo;</p>

  <p class="p20">&ldquo;İflah olmaz bir romantiksin sen! İlle de bir inancın olması lazım!&rdquo;</p>

  <p class="p20">&ldquo;Ne demek istiyorsun?&rdquo;</p>

  <p class="p20">&ldquo;Yani her şeyi kalıbına uyduruyorsun.&rdquo;</p>

  <p class="p20">&ldquo;Tam aksine, sadece inancın en eski şartını yineliyorum. Doğru, çünkü saçma.&rdquo;</p>

  <p class="p20">&ldquo;Ama meraktan ölüyordum. Her gece, tıkamayı unuturlar ümidiyle teyzelerimin anahtar deliğini yokluyordum.&rdquo;</p>

  <p class="p20">&ldquo;Peki ne oldu?&rdquo;</p>

  <p class="p20">&ldquo;Demin de söylediğim gibi bağırıp duruyorlardı, gizli gizli doğurduk, kayıp çocuk, Angelito&rsquo;yla aynı yaşta, kayıp çocuk. Bir gece mendili koymayı unuttular.&rdquo;</p>

  <p class="p20">Anahtar deliği tanrının gözü gibiydi. Kapının içine oyulmuş bir hava piramidi. Bir hikâye anlatmak için can atan bir üçgen. Tıpkı eski usul peri masallarındaki beklenmedik açılımlar gibi: mutfak denize açılır, dağa açılır, yatak odasına açılır. Keskin bir karanfil kokusu vardı. Babam sim işlemeli, kanayan mendili düşündü.</p>

  <p class="p20">&ldquo;Özellikle mi koymamışlardı, yoksa gerçekten unutmuş muydular?&rdquo;</p>

  <p class="p20">Babam sadece mum ışığıyla aydınlatılmış olan o odada gördüklerini hiç görmemiş olsaydı keşke.</p>

  <p class="p20">&ldquo;Ne olduğunu söylesene, Allah aşkına! Bunu gerilim hikâyesine çevirme!&rdquo;</p>

  <p class="p20">Keşke gördüklerini hiç görmemiş olsaydı, ama kimseye de anlatamazdı.</p>

  <p class="p20">&ldquo;Bana bile mi?&rdquo;</p>

  <p class="p20">&ldquo;Ne sana ne de başka birine.&rdquo;</p>

  <p class="p20">&ldquo;Meraktan çatladığını söylemiştin.&rdquo;</p>

  <p class="p20">&ldquo;Hem de nasıl.&rdquo;</p>

  <p class="p20">Karanfil kokusundan sarhoşlaşmış, eriyen mumların fantastik ilahiyatından körleşmiş, kendimden korkuyorum diye diye Avenida Durango&rsquo;daki evden kaçmış ve büyükbabası Rigoberto Palomar ve Susana Rentaria&rsquo;nın Calle Genova&rsquo;daki evine gitmiş, ama gördüklerini onlara anlatmamış. Tek bir kelime bile söylemeden öleceğine yemin etmiş, artık erkek olduğunun kanıtıymış bu; gözlerini kapadı ağzını açık bıraktı; bir sinek dilinin ucuna kondu; tükürdü, tıksırdı.</p>

  <p class="p20">&nbsp;</p>

  <h3 class="h31"><a id="ncx464"></a><a id="a15"></a>4</h3>

  <p class="p20">&nbsp;&ldquo;Daha gitme anne, babamla ikinizin nasıl tanıştığınızı öğrenmek istiyorum, böylece kutsal aile hakkında her şeyi öğrenmiş olacağım.&rdquo;</p>

  <p class="p20">&ldquo;Kusura bakma canım, ama şimdi Ocak ayındayız, o hadise Nisanda meydana gelmişti; o aya kadar beklemen gerekecek.&rdquo;</p>

  <p class="p20">&ldquo;Nisan, ayların en zalimi.&rdquo;</p>

  <p class="p20">&ldquo;Onu kim demiş?&rdquo;</p>

  <p class="p20">&ldquo;T.S. Shandy, San Luis Yerlisi.&rdquo;</p>

  <p class="p20">&ldquo;San Luis Potosí mi?&rdquo;</p>

  <p class="p20">&ldquo;Hayır, San Luis Misuri: T.S. Elote. Genetik bilgi bankanı düzenle oğlum, yoksa birbirimizi asla anlayamayız. Bu da beni bu hikâyedeki ve dünyadaki bütün karmaşanın kaynağı masalının sonuna götürüyor doğrudan: dayın Homero Fagoaga, daha rahme düştüğün anda seni havadan vaftiz eden dayın.&rdquo;</p>

  <p class="p20">&ldquo;Bok!&rdquo;</p>

  <p class="p20">Homero Dayı&rsquo;ya karşı düzenlenen entrikalar bundan altı yıl kadar önce bir Ekim günü başladı; ama onun bundan haberi yoktu, dedi babam, hatta en çok kendisini ilgilendirmesine rağmen babamın da bundan haberi yoktu ve bana gebe kalınan günün öğle vakti tepelerine yağan boku yıkamak için Pasifik Okyanusu&rsquo;na girdiklerinde babam anneme bunu anlatıyordu; ben tam o sırada o mükemmel pansiyona kabul edilmiştim, ses, anı, yer, zaman, isim, şarkı, yiyecek, düzüşme, bellek ve unutkanlık bombardımanına tutulmaktaydım. El Niño Çocuğu şeklinde seyreden metafizik durumumu henüz terk etmiş, kendi adıma bürünmüştüm, ben KRİSTOF, ama her halükârda, kendi adım olsa bile, gelecek yıl 12 Ekim 1992&rsquo;de düzenlenecek olan Amerika&rsquo;nın Keşfinin Beş Yüzüncü Yılı yarışmasını kazanabilmek için, işe El Niño olarak başlamak zorundaydım, tamam mı haşmetmaaplan. Dediler ki, eğer kızsa işimiz bitik, hemen sepetleriz; çünkü Coatlicue, Malinche, Guadalupe, Sor Juana ya da Adelita yarışmasına katılmıyoruz, gerçi onların erdemleri, ulusumuzun çıkarları doğrultusunda. Azize Anadok&rsquo;ta vücut buldu artık. Yok, biz Kristof Yarışması&rsquo;na katılıyoruz.</p>

  <p class="p3">COLON CRISTOBAL<br />
  CRISTOFORO<br />
  KRİSTOF KOLOMB<br />
  &nbsp; COLOMBO<br />
  &nbsp; COLOMB CHRISTOPHE</p>

  <p class="p20">her dilde aynı, gördün mü canım? İsa-müjdecisi ve Güvercin, yani Teslis&rsquo;in iki eksiği. Oğul ve Kutsal Ruh, Kâşifimiz, denizleri geçerken ayakları ıslanan aziz ve Yeni Toprakların yakınlığını duyurmak için ağzında küçük bir dalla gelen ve bizi yaratmak için de üzerimizde bir yumurta kıran güvercin, ama bütün bu tarih ve bu terminoloji de gördüğünüz gibi, Angel ve Angeles&rsquo;in kontrolünde olmayan bir şeye dayanıyor, o da şu, babamın spermatozoitindeki ve annemin üreme hücrelerindeki bilgiler bölünüyor, yarılarından vazgeçiyorlar, geri kalan (aynı zamanda da vazgeçilen) iki yarıyla yeni bir bütün kurmak uğruna böyle ölümcül bir fedakârlığı kabul ediyorlar, ama bütün genlerimin annemle babamdan gelmesine rağmen ben kesinlikle onların bir kopyası olmuyorum; çünkü benim için, sadece benim için bir daha asla yinelenemeyecek bir şekilde bir araya geldi onlar ve bu sırada cinsiyetimi de belirlediler: bu emsalsiz ben Kristof ve GEN dedikleri:</p>

  <p class="p20">&ldquo;Tek suçlu varsa o da genler,&rdquo; dedi Fernando Benítez Amca.</p>

  <p class="p20">&ldquo;Haklısın,&rdquo; dedi Homero Fagoaga Dayı, &ldquo;tek suçlusu fenler. Hegel suçlu.&rdquo;</p>

  <p class="p20">Bunun üzerine Fernando Amca kayınçosunun işine geldiğinde yaptığı sağır numarasından ve güçlü liberalizminden kopup gelen ahlaki tanımlardan sıyrılmak için kafasını karıştırmasından sıkılıp Homero&rsquo;yla görüşmek yerine Dört Fırlama grubunu kurma çalışmalarına hız vermeye karar verdi; Dört Fırlama o sırada on beşle on sekiz yaşları arasında değişen çocuklardan kurulmuştu. Tek kuruluş amaçları da Homero Dayı&rsquo;nın canına okumak, onu gece gündüz takip etmek, bir an bile huzur vermemek, şafaktan gün batımına kadar Meksiko Siki sokaklarında kapı kapı peşinden gitmek. Mel O&rsquo;Field Caddesi&rsquo;ndeki çatı katından Frank Wood Bulvarı&rsquo;ndaki bürosuna kadar, avlanır gibi izini sürmekti; tembellik etmeyin çocuklar, kötü muamele görmüş evlatlarım benim, ona tuzaklar kurun, izini sürün.</p>

  <p class="p20">Don Homero Fagoaga&rsquo;nın, Mel O&rsquo;Field Caddesi&rsquo;ndeki o rahatsız binada yaşamakta ısrar etmesinin çok basit bir nedeni vardı: 1985&rsquo;teki seri depremlerden sonra etraftaki bütün binalar çökmüştü, bu yüzden de H. Dayının mülkü &ldquo;yalnızlık tarlaları, kederli yıkıntılarla&rdquo; çevriliydi; dümdüz edilmiş arsalar, şehrin asit yağmurlarında yıkanan kalıntılar, ama onun evi ayaktaydı, bütün dünyaya Homero&rsquo;nun yaşadığı yerde, depremlerin kuş osuruğu olduğunu ilan ediyordu. Hükümetin park yapmak istediği; ama Ulises López&rsquo;in has adamı Dr. Fagoaga vasıtasıyla satışa çıkardığı, şehrin merkezindeki astronomik fiyatlı mülklerden temin ettiği halkla ilişkiler uzmanlarına bakılırsa bu ulvi ders gözden kaçmamıştı.</p>

  <p class="p20">&ldquo;Ben senden yirmi yaş daha yaşlıyım,&rdquo; dedi Fernando Amca ona, &ldquo;ama hâlâ ibrem düşmedi.&rdquo;</p>

  <p class="p20">&ldquo;Deprem mi? Gene mi?&rdquo; diye sordu Homero Dayı, en yakın kirişin altına koşarak.</p>

  <p class="p20">&ldquo;Senden yirmi yaş daha büyüğüm, ama bir fallus var...&rdquo;</p>

  <p class="p20">&ldquo;Niki de St. Phalle&rsquo;ın sanatını takdir mi ediyorsun? Berbat!&rdquo;</p>

  <p class="p20">&ldquo;Hâlâ düzüşmek...&rdquo;</p>

  <p class="p20">&ldquo;Ya, ne zaman düştün?&rdquo;</p>

  <p class="p20">&ldquo;Yok Salman Rüşdü, salak herif,&rdquo; diye bağırdı Fem Amca ümitsizliğe kapılarak. Sonra da çocuklarına emirlerini verdi: &ldquo;Av mevsimindeymişsiniz de büyük bir av yakalayacakmışsınız gibi izini sürün onun; o yaşlı gergedanla baş edebilmek için hem burnunuza hem kıçınıza güvenmeniz lazım! Gözünüz üzerinde olsun, küçük Fırlamalarım, onu komik duruma düşürün. Sefil, yaşlı soysuzun aklını başından alın.&rdquo;</p>

  <p class="p20">Dört Fırlama&rsquo;nın en kısa boylu (ama en yaşlı) elemanının, yani Yetim Huerta&rsquo;nın, çürük meyvelerle dolu tezgâhını, Homero Dayı&rsquo;nın O&rsquo;FieId&rsquo;deki evinin sıkı sıkı korunan kapısına kurup, kapı gıcırtısını andıran soprano sesiyle gece gündüz şarkı söylemesiyle başladı her şey. Varoşlardan çıkma bir çocuğun tiz sesiyle çığırıp duruyordu bütün gün.</p>

  <p class="p20">Homero Dayı ne zaman binanın döner kapısından dışarı çıksa, &ldquo;Portakal vaa, armut vaa, incir vaa,&rdquo; diye bağırıyordu Yetim Huerta o tahammül ötesi sesiyle; babama göre Homero Dayı&rsquo;nın kapıdan çıkması, hatta döner, sabit, açık, kapalı, camlı, camsız herhangi bir kapıdan geçebilmesi başlı başına bir mucizeydi:</p>

  <p class="p20">&ldquo;Kaput kapı.&rdquo;</p>

  <p class="p20">&ldquo;Kapıyı mı kapatayım?&rdquo;</p>

  <p class="p20">&ldquo;Kaput, kaput, Jim Morrison&rsquo;suz the Doors gibi.&rdquo;</p>

  <p class="p20">&ldquo;Anladım.&rdquo;</p>

  <p class="p20">&ldquo;Bir bok anladığın yok, pezevenk, bari atıp tutma.&rdquo;</p>

  <p class="p20">Aslına bakılırsa artık onları (yani kapıları) eskisi gibi kocaman yapmıyorlar. Homero Dayı da bir döner kapıya jölenin kavanoza sığdığı gibi sığıyor; tek kelimeyle kendini ortama uydurarak.</p>

  <p class="p20">&ldquo;Bir gün dansöz seyrederken kadının sutyeninin çengeli koptu.&rdquo;</p>

  <p class="p20">&ldquo;Bu yaşta engelli koşu mu yapıyorsun?&rdquo; diye hayretle sordu Homero Dayı.</p>

  <p class="p20">&ldquo;Yok, hegelli koşu yapıyorum, şişko domuz,&rdquo; diye patladı Fernando Amca, sandalyesini devirerek ayağa kalktı.</p>

  <p class="p20">Belki de evine her girip çıktığında iğne deliğinden cennete girme provası yapıyordur Homero Dayı, diyor annem, ben nasıl onun içinde yüzüyorsam o da denizde yüzüyor.</p>

  <p class="p20">&ldquo;İğne deliğinden mi?&rdquo; diyerek, şaşırmış gibi yaptı Don Homero.</p>

  <p class="p20">Kapının darlığı ile filolog Don Homero Fagoaga&rsquo;nın dev cüssesi arasındaki zıtlığın gözünü korkutmasına izin vermiyordu Yetim Huerta. Onu görür görmez, paslı bir bıçağın bir tabağa sürtülmesine benzeyen sesiyle çığırmaya başlıyordu.</p>

  <p class="p20">&ldquo;Portakal vaa, armut vaa, incir vaa; portakal vaa, armut vaa, incir vaa.&rdquo;</p>

  <p class="p20">Homero Dayı (bir kavanoz jöle gibi) titremeye başlıyor ve zavallı Yetime Ruiz Cortines zamanından kalma bir beş sent uzatıp onu eğitiyor:</p>

  <p class="p20">&ldquo;Portakal var, armut var, incir var, demelisin yavrum.&rdquo;</p>

  <p class="p20">Ona beş sentten fazlasını veriyordu; ellilerden, Meksika Devrimi&rsquo;nin Altın Yıldönümünün kutlandığı o emsalsiz zamandan kalmaydı bu para; peso devalüasyona uğrayıp on iki buçuk olmuştu, yine de birbirlerini sevmeyi sürdürdüler (Devrim ve peso). Homero Dayı zavallı Yetime beş sentten daha fazlasını veriyordu, ona dilsel bir ana-baba hediye ediyordu, ona eğitim veriyordu, eğitim olmadan (diyor Don Homero, küçük Huerta&rsquo;ya) ne ilerleme ne de mutluluk olur, onun olmadığı yerde çürüme, barbarlık ve utanç vardır.</p>

  <p class="p20">&ldquo;Portakal var, armut var, incir var, demelisin yavrum.&rdquo; Ona düzgün konuşma hediye ediyor, bütün o bozulmamış, sofu saflığıyla Kastil dili, Gotik Bakire ve onun tıkız çömezi: Kastil dili ve filolog Homero Fagoaga, İdeal Çift; Don Homero, İspanyol dilinin naçiz uşağı, Hispaniae Lingua. Dili bileyliyor, oturtuyor, ona şaşaa kazandırıyor ve müstakbel, potansiyel, muhtemel filolog Don Yetim Huerta&rsquo;ya sırasıyla şunları olabilme imkânını sunuyor: Anneler Günü Şairi, Milli Bayramlar Nutukçusu, Altmışıncı Kampanyanın Söylevcisi, hiç olmadı bir Senatör, hem halkçı hem seçkinci Demosthenes, Dilin sahibi; oğlan dilini onun ellerine bir emanet etse, dilini eğitmesine, cümlelendirmesine, diftonglamasına, seslilendirmesine, harmonize etmesine bir razı olsa Yetim Huerta&rsquo;nın kaderinin nasıl değişeceğini düşünerek dudaklarını yalıyor Homero Dayı.</p>

  <p class="p20">Dayı Klasik Dili altın bir hap gibi Yetim Huerta&rsquo;nın vahşi dilinin üzerine bırakırken Yetim orada ağzı posta kutusu gibi açık şaşkın şaşkın duruyor, pis, yüzünü ne idüğü belirsiz genlerinden ziyade is karartmış; sabık bir borsalinonun artığı, bira ve soda kapaklarıyla bezenmiş gri keçe bir fötr şapkayla kopup geldiği o yok-ülkenin tozu toprağı, cürufu karartmış. Yetim Huerta.</p>

  <p class="p20">&ldquo;Portakal vaa, armut vaa, incir vaa.&rdquo;</p>

  <p class="p20">Homero Dayı sarı askılı (askının bir tarafında yukarıdan aşağı kadar Papa&rsquo;nın resimleri vardı ve avukatın sağ göğsünün yumuşak beyazlığını yerli yerinde tutuyordu, askının diğer tarafındaysa, sol göğsü üzerinde boylu boyunca Emiliano Zapata&rsquo;yı şok geçirirken, sonra da kalp krizine yenik düşerken gösteren resimler vardı) şalvar pantolonunu çekiştirdi; <span class="t17">Barros Jarpas&rsquo;</span><span class="t17">ı</span><span class="t17">n</span><span class="t17">ı</span><span class="t17">n</span> (Şilili bir kadın dostumuzun bu çizgili pantolonlara taktığı gizemli isim) tek düğmesini ilikledi ve dilsel altından yapılmış o parayı Yetim Huerta&rsquo;nın şişe kapaklı kafasına attı.</p>

  <p class="p20">&ldquo;Portakal var, armut var, incir var, demelisin yavrum.&rdquo;</p>

  <p class="p20">Tanrının ışık olsun dediği sesle, oğlunun (ah tahanrım!) ey bana ulaşmak isteyenler acı çekin, dediği sesle söyledi bunu. Yetim Huerta ona şüpheyle bakıyordu.</p>

  <p class="p20">Ama o anda Homero Dayı pedagogdu pedofil değil. &ldquo;Ya da, İspanyol gramerinin göz kamaştırıcı ışığı o meşhur Venezuelalının sesinde tekrar vücut bulmuş gibi. Don Andrés Bello, o büyük gün, kelime sonlarında r&rsquo;lerin düşürülmesi eğilimiyle her ne pahasına olursa olsun mücadele edilmesi gerektiğini söylemişti.&rdquo;</p>

  <p class="p20">Yetim Huerta şüpheyi bir kenara bıraktı. Homero Dayı&rsquo;nın gramer dersi asılmış bir eşeğe yaraşır bir bakışla son buldu. Ne de şefkatliydi o şişko buzağının gözleri. Nasıl da gerilmişti sarkık yerleri pedofıliden.</p>

  <p class="p20">&ldquo;Her ne pahasına olursa olsun karşı konulmalı, yavrum," dedi Homero şefkatle, oğlanın şişe kapaklı başını okşayarak; Yetim Huerta her Meksinirkalının bağırsaklarının batağında, memleketin babası Whatamock&rsquo;un hazineleri yanında taşıdığı, Texcoconut Gölü&rsquo;nün dibine batmış olan o intikam duygusunu, pis ruhunun derinliklerinden nasıl çekip çıkardığını bugün bile anlatır; ulusun en parlak şahsiyetinin parmaklarının paralanması demekti bu, dedi babacığım, kararsız kahraman, bir yandan da üzerindeki bokları temizliyordu, bu sırada ben keyiften dört köşe, annemin içinde okyanusta yüzüyordum, dünyanın boku bana bulaşmadı (daha değil).</p>

  <p class="p20">Her ne pahasına olursa olsun karşı konmalı, oğlum: oğlanın şapkasındaki şişe kapaklarının jilet gibi keskin kenarlarına karşı koyamadı Homero Dayı&rsquo;nın teni. Kesik parmağını diline değdirdi (hikâyenin kahramanı, muazzam gövdesinin yıldızı olan dili, Atlampalı pespaye bir piç tarafından dökülmüş olan kekre kanın tadına bulanmıştı) ve dikkatle Yetim Huerta&rsquo;ya baktı; ama gramer, şişe kapağı, parmak, kan ve dil diyalektiğine bir cevap alamayınca cümleyi yineledi:</p>

  <p class="p20">&ldquo;Portakal var, armut var, incir var.&rdquo;</p>

  <p class="p20">Yetim cevap verdi:</p>

  <p class="p20">&ldquo;İbne vaa, puşt vaa, orospu çocuğu vaaa.&rdquo;</p>

  <p class="p20">Bu sadece başlangıçtı. Yetim vahşice Homero Dayı&rsquo;ya dil çıkardıktan sonra kaçtı. Her şeyden ziyade dans eden bir suaygırına, ipe bağlanmış bir balona, duygusal bir file ve çocukluğumuzun Grimm Ağbisi olan Waltdisneykov&rsquo;un diğer fantezilerine benzeyen, son derece çevik gramerci, dedi babam bokları saçından temizleyerek, onu yakalamaya çalıştı, ama Yetim, H. Dayı&rsquo;nın mülkünün yanındaki boş bir araziyi aşıp başka çocukların yanına gitti &ndash;kardeşi mi, ikizi mi?&ndash;; sanayi atıklarının yaktığı taşların üzerinde ateş saçan ayaklarıyla rüzgâr gibi koşabiliyordu hepsi.</p>

  <p class="p20">Avukat Fagoaga bunun onların tarzı olduğunu biliyordu; Cuauhtémoc veletleri diyordu onlara, tarihi çocuklar, doğdukları anda kahraman olanlar, diyordu, alttan alta lopezvelardcı olan babamı kızdırarak; Anahuac&rsquo;ın çevre kırımının andacı olan devasa siyah mendile sümkürmüşlerdi. Saygın ayakkabı mağazası Buskin&rsquo;in (eskiden Bolívar ve Carranza olarak bilinen, şimdilerde Bolbar ve Karavana denilen köşede, okuyucunun yakında göreceği Şilili hanım arkadaşımızın bar-diskotek-boite&rsquo;sinden çıkan sarhoşlar oraya araba çağırırlar) kurucusu Don Lucas Lizaur&rsquo;a bakılırsa onlar ayaklarında huarache&rsquo;lerle doğmuşlar; bu sefer başkentin kendi oğulları, sanayici, tüccar, bürokrat istilacılar tarafından fethedilmiş Mexico City&rsquo;nin kızgın sokaklarında yürüyebilsinler diye ayaklarının altında bir kürk tabakasıyla doğmuşlar.</p>

  <p class="p20">&ldquo;Ey, Meksika, Mahşerin en sevdiği kızı!&rdquo; diyerek iç geçirdi Homero Dayı, boş arazinin sıcak pusunda arkadaşlarıyla birlikte kaybolan Yetimin ardından baktı. Şehrin köpeklerinin burunları, yerleri koklamaktan yara oluyor, patileri de kösele gibi, diyor annem.</p>

  <p class="p20">&ldquo;Bebeğim doğduğunda ne soluyacak?&rdquo;</p>

  <p class="p20"><span class="t17">&nbsp;</span></p>

  <p class="p20"><span class="t19">Bebe</span><span class="t19">ğ</span><span class="t19">im do</span><span class="t19">ğ</span><span class="t19">du</span><span class="t19">ğ</span><span class="t19">unda ne soluyacak?</span></p>

  <h3 class="h31"><a id="ncx524"></a><a id="a16"></a>5</h3>

  <p class="p20">Helası olmayan üç milyon insanın buharlaşmış bokunu.</p>

  <p class="p20">Nereyi bulurlarsa oraya sıçan on milyon hayvanın buharlaşmış dışkısı.</p>

  <p class="p20">Günde on bir bin ton kimyasal atık.</p>

  <p class="p20">Durmaksızın saf zehir püskürten üç milyon motorun ölümcül nefesi, kara ağız kokusu, ağaçların, ciğerlerin, gırtlakların, gözlerin mahvı pahasına kendi osuruk katkılarında bulunan otobüsler, taksiler, kamyonlar, özel arabalar.</p>

  <p class="p20">&ldquo;Kirlilik kontrolü mü?&rdquo; diye bağırıyor Bakan Robles Chacón aşağılarcasına. &ldquo;Yüzyıllarca yıllık deneyimi olan büyük bir metropolis olduğumuzda bunu elbette yapacağız. Şu anda gelişme sürecindeyiz, duramayız, büyük bir şehir olarak daha emekleme safhasındayız. Gelecekte tedbir alırız.&rdquo;</p>

  <p class="p20">(GELECEK DİYE BİR ŞEY OLACAK MI? diye soruyor gururlu babamın Paseo de la Reforma&rsquo;da taşıdığı pankart)</p>

  <p class="p20">(1325&rsquo;TEN BERİ BÜYÜK BİR METROPOLİSİZ, diyor babamın lüks Zona Rosa sokaklarında gururla sergilediği pankart)</p>

  <p class="p20">&ldquo;Arabalara ve kamyonlara kirliliği engelleyici cihazlar takmak mı?&rdquo; diyor Hayat Boyu Bakan Ulises López kulaklarına inanamamış gibi. &ldquo;Peki parasını kim verecek? Hükümet mi? İflas ederiz. Özel sektör mü? Yatırım için ne kalacak? Yoksa onun parasını da gringo yatırımcılar mı versin? Singapur veya Kolombiya&rsquo;da yatırım yapmak onlar için çok daha kârlı olur.&rdquo;</p>

  <p class="p20">(SEUL&rsquo;E YATIRIM YAPIN, KUTSAL AYI BOĞUN, diyor azimli babamın on birinci pankartı, bu sefer de Kore Elçiliği&rsquo;nin önünde dolaşıyor)</p>

  <p class="p20">&ldquo;Oğlum ne soluyacak?&rdquo;</p>

  <p class="p20">Bok püresi.</p>

  <p class="p20">Karbon gazı.</p>

  <p class="p20">Metal tozu.</p>

  <p class="p20">Bütün bunlar yaklaşık iki buçuk kilometre yüksekliğinde, buz gibi bir hava tabakasının altında sıkışmış ve çepeçevre dağlarla kuşatılmış; mahpus pislik.</p>

  <p class="p20">Hanfendi, oğlunuzun gözlerine iyi bir ziyafet çekecektir şehri çevreleyen çöplük: bu saç, karton, plastik, çaput, kâğıt, tavuk ayağı, domuz bağırsağı yığını üzerine dalgınlıkla atılacak bir kibrit, zincirleme bir tepkime, bütün şehri kurban alevleriyle saracak genel bir yangın çıkaracak, tüyler kuşanmış, adları yeşim ve ay olan Valkyrieleri, o ölüm meleklerini ortalığa salıp, bir iki dakikada var olan bütün oksijeni tüketecektir.</p>

  <p class="p20">Aniden ışığa çıkmaktan, gözlerinde birikmiş çapaktan, gözkapaklarındaki uçuklardan körleşmiş, çöplerden beslenmiş, lağımlar yüzünden vücudu şişmiş, gür saçlarının üzerine şişe kapaklarıyla kaplı, kenarsız bir şapka geçirilmiş, teni hastalıktan renksizleşmiş, şehrin kusmuğu Yetim Huerta. İyi sindirilmemiş bir bok gibi. Insurgentes metro istasyonundan fırlayıp. Zona Rosa&rsquo;daki Calle Génova&rsquo;ya yöneliyor, babam orada, sakin, kendinden emin, GELECEK DİYE BİR ŞEY OLACAK MI? pankartıyla dolaşıyor. Yetim, vaktinden önce dünyaya fırlatılmış bir fetüs gibi, körlemesine koşuyor, onun için rahim bir merdiven, büyük boy ve taş kaplı, onun için göbek kordonu INSURGENTES metro hattı. El Estroil Lokantası&rsquo;nın girişinde duran, gri şantungdan zarif bir takım giymiş olan kısa boylu bir adamın sırtına çarpıyor. Kör ama içgüdüsel olarak yağmacı sümüklü elini pantolonun cebine oradan da kel, miyop ve sakallı adamın göbeğine uzatıyor, adam <span class="t17">Sefil serseri!</span> diye bağırarak çocuğun bileğini yakalıyor, çocuk çığlık atıyor (Aferin Fernando Amca!), sonra çocuğun hırsız kolunu büküveriyor.</p>

  <p class="p20">Don Fernando Benítez, Meksiko Siki&rsquo;de ortalıkta dolaşan herkes gibi parasını sağlama almak için bir para kuşağı takıyordu, ama yeleğinin cebinden sarkan kösteği ve saatle hava atmaktan da geri durmuyordu. En eski sevgilisi armağan etmiş ona saati, kadınların hayatta kalması kuralını hiçe sayarak, diğerleri gibi ondan önce ölmüş ve ölürken de ona bu saati bırakmıştı. Benítez bu saati hayatının, bir ömürlük hasadının meşru bir parçası sayıyordu: seksen yaşındaki, güvenilir gazeteci ve tarihçi seksin sanat ve tarih olduğuna inanıyordu. Mavi, delici gözleri, bu küçük Cacus&rsquo;un, daha doğrusu çaçanın yüzünü örten is ve boğuntu tülünü açmak ve orada bir şeyler okumak istiyordu, ona <span class="t17">okuma hakk</span><span class="t17">ı</span> vermeden onu cezalandırmayacak bir şeyler.. Oğlanın gözlerinde şunu okudu: &ldquo;Sev beni, sevilmek istiyorum.&rdquo;</p>

  <p class="p20">Oğlanı Coyoacân&rsquo;daki evine getirmek, giysilerini değiştirmek (Yetim Huerta şişe kapaklı borsalinosunu bırakmamıştı, belki de ona nereden geldiğini hatırlatsın diye) için tek bu işareti bekliyordu zaten. Ama sanayi atıklarından taşlaşmış, tabanları doğal plastikten mamul ayaklarına hiçbir ayakkabı uymamıştı: kızarmış ayak, Cuauhtémoc veletleri!</p>

  <p class="p20">&ldquo;Aslında yakışıklıymışsın, orospu çocuğu,&rdquo; dedi Benítez oğlana, onu yıkadıktan sonra.</p>

  <p class="p20">Adını biliyordu. &ldquo;Bana hep Yetim Huerta derlerdi.&rdquo;</p>

  <p class="p20">Nereden gelmişti?</p>

  <p class="p20">Başını iki yana salladı. Meksika&rsquo;nın kayıp şehirleri isimsizdiler: Paris ya da Roma&rsquo;dan daha büyük, altı, yedi, sekiz milyon nüfuslu; ama isimsiz şehirler. Yetim Huerta, en azından bir adı vardı; ama geldiği şehir hakkında bir şey bilinmiyordu (annemin okuduğu <span class="t17">Cratylus&rsquo;ta</span> isimlerin ya yaradılıştan ya da göreneklerden geldiği söyleniyorsa, yoksa bir isim memuru mu dağıtıyor onları?)</p>

  <p class="p20">Sadece bir hücreye, bir sosyal gruba ya da bir suç kastına dahil olanlar tarafından anlaşılmak üzere kendini gizleyen bir dilin var olduğunu anladı Benítez; ama o dil koskoca şehirleri gömmeye, bir lağımın akışkan unutuşuna gizlemeye bile gerek duymadan gizliyordu bu sadece lağım sistemi olmayan bir şehirde gerçekleşebilirdi.</p>

  <p class="p20">&ldquo;Bu çocuğa bir köken vermemiz lazım, bir çıkış noktası olmadan dünya üzerinde dolaşamaz,&rdquo; dedi Benítez&rsquo;in karısı, iyi niyet gösterisiyle. Gözlerini kapatıp, mutfakta asılı duran şehir haritasının bir noktasına bastılar parmaklarını: Atlampa. O andan itibaren Yetim Huerta&rsquo;nın Atlampalı olduğunu ilan ettiler, o civarlardan gelmişti. Ama günün birinde Don Fernando, Yetimi Lomas&rsquo;ta yürüyüşe çıkardı; çocuk önce heyecanlandı, sonra üzüldü. Benítez ona meselenin ne olduğunu sorunca oğlan, &ldquo;Buralı olmayı tercih ederdim,&rdquo; dedi.</p>

  <p class="p20">Buralı: dalgın dalgın yeşil çimlere, panjurlara, yüksek duvarlara, ağaçlara, çiçeklere ama en çok duvarlara, yani korunmaya baktı. Meksika&rsquo;da güvenliğin ve gücün simgesi; evin etrafında bir duvar.</p>

  <p class="p20">Bu çocuğun bir de ağabeyi vardı &ndash;Yetimin dilini çözdükten sonra bunu anlamayı başarmıştı Benítez&ndash; ama bir yıl önce gitmişti. Giderken Meksika&rsquo;ya en çok zarar veren adamın nerede olduğunu sormuştu. General Negro Durazo, López Portillo ya da Caro Quintero, zamanında adalet ve düzenden sorumlu polis şefi; Caro Quintero da uyuşturucu trafiğinde, kadınları ayartmakta ve polis şefi gibi kayıtsızca adam öldürmekte büyük başarılar göstermiş ahlâksız bir pezevenkti. Aralarındaki tek fark uyuşturucu kralının kimseyi uyutmamasıydı, yasadışı bir adamdı ve hiç yasaların arkasına saklanmazdı. Yetimin ağabeyi şu sonuca varmıştı: polis şefi adalet sistemini bozarak ve insanların cesaretini kırarak ülkeye uyuşturucu kralından daha fazla kötülük etmişti. Bir ikindi, o günün kokmuş yiyeceklerini yiyip kustuktan sonra bunları söylemiş: &ldquo;Hadi bana eyvallah, koçum, bakalım Caro Quintero gibi olabilecek miyim, o her yolu deneyen bir adamdı, ülkenin ağzına sıçmadan kendisine epeyce faydası dokundu. Sonra gelir seni alırım, ufaklık. Yemin ederim.&rdquo;</p>

  <p class="p20">Başparmağı ve işaret parmağıyla yaptığı haçı öpmüştü. Ama hiç geri dönmemişti (Yetim zamanı, ishal krizleri, bayıltana kadar atılan dayaklar, basiretsizlik krizleriyle ölçer, seni kim dövüyor yetim çocuk? Ne güneş ne de gece zamanı ölçmek için yeterli değil; Yetim günün sadece yetim kalmış zamanlarını sayıyor) ve geride kalan kardeş, gelmeyen ağabeyinden &ldquo;kayıp çocuk&rdquo; diye söz ediyordu, başka ne desindi ki? Bir gün yeni açılan metroya girmişti bir fare gibi hırsızlama; önceleri sadece kalabalık minibüslere binebiliyor ya da yayan gidiyordu, sonra günün birinde isimsiz şehrin tozundan temiz, yeni şeyler kokan bir trene girmek mümkün olmuştu ve Zona Rosa&rsquo;daki butiklerin, lokantaların ve otellerin arasına bir mantar gibi çıkmıştı:</p>

  <p class="p20">Hayır, dedi Benítez ona, genç bir ceset olmanı istemiyorum: hüzünlü insanlarla mutlu çocukların ülkesindeki cesetlerden bir yenisi olmanı istemiyorum. Bol bol enerjin var, yetim çocuk, yani kendim güçlü hissediyorsun, değil mi? Evetefenim, Bay Benítez. Öyleyse sana şakalarla nasıl hayatta kalınacağını öğreteyim, mizah suçtan iyi değil mi? Senin (bizim) gülmeye hakkımız var, yetim çocuk, hepinizin en azından kıkırdamaya hakkı var, gülüşünüz ölümlü de olsa: gücünü şakaya harca, belki mesleğin de o olur; seni zorlamayacağım, kim bilir bu dünyanın cehennemlerinde ne zihinler geliştiriyorsunuz senin gibi çocuklar?</p>

  <p class="p20">Çocuk, günün birinde kayıp ağabeyini bulup bulamayacağını sordu; Benítez çocuğun kenarsız borsalinosunu çıkarıp kabarık saçlarını okşadı ve ona, tabii bulursun, merak etme, dedi, kayıp çocuklar er ya da geç ortaya çıkar, tabii.</p>

  <p class="p20">Fem Amca akıllı bir adamdı: Ona mizahın yolunu, Tötonik bir baskı uygulamadan gösterdi. Zona Rosa&rsquo;yı seçkinci bir vahadan lümpen bir mucizeler avlusuna dönüştüren, metronun eline tükürdüğü kişinin kim olduğunu, hamurunu anlamak için bekledi. Kimlerle takılıyordu, yeteneklerini ne amaçlarla kullanıyordu? Arkadaşlarını eve çağır, dedi Fernando Amca ona, onların buraya gelmekten çekinmemesini isterim, bunun üzerine günün birinde Yetim yanında düztaban, dana yalamış gibi siyah saçlı, şişman, beyaz bir oğlanla geldi. Kendisinin de Yetim gibi yetim olduğunu söyledi, klasik filmler gösteren bir sinemada makinistti. Yetimle Aristos Oteli&rsquo;nin girişinde tanışmışlardı, babalığına orada ne yaptığını anlatayım mı, Yet? Kabarık saçlı çocuk evet anlamında başını salladı ve tombul çocuk, &ldquo;Şapkasındaki şişe kapaklarıyla bir ritim tutturmuştu, kapaklarla bir melodi çalıyordu, ne kadar yetenekli olduğunu artık siz tahmin edin, efendim.&rdquo; &ldquo;Ya sen?&rdquo; diye sordu Benítez.</p>

  <p class="p20">&ldquo;Ben de ona katıldım efendim. Utandım şimdi. Yani acaba siz... Şu uzun saçlar yere batsın... Modası geçti biliyorum, ama benimkiler hâlâ öyle... Onları düzgün tutabilmek için toka takıyorum, bakın. Saçlarım kıvırcık çünkü, neyse, ben de saç tokasıyla melodiye eşlik ederek, sizin evlatlığınıza katıldım...&rdquo;</p>

  <p class="p20">Bir gösteri yaptılar ve birbirlerini sık sık görüp. Don Fernando&rsquo;nun evinde müzik yapmaya karar verdiler. Adını hiç söylemeyen ve ailesi ile ilgili bütün sorulan geçiştiren şişman oğlan kendini güçlükle ifade ediyordu, ama şimdi Don Fernando&rsquo;ya veda ederken kaşlarını endişeyle kaldırdı ve dünyadan bıkmış gibi bir sesle tane tane:</p>

  <p class="p20">&ldquo;Don Fernando, sanırım bu güzel bir dostluğun başlangıcı,&rdquo; dedi. Kirli pardösüsünü giydi ve Yetimi kucakladıktan sonra dışarı çıktı. İki gün sonra yanlarında bir başka arkadaşlarıyla geldiler: Esmer bir oğlan, derileri soyuluyordu, darmadağındı, yalınayaktı ve belinde yılan derisinden bir kemer vardı. Neredeyse parçalara ayrılacaktı.</p>

  <p class="p20">Yetim ve şişman çocuk onu Hipi Toltec diye tanıttılar; ama oğlan (kötü bir) Fransızcayla, &ldquo;La serpent-â-plumes, c&rsquo;est moi,&rdquo; dedi.</p>

  <p class="p20">Onun sazı bir kibrit kutusuydu, çok geçmeden birlikte prova yapmaya başladılar, kendilerini müziklerine adamışlardı. Don Fernando yanlarından geçerken memnuniyetle bakıyordu onlara, ama birden bire iki şeyin birden farkına vardı: her seferinde üç çocuğun müziksel uyumu güçleniyor ve olgunlaşıyordu. Seksen yaşına basmak üzere olan Benítez ise hayati planına. Yerliler, demokrasi, adalet adına sürdürdüğü mücadeleye devam etmek istiyordu; ama fizik gücü azalıyordu. Belki bu çocuklar... belki onlar, onun birlikleri, işbirlikçileri olabilirlerdi... Her şeyi kökünden değiştirecek planının meyvesini vermesine yardım edebilirlerdi.</p>

  <p class="p20">Bir cumartesi günü onlara üç tane alet verdi: Hipi Toltec&rsquo;e bir takım Yerli davulu. Yetime bir elektrogitar, uzun saçlı, şişman oğlana da bir piyano. Anlaşma imzalamaya gerek yoktu. Hepsi birbirine bir şeyler borçlu olduğunu biliyorlardı.</p>

  <p class="p20">&ldquo;İnsan ortağı olmadan bir hiçtir,&rdquo; dedi küçük, şişman oğlan tane tane, gri fötr şapkasını kaşlarının üzerine çekti.</p>

  <p class="p20">Ama anında normal kişiliğine döndü ve Fernando Amca&rsquo;ya, &ldquo;Şey... şeye ihtiyacımız var... yani, sadece üç kişi değiliz...&rdquo; dedi. Benítez şaşırdı: hatta parmak hesabı bile yaptı.</p>

  <p class="p20">&ldquo;Hayır... aslında... yani... kız yok.&rdquo;</p>

  <p class="p20">&ldquo;Ne kızı?&rdquo;</p>

  <p class="p20">&ldquo;Be... şey o... pikolo çalıyor,&rdquo; dedi şişman oğlan bir solukta, sonra da içini çekti.</p>

  <p class="p20">Benítez, bir açıklama istememeyi uygun buldu ve onların suyuna giderek gizli anlaşmalarına uydu. Küçük bir flüt alıp şişman oğlana verdi. O gece, odasında onların provalarını dinledi, bütün aletlerin sesleri gayet net bir biçimde duyuluyordu: Piyano, gitar, davul, flüt.</p>

  <p class="p20">Kendilerini Dört Fırlama diye vaftiz ettiler.</p>

  <p class="p20">Benítez Hipi Toltec&rsquo;in kökeninin ne olduğunu bir türlü öğrenemedi; Bebek Be&rsquo;nin görünmez varlığını kabullendi ve şişman çocuğun her söylediğini dikkatle dinledi, günlük konuşmalarda dili tutulan çocuk, sinemada ezberlediği diyalogları günlük hayata uygularken gayet kendinden emin görünüyordu. &nbsp;&nbsp;&nbsp;,</p>

  <p class="p20">Ama amcamız, gazeteciydi ne de olsa, Yetim Huerta hakkındaki araştırmasını hep sürdürdü; nereden gelmişti? Sadece yeni metro hattı açıldığı için mi kayıp şehrinden kaçmıştı? Bu çocuk kendisi hakkında neleri ifşa edecekti?</p>

  <p class="p20">Hoş bir paralellik sayesinde &ndash;diye düşündü Don Fernando&ndash; iğrenç Homero Fagoaga da yanına bir çocuk almıştı, çocuk aslen Filipinliydi, adı Tomasito&rsquo;ydu, ama Benítez Yetime ve arkadaşlarına bağımsız olmaları için cesaret ve özgürlük verirken, Fagoaga Filipinliyi uşak ve şoför olarak kullanıyordu.</p>

  <p class="p20">O sıralarda kulaktan kulağa bir hikâye anlatılıyordu; şeytanın ağzının payını verecek kadar elinin ayağının tuttuğunu görsünler diye bir gece Benítez bu hikâyeyi annemle babama da anlattı. Homero, genç Tomasito&rsquo;yu, Filipin diktatörleri Ferdinand ve İmelda Marcos&rsquo;un devrilmeden önce emrettikleri bir veda katliamından kurtarmıştı. Anlaşılan Homero oğlanı Subic Körfezi deniz üssündeki bir Amerikan askerinin insafına terk etmiş, sonra da Mexico City&rsquo;ye kendisine uşaklık yapsın diye getirtmişti.</p>

  <p class="p20">&ldquo;Ama Homero&rsquo;ya acımayın,&rdquo; diye uyardı Benítez ısrarla. &ldquo;Homero Filipinlilerle olan ilişkisini, orada Ulises López&rsquo;in işlerini görmesine borçlu. Kimyasal bir maddeyle zehirlendiği için Amerika&rsquo;da satılamayan buğdayı oraya ihraç ediyor. Buğday önce Meksika&rsquo;ya geliyor, Ulises López onu depoluyor, sonra Homero vasıtasıyla Filipinler&rsquo;e ihraç ediyor. Buğday orada indiriliyor, stoklanıyor ve Marcos&rsquo;un dostlarına ait olan bir tekel tarafından satılıyor, adamlar hâlâ yerlerinden edilemedi. Çok karışıkmış gibi geliyor kulağa, ama Ulises López&rsquo;in global ekonomik zekâsı düşünülürse hiç de değil.&rdquo;</p>

  <p class="p20">Bu adı duyduğunda Yetim Huerta arkasına gizlendiği yeşil kadife koltuktan fırlayıp gürültülü bir öfkeyle yinelemeye başladı: López, López, Ulises López, Lucha López, sanki şeytanın ve uşaklarının isimleriydi bunlar. Evlerimizi yaktılar, toprağın onlara ait olduğunu söylediler, bizimkileri öldürdüler. Onlar yüzünden kaçtık ağabeyimle ben!</p>

  <p class="p20">Annem içgüdüsel olarak Yetime sarıldı, babam da López Velarde&rsquo;nin en sevdiği şiirini okudu &ndash;İsa Çocuk sana bir ahır bıraktı&ndash; ve Benítez şehrin imgesinin şehrin kaderi olduğu fikrine katıldığını söyledi; ama Ulises López buna katılmıyordu, kader diye bir şey yoktu, irade ve eylem vardı, hepsi bu, karısı Lucha Planearte López&rsquo;e söyler dururdu: Gecekonducular nereye yerleşirlerse yerleşsinler onları ateş ve kanla oradan atarlardı, acımadan. Ne de olsa, sefil karton kulübelerde yaşıyorlardı, ahırlardaki hayvanlar gibi.</p>

  <p class="p20">&nbsp;</p>

  <p class="p20"><span class="t20">Vatan</span><span class="t20">ı</span><span class="t20">m, üzerin safi m</span><span class="t20">ı</span><span class="t20">s</span><span class="t20">ı</span><span class="t20">r</span></p>

  <h3 class="h31"><a id="ncx577"></a><a id="a17"></a>6</h3>

  <p class="p20">Fernando Amca&rsquo;nın ikinci intikamı, Dört Fırlama&rsquo;ya Avukat Fagoaga yemeğe çıkacağı zaman. Shogun limuzininin önünde durmalarım emretmek oldu.</p>

  <p class="p20">Don Homero ofisinde son derece hareketli bir sabah geçirmişti, ofisi yaptıklarını gayet iyi perdeliyordu; Frank Wood Bulvarı&rsquo;nda, dördüncü katta, eski moda, son derece mütevazı, en son López Mateos zamanında bir iltifat duymuş olan, yarı kör, koca kıçlı, yaşlı sekreterlerin çalıştığı bir yerdi, üst üste yığılı duran tozlu, yasal evrakların arkasında, yeşil siperlikli ve siyah kolluklu, Oaxacalı bir noter gizliydi. Don Homero telefonda gringo ortağı Bay Kirkpatrick&rsquo;le konuşmuştu; ortağından. Kuzey Amerika&rsquo;da kanunen yasak olan bütün böcek ilaçlarını ithal etmeye, onları Meksika malıymış (mallarımız büyük gelir getirdiği için çok tutuluyor, haha) gibi Filipinler&rsquo;e ihraç etmeye karar vermişti; hoş, ben size Filipinlilerin bana verdiğinden daha fazla para veriyorum, haha, şaka yapmayın. Bay Kirkpatrick, sizin ilacınızla ilaçlanmış mısırdan yapılmış tortillaya ağzımı bile sürmem. Ekmeklerimi, Air France&rsquo;la Rue du Cherche-Midi&rsquo;deki şık ekmek fırınından getirtiyorum. Neyse ki burada tüketiciyi koruma yasası filan yok! Kanser ve anfizeme neden olsa bile yatırım ve iş daha önemli!</p>

  <p class="p20">Saygıdeğer filoloğumuz Frank, Wood Bulvarı&rsquo;ndaki geleneksel bürosundan inmişti, çocuk derisi eldivenlerini ve güvercin rengi fötr şapkasını taktı ve öğleden sonra üçte bu merkezi caddeyi doldurmuş olan kalabalığın arasından geçti (caddeye bir zamanlar San Francisco deniyordu, sonra Plateros, sonra da Francisco Madero denmişti), Filipinli şoförü Tomasito tarafından itaatle açılan kapıdan, geniş arabasına bindi. O sırada Tomasito çok gençti, ama Doğulu hatları yüzünden uğursuz bir görüntüsü vardı. Don Homero kendini yumuşak koltuğa yerleştirirken bir de baktı ki sokak kalabalığı arabasının etrafına toplanmış, gözleri fal taşı gibi açık ona bakıyorlar, avukat ve dilbilimci Don Homero Fagoaga&rsquo;ya, sanki iki başlı bir buzağıymış ya da Başkanın emirlerine uyup da 1982&rsquo;de kaçırdığı dolarları yurda getirmiş bir milyonermiş gibi.</p>

  <p class="p20">Homero Dayı Filipinli şoföre gitmesini, hemen oradan uzaklaşmasını emretti; ama Tomasito İngilizce <span class="t17">No can do, master,</span> dedi, kalabalık büyüdükçe büyüyordu, kolektif burunlarını Bay Fagoaga&rsquo;nın Japon malı limuzininin camlarına dayıyorlar, ön ve yan camlara, kapılara salyalarını, parmak izlerini, sümüklerini ve insanı kör eden nefeslerini bulaştırıyorlardı. Müsteşar Fagoaga&rsquo;nın anlam veremediği bu aşırı merak işte böyle had safhadaydı. Camları kapalı olduğundan Türk Hamamına dönmüş olan arabasında, bütün şişkoluğuyla, kuşatılmış bir halde korkuyla oturuyordu; Moctezuma ya da Mussolini&rsquo;nin ölümleri gibi aşırı bir nefretten mi, yoksa hayranları tarafından soyulup, parçalanan, günümüz rockaztek idolleri gibi aşırı bir sevgiden mi olduğunu kestiremediği bir ölümü savuşturabilmek için öylece bekliyordu Dil Akademisi üyesi.</p>

  <p class="p20">&ldquo;Camları aç, Manilalı savaşçım!&rdquo; diye bağırdı H. Dayı şoförüne.</p>

  <p class="p20">&ldquo;Is danger master, me no likey lookey!&rdquo; (En Anglais dans le texte)</p>

  <p class="p20">&ldquo;Bana bak, sen benim canımı sıkmaya başladın, Quezon&rsquo;un piçi,&rdquo; diye ünledi H. Dayı, ateşli kalabalığa karşı kahramanca açtı camını, sanki niyeti şişe kapaklı şapka giymiş olan çocuğu yakalamaktı, çocuk, orbi et urbi, bedava gösteri, gelin diye bağırıyordu, haşlanmış ayaklı çocuk müritleri (yapışık, siyah saçlı şişman bir oğlan ve dağınık saçlı, çakal burunlu, sıska bir oğlan) tarafından yukarı kaldırılmıştı, şu arabaya bakın, camları aslında büyüteç, o koca burunlu, korkunç derili çocuk ve aman aman! Homero&rsquo;nun on altı yaşındaki haline benzeyen uzun saçlı, şişman çocuk tarafından havaya kaldırılmıştı, Japon arabasına bakın, diye bağırıyordu, son model, büyüteç camlı, içerideki şişman adama bakın büyüteçten nasıl da kocaman görünüyor, bakmazsanız kaçırırsınız, baylar bayanlar.</p>

  <p class="p20">&ldquo;Gazla, sarı bela!&rdquo; dedi Homero Dayı öfkeyle, hızla camı kapatmakta olan Tomasito&rsquo;ya. &ldquo;Gazla, durma, onları çiğnesen de olur, daha önce de söylemiştim. Federal Bölge polisinin ne karar aldığını biliyorsun: Bir Yayaya Çarparsanız Durmayın. Yürü, Tomasito, mahkemelerde ve avukat bürolarında araştırma raporlarını duvar kâğıdı olarak kullanıyorlar, hadi yürü, çiğnesen de öldürsen de fark etmez. Yasal, çünkü trafiği durdurmak, polis raporu yazmak, insanları dava etmek daha pahalıya patlıyor. Şu mazlum kitleyi öldür Tomasito, Şehrin ve Cumhuriyetin iyiliği için. Gebert onları, dedi Homero, ama çılgın gözlerinde arzu titreşiyordu. Onları seviyordu, onlardan nefret ediyordu onları silahsız, yalınayak boş arsalarda koşarken görmüştü, dioksitlerin, fosfatların, monoksitlerin açtığı yaralara alışmışlardı; Nippo limuzininin kapalı, salyalı camından, Frank Wood&rsquo;da arkasından koşan çocuklara öfkeyle baktı; meraklı kalabalığın önündeydiler; şişe kapaklı derisi dökülen, bir de küçük tombul (kayıpçolar diye söz oyunu yapıyor babam); üç çift bacağa baktı, bakalım en çok hangilerini beğenecekti; arabasının arkasında koşan altı ayak bir şekilde bozulmaya uğramıştı, şehir çocuklarının tabanlarında oluşan ve onların (o-yoklukların sokaklarda geçirdiklerini gösteren koruyucu, insan plastiği vardı ayaklarında, Meksika, DeFol denen bu yerde bir sürüsü var: Homero Fagoaga Dayı&rsquo;nın limuzini arkasından koşan kayıpçolar Yetim Huerta, Yetim Annie, David Copperfield, Oliver Twist, Küçük Dorrit, Meksika DeFol&rsquo;un hafif soluklan:</p>

  <p class="p20">&ldquo;İleri, ey Altın Ordu!&rdquo; Sadık Filipinli, meraklı kalabalığı bir orak gibi biçti; Posadas&rsquo;ın, masumları katleden At Sırtında Ölüm oymalarına benziyordu sahne. Birkaç tane inleyen gövde yere serildi (&ldquo;Salaklar!&rdquo; dedi Don Homero); ama dayımızın gözü şişe kapaklı şapka giyen ve arkadaşlarıyla birlikte koşan, kirli suratlı oğlandan başkasını görmüyordu... Yine de, saplantı adını almayı gerçekten hak eden saplantılarda da olduğu gibi, onları ve az önce maruz kaldığı kalabalık sahnesini düşünmeyi bıraktı. Yorulmuştu. Eve gittiğinde dairesine çıktı ve banyonun hazırlanmasını emretti. Tomasito bu emri yerine getirmek için koştu, sonra da yüzünde büyük bir keyif ifadesiyle geri döndü: &ldquo;Hazır efendim!&rdquo;</p>

  <p class="p20">Homero onun yanağından bir makas aldı. &ldquo;Sırf bu yüzden, bütün günahlarını bağışlıyorum; çünkü becerikliliğin tuttuğunda mucizeler yaratıyorsun, benim küçük Fu Mançum.&rdquo; Siyah mermer banyosunda soyundu, vücudunu başka türlü hayal ederek aynaya cilveli cilveli baktı, aynı kaldığı halde arzusunun karanlık nesnelerini çılgına çevirecek bir gövde, o, Homero, Paramount bıyıklı bir Ronald Colman. İçini çekti. Roma imparatorlarına yaraşır Poppaea küvetindeki suyun akışkan yeşiline minnettarlıkla baktı. Uzun uzadıya ama dalgın dalgın, Meksika&rsquo;da, D.F. (nam-ı diğer DeFol)&rsquo;un, sadece özel &ndash;yalnız kişisel değil aynı zamanda da gizli&ndash; rahatlıkların var olduğunu düşündü, çünkü başkalarıyla paylaşılan her şey çirkinleşmişti &ndash;caddeler, parklar, binalar, toplu taşıma, mağazalar, sinemalar&ndash; ama içeride, zenginliğe ayrılan köşelerde lüks ve gizli bir hayat sürmek mümkündü çünkü milli dayanışmayı tehdit eden bir durum ortaya çıkmıyordu; yasal olmasa da güçlükle kazanılan paraları geri iade etmek. Park Avenue&rsquo;daki beş milyon dolarlık kooperatifleri bırakmak ya da Vail&rsquo;deki devre mülkleri pazarlıksız satmak, bunların kendisinden daha talihsiz olanları... Hayranlıkla küvetindeki suyun billur gibi yeşiline baktı, hem sıvı bir saydamlığı hem de hoş bir katılığı vardı (mermer gibi de denebilir) ve kendini ona bıraktı.</p>

  <p class="p20">Neşeli, kaygısız bir sıçrayışla küvete atladı ama suyun o enfes, ılık akışkanlığıyla sarılıp sarmalanmak yerine, soğuk ve yapışkan bir ahtapotun kollarına düştü: binlerce vantuz kıçına, sırtına, bacaklarına, dizlerine, bileklerine, cinsel organlarına, boynuna yapışmıştı: Avukat Fagoaga bataklıktan, çamurdan ya da bir havuz dolusu köpekbalığından daha kötü bir şeyin içine batmıştı; ne parmağını ne de bacağını oynatabiliyordu, kafası bir kukla gibi batıp batıp çıkıyordu, bir küvet dolusu yeşil jöle Homero&rsquo;yu emiyordu, tatlı, yapışkan bir limon jölesi içinde dev bir çileğe benziyordu H. Dayı.</p>

  <p class="p20">&ldquo;Bu ne böyle, jöleli dava vekili mi?&rdquo; dedi Don Fernando Benítez Amca kapıdan, kelebek yakası kolalıydı, kravatı ve kruvaze şantug takımı vardı.</p>

  <p class="p20">&ldquo;Tomasito!&rdquo; diye bağırmayı başardı Homero Fagoaga, hemen ardından da dehşet, şaşkınlık ve öfkeye battı ki bunlar Fırlamaların banyoya boşalttığı litrelerce jelatinden daha yapışkandı: &ldquo;Tomasito! Au secours! Au secours!&rdquo;</p>

  <p class="p20">&ldquo;Patronun gerçekten de Fransızca biliyor mu yoksa sadece iğrenç bir züppe mi?&rdquo; diye sordu Fernando Amca, şahane ama şaşkın uşak Tomasito&rsquo;nun, efendisine yardıma gitmeden önce ona uzattığı bastonu ve şapkayı alırken. Efendisi bağırıyordu: &ldquo;Benítez, pis Rusperver! Kafe Marksisti! Salon Komünisti seni!&rdquo; Abartılı listesi uzadıkça uzuyordu ve annemin de belirttiği gibi, sarf ettiği her sözcük siyasi eğitimini ne zaman aldığını gösteriyor, tarihini ortaya koyuyordu.</p>

  <p class="p20">Tomasito, efendisini elektrikli süpürge, masaj, hatta tirbuşonla kurtardıktan sonra, yanında taşıdığı, saksıya ekilmiş bir palmiyeye dua etmek için çekildi. Efendisini bir daha akrabaları, sırdaşları ya da arkadaşlarıyla karıştırmasın, onların bir daha efendisinin evine girmelerine izin vermesin, aynı anda iki efendiye birden hizmet etmesin diye kendi ülkesinin tanrılarına dua etti.</p>

  <p class="p20">Sonra hıçkırarak, perdeli yatağında takatsiz yatan Don Homero Fagoaga&rsquo;nın yanına döndü, ona biraz daha masaj yapacak ve özür dileyecekti.</p>

  <p class="p20">&ldquo;Sanırım kulaklarında ve burnunda biraz jelatin kalmış,&rdquo; dedi babam Angel, ama annem sadece şu sözleri yineledi:</p>

  <p class="p20">&ldquo;Oğlum doğduğunda ne soluyacak?&rdquo;</p>

  <p class="p20">&ldquo;Belki de önce oğlanın hangi dili konuşacağı sorusuna cevap versem daha iyi olacak. Onu da sormuştun değil mi?&rdquo;</p>

  <p class="p20">&ldquo;Peki. Hangi dili konuşacak? Bu benim üçüncü sorum.&rdquo;</p>

  <p class="p20">&nbsp;</p>
</body>
</html>
