<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p5">&nbsp;</p>

  <h3 class="h31"><a id="ncx2262"></a><a id="a75"></a>1</h3>

  <p class="p20">Médoc d&rsquo;Aubuisson, López ailesinin aşçısı, Duc de Choiseul zamanından beri Paris&rsquo;teki Palais Royal&rsquo;in güzel bir köşesinde bulunan Le Grand Vefour lokantasını havaya uçuran son patlamada sağ kalan tek kişiydi; patlamayı Prenses Turenne ve Alık Tefeciler Sürüsü (PATATES) üstlenmişti.</p>

  <p class="p20">PATATES&rsquo;in saldırı gerekçesi şuydu: Le Grand Vefour, me de Jalois&rsquo;daki komşu Kültür Bakanlığının memurlarına yemek servisinde bulunuyordu, bakanlık da Fransa&rsquo;daki kızıl, antimonarşist propagandanın ardındaki beyindi. Elveda Vefour, hoşgeldin Médoc; kazazedenin şöhreti, sabık Süperbakan Ulises López&rsquo;in karısı Doña Lucha uncarte de López&rsquo;in chef de cuisine&rsquo;in hizmetlerini talep etmesine neden oldu; kızlar çatır çatır çatlayacaklardı!</p>

  <p class="p20">Peru, Fildişi Sahili, Seyşel Adaları, Abu Dabi Emirliği ve nihayet Meksika Cumhuriyeti&rsquo;nin burjuvazileri tarafından kapışılan Médoc son teklifi kabul etti, çünkü özel bir durum vardı; büyük büyük dedesi Prenses Salm-Salm&rsquo;ın aşçılığını yapmıştı, kadın Maximilian&rsquo;ın kısa ömürlü Meksika İmparatorluğu sırasında Cuemavaca&rsquo;daki sevgilisiydi. Dahası, Médoc&rsquo;un amcalarından biri, Marsilya&rsquo;nın önemli bir şahsiyeti, El Salvador&rsquo;a göç etmiş ve orada ölüm taburlarını kurmuştu. Médoc en azından Amerika mazisine yakın olmak istemişti, ama ancak insafsızca taleplerini sıraladıktan sonra teklifi kabul etti: Las Lomas del Sol&rsquo;lu bu meteque&rsquo;ler sadece New York&rsquo;taki hesabına dolarla ödeme yapmakla kalmayacak (ayda yirmi bin dolar), hazırladığı mönüleri de sorgusuz sualsiz kabul edecek ve nerede, hangi fiyatta olursa olsun istediği malzemeyi temin edeceklerdi &ndash;ister mevsiminde Roma yermantarı olsun, ister Qin Shi Huang&rsquo;ın mezarlarından Çin karıncaları olsun&ndash;, haftada bir evin hanımı (Doña Lucha&rsquo;nın bizzat kendisi) aşçıya yemek pişirecek ve servis yapacaktı, sırf sinsi kıyaslamalar yapılabilsin diye; ayrıca Médoc Lopezlerin yemeğe davet ettiği kişileri veto hakkına sahipti ve sekiz kişiden fazlasına yemek hazırlamayı kesinlikle reddediyordu.</p>

  <p class="p20">Bu son koşul Doña Lucha&rsquo;nın hırsını havada bırakmıştı; ne de olsa hanım Meksika&rsquo;nın (affedersiniz, dünyanın) en iyi aşçısına sahip olmanın yanı sıra cafcaflı ve bol katılımlı partiler de vermek istiyordu.</p>

  <p class="p20">&ldquo;Bir otelden sandviç sipariş edersin,&rdquo; dedi Médoc, kızının &ndash;Penelope López, Krizdeki-Meksika&rsquo;nın meşhur Epik Prensesi, Takdim Edecek Hiçbir Şeyi Olmayan ve Modası Dünyanın Hiçbir Yerine Benzemeyen Bu Toplumda Modayı İlk Takdim Eden&ndash;; on altıncı yaşgünü kutlamasının yaklaştığını sızlanarak kendisine anlatan Doña Lucha&rsquo;ya en azından beş yüz davetli çağrılacaktı, hepsi seçmeydi kuşkusuz ama beş yüz kişiydiler işte.</p>

  <p class="p20">Yukarıdaki lafı sarf eden Médoc, Club Med&rsquo;in Cancun baronluğuna tatile giderek López ailesini sadece uygun bir mönünün hazırlanmasında değil, Penny&rsquo;nin doğum gününü onunla birlikte kutlayacak beş yüz genç kız ve erkeğin seçilmesinde de yalnız bıraktı. Bir başka mesele daha vardı; Federico Robles Chacón&rsquo;un ve yaratığı Anadok&rsquo;un meteorik yükselişinden sonra Bakan López&rsquo;e musallat olan politik veba 1992 jeunesse dorée&rsquo;sinden arta kalanların Las Lomas del o gettosundaki bir kutlamaya katılmalarını olanaksız kılıyordu. Sonuç hem anne hem de kız için ciddi bir prestij kaybı olacaktı.</p>

  <p class="p20">Bayan Ponderosa girer, kupkuru ve elektriklidir, saf Kastil ırkı, çöp gibi; ama ayak bilekleri kapkalın, İber fizyonomisini tamamlayan bir Portekiz bıyığı ve o aşılmaz, Engizisyoncu, Reformasyon karşıtı haşin görüntüsünü perçinleyen sarımsak kokusu. Bayan Ponderosa&rsquo;ya göre, bir, gerçek bir Kastilli için her keçi kızartmaya gelirdi, iki, on iki bin küsur gazete ve şehirdeki sayısız televizyon istasyonu durmadan yeni bir kamu hizmetini duyuruyordu, adı BEREABER&rsquo;di, sözcüsü de yumurta kafalı hoş bir çocuktu, yalnızlık labirentinden kurtulmak isteyenlere çöpçatanlık hizmeti sunuyorlardı (Bayan Ponderosa kızardı); üç, şu anki kriz esnasında ev sahiplerinin istediği sayıda misafir bularak partinin rezil olmasını engelleyebilirlerdi.</p>

  <p class="p20">&ldquo;Pastamız bile yok; ben nasıl pasta yapıldığını bilmiyorum,&rdquo; diye sızlandı Doña Lucha. &ldquo;Ya <span class="t17">siz</span>?<span class="t17">&rdquo;</span></p>

  <p class="p20">Ponderosa muzaffer bir edayla bilmediğini söyledi: &ldquo;Ama bakın gazetede ne yazıyordu: <span class="t17">Bebek Be&rsquo;den özel do</span><span class="t17">ğ</span><span class="t17">um günü pastalar</span><span class="t17">ı</span><span class="t17">.&rdquo;</span></p>

  <p class="p20">&ldquo;Peki bu organizasyonun sahibi kim? Bizim tanıdığımız biri mi?&rdquo;</p>

  <p class="p20">&ldquo;Burada denildiğine göre şirketin müdürü Angel Palomar y Fagoaga...&rdquo;</p>

  <p class="p20">&ldquo;Labastida Pacheco y Montes de Oca!&rdquo; diye bağırdı Doña Lucha, Meksika soy kütüğünü harfiyen biliyordu: &ldquo;D.F., Puebla ve Gudalajara&rsquo;nın en iyi aileleri!&rdquo;</p>

  <p class="p20">&ldquo;Siz bilirsiniz,&rdquo; dedi Ponderosa duygusuzca. Çekildi; sırtını hanımına dönmeden.</p>

  <p class="p20">&nbsp;</p>

  <h3 class="h31"><a id="ncx2277"></a><a id="a76"></a>2</h3>

  <p class="p20">Ulises López hayalet gibi Las Lomas del Sof&rsquo;daki karanlık evinde dolanıyordu. Gün boyunca, cıva buharlı lambalar, yüksek voltajlı spotlar ve rengârenk flaşlarla aydınlatılan malikâne uluslararası havaalanlarındaki Duty-Free Shoplara benziyordu. Petrollüyetmişler bolluğunun yadigârları bütün dünya görsün diye oraya yığılmıştı: Fransız parfümleri, Alman fotoğraf makineleri, Japon bilgisayarları, Yankee kasetçalarları, İsviçre saatleri, İtalyan ayakkabıları. Doña Lucha bütün bunların sergilenmesi gerektiğini düşünüyordu, söylemekten hiç bıkmadığı bir söz vardı:</p>

  <p class="p20">&ldquo;Benim param değil mi neden kıskanç gözlerden saklayayım? İstediğimi yaparım!&rdquo;</p>

  <p class="p20">Ama sabaha karşı dörtte evin sahibi, duvarları pamuklu kadife kaşlı, maun mobilyalı kasvetli yatak odasından cafcaflı Guggenheim merdivenine hayalet gibi atıyor kendini, oradan beton bahçeye, ABD haritası şeklinde, dibine çizgiler ve yıldızlar boyanmış olan havuzun kenarına, oradan özel casinoya, horoz dövüşü çukuruna, kendi kendine mesleği ve geleceği hakkında bir şeyler mırıldanıyor; nereden bilsin baş rakibi Federico Robles Chacón, aşçı Médoc d&rsquo;Abussion&rsquo;a meyve bahçeli bir çiftlik ve Yuatepec&rsquo;de bir atış poligonu vererek Don Ulises&rsquo;in kahvaltıda yediği papayaya her sabah bir toz şeker zerresi koymasını sağlamıştı. Toz şeker zerresi</p>

  <p class="p9">&ndash;&ndash;&ndash;&ndash;&ndash;&ndash;&ndash;&ndash;&ndash;&ndash; ( (Pacifica&rsquo;da) ) &ndash;&ndash;&ndash;&ndash;&ndash;&ndash;&ndash;&ndash;&ndash;&ndash;</p>

  <p class="p20">yaratılan bilgisayarların son numarasıydı; yutuldu mu insanın mırıltılarını ve en gizli düşüncelerini yirmi dört saat boyunca kaydediyor, Robles Chacón&rsquo;un bürosundaki bilgi bankasına aktarıyordu, orada düşünceler bir Samurai bilgisayarıyla deşifre ediliyor, düzenleniyor ve Bakan Robles Chacón&rsquo;a büyük bir haz ve içeriden bilgi veriyorlardı. Ancak mikroçip papaya ile girdiği için papaya ile çıkıyordu, bu yüzden de her gün yeniden yerleştirilmesi gerekliydi. Médoc beş yüz yeniyetmeyi beslememek için tatile çıkarken vazifesini aksatmayacaktı. Médoc, Bayan Ponderosa&rsquo;nın kulağına bir vaatte bulundu; geri döndüğünde kadın bekâretinden kurtulamasa bile (bunu uzun zaman önce güçlü bir İspanyol Sivil Muhafızı almıştı) en azından şimdiki yalnızlığından kurtulacaktı</p>

  <p class="p20">BEREABER (Ponderosa&rsquo;nın kafasında neonlarla yanıp sönüyordu)</p>

  <p class="p20">tabii eğer efendisinin papayasına her gün o şeker zerresini koyarsa.</p>

  <p class="p20">Gece yansı dörtte boş bir horoz dövüşü çukurunda uykusuz bir Ulises López buluyoruz, Federico Robles Chacón&rsquo;a olan öfkesini ancak kendi kariyerinin duygusal bir dökümüyle ifade edebiliyor: Guerrero&rsquo;nun Pasifik sahilinde fakir bir ailenin çocuğu olarak dünyaya gelmişti; ama daha o zamanlarda bile tutumluydu, bir cep faresi gibi her şeyi biriktirir, her şeyi bir işte kullanırdı, böyle böyle yükseldi. Kimsenin diş fırçası mı yok &ndash; Ulises&rsquo;i çağırın! Birinin şapkaya mı ihtiyacı var &ndash; Ulises&rsquo;i çağınn! Otobüse somun mu lazım &ndash; Ulises&rsquo;i nn! Ağzına kadar oy dolu bir oy sandığı PRI&rsquo;ya seçimi mi kazandıracak &ndash; Ulises&rsquo;i çağırın! Ulises Acapulco&rsquo;da liseye, Chilpacingo&rsquo;da hukuk fakültesine, Ulusal Üniversitede doktora programına, lisansüstü eğitime girdiğinde istediğini yaptı; çünkü Ulises López&rsquo;de hep birilerinin işine yarayan bir şeyler vardı, onun sırrı buydu, tepeye böyle çıkmıştı:</p>

  <p class="p20">&ldquo;Oyunun ulusal kurallarına uyarak para kazandım&rdquo; derdi, kimsenin de bu sözün doğruluğundan kuşkusu yoktu. Alçak seviyeli işlerden yüksek seviyeli işlere terfi etmişti, ama alçak olsun yüksek olsun hepsinde gücünün kaynağını korumuş, sağlamlaştırmıştı. En-sevilen-evlat statüsünü kazandığı Guenero onun için vazgeçilmezdi; sonra ulusal özel teşebbüs geldi; dış ilişkiler &ndash; ABD finansmanı; sonra hükümet ve PRI. Bütün bunlar gayet iyi biliniyordu ve oldukça normaldi. Önemli olan Ulises&rsquo;in bu kalıbı Meksika tarihinin kritik bir döneminde hayata geçirmesiydi; 1977 ile 1982 arasında, yani ülkemize bağımsızlığımızın 155 yılı boyunca giren yabancı paradan daha fazlasının girdiği dönemde. Petrol patlaması sırasında, Meksika&rsquo;da dolar dışında her şey pahalıyken. Ulises bunu herkesten önce fark etmişti. Meşhur Theta Gmbu&rsquo;nu kurdu (tek üyesi kendisiydi) ve bankaları almaya başladı, kendi kendisine karşılıksız kredi açıp sular seller gibi mal ithal ediyor, bunları statü düşkünü orta sınıf pazarında şişirilmiş fiyatlarla satıyordu; rakip bankalara milyonlarca peso yatırıp sonra birdenbire hepsini çekti, rekabet bitmişti; Meksika&rsquo;da ve dışarıda finans imparatorlukları yarattı, karşılıksız kredi piramitlerinin içinde uçsuz bucaksız kâğıt labirentlerinden, düşük faizlerden, petrodolar borçlarından ve hammadde maliyetindeki artıştan faydalanarak sadece ülkenin petrol vaatleriyle desteklenen belgelerle şirketler yarattı; kamyon yüküyle kârını Avrupa ve Amerika bankalarına istifledi, ama López Portillo 1982&rsquo;de bankaları kamulaştırıp para ihracatçılarını itham ettiğinde ilk kutlayan o oldu. Ne gam: itham ettiği insanlar hemen yanı başındaydı. Başkanın &ndash;Santa Anna&rsquo;nın kendisine karşı bir darbe sahneye koymasından beri eşine rastlanmamış teatral bir çıkışla&ndash; ötekilere ve kendine yönelttiği ithamı çılgınca alkışlıyorlardı. Sonradan Ulises kendi kendine büyük bir güvenle dedi ki, bankalarımı kaybettiğim için bana ödemede bulunacaklar, ben de paramı güvenli Grand Cayman&rsquo;a göndereceğim; tam da öyle oldu. Cayman Güney Amerika&rsquo;ya mahsus bir tim-ama (Don Ulises gibi) bir timsahın bile işi ters gidebilir; yaptığı kâğıt spekülasyonları yüzünden kötü bir darbe almıştı, ama 1989&rsquo;a gelindiğinde 1982&rsquo;de kaybettiklerini tekrar kazandı. Krizin tam orta yerinde, Meksika Siyah Altını Ortak Fonu&rsquo;ndaki (Theta Grubu&rsquo;nun paravan şirketi) yabancı hissedarlar 1978&rsquo;de hissesi on iki dolardan on hisse almışlardı; şimdi hisseler iki dolara düşmüştü. Bu zararı telafi edebilmek için yeşil şantaj işine giren ilk Latin Amerikalı oldu</p>

  <p class="p20">Ulises &ndash; yeşil yeşil; yeşil seni ne çok seviyorum, yeşil hücreler, yeşil hisseler, yeşil dolarlar, yeşil belalar; boktan bankaların boktan hükümetlere verdiği boktan borçlar mahvetti bizi, dedi Ulises; ödemeleri durdurarak uluslararası bankacılık sistemini çökertebilirdik, ama cesaret edemedik; şerefli insanlar olduğumuz için ve Amerika&rsquo;nın on dokuzuncu yüzyılda İngiliz bankalarına taktığı astronomik borcu asla ödemediğini unuttuğumuz için ağzımıza sıçtılar. Sevinçten uçuyorum Ulises neşeyle sıçrayarak topuklarını birbirine vurdu (ben başkente sadığım, vatana değil!). Bir yeşil şantajcıya dönüşen Don Ulises finansal bir dolandırıcılığın yıldızıydı; dolandırıcılık şöyle bir şeydi: Ünlü bir ulusaşırı şirketin hisselerinin çoğunu kapatıyor sonra da şirketi bütünüyle ele geçireceğini duyuruyordu, böylece şirketin değerini çokuluslu stratosfere fırlatıyordu, böylece şirket kontrolü tekrar ele geçirebilmek ve spekülasyonu durdurmak için çok yüksek bir fiyata Ulises López&rsquo;in hisselerini almak zorunda kalıyordu. Bu yöntemi kullanarak, kurnaz Guerrero kodamanımız bir vuruşta temiz 40 milyon dolar kazanmış ve kâğıt imparatorluğunun çökmesiyle hasar gören servetini onarmıştı &ndash; aslında o kadar da hasar görmemişti ya, diye mırıldandı iş dünyasının hızla yükselen bodur Napolyon&rsquo;u, hem Don Juan Tenorio&rsquo;nun ne dediğini herkes duymamış mıydı, zamanın tükeniyor, süpersonik dolarlarla aldığın şeyleri önden çekmeli pesolarla ödememen için her türlü borç müzakereye açık; Meksika&rsquo;da satılacak çok şey var, en başta bir sekiz yüz kilometrelik elastik, sınırsız sınır var, sonra 1985&rsquo;te hükümet tarafından el konan ve 1989&rsquo;da Ulises&rsquo;in eline geçen depreme uğramış mülkler var.</p>

  <p class="p20">Süperbakan ilan edilen Don Ulises López&rsquo;in 1990 Krizi boyunca temel görevi (son derece avantajlı bir pozisyondan), de jure ortak yönetimler, tröstler, sınırlı imtiyazlar, geçici devretmeler ardında gizlenen de facto peşkeş çekmeyi yönetmekti; Yucatân&rsquo;ın Club Med&rsquo;e verilmesinin, Beş Kızkardeş için Chicatam Tröstünün yaratılmasının Meksamerika&rsquo;nın varlığının teyidinin, Veracruz&rsquo;da ya da Íxtapa&rsquo;nın kuzeyindeki Pasifik kıyılarında ne olup bittiğine hiç aldırılmamasının arkasında o vardı.</p>

  <p class="p20">&ldquo;Karşılıklı bağımsızlığın gerçekçi bir biçimde kabulü", &ldquo;egemen güçlere vatanseverce uyarlanma", &ldquo;ulusal, devrimci yoğunlaşmada bir adım daha", &ldquo;barış içinde bir arada yaşamak için vatansever bir katkı&rdquo; vb. gibi örtmecelerle gizlenen bu pazarlıklar Ulises López&rsquo;in ününe ün kattı, hem bu sözlerde politik eğilimi ne olursa olsun her insan için bir şeyler vardı.</p>

  <p class="p20">Büyük gayretlerinden dolayı 1990 Krizi sırasında Don Ulises VDTB (Vatanseverlik ve Dış Teşebbüsler Bakanlığı) başına getirilerek ödüllendirildi; bazıları mesleki başarılarının bu berbat bakanlık göreviyle dengelendiğini söylediler, bazıları da mesleki felaketlerinin bu parlak bakanlık mevkiiyle ödüllendirildiğini. Cesur Ulises&rsquo;imizin gözü korkmadı: Süper Ekonomik Bakanlıktan pazar felsefesini bütün haberleşme kanallarıyla duyurdu:</p>

  <p class="p20">Aleni: &ldquo;Parayı kimin kazandığı önemli değil, yeter ki herkes vergilerini ödesin.&rdquo;</p>

  <p class="p20">Şahsi: &ldquo;Dünyadaki bütün parayı kaybedebilirim, yeter ki benim olmasın.&rdquo;</p>

  <p class="p20">Aleni: &ldquo;Kamu hizmeti iktidarı elinde bulundurmayı haklı çıkaran tek şeydir.&rdquo;</p>

  <p class="p20">Şahsi: &ldquo;Seks gibi iktidar da sadece haklı çıkarmak gerekmediğinde zevk verir.&rdquo;</p>

  <p class="p20">Aleni: &ldquo;Hepimiz üretime katılıyoruz.&rdquo;</p>

  <p class="p20">Şahsi: &ldquo;Bu ülkede bir üreticiler var, bir de asalaklar. Guerrero&rsquo;da hiçbir şeyim yoktu. Bir hiçken buralara kendi gayretimle geldim. Kimse bana bedava tortilla vermedi.&rdquo;</p>

  <p class="p20">Aleni: &ldquo;Hepimiz hak ettiğimiz payı alırsak üretim artar.&rdquo;</p>

  <p class="p20">Şahsi: &ldquo;Hükümet sadece zenginlere yardım etmelidir.&rdquo;</p>

  <p class="p20">Aleni: &ldquo;Ulusumuzun zaferini yüz milyon Meksikalı yazdı.&rdquo;</p>

  <p class="p20">Şahsi: &ldquo;Ulises López&rsquo;in zaferini yüz milyon orospu çocuğu yazdı.&rdquo;</p>

  <p class="p20">Aleni: &ldquo;Şairin dediği gibi, bazıları yokluk içinde sürünürken bazılarının aşırı serveti olmamalıdır.&rdquo;</p>

  <p class="p20">Şahsi: &ldquo;Hayatta kalmak için kimin Jaguar&rsquo;a, Porsche&rsquo;ye ihtiyacı var? Benim! Bir litrelik Miss Dior şişesi kimin için ölüm kalım meselesidir? Bu soruya cidden cevap vermek zorunda mıyım?&rdquo;</p>

  <p class="p20">İster aleni olsun ister şahsi Ulises&rsquo;in politikaları açık bir sırdı; Ulises ve ekibi ülke fakirleştiği için zenginleşmişti; kötü hükümet sayesinde servet kazanmıştı; petrol bizi mahvetmişti, ama Ulises&rsquo;i ihya etmişti; hükümet ülkeyi parçalıyordu; yabancı bankalar hükümeti parçalıyordu; Ulises de hepsini paramparça ediyordu.</p>

  <p class="p20">&ldquo;Beni hırsızlıktan hapse atın!&rdquo; diye bağırdı Ulises var olmayan horozlara arsız bir buruklukla. Boş horoz dövüşü çukurunu arşınladığı gece. &ldquo;Kellemi uçurun! Sonra benim gibi bir dehanın tekrar ortaya çıkmasını bekleyin! İnsan doğasının her yönü yeniden doğar, varolma, gelişme, meyve verme talebinde bulunur: HEPSİ!&rdquo;</p>

  <p class="p20">Ama bir anda alçak Robles Chacón bütün bilgeliği, entrika çevirme kapasitesini, kumpas kurma yeteneğini, konuşma ustalığım karşılıklı kayırmaları ele geçirmekle kalmamış çelişkilerin, güven eksikliğinin, sonuç alınamamasının, insanların Ulises López&rsquo;in yönetimin duyduğu husumetin yerine de politik simgeleri koymuştu: Anadok yarışmalar, Sirk ve Sirk, hepsi öyle başarılı olmuştu ki Ulises malikânesine kapanmıştı, uykusu kaçmış dövüş çukurunu arşınlıyordu, gün boyu kahve içiyordu, Robles Chacón&rsquo;dan, onun o canavar Anne ve Doktor&rsquo;undan, kendilerini yeni duruma uyduran eski rakiplerinden nasıl intikam alacağını düşünüyordu. Ulises López kendine güveniyordu, geceye haykırdı:</p>

  <p class="p20">&ldquo;Köpekbalığıydım, yine köpekbalığı olacağım!&rdquo;</p>

  <p class="p20">Ulises&rsquo;in seçkin karısı Lucha Planearte de López için bütün bu yukardakilerin hiç önemi yoktu; yeter ki onun için her şey demek olan hayat tarzını etkilemesin. Bu hayat tarzının vazgeçilmez bir parçası yurtdışı gezilerdi, kocası bundan böyle sadece Querétaro ve Taxco&rsquo;ya seyahat edebileceklerini söylediğinde hanım neredeyse kriz geçirecekti:</p>

  <p class="p20">&ldquo;Neden? Neden?&rdquo;</p>

  <p class="p20">&ldquo;Dövizleri olmadığı için seyahate çıkamayan orta sınıflan darıltmamalıyız.&rdquo;</p>

  <p class="p20">&ldquo;Ama ben, Allaha şükür, orta sınıf değilim.&rdquo;</p>

  <p class="p20">&ldquo;Ama dikkat etmezsen olabilirsin. Devir şüphe uyandıran tüketim devri değil Lucha. Artık kabinede değilim, hakkımdan gelmesi için Robles Chacón&rsquo;un eline fırsat veremem.&rdquo;</p>

  <p class="p20">&ldquo;Belki de sen onun hakkından gelmelisin, aptal.&rdquo;</p>

  <p class="p20">Doña Lucha López uzun boylu, sözünü sakınmayan, esmer, düz gün vücutlu, saçlı ve kıllı bölgeleri kıvırcık bir kadındı, kıçı Narcissus&rsquo;un göletine benziyordu &ndash;içinde boğulunacak kadar derin demişti kocası onunla tanıştığında&ndash;, Tantalus memeleri vardı; çünkü Ulises parmakları yakınlaştığında zıplayarak geri çekiliyorlardı. Chilpango&rsquo;da flörtleri döneminde birlikte dansa giderlerken Lucha femme fatale&rsquo;iydi; onun siluetini sinemalarda, kabarelerde, tatillerde yemek için dışarı çıktıklarında takip eden boktan heriflerden ve sözde Don-Juanlardan kendini koruması gerekmişti Ulises&rsquo;in. Ama bir milyon pesoyu ötekilerden önce kazanarak Lucha&rsquo;nın seçimini belirlemişti; Lucha uzun ve zarifti, Ulises kısa ve asabi. Balayına gitmekle vakit kaybetmemişlerdi; Ulises onu gayri-femme-fatale eylemişti; Lucha Chilpancingo&rsquo;lu âşığını gayri-Don-Juan eylemişti sonra da gayrişahsi bir hal almıştı ilişkileri. Dona Lucha kilo almıştı ama kendi kendine dediği gibi &ndash;&ldquo;tapınılası kafatasını&rdquo; hep muhafaza etmişti. Yaşadığı müddetçe sanki Diego Rivera&rsquo;ya portresini yapsın diye poz veriyormuş gibi nasıl oturulacağını bilirdi. Kocası gayet iyi bilse de telafi niteliğinde bir dizi kaçamak yaşamıştı, Ulises bunun, kendi güç ve para kaçamaklarının karşılığında ödediği bir bedel olduğunu kabul ediyordu, günlük papayasını yerken:</p>

  <p class="p20">&ldquo;Ben sadece beni kullananları ya da başkalarını kullananları kullanırım. Onları sömürmemin nedeni onların da beni sömürmesidir; hilekârsam herkes hilekâr olduğu içindir. Herkes tamı tamına senin benim istediğim şeyleri isterler. Güç, seks, para.&rdquo;</p>

  <p class="p20">&ldquo;Ama aynı ölçüde değil, canikom.&rdquo;</p>

  <p class="p20">Lucha seks ve para istiyordu, ama güç umrunda bile değildi. Kendini genç hissettiği müddetçe, memnu aşk maceraları labirentinin baş kadın oyuncusu oluyordu, gizli buluşmalar, oteller, tehditler, kaçışlar, günlük heyecan, hepsinden de çok, kocasının kiraladığı düzinelerce katil ve özel dedektif tarafından takip edildiğini bilmenin heyecanı, ama hiçbiri zavallı Ulises&rsquo;e getirecek bir delil bulamazdı. Sanayinin kaptanı zamanı gelene kadar intikam almamaya karar vermişti; bu esnada cinsel ilişkilerindeki ilgisizliğin, her ikisinin kızlarına ve onun Meksika sosyetesindeki yerine karşı duyduklarını söyledikleri ilginin keyfini çıkaracaktı.</p>

  <p class="p20">Kriz her şeyi mahvetti. Yurtdışı seyahatlerinden vazgeçmek zorunda kalan Lucha, Ulises&rsquo;i asla affetmedi. Ne Las Lomas del Sol&rsquo;daki malikâne ne Le Grand Vefour&rsquo;un aşçısı, yabancı bir ülkede bir mağazaya girdiğinde tattığı duyguları tattıramıyordu ona.</p>

  <p class="p20">&ldquo;Biz zengin Meksikalılar değil miyiz?&rdquo; diye sordu Lucha katil bir sesle, Ulises şekerli ve limonlu günlük papayasını yiyordu; yemezse kabızlık ve hazımsızlık çekiyordu bücür kalantor.</p>

  <p class="p20">Bu şikâyete karşılık vermedi, ama aynen paylaşıyordu. Guerrero&rsquo;daki çocukluğu ve Mexico City&rsquo;deki dinamik yükselişi için Ulises López&rsquo;in kendi kendine verdiği ödül garsonlarla, maitres d&rsquo;lerle, lokantalarla, otellerle, birinci sınıf uçak biletleriyle, Avrupa şatolarıyla, Long Island ve Marbella&rsquo;da sayfiyelerle dolu bir hayaldi; Plaza-Athénée&rsquo;ye, Beverly-Wilshire&rsquo;a girdiğinde tanınmak, karşılanmak, hürmet görmek, Le Cirque&rsquo;de maitre d&rsquo;yi ilk adıyla çağırmak... Bu telafiler Don Ulises&rsquo;i sürekli bir şizofreniye gark ediyordu: ne yapmalı da Roma&rsquo;da kozmopolitan, Chilpancingo&rsquo;da köyün çocuğu olmalıydı? Ne taşra üssünü (o olmazsa politik desteği kalmazdı) ne de uluslararası konumunu (o olmazsa onca çaba ödülsüz kalacaktı) kaybetmek istiyordu.</p>

  <p class="p20">Öte yandan küçük Lucha&rsquo;mız kocası kadar incelikli değildi; gözü mağazalardan, mağazalardan ve mağazalardan başka bir şeyi görmüyordu, hele hele Amerikan mağazaları; gururlu bir zengin ve bir Meksikalı olmanın ödülü Houston&rsquo;daki Galleria&rsquo;yı saplantılı bir biçimde talan etmekti ya da New York&rsquo;taki Trump Tower&rsquo;ı, Chicago&rsquo;daki Hancock&rsquo;u, Los Angeles&rsquo;teki Rodeo Collection&rsquo;ı, Boston&rsquo;daki Copie Place&rsquo;i; saatlerce, açıldıkları andan kapanana kadar, Lucha Planearte de López bu mağazaların içinde kilometrelerce yol teperdi, Tarahumaralı bir Kızılderili&rsquo;nin dağlarda kat ettiği yoldan bile daha fazla.</p>

  <p class="p20">&ldquo;Bütün o paralan neden yaptık ki! Şu hale bak! Cesaretine hayranım.&rdquo;</p>

  <p class="p20">Beyin küresinin çatlakları ve yivlerinde bu kelimeler kayak yaparken Ulises yatak odasına geri dönüp yattı, ama koyunları saymak yerine kendi kendine tekrarladı: Bir sürü iyilikte bulundum, benim için bir sürü iyilikte bulundular, yaptıklarım bana geri döndü, benim çıkarlarımla milletin çıkarları hiçbir zaman çelişmedi, sadece bazı iyilikler vardı, ben millete bir iyilik ettim, o bana bir iyilikte bulundu, ben de ona karşılık vereceğim, Robles&rsquo;ten nasıl intikam alırım, nasıl intikam alırım, nasıl zzzzzzzzzzz, Lucha da kendi tarafında okuyarak uyumaya çalışıyordu, kocasının önerisine uyup López Velarde&rsquo;nin <span class="t17">Tatl</span><span class="t17">ı</span> <span class="t17">Vatan'</span><span class="t17">ı</span><span class="t17">n</span><span class="t17">ı</span> okumaya başlamıştı. Bir şeyler öğren hayatım, derdi Ulises, öyle aptal gibi görünme, sen Ulises López&rsquo;in karısısın, sakın unutma, bütün bunlar hanıma gayet doğru görünüyordu; ama o mısra canını sıkmıştı; &ldquo;Çocuk İsa sana bir ahır miras bıraktı,&rdquo; bu fikir onu rahatlatacağı yerde eteklerini tutuşturuyordu, ona alttan alta İsa&rsquo;nın yemlikte doğan bir tanrı olduğunu (hep de en umulmadık yerlerden çıkıverirler!), açıktan açığa da depremzede gecekonducu güruhunun kendi arazisine ahır bozması evler yaptığını hatırlatıyordu. Siktir, dedi Lucha Planearte de López, saygın maliyeci ve bakanın eşi, Noel Arifesi için ahırlar, güzel, Tanrı bana Las Lomas del Sol&rsquo;daki evimi bıraktı, beş kilometrekare, tenis kortlu, siyah mermer tuvaletli, odalarının yerleri vaşak kürkü kaplı, büyük besteci Morzart&rsquo;ın müziği eşliğinde su yatağına atlamadan önce uykulu uykulu okşamak için, sonra elektronik tartım var bana otomatikman ağırlığımı ve ideal kilomu bildiriyor böylece günbegün o kiloya nasıl yaklaştığımı görüyorum: 38 beden kızlar, çatlayın! Sonra varlığını şenlendirme küçük Prenses Penny&rsquo;mize yaptıklarımız; kalp şeklinde bir jakuzi, son çıkan üç yüz kasetin bulunduğu bir balo salonu, küçük bir casino, arkadaşları tavla, rulet oynayıp eğlenebilsin diye, kırmızı kadifelerle kaplı bir sinema odası, Penny&rsquo;nin bahçede Marie Antoinette kılığında dolaşırken bindiği küçük cici arabaları çekmek için eğitilmiş bir ahır dolusu midilli, ama bence kraliçeden çok küçük bir çoban kızına benziyor, sonra bir köpek yarışı parkuru, bir horoz dövüşü çukuru, Amerika şeklinde ısıtmalı bir havuz, Bloomingdale&rsquo;in birinci katının mütevazı bir kopyası, mütevazı; çünkü dedikodu istemiyoruz, kriz mriz, hem artık hiç seyahate de çıkmıyoruz, ama mağazada Amerika&rsquo;dan ithal edilmiş tezgâhtarlar var, hele o parfüm bölümü yok mu, ah ah... burnumu sızlatıyor! Sana ahırınla mutluluklar! Ben nakdimi, mülkümü, İngilizce konuşan küçük kızımı, ara sıra Meksamerika&rsquo;ya olsun seyahate çıkmamı sağlayan yeşil banknotlarımı, gülüp eğlenmek ve bir iki kadeh bir şey içmek için bizim kızları alayım! Belki bir iki kadehi geçeriz; kim sayıyor? Ahır; yok bu kıza uymaz!</p>

  <p class="p20">Annemle babam Haziran ayının yansını o hükümet bürosundan bu hükümet bürosuna koşuşturarak geçirdiler, işe Angeles&rsquo;in Shakespeare&rsquo;in Meksika versiyonlarını hazırladığı KÜYEBAK&rsquo;tan başladılar, ne de olsa yarışmanın kültürel bir etkisinin olması gerekiyordu. Yurttaşlık Sarayına geri gönderildiler, mavi siperlikli aynı adam onlara aşağıdaki şartı okudu:</p>

  <p class="p20">&ldquo;Çocuğu göstermeden yarışmaya katılamazsınız.&rdquo;</p>

  <p class="p20">&ldquo;Ama doğmamış bir çocuğu nasıl gösterelim?&rdquo;</p>

  <p class="p20">&ldquo;Bu şart kesin. Tam şurada yazıyor, sadece çocuğunu gösterenler yarışmaya katılabilir,&rdquo; bunun üzerine NÜDOKONT&rsquo;a (Nüfus ve Doğum Kontrol Bakanlığı) gidip bu şartın mantıklı bir açıklaması olup olmadığına baktılar; ama orada da sabahleyin Yurttaşlık Sarayında çalışan aynı adam vardı, yanında da yardım edecek kimsesi olmadığı için sürekli kendi boku üzerinde oturan aynı yatalak kapıcılık yapıyordu. Annemle babam ümitsizlikten ziyade bitkinlik hissediyorlardı (Angel şöyle düşünüyordu: beş yüzüncü yıl yarışması olsa da olmasa da bebeği doğuracak) (Angeles kendi kendine diyordu ki: bu yarışma Angel&rsquo;in serbest, kalıpsız hayatı için gerekli, yarışma ona bir amaç verdi; o olmazsa macerası ve inancı, anarşiye duyduğu sevgi ve düzen ideolojisi birbirini tutmaya devam eder mi acaba...), bütün olasılıkları değerlendirebilmek için yeni işler ve teşebbüsler vasıtasıyla daha çok para kazanmaları gerektiğine karar verdiler, giriştikleri paralel faaliyet de böyle doğdu yani</p>

  <p class="p9">BEREABER<br />
  İnsanları Bir Araya Getirir<br />
  Muhteşem Partiler Düzenler<br />
  Kendinizi Yalnızlık Labirentinden Kurtarın!</p>

  <p class="p20">&ldquo;Hiç yalnız proleter tanıyor musunuz?&rdquo; diye sordu Yumurta, projenin neden güvenilir olduğunu açıklarken. &ldquo;Tanımıyorsunuz değil mi? Sadece zenginlerin böyle bir hizmete ihtiyacı var, bunu bir kenara yazın.&rdquo;</p>

  <p class="p3">Bebek Be&rsquo;nin gözetimi altında unlu mamuller<br />
  Yönetici: Angel Palomar y Fagoaga</p>

  <p class="p20">Bu esnada Angel deyişleri çevirmeye, Angeles de klasikleri sokaktaki adamın diline uyarlamaya devam ediyordu. Yetim Huerta Başkan Paredes&rsquo;in özgür irade reformunun ardından patlak veren yeni moda politik partilere çeşitli hizmetlerde bulundu; politik bir kremalı pasta fırlatıcısı oldu, politik toplantıların vazgeçilmez şahsiyeti. Hipi Toltec, büyücüye benzediği için, en sevdiğiniz TV programını rüyanızda görmenizi sağlayan haplardan satmaya başladı. Yumurta ve Bebek Be kendilerini tümüyle BEREABER&rsquo;e adadılar.</p>

  <p class="p20">&ldquo;Tahmin et de görelim,&rdquo; dedi Yumurta bir Haziran ikindisi Angel&rsquo;e. &ldquo;Ulises López&rsquo;in evinden aradılar. Kızları Penny&rsquo;nin doğum-günü partisini organize etmemizi istiyorlar.&rdquo;</p>

  <p class="p20">Yumurta liste çıkarırken sustu, sonra imalı imalı Angel&rsquo;e baktı; &ldquo;Aca&rsquo;da Korkunç Divan&rsquo;da nasıl dans ettiğini hatırlıyor musun?&rdquo;</p>

  <p class="p20">Nasıl unutabilirdi? Yumurta, arkadaşı Angel&rsquo;in Mağribi Aztek kırması Çingene (ama miyop) gözlerinden geçen hayali gördü; Penelope&rsquo;nin altın kelebek gözleri o Yeni Yıl Arifesinde onun üzerinden şöyle bir geçip gitmiş olsa da Angel&rsquo;in kendi gözleri kızın o anısına takılı kalmıştı; onu sadece bir kere görmüştü, bu yüzden görsel belleği nostaljiyle yüklüydü; onu her gün görmüş olsa bu kadar ışıltılı, bu kadar güzel olmazdı, dahası Angel&rsquo;i <span class="t17">bir kez bile</span> fark etmiş olsa bu kadar olmazdı; güneşi bırakıp buraya, aşağıya yıldızları avutmaya inen altın kız, demişti Ada Ching o gece (bu sefer hak işte o sırada Penny&rsquo;nin gözleri iki siyah kelebek gibi babamın üzerine konmuştu, tekrar havalanmak ve bir daha dönmemek üzere. Dans etmiş, bacağını kaldırmış, payetli eteğinin altından kalçasını, o ince havlı çizgiyi, o ayva dilimini, küçük nemli bakır parayı göstermişti ve birdenbire bu gece o bakır parayı babam dünyadaki her şeyden daha fazla arzular hale gelmişti, aniden annemi, beni ve yarışmaya boşverip Penny&rsquo;yle bir gece geçirmeyi her şeyden fazla arzulamaya başlamıştı, Penny&rsquo;nin içinde penisi, Penny&rsquo;ye nüfuz etmek, aynı anda boşalırlarken Penny&rsquo;yi kelebek gözleriyle kendisine bakmaya zorlamak, hepsi o anda aklından geçen bir vaat yüzünden, zihnini renk fügleriyle, parlayıp sönen kırmızı mavi dairelerle, boşluğa yansıtılmış fütüristik, enerjik duvar resimleriyle dolduran bir vaat, hepsi bakanın kızı Penny López&rsquo;e karşı dirilen tutkusu yüzünden, hepsi geçmişe özlem duymanın, bu özlemle yaşamanın, elde edememenin babam için tahammül edilmez hale gelmesi yüzünden, tersten ölüm gibi, ölmek için geçmişi beklemek gibi, çoktan ölüp gitmiş olana duyulan iktidarsız bir tatminsizlik gibi. Constance Bennett&rsquo;in filmlerine, Rudy Vallee&rsquo;nin plaklarına, Schiaparelli&rsquo;nin giysilerine ya da Baden-Baden&rsquo;den fin-de-siécle kartpostallara karşı katatonik bir özlem duymak mümkündü ama Fiume&rsquo;yi geri almak, Sudetenland&rsquo;ı ilhak etmek ya da Texas ve California&rsquo;ya kaderini ilan etmek için de korkunç bir özlem vardı; babam özlem istemiyordu, Penny&rsquo;yi istiyordu ve Penny&rsquo;nin penisini istemesini istiyordu ve o bütün bunları arzuladığında biz (yarışma, annem ve bebe benben) arka planda silinip gidiyorduk yine de babam yeterince pişmanlık hissediyor ve muhafazakâr, gelenekçi, tutarlı karakterindeki hataları kabul ediyordu; kahretsin, demişti yüksek sesle Yumurta&rsquo;ya, olmak istediğim şey olmamam için her şey bana karşı işliyor; eğer olmak istediğin şeyin tam aksi olmaya uğraşsaydın yine aynı şey olurdu, dedi dostumuz Yumurta gözlerinin içi gülerek; bir türlü genç âşığı oynamaktan vazgeçemiyorum, gerçi bu ağzıma sıçmıyor değil, dedi babam sessizce (böyle söylediğini biliyorum, çünkü sonradan bunu yüksek sesle anneme söyledi):</p>

  <p class="p20">&ldquo;Bu benim en büyük çelişkim, tatlım. Genç âşıklıktan emekli olmadan muhafazakâr olmaya çalışıyorum.&rdquo;</p>

  <p class="p20">&ldquo;Ne çelişkisi?&rdquo; dedi annem cevaben. &ldquo;Kendini kandırma. Geleneğin tam göbeğindesin. Dolap çevirmenin ilerleme olduğunu düşünme sakın.&rdquo;</p>

  <p class="p20">Yine de Angel, Nicolás Sánchez Osorio&rsquo;nun <span class="t17">Novedades</span>&rsquo;teki sosyete sayfasından Penny López&rsquo;in renkli bir fotoğrafını kesti ve onu, Angeles&rsquo;in daha fazla fikir edinmekten korktuğu için okumadığı, Philip Both&rsquo;un <span class="t17">The New York Review of Books</span>&rsquo;ta çıkan bir yazısının üzerine yapıştırdı. Babam aldığı riskin ürpertisiyle titriyordu.</p>

  <p class="p20"><a id="a77"></a>Ama ayrılık sonradan sökün etti. Şimdi Penny López&rsquo;in 15 Haziran&rsquo;daki on altıncı yaşgünü partisini organize etme zamanıydı. Parti eski bakan ve kodaman Don Ulises&rsquo;le karısı Doña Lucha&rsquo;nın evinde olacaktı; hanım en kalitelisinden beş yüz misafir istiyordu; o kadar çok bulamayız, dedi Yumurta ciddiyetle. Yüksek sosyete ya çökmüş ya da uzun zaman önce kaçıp gitmişti; sadece iktidara gerçekten tutkun olanlar hâlâ buradaydı; çünkü Malibu&rsquo;daki bir jakuzide iktidarı elinde bulundurmak mümkün değildi, dahası, annemin hatırlattığı gibi, bu Ulises denen adam aslında alt tabakadandı ve kimse onun evine gidip kendini alçaltmak istemezdi. Sonra Baba Benus&rsquo;un aklına parlak bir fikir geldi: Concha Toro! Şilili şarkıcı hâlâ hayattaydı. Son Playboy Ayın Güzeli Yarışması&rsquo;nı kazanıp televizyona çıkmıştı, sahi ne zamandı? Yetim&rsquo;le Hipi&rsquo;yi bütün gün sokaklara saldılar; yirmi dört saat içinde c.v.&rsquo;sini çıkardılar. Yumurta meşhur zihinsel yeteneğiyle belgeyi Anglati argosundan çevirdi:</p>

  <p class="p3">Concha Toro<br />
  (kızlık adı) María İnez Aldunate y Larrain<br />
  Chillán, Şili,<br />
  6 Ocak (yılının üzeri karalanmış)<br />
  nam-ı diğer Dolly Lama<br />
  Aristokrat bir aile<br />
  Nitrat pazarının çöküşüyle<br />
  aile dağılmış<br />
  Eğitim: Santiago Üniversitesi<br />
  Gençliğinde Arjantin&rsquo;e göç ediyor<br />
  Cinsel İfratın Yüce Rahibesi ilan ediliyor<br />
  ABD&rsquo;ye göç ediyor<br />
  Xavier Cugat&rsquo;ın orkestrasıyla<br />
  konga saflarına geçiyor<br />
  M-G-M filmlerinde semavi<br />
  korolarda şarkı söylüyor<br />
  Dansçı, <span class="t17">42. Cadde</span> sokak şirketinde<br />
  koro kızı<br />
  Las Vegas Dionne&rsquo;da<br />
  Warwicke ve Boy George şovunda dansçı kız<br />
  Meksika&rsquo;da bolero söyleyerek şöhrete kavuşuyor<br />
  SIMON BULLY BAR&rsquo;da konsomatris<br />
  Evlere-Servis Tiyatrosunda<br />
  danışman</p>

  <p class="p3">&ldquo;Harika!&rdquo; diye bağırdı Yumurta. &ldquo;Onunla konuşmaya kim gidecek?&rdquo;</p>

  <p class="p20">&ldquo;Benim bakiretimi bozmuştu,&rdquo; dedi Angel, babam.</p>

  <p class="p20">&ldquo;Sen muafsın. Bu anlaşmanın tümüyle mesleki olmasını istiyoruz, kişisel etkenlere yer yok, onunla ben konuşurum,&rdquo; dedi dostumuz sansüre uğramamış bir heyecanla.</p>

  <p class="p20">Babam da kafasını yoran yeterince mesele olduğuna kanaat getirdi; ruhu Angeles&rsquo;in varlığı ile Penny&rsquo;nin sunduğu potansiyel arasında bölünmüştü, bir de şu sıralarda altmışlarını sürmekte olan bir kadına özlem duyma lüksüne sahip değildi; iyisi mi Evlere-Servis Tiyatrosunun López&rsquo;lerin evinde Penny&rsquo;nin kutlamalarına katılması işini Yumurta ayarlasın, bu arada babam da o Haziran hissettiği çifte kederin içinden çıkmaya uğraşsın (gerçi bunu başaramayacağını biliyor):</p>

  <p class="p20">Yarışmanın geleceğe uzanan bir köprü olduğuna güvenebilir mi?</p>

  <p class="p20">Bu kez Penny&rsquo;yi elinden kaçırmadan Angeles&rsquo;e sadık kalabilir mi?</p>

  <p class="p20">Yurttaşlık Sarayına yaptığı on birinci ziyarette bütün çalışanların binayı terk ettiklerini görünce birinci kederi daha da beter bir hal aldı (ah baba kargaşadan çaresizliğe ne kadar kolay geçiyorsun!). Herkes telaşla belgeleri imha ediyor, defterleri ve daktiloları kutulara koyuyor, Başkan Paredes ve Anadok&rsquo;un resmi resimlerini duvarlardan indiriyor, olağandışı bir sonbahar lezzetiyle koridorları işgal eden kuru yaprakları süpürüyorlardı. Ne siperlikli adam ne de sakat kapıcı yerlerinde değildi; Dr. Menges ve eşlikçisi, madalyonunda Goering kakması olan hanım sedyeler üzerinde kaskatı dışarı çıkarılıyorlardı; morarmış suratları ve kravat uzunluğunda dilleri uğursuz akıbetlerini gösteriyordu; operasyonu Angel&rsquo;in korkuyla hatırladığı biri yönetiyordu; Albay İnclán, metropolitan polis örgütünün başı. Kara gözlüklerini, iskelete benzeyen suratını, yeşilimsi tenini, ağzının kenarından akan yeşil salyayı, acil, kesin emirler veren kaba sesini kim unutabilirdi ki:</p>

  <p class="p20">&ldquo;Çabuk, yoksa işiniz biter.&rdquo;</p>

  <p class="p20">Sanırım babamın kederi onu tek bir ümitsiz hareket yapmaya sevk etti; İnclân&rsquo;la konuşmaya, ona yarışmayı, neler olup bittiğini sormaya; ama albay onun &ldquo;Yarışmaya ne oldu&rdquo; diye bağırarak kendisine doğru koştuğunu görünce elini, koruma timiyle aynı anda silahına attı. Angel titredi, ama İnclán&rsquo;ın kara gözlükler arkasından kendini görebileceğine ihtimal vermiyordu. Kimliğini göster, diyecekti babam az kalsın, altına etmek üzereydi, rozetin nerede! <span class="t17">Sierra Madre&rsquo;nin</span> <span class="t17">Hazinesi&rsquo;nden</span> fırlama bu Indio Bedoya&rsquo;nın mükemmel film belleği doksanlarda şöhret talep ediyordu, adamın ağzından sarı köpükler durmadan yineliyordu, eli tetikteydi:</p>

  <p class="p20">&ldquo;Gerekmedikçe ateş etmeyin. Ona kadar sayın. Aldığınız dersi hatırlayın. Yeni Tlateloco Katliamları istemiyoruz. Yirmiye kadar sayın. Bu göte sakın göt demeyin. Bana Anadok yarışmasından söz etmeye cüret ediyor! Bana Robles Chacón&rsquo;un simgelerinden söz etmeye cüret ediyor! Ama bu götü öldürmeyin. Daha değil. Ona elinizi dostça uzatın. Dostça. Dostça uzanan elime parafin testi. Tut! Tut!&rdquo;</p>

  <p class="p20">Angel, yeşil üniformalı Yeniçeri heyetinin önünde duran Yüce Polisin elini tuttu, had safhada kuru avcunun soğukluğu elini yaktı, gri, jilet gibi keskin tırnakları tenini azıcık çizdi. Beyhude sıcak, ter ve tüy aradı; bir timsahın derisi gibi Albay İnclán&rsquo;ın elinde hiç sıcaklık yoktu. Soğuk bile değildi, dedi Angel kendi kendine, bu eli bırakırken ve hanımının karşısında geri çekilen Ponderosa gibi geriledi; bu beton Tenochtitlán&rsquo;ın loşluğunda İnclán&rsquo;a sırtını dönmeye niyeti yoktu, adam kımıltısızdı, ısısız, katilleriyle çevrelenmişti. Şiddet yok diye mırıldanıyordu, dostça elinizi uzatın, dostça, sesi gittikçe kalınlaşıp korkunçlaşıyordu. Aztek gecesi onu yutmuştu; dışarıdaki kaktüse tünemiş olan canlı kartal kızıl gökyüzüne yükseldi, ama birkaç metre sonra ayağında zincir onu durdurdu ve parabol şeklindeki bir antenin üzerine kondu. Ama gagasındaki yılanı hiç bırakmadı. Angel arkasını dönüp koşmaya başladı.</p>

  <p class="p20">&nbsp;</p>

  <h3 class="h31"><a id="ncx2351"></a><a id="a78"></a>3</h3>

  <p class="p20">&nbsp;&ldquo;Hayat,&rdquo; diye yazmıştı Samuel Butler bir zamanlar, &ldquo;herkesin karşısında solo keman çalmak ve aleti çalarken öğrenmek gibidir.&rdquo; Gündüz ceketini, çizgili pantolonunu giymiş, kravatına inci iğnesini takmış olan dostumuz Yumurta bu alıntıyı hatırladığı Penny López&rsquo;in on altıncı yaş günü için BEREABER hizmetinin ve Concha Toro, namı diğer Mana İnez Aldulante y Larrain, nam-ı diğer Dolly Lama&rsquo;nın Evlere-Servis Tiyatro hizmetinin müttefik güçlerinin kiraladığı yedi kişiden ibaret orkestraya prova yaptırıyordu. Allah bilir hangi taşın altından çıkmış bu dans orkestrası, Yumurta&rsquo;nın burunlarının dibinde bestelediği notaları anlamaktan aciz bütün gün aletlerini akort ediyorlardı. Düşük kalibreli beş yüz misafir her ne kadar kalabalık teşkil etse de işi partiye dönüştüremiyordu; kiminin folklorik kiminin kozmopolitan kostümleri can sıkıcıydı, bin dokuz yüz kırklardaki Meksika filmlerinin standartlarına göreydi. <span class="t17">Tehuana</span> ve <span class="t17">chinaco</span> kostümleri giymiş insanlar vardı, Eisenhower devrinden kalma Yunan tanrıçası esvapları giyen, arı kovanı gibi kaskatı saçları olan sosyete kadınları, smokinler, çok uzun beyaz yelekler giyen veya beyaz, pikeden yapılmış çok geniş kravatlar takan erkekler vardı, bazı beyler golf pantolon, bazı hanımlar Maginot Line&rsquo;dan esinlenmiş minicik şapkalar, beyaz etoller giyiyorlardı; Chumbusco Stüdyoları&rsquo;nın bütün gardırobu, depolama sandıkları ve Virginia Zury&rsquo;yle Andrés Soler&rsquo;in mirasları Ulises López, karısı Lucha ve on altı yaşına bastığı gün kızları Penny&rsquo;nin karşısına hortlak gibi dikilmişti. Las Lomas del Sol&rsquo;daki malikânenin balo salonu, seçkin refakatçileriyle arzı endam eden pırlanta gençlerimize küçük gelmişti &ndash;Doña Lucha&rsquo;nin kafasında yazdığı sosyete sütunu böyle başlıyordu&ndash; bu tatlı çiftler (Ulises tiksintisini belli etmemeye çalıştı) María Antonieta Pons&rsquo;un başrolünü oynadığı bir filmin figüranları gibiydiler ki sonradan da onların figürandan başka bir şey olmadıkları ortaya çıktı; Concha Toro&rsquo;nun Evlere-Servis Tiyatrosu Meksika sinemasının binlerce eski figüranını işe almıştı. Bütün bunlar babam Angel&rsquo;i zerrece kaygılandırmıyordu, çünkü o gece gözü şeref konuğundan başkasını görmüyordu; işte muhteşem esas kız, Penelope López, üzerinde mini etek, yaldızlı bir büstiyer, altın bacakları upuzun, ayağında yüksek topuklu ayakkabılar. Kalabalıktan biraz sersemlemişti, misafirler sanki camdan yapılmışlar gibi bakışları onları deldi geçti. Aslına bakılırsa tek vazifeleri boşluk doldurmaktı, gövde sayısını arttırmak, tek bir parça bile çalamayan, durmadan akort yapan dans orkestrasının canlandırdığı salonu doldurmak. Orkestrayı yöneten Yumurta çileden çıkmıştı: Bu adamların onun müziğine garezleri mi vardı? Neden çalmıyorlardı? Üstüne üstlük Penny de bulutunun üzerindeydi ve Angel onunla göz göze gelmeyi başaramıyordu.</p>

  <p class="p20">Angel (en iyi ailelerin mamulü) Bayan Lucha Planearte López&rsquo;in ilgisini anında çekmişti; kadın bir panter gibi yaklaşıp babamı punç kâsesinin yanına çekti ve onunla bizim gibi insanlar hakkında konuşmaya başladı, bilirsin işte delikanlı, aristokrat Meksikalılar. Sonra Bloomingdale&rsquo;e ilk gidişinin ayrıntılı bir tarifini yaptı, hayatının en Önemli olaylarından biriydi bu, sonra da New York&rsquo;ta Parker Meridien&rsquo;de kaldığı süitin ayrıntılı bir tarifini yaptı, ah ne günlerdi, ama makide kalmıştı; ancak kendisi (babamın kolunu tutmuştu, küçük Lucha&rsquo;nın eli babamın koltuk altına gizlenmişti) her türlü krizi şefkat ve anlayışla atlatabilirdi. Bayan López&rsquo;in lafishali babam Angel&rsquo;i sarıp sarmaladı; nefes bile almadan yurtdışı seyahatlerini anlatıyordu o konuyu bitirdiğinde akrabalara, hastalıklara, uşaklara ve rahiplere geçti &ndash; hem de bu sırada.</p>

  <p class="p20">&ldquo;Bu anlamsız gevezeliğe daha fazla dayanamayacağım,&rdquo; dedi babam nalet nalet.</p>

  <p class="p20">&ldquo;Dün gece gecekonducuların gayri meşru işgal ettikleri arsamı görmeye gittim,&rdquo; dedi Bayan L. P. López karşılık olarak. &ldquo;Adamlarıma evleri yaktırdım. Tek bir kişi bile canlı kurtulamadı. Sen hangi rahibe günah çıkarıyorsun? Penny&rsquo;nin bebeklik fotoğraflarını görmek ister misin?&rdquo;</p>

  <p class="p20">Babamın elini tırmaladı. Ulises López ağzında purosuyla, salonda kımıldanan kalabalığı izliyordu. Uzaktan karısının Angel&rsquo;e nasıl yaklaştığını, Angel&rsquo;in endişeyle Penny&rsquo;nin boş bakışlarına nüfuz etmeye çalıştığını gördü, fazlasıyla işlek zihni daireyi tamamlamak üzereyken bir görüntü çemberi kırdı; kaşları şaşkınlıkla yukarı kalkmış Chaplin benzeri bir oğlan yılan derisi kıyafetler giymiş başka bir oğlanın, devasa doğum günü pastasını salonun ortasına konmuş yuvarlak masaya taşımasına yardım ediyordu. Pastayı masaya koydular, üzerine on altı mum yerleştirdiler, Penny&rsquo;den bir dilek tutarak mumları üflemesini rica ettiler. Vadi (Anáhuac) Kızımız kendisinden beklenmeyecek cevval bir püfürtüyle isteneni yaptı. Mumlar fazla nazlanmadan söndüler, herkes Kutlu Kıllar Sana&rsquo;yı söylemeye başladı (orkestra eşlik etmiyor, hâlâ aletleri akort ediyordu), Yetim Huerta&rsquo;yla Hipi Toltec pastayı dilimleyip misafirlere dağıtmaya başladı, tabii önce şeref konuğu ve gururlu ailesine. Don Ulises vanilya kremalı, çilekli ve çikolatalı pastadan aldığı ilk çatalı ağzına götürürken, gözüne tarçın-çay-rengi bir kız ilişti, esmer teni şeffaf yağmurluğu ve plastik eldivenlerinin altından görülüyordu, yüzünde kayıp bir çoban kızı ifadesiyle salona girdi, Haziran gecesinin asit yağmuru üzerinden damlayarak içeri girdiği anda Ulises, Penny, Lucha ve bütün herkes pastadan bir lokma alıp bağırarak ve kusarak lokmayı tükürdüler:</p>

  <p class="p20">&ldquo;Bok bu! Pasta boktan yapılmış!</p>

  <p class="p20">Sivri dişli ve şeffaf giysili kız İngilizce bağırdı: &ldquo;I&rsquo;m a lollipop&rdquo; Sonra bayıldı.</p>

  <p class="p20">Don Ulises babam Angel&rsquo;e buzlu İxtabentún brandy ikram ederken López ailesinin katilleri tarafından anasından emdiği süt burnundan getirilmiş zarif pederim kâğıt mendille alnındaki kanı siliyordu. López salonun renklerini karısının seçtiğini itiraf etti; Doña Lucha flört ettikleri ve birlikte sinemalara gittikleri zamanları yaşatmak istemişti &ndash;malum küçük kız kardeşler, patlamış mısır falan filan.</p>

  <p class="p20">&ldquo;Hah,&rdquo; diye güldü şu anda Cumhuriyetin yedek kuvvetlerinde olan meşhur politikacı ve maliyeci. &ldquo;O iskemlelere Mavi Melek Marlene diyor, döşemeler Rhonda Kırmızısı, halılar Garbo Beji. Çok tatlı değil mi? Anlaşılmaz değil mi?&rdquo;</p>

  <p class="p20">Angel içkiyi aldı; yediği dayaktan sonra buna ihtiyacı vardı ("Demek BEREABER&rsquo;in patronu sensin! Orospu çocuğu! Bu boku kendin ye de gör!"). Angel&rsquo;in eli Ulises&rsquo;inkine değdiğinde onu İnclán&rsquo;ınkiyle kıyasladı: O da ne? Meksika&rsquo;daki bütün iktidar sahipleri terlemez mi olmuştu? Hiç tuvalete uğramıyorlar mıydı? Dokuz saat boyunca oradan oraya gittikleri, konuşmalar yaptıkları, PRI&rsquo;nın mitinglerine düzenli olarak katıldıkları halde hem işemiyor hem de terlemiyorlar mıydı? Ev sahibinin uysal soğuk gözlerine baktı, onları kadehin kenarından süzdü, Ulises&rsquo;in yüz hatları içkinin hastalıklı-tatlı dalgasında eridi; işe yaramadı; Ulises kazandı.</p>

  <p class="p20">&ldquo;Ama, onu çok seviyorum, delikanlı. Anlıyor musun? Sana dürüst davranıyorum; çünkü beni ciddi biçimde aşağılamana rağmen cesaretini ve pis numaralarla harcadığın yaratıcılığını takdir ediyorum. Ama yine Lucha meselesine döneceğim: Onunla birlikte olduğum sürece cömert, hatta yüce gönüllü davranabilirim. Sana bir şey söyleyeyim mi? Her gün River Nylon Caddesi&rsquo;ndeki bürolarımın üstündeki çatı katında yüz kişilik bir ziyafet hazırlatıyorum, hindi galantinleri, pâté de foie gras, Körfez karidesi, carré d&rsquo;agneau, pastalar (gerçek pasta, ha ha ha, az fırlama değilsin sen de!), aklına ne gelirse var, yüz kişilik, kimse olsun olmasın, akşamüzeri beşte artanlar çevredeki dilencilere dağıtılıyor. Gördün mü, onunla birlikte olunca cömerdim...&rdquo; diye yineledi Don Ulises rüyada gibi. &ldquo;O olmazsa cimrileşebilirim, işte bu yüzden onu seviyorum, yanımda tutuyorum ve ölecek diye endişeleniyorum.&rdquo;</p>

  <p class="p20">Ulises&rsquo;in yüzünde garip bir ifade belirdi; cilve, alçakgönüllülük ve Benzeri şeylerin bir karışımı.</p>

  <p class="p20">&ldquo;Sahilden Chilpancingo&rsquo;ya gittiğimde çiçekler ve çikolatalarla başları çıkarmaya çalıştığım o genç kız benim için karım hâlâ.&rdquo;</p>

  <p class="p20">Açık eliyle Angel Palomar&rsquo;ın dizine şefkatle vurdu ve muhtemelen Babamın kendisi hakkında çok şey bildiğini söyledi; bildiklerinin çoğu doğruydu ve bunları gururla kabul edebilirdi. Sahi insanlar onun hakkında ne anlatıyorlardı? En kötü şeyleri! dedi Ulises. Angel hemen söyledi: "Senin açıktan açığa hırsız olduğunu söylüyorlar.&rdquo; Meksika&rsquo;yı büyük bir ulus haline getirecek, hırsız bir devlet adamını, ülkeyi mahvedecek dürüst bir devlet adamına tercih ettiğini söyledi Ulises López serinkanlılıkla; ne yazık ki son yıllarda bizi dürüst siyasetçilerden bile daha fena mahveden hırsızlar var başımızda; ama ben dürüstlerle hırsızları dengelemeye çalışmayacağım, kaş yaparken göz çıkarmanın lüzumu yok; ama ikiyüzlülüğün, kıskançlığın ve hıncın bir araya gelip onu dondurmaya çalışmasının nedeni buydu. Zamanı gelecekti; büyük bir siyasetçi, dedi o gece Angel&rsquo;e, soyut, gayri ahlaki bir dolandırıcı olmak ve kendi tutkularını buz üstüne koyarken başkalarının tutkularını da güdümlemek zorundadır.</p>

  <p class="p20">&ldquo;Yaratıcılığın hoşuma gitti,&rdquo; diye yineledi küçük, mandarin gözlerini Angel&rsquo;e dikerek. &ldquo;Ne yazık ki nereye odaklayacağını bilmiyorsun. Bu gece benden ders al, çocuğum. Meksika&rsquo;nın tepesine çıkabilmek için benim kurallarımı dinle. Bir, en büyük tutkun mutlaka para olmalı. Diğerleri özel tutkulardır, kişisel hayatın da seni ilgilendirir. En iyi ve zekileri kullan. Ama onlara asla onları ne için kullandığını söyleme. Fazla konuşma. Çok düşün. Unutma güce sahip olan sadece o gücü istiyorsa büyüktür. Ama büyük olmak zengin olmanı engelliyorsa o zaman zengin olmayı büyük olmaya tercih etmelisin. Esas mesele hem parayı hem gücü elinde bulundurmaktır, yine de paran olmayıp da gücünün olmasındansa gücün olmayıp da paranın olması daha iyidir, çünkü para güçtür; daha fazlasına ihtiyaç duymazsın. Madem öyle şunu iyi bil, Meksika&rsquo;da sahtekâr olmak kötü bir şey değildir; kötü olan yeterince büyük bir sahtekâr olamamaktır. Aklının bir köşesine yaz, kamu fonlarının yönetiminde ahlâksızlığa izin verilemeyeceğini rapor etmişsen senden önceki yönetimden birkaç salağı mutlaka kodese gönder. Bu ülkede senden öncekilerinin günahlarından istifade etmek için mesainin yarısını harcayabilirsin. Öteki yansında suçlama lara karşı hazırlanman gerekir, götoğlanı. Haha!&rdquo;</p>

  <p class="p20">Don Ulises&rsquo;in kendi zekâveti karşısında gözleri kamaşmıştı, tekrar Angel&rsquo;in dizine vurarak konuşmasını bitirdi: &ldquo;Gördün mü Bütün kartlarım açık. Şimdi sıra sende. Küçük Penny&rsquo;mden hoşlandığını fark ettim.&rdquo;</p>

  <p class="p20">&ldquo;Kendi penisim beni nereye götürürse oraya giderim,&rdquo; dedi babam alaycı bir sesle. &ldquo;Açık açık konuşmamı istersen...&rdquo; &nbsp;&nbsp;&nbsp;.</p>

  <p class="p20">&ldquo;Tekrar ediyorum; akıllı bir çocuksun, ama enerjini odaklazım. Eğer damadım olsaydın...&rdquo;</p>

  <p class="p20">Angel&rsquo;in gözleri heyecanla buğulandı, Ulises&rsquo;i değil; Penny&rsquo;yi düşünüyordu.</p>

  <p class="p20">&ldquo;Ne demek istediğimi anlıyor musun? Bütün kartlarımı açıyorum.&rdquo;</p>

  <p class="p20">Babam gayet iyi anlıyordu. Bu elle tutulur bir şeylere sahip olması için ikinci davetti, ama Don Ulises&rsquo;in son derece aşikâr tuzağına düşme arzusunu yendi. Eski ustanın yeninde hâlâ bir iki kart vardı. Samimi olduğunu, ama soğuk ve mesafeli de olabileceğini yineledi. Politik eylemler konusundaki ölçüsünü az önce yinelemişti &ldquo;Hiçbir şey hakkında konuşma, tekrar tekrar düşün.&rdquo; Konuşma tarzı öyle bir satranç oyunu gibiydi ki, Ulises sonradan bütün samimiyetiyle, &ldquo;Baştan beri biliyordum. Beni şaşırtamazsın,&rdquo; diyebilirdi.</p>

  <p class="p20">Buna rağmen Angel içini çekerek bu Machiavellivari adama baktı. Ben benim genç dostum, Ulises López&rsquo;in duygusal, cömert bir tarafı vardır, âşık bir adam o. Bir düğmeye bastı ve duvarlardan biri cam gibi saydamlaştı.</p>

  <p class="p20">&ldquo;Karıma nasıl âşık olmayayım ki?&rdquo; diye sordu Ulises boşu boşuna. &ldquo;Kızımdan çok daha güzel. Ona bir bak.&rdquo;</p>

  <p class="p20">Birçok düğmeye bastı ve salonun ışıkları söndü, sadece ekranın (yoksa bir taraftan bakılınca öteki tarafı görünmeyen bir genelev aynası mıydı?) yanındakiler açık kaldı. Öteki tarafta esnemekte olan Lucha Planearte de López belirdi. Yakasında ve eteklerinde beyaz tüyler uçuşan pembe, ipek bir sabahlık giymişti. Dişlerini fırçaladı. Sonra sabahlığını çıkardı ve kırmızı dantel, tek parça iç çamaşırıyla öylece durdu; büyük, kabarık göğüsleri siyah eriklere benzeyen kocaman meme uçlarıyla süslenmişti. Doña Lucha küçük bir tıraş bıçağını durulayıp, tüyleri azıcık uzamış sağ koltuk altını özenle tıraş etmeye başladı. Sol koltuk altına aynısını yaptı, ama bu sefer kesti. Gözünü kırptıktan sonra tükürükle kesiği kapattı. Angel gri koltuk altından akan kan sızıntısına hayran olmuştu. Sonra Lucha neredeyse göbeğine kadar bir golf sahası gibi (tam Don Fernando Benítez&rsquo;e göre bir tanım) iki parça halinde uzanan geniş çalılığına baktı. Doña Lucha hızla pubik çim sahasını sabunladı, bir eliyle tıraş ederken öteki eliyle usulca dudaklarını okşuyordu. Kocası babama dedi ki &ldquo;Tek başına değil, ha ha, bak,&rdquo; bu sırada kadın parmağını (şarap kokulu) Celaya jölesine sokup jöleyi klitorisinin üzerine sürdü, &ldquo;tek başına değil"; bir siyam kedisi hanımın her hareketini sabırsızlıkla izliyordu, bir anda, sanki eğitilmiş gibi sahibinin kucağına sıçrayıp yeni tıraşlanmış bölgeyi yalamaya, kalan tüyleri temizlemeye başladı.</p>

  <p class="p20">Birdenbire Doña Lucha kaskatı kesilip kendini ellemeyi bıraktı ve onlara baktı, babama baktı (en azından babam öyle düşündü), dünyanın bütün yüz ifadeleri yüzünden geçerken onlara baktı, mahrem bir vaziyette yakalanmanın öfkesi, kocasının yanında genç bir erkek olmasından duyduğu şaşkınlık, o genç adama karşı arzu, dünyada tek başına olmayan herkese duyduğu haset, kendine karşı kıskançlık, kendi şehvetinin yalnızlığı, davet (Ama kime? Ulises&rsquo;e mi? Angel&rsquo;e mi? İkisine de mi bakıyordu? Bu küçük pantomimi sık sık sergilediği Ulises&rsquo;in yanında yabancı bir adam olduğu için ona mı bakıyordu? Ulises&rsquo;i yalnız başına bulmayı beklerken Angel&rsquo;le ikisini orada kendine karşı birleşmiş gördüğü için Angel&rsquo;e mi bakıyordu? Yoksa ikisi de &ndash;bir an gülümsedi&ndash; onu mu arzuluyordu? Yoksa ona gülüyorlar mıydı, pek sevmediği kediyi kucağından attı). Belki de hiçbir şeye bakmıyordu, hiçbir şey bilmiyordu, bakışları sadece münferit, yıkıcı bir yanılsamaydı. Dünyanın bütün tutkuları Doña Lucha&rsquo;nın yüzünde çakıp geçti, biri hariç: utanç. Onlara bakarken bızır reçeline bulanmış parmağını yaladı. Ulises ekranı kapadı. Okuyucu kendi karar versin.</p>

  <p class="p20">Birisi Dietrich-Garbo-Fleming salonunun kapısını çaldı.</p>

  <p class="p20">&ldquo;Gel Penny,&rdquo; dedi babası.</p>

  <p class="p20">Kız Angel&rsquo;e bakmadan içeri girdi.</p>

  <p class="p20">&ldquo;Bu delikanlıyı Gloria Grahame yatak odasına götür,&rdquo; dedi Don Ulises. Penny&rsquo;ye &ldquo;Ama annemin yatak odası hemen onun bitişiğinde,&rdquo; ve belki Angel&rsquo;e de &ldquo;Beni evde bekleyen hamile bir karım var,&rdquo; deme fırsatı vermeden.</p>

  <p class="p20">Ulises&rsquo;in gözleri, &ldquo;Zaten biliyorum. Tahmin etmiştim. Beni şaşırtmadın. Ama bana boyun eğeceksin,&rdquo; diyordu.</p>

  <p class="p20">&nbsp;</p>

  <h3 class="h31"><a id="ncx2383"></a><a id="a79"></a>4</h3>

  <p class="p20">Las Lomas del Sol&rsquo;daki Guggenheimvari evin spiral merdiveninde Penny López&rsquo;in önünde aşağı inerken babamın heyecandan gözleri, refleksleri, hatta dengesi iptal oldu. Sırtını kıza dönmemiş, yatak odalarına inen dik merdivene dönmüştü. Penny ona hiç bakmadı, sonuna kadar kibirliydi, orospu, babam onu bir an için olsun gözden kaybetmemek için geri geri iniyordu, böylece ona Aca&rsquo;daki Noel Arifesinden beri neler düşündüğünü anlatabilecek, açıklamada bulunabilecekti, ne de olsa kızın on altılık varlığı menzil dahilindeydi dokunmaya açık, parfümlü, çok yakın ama çok uzak. Kız onun arkasında bir yerlere bakıyordu, babam önünde durup onu kendine bakmaya zorladığında kız ona, babamın darbeyi hafifletmek için Penny&rsquo;nin hayatındaki bütün erkeklere söylediğini düşündüğü bir şey söyledi, <span class="t17">tamam</span> ona da söylemişti ama sadece ona değil:</p>

  <p class="p20">&ldquo;Bakabilirsin, ama dokunamazsın. Fakirsin, çirkinsin, yontulmamışsın. Bana göre değilsin.&rdquo;</p>

  <p class="p20">Penny yürümeye devam etti; ama babam tam o anda bir şey yapmazsa, onu bir daha hiç göremeyeceğini, tek kelimesini anlamasa bile içinde olup bitenleri ona hiç anlatamayacağını düşündü. Angeles, annem ve içinde ben onu anlardık, tabii anlardık! Bütün bunları biliyorsam, Okuyucu, bunun nedeni o gece Vadi (Anáhuac) Prensesi babamı misafir yatak odasına götürürken Angel&rsquo;in ona aceleyle anlattıklarını birkaç gün sonra dizleri üzerinde, ağır ağır anneme yinelemesidir, yani Angeles ve ben babamın dedesi Rigoberto ve babaannesi Susana&rsquo;nın yanına taşınıp ona özgürlüğünü geri verdiğimiz zaman, ama o zaman bile özgürlüğüne kavuşamadı; çünkü yeniden Malum Güçlerin (ondan hiç nefret etmemişlerdi, her yerde endişeyle onu aramışlardı, küçük Homeromuz nerelere gitti? Sabık Senatör adayı evine teşrif ettiğinde kapıda onunla karşılaşan PRI delegesi ona bu soruyu sormuştu, bütün o zamanı boşu boşuna deli ve nankör yeğenleriyle birlikte geçirdiğini anlayınca öfkeden ter ter tepindi) gözdesi haline gelen Homero Dayı Tlalpan&rsquo;daki canlı renklerin evini geri almak için mavi üniformalı katillerle, mahalle noterinin adamlarıyla ve bir avukat ordusuyla geri dönmüştü. Ama ondan önce, sizler için ben sadık kulunuzun yeniden toparladığım şu hadiseler vuku buldu, açıkça söylemek gerekirse, herkesin varlığını unuttuğu, hatırladıklarında da hatalar listesine ekledikleri bir fetüsün başına gelenlere bakın. Ben varım ve bir hata olarak varım! Devasa bir hata, devasa şans, bir kabarcığın sonsuzluğunda uçucu ve kaçak bir görüntü &ndash;ben&ndash; tam da aşkın olanaksız sıcaklığı içindeki bazı nemli damlacıkların olanaksız tuhaf ısısıyla kesiştiği anda kâinattan o bir damla sıvıyı kopartmayı başaran ben, bütün bu rastlantıların o sabit, sonsuz, sınırsız yıldızlar öncesi bulutla ne ilgisi var, işte şimdi siz annemle babama ve evrene burada gizlenmiş olan ben kendi başıma öğrendiklerimi ilan ediyorum:</p>

  <p class="p9">SADECE HATALAR MUCİZELERİ OLANAKLI KILAR</p>

  <p class="p20">Ben şimdiden başka bir Kristof ya da Kristin&rsquo;im, fark etmez, bir yunus ya da bir armadillo olarak yaratılmışım gibi farklıyım, daha şimdiden farklı ve eşsizim, sizden gelsem bile siz değilim, ben kendimim, farklıyım ve ben herkesim. Unutmuştunuz değil mi? Ben başkasıyım, ben herkesim, topluiğnelerle delik deşik edilmiş zavallı küçük hayatım hayatın zaferi aslında, taştan dağlar, inatçı kaktüsler ya da gringolarla edebiyat eleştirmenlerini yemek için dağlardan inen çakallar gibi muzafferim kendi ortamımda. Ben Kendimim. Dinleniyorum nefes alıyorum, iç çekiyorum. Ya siz? Kavgaya devam:</p>

  <p class="p20">&ldquo;Penny López,&rdquo; diye tekrar etti annem o gece, hüzne hızla kızgınlığı ekleyerek: &ldquo;Onun adını söylediğimde gözlerin neden böyle parlıyor?&rdquo;</p>

  <p class="p20">&ldquo;Ne? Şey, onun öldüğünü zannetmiştim; sen de öyle. Hepsi bu.&rdquo;</p>

  <p class="p20">&ldquo;Şu gazeteyi bırak da beni dinle.&rdquo;</p>

  <p class="p20">&ldquo;Bu <span class="t17">gazete</span> değil. Bu <span class="t17">The New York Review of Books.</span> Bunu Sen Diye Gol&rsquo;den kaçak getirttim. Ne düşünüyorsun?&rdquo;</p>

  <p class="p20">&ldquo;Kes şunu. Konuyu değiştirme. Aca&rsquo;ya onun gibi insanların köküne kibrit suyu ekmek için gitmiştik, unuttun mu yoksa?&rdquo;</p>

  <p class="p20">&ldquo;O mu? O da kim?&rdquo;</p>

  <p class="p20">&ldquo;Penny! Onun gibi insanlar! Simgeler! Peki seni neden bu kadar alakadar?..&rdquo;</p>

  <p class="p20">&ldquo;Philip Roth&rsquo;un bir makalesini okuyorum, hepsi bu. <span class="t17">Newark Yazarlar</span><span class="t17">ı</span> <span class="t17">Birle</span><span class="t17">ş</span><span class="t17">in!</span> Beyzbol eldivenlerinizden başka kaybedecek bir şeyiniz yok!&rdquo;</p>

  <p class="p20">&ldquo;Berbat. Beni dinle; neden bu kadar sinirleniyorsun?&rdquo;</p>

  <p class="p20">&ldquo;Ne demiştim: Kadınlar erkeklerin kendilerini suçlu hissetmesini sağlar. Hayattaki tek amacınız bu.&rdquo;</p>

  <p class="p20">&ldquo;Bütün kadınların mı?&rdquo;</p>

  <p class="p20">&ldquo;Evet.&rdquo;</p>

  <p class="p20">&ldquo;Erkeklerin değil.&rdquo;</p>

  <p class="p20">&ldquo;Hayır. Bizim değil. Erkekler birbirlerine sadıktırlar ve samimidirler. Dostlarımız hakkında asla kötü şeyler söylemeyiz.&rdquo;</p>

  <p class="p20">&ldquo;Bir şey söyleyeyim mi? Birbirimize söylediklerimizi yazacaklar defterim olmasını isterdim, ama eski Chichimekçe yazmak lazım. Ne sinir!&rdquo;</p>

  <p class="p20">&ldquo;Hiç de değil. Herkesin bizi neyle suçladığınızı <span class="t17">bilmesini</span> istiyorsunuz. Kendi kendini kandırma.&rdquo;</p>

  <p class="p20">&ldquo;Sen beni neyle suçlayacaksın?&rdquo; &nbsp;&nbsp;&nbsp;..</p>

  <p class="p20">&ldquo;Ben mi? Hiçbir şeyle. Sadece yeniden üretim araçları yüzünden yabancılaştım.&rdquo;</p>

  <p class="p20">&ldquo;Öyle mi? Zihninde ağırlık yapan şu bebeği düşün bari... &ldquo;</p>

  <p class="p20">&ldquo;Ben öyle bir şey söylemedim!&rdquo;</p>

  <p class="p20">&ldquo;Söyledin!&rdquo; diye bağırdı annem bigudilerini açarken, sırtını başucuna dayamıştı, Einstein dilini çıkarmış üzgün üzgün ona bakıyordu.</p>

  <p class="p20">Bigudileri babama fırlattı, bigudiler tıpır tıpır sesler çıkararak <span class="t17">The New York Review of Books'a</span> çarptılar ve babamın kucağına yuvarlanarak pijamasının önüne yığıldılar.</p>

  <p class="p20">&ldquo;Bu bebeğe <span class="t17">kendi kendime</span> hamile kalabilirdim, ünlüler için kurulmuş bir sperm bankasına gidip senin şu meşhur yarışmana girmeden bebeğimi doğurabilirdim.&rdquo;</p>

  <p class="p20">&ldquo;Yarışma!&rdquo; Aklı iyice karışmış olan babam birden yarışmayı hatırladı. Annemin hamileliği sırasında babamın tek düşündüğü Penny López&rsquo;i elde etmekti.</p>

  <p class="p20">&ldquo;Tabii, küçük Penny&rsquo;nin babası Don Ulises López&rsquo;in spermlerini alabilirdim veya Bakan Robles Chacón&rsquo;un veya Julio İglesias&rsquo;ın veya Duran Duran&rsquo;ın veya Papa İkinci Jean Paul&rsquo;ün, hatta belki duvardan bana dil çıkaran Einstein&rsquo;ın. Buzdolabında biraz meni bırakmıştır herhalde!&rdquo;</p>

  <p class="p20">&ldquo;Yarışmayı kazanamazdın dırdırcı; çünkü kurallara göre bebeğin katılan <span class="t17">anne baban</span><span class="t17">ı</span><span class="t17">n</span> çocuğu...&rdquo;</p>

  <p class="p20">&ldquo;Anne çocuğun kendisine ait olduğunu bilir, ama baba <span class="t17">asla</span> emin olamaz: <span class="t17">voilà!&rdquo;</span></p>

  <p class="p20">&ldquo;Ne demeye çalışıyorsun?&rdquo;</p>

  <p class="p20">&ldquo;Hiçbir şey demeye çalışmıyorum; söylüyorum, tekrarlıyorum, yineliyorum, ilan ediyorum; çocuk senden değil. Sana hiçbir şey için ihtiyacım yok, dahası çocuk sadece benim, kimse benim olmadığını iddia edemez, aynı zamanda kimse babanın kim olduğunu kanıtlayamaz ve o sen değilsin, orospu çocuğu, sen değilsin,&rdquo; dedi annem yatakta dizlerinin üzerine kalkıp eline geçirdiğini babamın sakınmaya çalıştığı kafasına fırlatarak, Fernando Benítez&rsquo;in <span class="t17">Meksika&rsquo;n</span><span class="t17">ı</span><span class="t17">n Yerlileri</span> eserinin altı cildi, Luis Echeverria&rsquo;nın <span class="t17">Devletlerin Haklar</span><span class="t17">ı</span> <span class="t17">ve Yükümlülükleri Beyannamesi,</span> Tlaquepaque&rsquo;den alınmış hatıra bir kül tablası, Fernando del Paso&rsquo;nun <span class="t17">Meksika&rsquo;n</span><span class="t17">ı</span><span class="t17">n Palinurus&rsquo;a,</span> Carlos Fuentes&rsquo;in <span class="t17">Terra Nostra&rsquo;s</span><span class="t17">ı</span><span class="t17">;</span> nihayet Philip Roth&rsquo;un <span class="t17">New York Review&rsquo;deki</span> makalesinin üzerine yapıştırılmış Penny&rsquo;nin <span class="t17">Novedades&rsquo;ten</span> kesilme renkli fotoğrafı ortaya çıktı = nihayet görünür hale gelen kıskançlık, açık arzu nesnesinde odaklanan kıskançlık, nefretin kör bakışı, şimdi unutulmuş olan bütün o şefkat ve anlayış, karatahtalarla dolu bu evin her yerine dağılmış tebeşirler, Albert Einstein&rsquo;ın dilini çıkarmış fotoğrafı. Homero Dayı&rsquo;nın bıraktığı çiçek resimli oturak, kendi kendime hamile kalabilirdim diye bağıran annem! sadece anne bebeğin kendisine ait olduğuna emin olabilir! Belki de babamın ondan daha fazla istediği bir ayrılığı hızlandırıyor, hayatımın bu erken devresinde hayallerin kadar kırılgan olduğunu, imgelerin ne kadar kolay yerle bir olduğunu gösteriyor bana; beni korumasız bırakıyor, fırtınanın yetimi, tam da onlara en çok ihtiyaç duyduğum sırada; çünkü onları dinlerken dünyanın hep iki kişilik bir oyun olduğunu fark ediyorum, bu oyunu hareket eden ve konuşan kadar dinleyen ve kabullenen de belirliyor:</p>

  <p class="p9">Gövdem<br />
  gövdem bir sistem<br />
  onunla fiziksel dünyaya<br />
  cevap vereceğim, o dünyayı yaratarak, benden önce geleni yazacağım,<br />
  cevap vererek, ne yaparlarsa yapsınlar, ister birbirlerini<br />
  sevsinler, ister nefret etsinler, ayrılsınlar, birleşsinler,<br />
  ben kendi gövdemle ve sözlerimle cevap vereceğim<br />
  benim için yarattıkları dünyaya cevap vereceğim<br />
  yarattıkları, dikkat! ortaya çıkar çıkmaz<br />
  ben onların dünyasını yaratacağım<br />
  onlar adına</p>

  <p class="p20">benim için yarattıkları dünyaya cevap vererek. Bedelini ödemeden kaçamayacaklar, paçayı kurtaracaklarını düşünmesinler bile, edimleri, ister kavga etmek ister mutlu olmak olsun, belki ben ortaya çıkar çıkmaz artık</p>

  <p class="p9">söz ve tenle</p>

  <p class="p20">alakam kalmayacak zannediyorlar, onlarla başlayan dünyamı yaratmak için, benim hâlâ etkilemediğimi düşündükleri dünyalarını değiştirmem zannediyorlar, gülünç kavgalar, akıllarına bile gelmiyor, aptallar!</p>

  <p class="p9">Geliyorum!<br />
  Dikkat!</p>

  <p class="p20">Dünyada üç kişi olacağız ve bir daha asla bugünkü gibi konuşamayacak, böyle hareket edemeyeceksiniz! <span class="t17">dikkat edin,</span> size söylüyorum!</p>

  <p class="p4">&ndash; ... hiçbir şey, diyordu Penny</p>

  <p class="p9">rampadan inerlerken, çünkü annem</p>

  <p class="p20">sıkı karıdır, bana hep der ki şimdi iyi öğren, çünkü büyüdüğünde bu sonradan görmelere yüz verdin mi astarını isterler, onlara sakın arkanı dönme, önünü de dönme, dün annem gecekonducuların arazisindeki barakalarını yaktırdı, bence hepsi barbekü gibi dumana karışıp gittiler ve bugün de annem babamdan dadım Bayan Ponderosa&rsquo;yı bahçe duvarında kurşuna dizmesini istedi; çünkü sizin şirketi tutan oydu, moruk hilkat garibesi, biliyo musun has godoş, hem de bütün o kılıksız kuklaları misafir diye içeri doldurmuştu, yani, bilirsin, yani ooooh sonra o bok pastası, çoook komikti, yani, ama onu vurmasınlar diye bir diz çökmediğim kaldı, babam da onu Segovia&rsquo;ya geri göndermenin daha iyi olacağına karar verdi, ölümden beter, Chilpancingo gibi bir yerdir herhalde, zavallı babamın memleketi, işte odan genç adam, iyi uyu, sakın bana olta atmaya kalkma, ben senin menzilinin dışındayım, ikile.</p>

  <p class="p20">Angel rüyada gibi Penny López&rsquo;in inip kalkan başını izledi, parlak havuç rengi bukleleri, boyalı ince kaşları, yaldızlı göz kapakları, düşsel derinliklerdeki gözleri ve yüzünün şerefini kurtaran o capcanlı mimikleri; bu, en fin, bir güzellik ve heyecan kıstağıydı ya da babamın kendi kendine yumurtladığı vecizeler gibi: çilek dudakları, orkide şeklinde küpelerle delinmiş küçük tatlı parfümlü kulakları, lastik gibi şişirilmiş yürüyüşü &ndash;Michelin bacaklar, Pirelli kalçalar, Goodrich (tabii) kıç hayatından çıkıp gidiyordu; daha önce sözü edilen Gloria Grahame yatak odasına girdi, buraya bu adı vermelerinin nedeni, dedi film düşkünü babam kendi kendine, bin dokuz yüz ellilerin kara filmlerine benzemesi; kansız Art Deco, kişiliksiz. Başkan Eisenhower ya da Senatör McCarthy&rsquo;yle herhangi bir ideolojik özdeşleşmeyi engelleyecek şekilde düşünülmüş; saten örtülü bir yatak...</p>

  <p class="p20">Babam, bunu onunla hayali bir suç ortaklığı kurarak söylüyorum, hüsrana uğramıştı, kendini iktidarsız hissediyordu, sosyal, ahlaki ve cinsel açıdan çökmüştü: Bütün bunları ona Penny aktarmıştı, babam kendine baktı, muhafazakâr isyancı, o kirli binanın, yani Meksika &rsquo;92&rsquo;nin cam silicisi, eski Tatlı şimdi Sefih Vatanın arıtıcısı, Las Lomas del Sol&rsquo;dan gelme bu kurumlu bonbonun karşısında dizleri üstünde, başka; şey, dedi bizimki &ndash;kendi kendini bir nebze haklı çıkarmak için başka yapacak bir şey yoktu. Yüksek sesle dedi ki:</p>

  <p class="p20">&ldquo;Penny&rsquo;yi düzeceğim! Onun için buradayım!&rdquo;</p>

  <p class="p20">&ldquo;Ama hayatım neden beni düzmüyorsun?&rdquo; dedi kapıdan bir ses, görünmez, tahrikkâr tırnakların kendine has, davetkâr bir ritimle çıtırdadığı duyuldu.</p>

  <p class="p20">Angel yüzünü kapıya yanaştırdı; Joy de Patou&rsquo;yla karışık deniz ürünleri kokusu geldi burnuna.</p>

  <p class="p20">Kapı açıldı ve beklediği, davetsiz, ama heyecan verici misafiri bütün ihtişamıyla ortaya çıktı, ihtişamı Hollywood&rsquo;daki Fredericks ten posta siparişiyle almıştı: Yakası ve geniş kolları kuzgun tüyleriyle bezenmiş siyah, şeffaf bir sabahlık, altında çıkarılmayı bekleyen bisküvi gibi kat kat bir sutyen, yüksek topuklu, siyah kadife terlikler, siyah çorapları tutan jartiyer, onun altında büyük ödülün hemen üzerinde dantel külot, üzerinde bir yazı:</p>

  <p class="p9">HOŞ UMUTLAR!</p>

  <p class="p20">Babam daha önce o tirbuşon merdivende Penny López&rsquo;e yaptığı açıklamanın aynısını anneme de yaptığında kelimeler aynıydı, hassas Okuyucular, ama kulağa çok farklı geliyordu. Mesela, annem ideal kadın olduğu için onu terk etmek istediğini, Penny&rsquo;ye isyankârlığını, nefretini canlı tutmak için ihtiyaç duyduğu söylediğinde bize acayip komik geldi; çünkü bize sadece ideolojik nedenlerden gittiğini söylemişti, ama seksten başka derdi yoktu. Mücadele ettiğini iddia ettiği büyük yalana küçük bir yalan eklemek gibiydi. Babam Angel isyanının sadece romantik bir poz olduğundan ne kadar haberdardı bilmem, ama annem böyle düşünüyordu; annem babama açıklamasının bir anlamı olmadığını, çünkü onun daima farklı biri olduğunu, doğal olarak kendisinin de onu öyle farklı biri olarak gördüğünü ve karmaşık açıklamalarda bulunmasının gerekmediğini söyledi.</p>

  <p class="p20">Bütün bunlarda, Angeles kendi arzularını Angel&rsquo;in ona karşı kullanmasından, onları Angel&rsquo;le paylaştığını fark etmemesinden korkuyordu; babamın ihanetinde (başka ne demeli?) bizi en çok yaralayan buydu &ndash; López malikânesindeki Glora Grahame odasına yerleşmesi ve Doña Lucha&rsquo;nın lütuflarının keyfine varırken annemin sözlerinin boş laf olmadığını anlamaması, annem bu işte bile onun arkasındaydı; ama onu küçük düşürmemek için yüzüne karşı söylememişti:</p>

  <p class="p20">&ldquo;Seninle karşılaştığım için o kadar mutluydum ki bütün gece uyumadım&rdquo;; babamın ona yine bu aynı sözlerle cevap vereceğini umuyordu, çünkü eskiden bu sözlerin ikisine de ait olduğunu göstermek için böyle yapardı.</p>

  <p class="p20">&ldquo;Ben de oradaydım unuttun mu?&rdquo; ve benim küçük sesim de bu yükselen koroda çınladı</p>

  <p class="p20">&nbsp;&ldquo;Birbirimizi hiç incitmeyelim</p>

  <p class="p20">Ama öyle bir şey olmadı. Annem kocaman bir karınla (içinde ben) tek başına bırakıldı, bu sırada Bay Angel Palomar y Fagoaga hakkında o öğleden sonra bize anlattıklarından başka bir şey bilmiyorduk. O gün büyük samimiyetini takınıp saçma sapan bahanelerini üzerimize püskürtürken koruduğunu iddia ettiği annemin halesinin söndüğünü, yıprandığını, solduğunu fark etmemişti (salak). Babamın bize söylediği en kötü şey beni yarışma için yarattıkları; ama annemin artık yarışmanın hükümetin uydurduğu bir düzmece olduğundan emin olduğuydu, eğer yarışma düzmeceyse, diye devam etti pis pezevenk, annemle beni terk etmesinin önemi yoktu. Hamile kalmanın nedeni yarışma mıydı? Bana affedilmez gelen bu hakareti annem sakin karşıladı ve babam her ne kadar Penny&rsquo;nin geçici bir heves olduğunu, geçici bir hastalık olduğunu. Ağustosta ya da Eylülde geri döneceğini söyleyecek kadar kabalaşmasa da annem doğumdan önce hem anneliği hem de yalnızlığı kabullenmişti, hem de altı aylık hamileliğinin sessiz yankısıyla ona haykırmama rağmen: &ldquo;Bir kadın terk edildiğinde bir boşluk oluşur ve onu herhangi bir şey doldurabilir!&rdquo; Ama belki de annem bu boşluğu benim ağzına kadar doldurduğuma inanmıyordu (ona bayılıyorum!). Başka bir kadını elde edebileceğinden (sevebileceğinden değil, sadece elde edebileceğinden) emin olmadığı için karısını terk etmeye cesaret edemeyen bir erkeğin duyduğu korkuyu anlıyordu annem ve babamın şansını denemesini tercih ediyordu, hatta başarılı olmasını istiyordu; hiç geri dönmemesi riskine razıydı. Ama geri döndüğünde onu tekrar kabul edecek ve onu serbest bırakanın kendisi olduğunu anlamasını umacaktı. Annem onu böyle seviyordu; gitmesine izin vererek.</p>

  <p class="p20">Bana bu dünyanın en aptalca şeyi gibi geliyordu, annemle bana yakışmayan gerzekçe bir fikir; bu yüzden de o andan itibaren doğduğum anda kaybedebileceğim gizemli güçlerimi kullanmaya karar verdim böylece annem, o karnıyla, içinde benle babam Angel&rsquo;i şipşak boynuzlayabilecekti. Gerçek bir izci gibi etrafa bakınmaya başladım ve benim ikna etmeme gerek kalmadan aradığım kişi, garip bir biçimde oltaya çıktı. Hayatta her şeyi elde edemezsin.</p>

  <p class="p20">Anlattığım gibi, ben yalnız bırakılan annemin karnını şişirmekteyken babam da López ailesinin kutsal mabedine girmenin isyankâr yanılsaması içindeydi. Ne şamata! Dona Lucha López&rsquo;in söyleyebileceği gibi. Bu arada neyin nasıl söylendiğini nereden biliyoruz ki? Kolay: Lópezler Bayan Ponderosa&rsquo;yı ölümcül bir İber uçağıyla Segovia&rsquo;ya yollamışlar, uçak da doğal olarak Madrid&rsquo;de Barajas Havaalanı&rsquo;na inerken yere çakılmıştı; bom! Bir ömrün rüyası ve dadının sırrı güme gitti &ndash; yani Médoc d&rsquo;Abussion&rsquo;un şefinin (zaten bütün bunlar onun yokluğunda meydana gelmişti) kendisine tutkuyla sahip olması. Bu arada Ulises&rsquo;in papayasındaki mikroçip işi de sekteye uğramıştı. Özetle Don Ulises, Doña Lucha&rsquo;ya papayasına konan şekerin cinsel gücünü iki katına çıkardığını söyleyince hanım şekerin durduğu tüpü çalıp her sabah kahvaltıda babama vermeye başlamıştı; maceraperest babamın iç bilgisi Samurai bilgisayarına ulaşmış ve Don Federico Robies Chacón&rsquo;u şaşkına çevirmişti; adam önce insafsız Don Ulises&rsquo;e neler olduğunu anlayamamıştı, milletvekili-maliyecinin zihni ne garip mesajlar yolluyordu:</p>

  <p class="p20">* Tutku ne kadar sürer? Nefret ne kadar sürer? İsyanımı ideolojinin değil, hayatın sonuna taşımak istiyorum</p>

  <p class="p20">* Delirmekten korkuyorum. Akıllanmaktan korkuyorum</p>

  <p class="p20">* Hangisi daha zor, özgür olmak mı yoksa ölmek mi?</p>

  <p class="p20">* Sonsuza kadar sürecek bir ulus arıyorum. Yerlilerin ya da Meksikalıların taşları gibi: Meksika&rsquo;nın sadece geçmişi mi ciddiydi?</p>

  <p class="p20">* Ben romantik, postpunk bir muhafazakârım</p>

  <p class="p20">* Meksika&rsquo;nın geleceği şimdisi gibi olmak zorunda mı, ilerleme adına sahnelenen bitmez tükenmez bir hırsızlık ve ikiyüzlülük komedisi?</p>

  <p class="p20">* Kalbim samimi gerici bir neşeyle dolu; zavallı ülkelerini muhafaza etmek isteyen milyonlarca Meksikalının, muhafazakârların neşesi kadar samimi.</p>

  <p class="p20">* HİÇBİR DÜZENİN YETERLİ OLAMAYACAĞINI BİLDİĞİM HALDE DÜZEN İSTİYORUM</p>

  <p class="p20">* Kendimi muhafazakâr bir isyancı olarak tekrar keşfedeceğim; Bayan López&rsquo;i düzüp kızını arzulayarak kendime ihanet mi ediyorum?</p>

  <p class="p20">Bu son cümle Robles Chacón&rsquo;u, Samurai&rsquo;nin Ulises&rsquo;in düşüncelerini aktarmadığı konusunda ikna etti, çünkü karısını düzerek kendine ihanet edemezdi, gerçi kızını gerçekten arzuluyorsa iş başka.</p>

  <p class="p20">EN İYİSİ ENSEST, AMA AİLEDEN DIŞARI SIZDIRMAMAK LAZIM cümlesi parıldadı Samurai&rsquo;de, sanki Federico Robks Chacón&rsquo;a cevap verir gibi. Bilgisayarı kapatıp kendi kendine konuştu: Ulises López&rsquo;e gönderdiğim şeker görünümündeki mikroçipleri kim yiyor ki?</p>

  <p class="p20">&nbsp;</p>

  <h3 class="h31"><a id="ncx2454"></a><a id="a80"></a>5</h3>

  <p class="p20">Okuyucu: Bizi düşün. Sırf babamın López ailesindeki maceraları yüzünden kabaran şehvetin uğruna bizi böyle Düşün. Unutma biz ikimiz yalnız bırakıldık. Annemin karnı kan dolaşımındaki yoğun artıştan ötürü ağırlaşmış, rahmi genişlediği için acı çekiyor, inek gibi memeleri büyümüş; bir bakın ona, bakın da acıyın, meme uçları acıyor, iştahı çok aşırı, kilo alıyor, plasentadaki hormon salgısı artıyor, bütün guddeleri harekete geçmiş, yorgun, uykulu, midesi feci bulanıyor, foie gras, kuskus, gulaş, Aztek karıncası ziyafetleri düşlüyor; ama o pezevengin, peder-i benin vakitsiz ayrılışından sonra bütün bunları çıkıp ona alacak kimse yok, hayvan herif saf ve ideal bir adam olmak için kendini son damlasına kadar harcamaya kararlı. Ne zaman olacak peki? 12 Ekimde mi? Bu da yetmezmiş gibi, ben de burada kadıncağızın kalsiyumunu, sütünü, demirinin neredeyse yansını (mantarlı devekuşu yumurtası lütfen!) çalıyorum, zavallı dişlerini kaybetme tehlikesiyle karşı karşıya. Kahretsin, hassas Okuyucular, annem ne demeye bana hamile kaldı ki? Habil ve Kabil&rsquo;den sonra neden yüz bin milyon anne bütün o orospu çocuklarını doğurmuş? Âdet böyle; geri dönüş yok; beş aylığım, küçük ayaklarımla yüzebiliyor, gizli mesajlar yollayabiliyor, suyun içinde dans edebiliyor, tekme atabiliyorum; bu aya kadar ona dokunmadan suyun içinde dolanabiliyordum; bundan sonra, Angel&rsquo;in sadakatsizliğinin üstüne zavallı kadın bir de ülkemin duvarlarına attığım tekmelere katlanmak zorunda kalacak; annem içinde bizzat Moby Dick&rsquo;in olduğunu düşünüyor, zavallıcık tuvaletten çıkamıyor, vajinal akıntılarla, hemoroitle, kramplarla, bulantılı midesiyle gitgide daha gerginleşiyor (babam ona sevgisini vermiyor o da Maalox kullanıyor); elleri, ayaklan, yüzü hep şişiyor, tansiyonu yükseliyor, nefes almakta zorluk çekiyor, şişiyor, neyse ki alyansı yok, yoksa onu hiç çıkaramayabilirdi, olmadık zamanlarda sıcak basıyor, terliyor, yemek istiyor ama pudra, kolonya sürmesi, güzel kokması gerekiyor, sürekli kötü koktuğundan ve bunu fark etmediğinden şüpheleniyor, bir salgı meme uçlarında kuruyor, ikisine de bir tüp Suzy Chapultepecstick boca etmek istiyor, Tanrım yardım et! ben de içinde boş boş oturuyorum, ayakta duruyorum ya da yüzüyorum, uyuz bir Olimpik yüzme şampiyonu, fakirlerin Mark Spitz&rsquo;i, yaşa, söyleyin haşmetmaapları, çocuk yapmadan önce bir kere daha düşünmez miydiniz?</p>

  <p class="p20">Bu yüzden senden rica ediyorum Okuyucu; esas şimdi bizi terk etme! Okuman yalnızlığımızı alıyor, o bizim tek avuntumuz! Sen elini çekmediğin müddetçe her şeye katlanabiliriz! Zalim olma! Okumaya devam et!</p>

  <p class="p20">&nbsp;</p>

  <h3 class="h31"><a id="ncx2458"></a><a id="a81"></a>6</h3>

  <p class="p20">Bayan Lucha Planearte de López&rsquo;le yaşadığı fırtınalı; ama unutulmaya mahkûm ilişkiden, neticede, babamın aklında ne kalacaktı? Sadece şu: O ilk gece kocası Ulises&rsquo;in ona söylediklerinin önemi olmadığını söyleyişi; çıplakken ona iyice bir bak. Ulises&rsquo;in bunu gerçekten söyleyip söylemediğinden emin değildi; onları kendisini dikizlerlerken görüp görmediğini de Angel&rsquo;e asla söylemedi. Kendisine hayran hayran bakan Angel&rsquo;den onu şaşırttığına inanmasını istedi, onu âşığı yapmıştı; ama lütufları karşılığında kocasını öldürmesini talep etmemişti. Bu fikri yüzlerce kez söylemese Angel&rsquo;in aklına bile gelmezdi; seni çıplakken bana bakmaya teşvik ettiği için kocamı öldürmeni asla istemezdim senden. Ama aslına bakılırsa bir aşk ilişkisini besleyen fikirlerin yansı tek tek eşlerden ziyade çiftten çıkar, işin kötü tarafı yırtıcı fikirler için de durum aynıdır. Doña Lucha&rsquo;nın en müthiş yanı vajinasının kendine has bir hayatı olmasıydı, lafın gelişi, bir köpekten bile daha hareketliydi, hareketleri açık bir ağzınkilere benziyordu (bayağı bir kıyaslama olduğunun farkındayım), ama aynı zamanda eldivenli bir el gibiydi, kıvrımlı, havlı bir örtü, bir çanak kaynayan şeker, fokurtulu bir jakuzi, Kentucky Derbisini kazanan Seabiscuit, Haydn&rsquo;ın <span class="t17">İ</span><span class="t17">mparator</span>'unu çalan İtalyan Dörtlüsü&rsquo;nün verdiği his, batık Atlantis&rsquo;in üzerinde Sargasso Denizi&rsquo;nin ortasında deniz tanrıçası Amphitrite&rsquo;le karşılaşan rüzgâr tanrısı Ehécatl&rsquo;ın yolculukları da cabası: peh!</p>

  <p class="p20">Geceler boyu Las Lomas Şehrazat&rsquo;ı ve masum Sultanının oturup birbirlerine anlattıkları hikâyeler, sokaktaki şiddet, polisle çatışma, silahlı soygun, çevre katliamı, korku hikâyeleri, toksik atıkların korkunç şıp-şıp-şıpları, kamyon egzozları, hava ve su kirliliği, onları iyice kızıştırıyordu, özellikle Doña Lucha&rsquo;yı ama Angel bile gerçekten kızışabiliyordu (Doña Lucha bunu gayet iyi biliyordu), özellikle de kadın mavi kadife albümü çıkarıp Penny&rsquo;nin bebekken çizilmiş ayak resmini, vaftiz edildiğinde aldığı hediyelerin listesini, vaftiz törenine kimlerin geldiğini, hele hele mavi kurdeleyle süslenmiş mavi sayfaya yapıştırılmış bebeklik buklesini ona gösterdiğinde. Doña Lucha&rsquo;nın heyecanı arttı:</p>

  <p class="p20">&ldquo;Bak Angel, küçükken saçlarının açık renk olduğunun kanıtı, bak, o dedikoducu orospular yalan söylüyor, düşmanlarımın söylediği gibi saçlarını hiç boyatmadım, hiç düzelttirmedim. Penny sarışın, saçları kıvırcık değil, Guerrero sahilinden gelme babasının melez kanı yok onda, o bana çekmiş, benim babam Jalisco Zapotlân&rsquo;dan göç etmiş dürüst bir tüccardı, Fransızlar İmparatorluk sırasında orada bir ton velet bırakmış, hepsi de sarışın, bana inanmıyor musun Angel tatlım?&rdquo; Sonra Angel&rsquo;den sık çalılıklı çatı kemiğine bakmasını istedi, âdeta dalgalıydı; ama Angel onu sanki zenci bir rumba dansçısıymış gibi düzmeliydi, ne fark eder, kalçalarını en iyi Afrikalı dansçı kadar güzel sallayabiliyordu. Heyhat, ama babam bütün gayretine rağmen ne beni peydahladığı sırada ulaşılan o hummalı zirveye ne de Penny&rsquo;yle o çok arzuladığı gecede yaşayacağını umduğu zirveye ulaşabiliyordu. Nihayet Doña Lucha&rsquo;yla öyle bir noktaya geldi ki Penny&rsquo;nin çocukluk buklesini görmeden sertleşemiyordu.</p>

  <p class="p20">Bir gece kadın onu hıçkırıklar arasında karşıladığında ve babam ona neden ağladığını sorma zahmetine girmediğinde, kadın baklayı ağzından çıkardı:</p>

  <p class="p20">&ldquo;Evli misin?&rdquo;</p>

  <p class="p20">&ldquo;Hayır.&rdquo;</p>

  <p class="p20">&ldquo;Bu habere karın bayılacak.&rdquo;</p>

  <p class="p20">O gece Doña Lucha onu kurutana kadar emdikten, iyice hırpaladıktan ve bir deri bir kemik bıraktıktan sonra Angel ümitsizliğe kapıldı; çünkü fedakârlıklarının onu Penny&rsquo;yle geçireceği o çok arzuladığı geceye yaklaştırmadığını fark etti. Haziran sonuna doğru kadının kendisini yaşlı ve işe yaramaz hissetmesini sağlama çalışmalarına başladı; ikide bir de ona kaç yaşında olduğunu hatırlatıyordu (kırk sekiz mi? elli mi?), onu tuzağına düşürerek uzak geçmişi hatırlatıyor, kalçalarını sallamayı bin dokuz yüz ellilerde Tivoli&rsquo;deki dansçıları izleyerek öğrendiğini, bolero söylemeyi Regis Oteli&rsquo;nin Capri kabaresinde sabaha karşı Agustín Lara&rsquo;yı dinleyerek öğrendiğini itiraf ettiriyordu. Doña Lucha&rsquo;ya iğrenç şeyler yaptırarak kendisinden nefret ettirmeye çalışıyordu, mesela aynanın önüne oturtup yüzünü şekilden şekle sokturuyor veya bu gece çük yok diyor veya takma dişlerini çıkarttırıyor veya kaşlarını kalınlaştırıp sivrilterek, dudaklarını kalınlaştırarak, alnına çizgiler çekerek, yanaklarına çukurlar boyayarak onu bir canavara benzetiyor, hatıra olarak saklamak için saçlarını yolmasını istiyor, odada topallaya topallaya yürütüyor, kadının gizlice kendisine getirdiği papaya ve şekeri ona aşırı miktarda yedirerek ishal olmasını sağlıyordu, bu arada Doña Lucha&rsquo;nın belli bazı etkilerde bulunmasını umduğu afrodizyak Robles Chacón&rsquo;un bilgisayarına istemeden anlaşılmaz, karma karışık, çifte mesajlar gönderiyor, bilgisayarı doyma noktasına getiriyordu; çünkü Şef Médoc tatilden döndükten sonra On Altıncı Yaşgünü partisinin başarısızlığını alaycı bir gülüşle teyit elmiş, Bayan Ponderosa&rsquo;nın erken kaybı yüzünden de pek fazla gözyaşı dökmemişti, bilakis Don Ulises'e yedirmek için tozşeker şeklindeki bilgisayarları endişeyle aramaya koyulmuş ve gizli Maecenas&rsquo;ı Robles Chacón&rsquo;dan yeni bir tedarik talep etmişti; bu şekilde Chacón da Ulises&rsquo;in artık papayasına şekeri koymadığını, şekeri Bayan López&rsquo;in pek de gizli olmayan âşığının kullandığını, bu adamın Guerrero senatör adayının yeğeni Angel Palomar y Fagoaga olduğunu öğrenmişti, bütün bu hesapta kaypak bir şey vardı ya da Başkan Calles&rsquo;in Guerrero&rsquo;daki ilk destekçisi Don Bemardino Guitérrez&rsquo;in söyleyebileceği gibi bu ülkede topallar bile ip cambazıydı.</p>

  <p class="p20">&ldquo;Hadi bayan, benden biraz nefret et!&rdquo;</p>

  <p class="p20">&ldquo;Bana ne kadar kötü davranırsan seni o kadar çok seviyorum. Bana iyi davransaydın seni daha da çok severdim. Kaçış yok Angel, meleğim.&rdquo;</p>

  <p class="p20">&ldquo;Tamam tamam. Senin içindeyken kızını düşünüyorum, bu hoşuna gitti mi?&rdquo;</p>

  <p class="p20">&ldquo;Bu fikre bayılıyorum küçük meleğim! Düşüncesi bile beni ateşlendiriyor! Gel buraya!&rdquo;</p>

  <p class="p20">&ldquo;Kocan bana seni çıplakken göstermişti bayan, ona hatırlatsam mı? Ondan nefret etmiyor musun?&rdquo;</p>

  <p class="p20">&ldquo;Onu her zamankinden daha fazla seviyorum. Seni ona borçluyum!&rdquo;</p>

  <p class="p20">&ldquo;Senden nefret ediyorum bayan, beni tiksindiriyorsun. Bayan Piggy gibisin, selülitlerin var, nefesin kokuyor, kıçın bir tabak köy peynirine benziyor, saçın kepekli, dişlerinde hep tortilla parçaları kalıyor.&rdquo;</p>

  <p class="p20">&ldquo;Hepsine rağmen hâlâ sertleşiyorsun. Beni seviyorsun, beni seviyorsun, inkâr etme!&rdquo;</p>

  <p class="p20">Aslında bu zevk almasa da sertleşebilen babamın sorunuydu, erkeklik gururu tiksintisinden daha güçlüydü, gerçi bunu istemiyordu özellikle de Bayan López&rsquo;den hoşlanmadığı için, başka şeyler düşünüyordu, erişilmez Penny&rsquo;yi, kendisini heyecanlandırdığı annemi ve bütün bunlar onu Doña Lucha&rsquo;ya hazırlıyordu, zaten kadın da alet sert durduğu sürece onu neyin sertleştirdiğini hiç kafasına takmıyordu.</p>

  <p class="p20">&ldquo;Bak! Kaya gibi sert! Tekrar! Hiç yorulmaz mısın?&rdquo;</p>

  <p class="p20">&ldquo;Senin yüzünden değil, yemin ederim.&rdquo;</p>

  <p class="p20">&ldquo;Yaa, ben bu odada başka kimseyi görmüyorum, ya sen? Sadece ben varım, yaşlı ama sevgi dolu pelikanın!&rdquo;</p>

  <p class="p20">&ldquo;Başka kadınları düşünüyorum.&rdquo;</p>

  <p class="p20">&ldquo;Onlar avcunu yalasın! Sen burada benimle kilitlisin.&rdquo;</p>

  <p class="p20">&ldquo;Değilim. İstediğim zaman giderim.&rdquo;</p>

  <p class="p20">&ldquo;Kapı orada meleğim!&rdquo;</p>

  <p class="p20">&ldquo;Kızma duyduğum arzunun gitmemi engellediğini gayet iyi biliyorsun.&rdquo;</p>

  <p class="p20">&ldquo;İyi öyleyse neden onu baştan çıkarmıyorsun?&rdquo;</p>

  <p class="p20">&ldquo;Bana yüz vermediğini biliyorsun.&rdquo;</p>

  <p class="p20">&ldquo;O kimseye yüz vermez.&rdquo;</p>

  <p class="p20">&ldquo;Biliyorum, bu yüzden onu senin vasıtanla düzmeye devam ediyorum.&rdquo;</p>

  <p class="p20">&ldquo;Hayırda bulunmaktan kimseye zarar gelmez, âşık çocuk!&rdquo;</p>

  <p class="p20">&ldquo;Mein Kampf!&rdquo;</p>

  <p class="p20">&ldquo;Ne istersem yaparım!&rdquo;</p>

  <p class="p20">&nbsp;</p>

  <h3 class="h31"><a id="ncx2492"></a><a id="a82"></a>7</h3>

  <p class="p11">Yeni Esrilla, Capitolina ve Famesia&rsquo;ya çay (bu Lapsang marka çayı küçük kardeşleri Homero Meksamerika&rsquo;dan mı kaçak getirmişti yoksa</p>

  <p class="p0">Pacifıca&rsquo;dan mı?)</p>

  <p class="p20">servisi yapıyordu, iki kadın da kendilerini Feydau komedilerindeki koketlere benzeten sabahlıklar giymişlerdi; ipek, geniş kollu, yakası ve etekleri tüylü, ayaklarında da kadife terlikler vardı. İkisi de en azından kendi odalarında yaptıkları kahvaltı sırasında biraz hoppa bir şeyler giyebileceklerini söylüyorlardı (sadece dinle de ömür geçmez). İkisinin toplumsal görevleri son nefesler, ölü beklemeler, cenazelerde hazır bulunmalarını gerektiriyordu, bu yüzden de çoğunlukla siyah giymeleri gerekiyordu, çünkü Capitolina&rsquo;nın da alışkanlık halinde söylediği gibi:</p>

  <p class="p20">&ldquo;Yas insanın dışına kuşandığı bir şeydir.&rdquo;</p>

  <p class="p20">Sabahlar aynı zamanda en gizli sırlarını paylaştıkları zamanlardı, bu özel Temmuz 1992 sabahı López Portillo devrinin felaketlerinden (kız kardeşler için bu felaketlerin en büyüğü bütün ümitlerini bağladıkları yeğenleri Angel Palomar y Fagoaga&rsquo;nın kaçışı olmuştu) on yıl sonra kararlı Capitolina&rsquo;nın gözlerinde fenalık vardı, bu pek rastlanmadık bir şey olmasa da her zamankinden daha enerjikti, daha bastırılmış, kendini gösterme ve hep hayrette olan kız kardeşini şaşırtma açlığı içinde:</p>

  <p class="p20">"Dahası..." sabah sarf edilen ilk kelime bu olmuştu ve doğal olarak bunu söyleyen Famesia'ydı; ama Capitolina ona içine işleyen, akıllı bir bakış fırlatmış ve küçük kardeşini cidden huzursuz etmişti.</p>

  <p class="p20">"Ne aptallık, uyuyacağım şimdi,&rdquo; dedi Famesia birdenbire açığını kapatmak için, sonra en sevdiği koltuğa oturarak gözlerini her şeyden çok siyah bir kuğuya benzeyen esmer eliyle kapadı. Capitolina ağır ağır çayını yudumluyor (en sevdiği şezlonga tam Madame Recamier tarzı uzanmış, tombul ayaklarını birbirinin üzerine atmıştı) ve anlaşılmaz bir niyetle Famesia&rsquo;ya bakıyordu.</p>

  <p class="p20">&ldquo;Bu sabah huzursuz bir halin var,&rdquo; dedi Capitolina sorgulayan bir sesle. &ldquo;Ne oldu? Anlat bana.&rdquo;</p>

  <p class="p20">&ldquo;Ne olsun!&rdquo; diye iç geçirdi Famesia. &ldquo;Zaten bildiğin bir şey.&rdquo;</p>

  <p class="p20">Hızla koltuğundan kalkıp ablasının ayaklarına kapandı ve başını Julien Sorel&rsquo;i bile kıskandıracak o dizlere dayadı.</p>

  <p class="p20">&ldquo;Yemin et,&rdquo; dedi Famesia, bir kez olsun alışkanlıkla birinci çoğul kişiyi kullanmadan, &ldquo;yemin et, Capitita, öldüğümde yaşlı kadınların eve girip bütün sandıklarımı, çekmecelerimi karıştırmasına izin vermeyeceksin.&rdquo;</p>

  <p class="p20">&ldquo;Bugün canın buna mı sıkılıyor?&rdquo;</p>

  <p class="p20">&ldquo;Evet.&rdquo; Famesia, başı Capitolina&rsquo;nın kucağında hıçkırıyordu. &ldquo;Bugün ve daima.&rdquo;</p>

  <p class="p20">&ldquo;Hâlâ bililerinin sırrını öğreneceğinden mi korkuyorsun?&rdquo;</p>

  <p class="p20">&ldquo;Evet, evet bundan korkuyoruz!&rdquo; Her zamanki hitap tarzına dönen Famesia ağlıyordu.</p>

  <p class="p20">&ldquo;O sırrı biriyle paylaşmadan ölmek seni daha çok korkutmuyor mu?&rdquo;</p>

  <p class="p20">&ldquo;Ne büyük bir ödül olurdu bu! Bu kadarını da beklemeye hakkımız yok; yani hem bir sırrımız olacak hem de onu paylaşmaya değecek birilerini bulacağız!&rdquo;</p>

  <p class="p20">&ldquo;Angel küçük bir çocukken sırrımızı neredeyse öğrenecekti."</p>

  <p class="p20">&ldquo;Neredeyse, kardeşim, neredeyse. Ama işte... Bir kere... &ldquo;</p>

  <p class="p20">&ldquo;Tabii tabii,&rdquo; diye araya girdi Capitolina, kardeşinin başını elleri arasına alıp onu kendine bakmaya zorlayarak. &ldquo;Peki ya bu arzumuzun gerçekleşebileceğini söylesem ne dersin?&rdquo; &nbsp;&nbsp;&nbsp;.</p>

  <p class="p20">Famesia&rsquo;nın kocaman, yuvarlak, kara, oyuncak bebek gözlen merakla açıldı.</p>

  <p class="p20">&ldquo;Şimdi sana seni bu sabah en çok neyin huzursuz etmesi gerektiğini söyleyeceğim, küçük kardeşim. Yeğenimiz Angel&rsquo;in çocuğu doğacak.&rdquo;</p>

  <p class="p20">&ldquo;Kimden? Kimden? Tanıyor muyuz? Evliler mi? Anlatsana hadi... Meraktan bayılacağım, dahası, nihayet, ay bayılıcam!&rdquo;</p>

  <p class="p20">&ldquo;Bayılma Famesia. Adı Angeles. Onu tanımıyoruz. Evli değiller. Şimdi sıkı dur; Angel onu terk edip yeni zengin Penelope López&rsquo;in peşine düşmüş, kız şu yeni yapılardan birinde yaşıyormuş.&rdquo;</p>

  <p class="p20">&ldquo;Biraz daha anlat!&rdquo; dedi Famesia soluk soluğa.</p>

  <p class="p20">Bayan Capitolina Fagoaga böyle bir drama fırsatını ilk kez ele geçiriyordu, bu yüzden de ona hakkını verdi, ayağa kalktı (bunun üzerine Famesia&rsquo;nın başı Recamier kolluktan aşağı düştü) Durango Sokağındaki evin yüksek Fransız stili penceresine gitti ve perdeyi ağır ağır kapatarak odayı karanlığa gömdü.</p>

  <p class="p20">&ldquo;Başka, başka...&rdquo; (Gölge Famesia&rsquo;nın sesini yutuyordu.)</p>

  <p class="p20">Capitolina ihtişamla duraladı, silueti ince ışık çizgisinin önünde belli belirsizdi.</p>

  <p class="p20">&ldquo;Kardeşim; bu evi elli yıldır her türlü beladan korumayı başardık.&rdquo;</p>

  <p class="p20">&ldquo;Hâlâ da genç ve güçlüyüz, yine...&rdquo; dedi Famesia ve sözünü bitirmeden sıçrayarak koltuğuna tekrar oturdu.</p>

  <p class="p20">&ldquo;Sorun bu değil. Doğduğunda çocuğun vesayetini kimin alacağını sormalıyız kendimize.&rdquo;</p>

  <p class="p20">&ldquo;Tabii ki annesi...&rdquo;</p>

  <p class="p20">&ldquo;Doğduğunda çocuğunu kendin mi büyüttün?&rdquo; dedi Capitolina acımasızca, perdeleri birdenbire açarak Famesia&rsquo;nın gözlerini kör etti, kadın gözlerini kapatarak hıçkırıklara boğuldu ve &ldquo;O zamanlar işler başkaydı, ben Fagoaga Labastida Pacheco y Montes de Oca&rsquo;ydım, bir adım, bir mevkiim, bir ailem vardı. Gayri meşru bir çocuğu nasıl büyütebilirdim?&rdquo; dedi.</p>

  <p class="p20">&ldquo;Yeğenimizin yosması bunu yapacak öyle mi?&rdquo;</p>

  <p class="p20">&ldquo;Artık devir değişti, insanlar değişti,&rdquo; diye mızıldandı küçük kardeş, yüzünü organze bir mendille kapamıştı, mendilin ucuna bir ok ve FB harfleri nakşedilmişti.</p>

  <p class="p20">&ldquo;İflah olmaz bir romantiksin,&rdquo; dedi Capitolina, perdeyi bırakıp Famesia&rsquo;nın yanına giderek. &ldquo;Hâlâ sevgilinin adının baş harflerini taşıyan o mendili kullanıyorsun.&rdquo;</p>

  <p class="p20">&ldquo;İşte bu yüzden öldüğümüzde kimsenin çekmecelerimize bakmasını istemiyorum,&rdquo; dedi sesini iyice yükselterek.</p>

  <p class="p20">&ldquo;Ben bundan söz etmiyorum!&rdquo; diye bağırdı Capitolina. &ldquo;O iş artık kapandı! Adam çocuğu asla inkâr etmedi, onu istemiyorsan kendisine vermen için yalvardı, bebeği sen yok ettin, unuttun mu? Oğluna ne yaptın, kafasız?&rdquo;</p>

  <p class="p20">&ldquo;Bana bağırma, Capitita. Unuttum! Yemin ederim unuttum... Yani unuttuk, hayır hayır... Yani bilmen lazım... ben öyle konuşuyorum., hayır onu öldürmedim, yemin ederim, onu verdim, kime verdim bilmiyorum, ayak bileğine gümüş bir zincir taktım, genişleyip onunla birlikte büyüyecek bir zincir, isimlerimizi de üzerine yazdım, Famesia ve Fernando, orada mücevher kutusunda bir anahtar var, işte bu yüzden istemiyorum... istemiyoruz, öyle değil mi?... kimsenin buraları karıştırmasını istemiyoruz.&rdquo;</p>

  <p class="p20">&ldquo;Saçmalama, beni karıştırma. Çocuğu Esrilla&rsquo;ya vermiş olmalısın.&rdquo;</p>

  <p class="p20">&ldquo;Hangisine?&rdquo;</p>

  <p class="p20">&ldquo;O zaman hizmetçi kimse. Hatırlamıyor musun?&rdquo;</p>

  <p class="p20">&ldquo;Nasıl hatırlayayım ki hepsinin adı aynı. 1964&rsquo;te kim Esrilla&rsquo;ydı? Ne fark eder, bu bizim sırrımız...&rdquo;</p>

  <p class="p20">&ldquo;Angel&rsquo;le paylaşmak istemiştin.&rdquo;</p>

  <p class="p20">&ldquo;Evet. Nedenini biliyorsun.&rdquo; Şimdi kardeşine kötü kötü bakma sırası Famesia&rsquo;ya gelmişti. &ldquo;Sırrımız karşılığında ondan ne isteyecektik gayet iyi biliyorsun.&rdquo;</p>

  <p class="p20">&ldquo;Esas mesele o değil. Mesele çok daha önemli.&rdquo; Capitolina vakarla ayağa kalktı. &ldquo;Esas mesele istediğimizi elde etmemiz; bir hamlede.&rdquo;</p>

  <p class="p20">&ldquo;Sırlarımızı paylaşacak bir çocuk,&rdquo; dedi Famesia, elini ablasına uzatarak. &ldquo;Benim çocuğumun ve bizi terk eden Angelito&rsquo;nun yerini alacak bir çocuk.&rdquo;</p>

  <p class="p20">&ldquo;Özellikle de kendi kanımızdan bir çocuk, annesi evli değil, babası terk etmiş, sokaklarda büyüyemez. O tek kelimeyle bir Fagoaga.&rdquo;</p>

  <p class="p20">&ldquo;Evet evet, onu kendimiz eğitmeliyiz,&rdquo; diye bağırdı Famesia.</p>

  <p class="p20">&ldquo;Bana komünist propagandası yapma,&rdquo; dedi ablası huysuzca. &ldquo;Eğitim verilmez. Eğitim annenin sütüyle alınır. Bize bir tek dinimiz lazım!&rdquo;</p>

  <p class="p20">&ldquo;Cehaletimi bağışla,&rdquo; dedi Famesia alçakgönüllülükle. &ldquo;Ne aptalık, uykum geldi... biliyorsun.&rdquo;</p>

  <p class="p20">&ldquo;Tamam. Planımızı anlamaya çalış: O çocuğun vesayetini alacağız. Ekimde doğacakmış. Üç ay kaldı. Zamanımız var.&rdquo;</p>

  <p class="p20">&nbsp;</p>

  <h3 class="h31"><a id="ncx2546"></a><a id="a83"></a>8</h3>

  <p class="p20">Okuyucu şunu bilsin ki aslında babam kendisini Penny&rsquo;nin lütfuna nail olacağı vaadiyle Lady Lucha&rsquo;nın kollarına kilitleyen kısır aşk döngüsünden kurtulmaya çalıştı. Gün boyunca defalarca Penny&rsquo;ye yanaşmaya çalıştı; özel casinosunda rulet oynarken, mavi kadife sinema salonunda Shirley Temple&rsquo;ın bütün filmlerini seyrederken ya da Amerika şeklindeki ısıtmalı havuzda yüzerken. Ama kızın ona hiç bakmama konusunda büyük yeteneği vardı, bu sayede onun ortaçağdan kalma arzusunun yangınına körükle gidiyordu, sanki asma-kapıların, bekâret kemerlerinin ve kendi etrafına inşa ettiği geçit vermez bir saflığın içinde hapsolan bakiresiyle kendisi arasındaki aşılmaz mesafe yüzünden acı çeken bir şövalyeydi.</p>

  <p class="p20">Ümitsizlik içinde olduğu bir gün Penny&rsquo;nin odasına girdi, ama kız orada yoktu (hep başka bir yerlerdeydi sanki). Kızın bir kenara attığı havluya yanağını sürdü, tarağını kokladı; tatmin edilmemiş tutkusu o kadar güçlüydü ki Penny&rsquo;nin kullanılmış tamponlarından birini bulup yastığının altına koymak istiyordu, tıpkı bir keresinde kendi menisiyle dolu bir prezervatifi onun yastığının altına koyduğu gibi, ama sonradan kondomu havuzda bulmuştu, şişirilmiş ve üzerine süpermenin resmi çizilmiş bir halde.</p>

  <p class="p20">Bir gece Penny&rsquo;yi uyurken seyretmek için odasındaki perdenin arkasına gizlenmiş, ne prensleri, ne avam tabakasını ne de başkasını kendine yaklaştırmayan bu prensesin küçük bir sırrını keşfetmişti: Penny kendi kendini kokluyordu! Onun yatakta büyük bir aşkla, önce koltuk altlarını, sonra uzun zaman apışarasında tuttuğu elini, sonra anüsünde sakladığı küçük parmağını kokladığını gördü, bunu osuruklar takip etti. Küçük, sesli gök gürültüleri kıskançlıkla küçük avcunun içine toplanıp burnuna götürülüyor ve bir spazmla içe çekiliyordu, gözleri keyifle kapanıyor, ağzı heyecanla buruşuyordu; tanımadığı âşığına verdiği önemden çok daha fazlasını veriyordu kendi osuruklarına! Bir gaza babamdan daha fazla şefkat gösteriliyordu!</p>

  <p class="p20">Bu keşif babam Angel&rsquo;i malum &ndash;tekdüze ama vaatkâr&ndash; oyun planından vazgeçirdi. Médoc d&rsquo;Aubuisson&rsquo;un zengin mutfağının keyfini çıkarmak için López ailesinin üç üyesi ve babamın sapkınca etrafına toplandığı masaya dalgın ve huysuz teşrif etti.</p>

  <p class="p20">&ldquo;Belki yaz sonunda hep birlikte tatile çıkıp güzel bir yere gideriz,&rdquo; dedi Don Ulises kendi de inanmadan, konuşacak bir şeyler olsun istiyordu.</p>

  <p class="p20">&ldquo;Nereye?&rdquo; Karısı yolunmuş ve boyanmış kaşlarını kaldırdı. &ldquo;Memleketin Chilpancingo&rsquo;ya mı? Xochimilco&rsquo;nun yüzer bahçelerine mi? Yoksa Pachuca&rsquo;nın ücra köşelerine, Hidalgo&rsquo;ya gitme cüretini mi göstereceğiz?&rdquo;</p>

  <p class="p20">&ldquo;Sabret canikom,&rdquo; dedi Ulises Lucha&rsquo;ya, elini okşayarak, &ldquo;İşler yoluna girecek. Söz veriyorum.&rdquo;</p>

  <p class="p20">&ldquo;Pöh,&rdquo; diye homurdandı kadın. &ldquo;Ancak Meksika Amerika&rsquo;ya katılırsa işler yoluna girebilir. Keşke öyle bir şey olsa! O zaman alışveriş yapmak için yurtdışına gitmem gerekmezdi.&rdquo;</p>

  <p class="p20">&ldquo;Uçarılık yapma,&rdquo; diye tatlı tatlı azarladı onu Ulises. &ldquo;Bunu söylemenin tek nedeni onların örgütlü olması, bizim ise örgütsüz olmamız. Uzun vadede ancak Washington&rsquo;dan idare edilirsek kurtuluruz. Gerisi eski moda milliyetçilik.&rdquo;</p>

  <p class="p20">&ldquo;Puerto Rico olsak bile memnun olurdum,&rdquo; dedi kadın. &ldquo;Hiç yoktan iyidir.&rdquo;</p>

  <p class="p20">&ldquo;Ayyy kafam karıştı,&rdquo; dedi Penny. &ldquo;Yaa benim seyahate çıkmayı sevmediğimi biliyosunuz, nerdeyim hiç bilemiyorum, yani gittiiimiz yerin adını bilemiyorum. Coğrafya konusunda salaklaşıyorum, İbero-Amerikan okulunda okudum gerçi ama...&rdquo;</p>

  <p class="p20">&ldquo;Ya, nerelere gitmedin Penny?&rdquo; diye sordu babam bir kuzu gibi masum.</p>

  <p class="p20">&ldquo;Aaa bak buna cevap verebilirim. Oraya kimseler gitmemiş, neydi yaa komik bir adı vardı</p>

  <p class="p9">Pacífica</p>

  <p class="p20">öyle miydi, bu muydu? Nasıl oldu da oraya hiç gitmedik?&rdquo;</p>

  <p class="p20">Doña Lucha buz gibi bir sessizliğe gömüldü, babasının kısa bacağı masanın altından kıza bir tekme attı, babam birdenbire meraklandı, o anda bu tutkudan, bu komediden bıkmıştı...</p>

  <p class="p9">&ldquo;Pacifıca&rsquo;ya</p>

  <p class="p20">hiç gittiniz mi?&rdquo; diye sordu yüzünde aynı masum ifadeyle, harap olmuş Acapulco diskoteği Korkunç Divan&rsquo;da Deng Chopin kendisine bu soruyu sormuştu.</p>

  <p class="p20">Kimse cevap vermedi, babam orada açıklayamadığı bir şeylerin olduğuna yemin edecekti; ama olanlar Don Ulises&rsquo;in onu Yıldızlar Salonuna (Rhonda! Greta!) çağırmasını açıklıyordu, orada peşrevsiz, her türlü muaşeret kuralını bir kenara bırakarak, oturmasını bile rica etmeden, politik bahaneler ya da felsefi göndermeler öne sürmeden milyoner maliyeci babama şöyle dedi:</p>

  <p class="p20">&ldquo;Evet Palomar. Bir aydır buradasın. Seni neden buraya getirdiğimi ve neden burada tuttuğumu merak ediyorsundur herhalde.&rdquo;</p>

  <p class="p20">&ldquo;Don Ulises; buraya kızını ele geçirmek için gelmiştim karını değil.&rdquo;</p>

  <p class="p20">&ldquo;Evet, evet,&rdquo; dedi López sabırsızca, &ldquo;karım için cinsel işbirlikçilere ihtiyaç duyduğumu itiraf ediyorum. Nemfomanyaklığı canıma tak etti, çarşaflarını kirleten ilk aygır sen değilsin. Şimdi esas meseleye gelelim; kızımı ayartmayı başaramadın. Onu sana kendi ellerimle getirmemi mi istiyorsun?&rdquo;</p>

  <p class="p20">Babam evet mi yoksa hayır mı demenin daha kibar olacağını bilemedi. Kendisini fetheden karmaşayla, &ldquo;Büyük bir zevk,&rdquo; dedi.</p>

  <p class="p20">Bu alakasız laf, oyuncunun dudaklarıyla söylenen kelimelerin sesleri arasındaki senkron bozukluğu gibi babamın Ulises&rsquo;le yaptığı diyalog boyunca sürüp gitti:</p>

  <p class="p20">&ldquo;Karımdan ve taleplerinden kurtulmayı başarabilirsin.&rdquo;</p>

  <p class="p20">&ldquo;Sizinle tanışmak şereftir.&rdquo;</p>

  <p class="p20">&ldquo;Ama Penny&rsquo;ye gül yaprağıyla bile dokunmayı başaramayabilirsin.</p>

  <p class="p20">&ldquo;Adım Angel Palomar y Fagoaga.&rdquo;</p>

  <p class="p20">&ldquo;Bir tek çıkış var, sana söylediklerimi aynen yapman.&rdquo;</p>

  <p class="p20">&ldquo;Önden buyrun.&rdquo;</p>

  <p class="p20">&ldquo;Kirli işlerimi yürütecek bir meleğe ihtiyacım var.&rdquo;</p>

  <p class="p20">&ldquo;Merhaba.&rdquo;</p>

  <p class="p20">&ldquo;Karıma gayet iyi yaptığın şeyi rakiplerime de yapmanı istiyorum.&rdquo;</p>

  <p class="p20">&ldquo;Tanıştığımıza memnun oldum.&rdquo;</p>

  <p class="p20">&ldquo;Mesleki rakiplerim. Siyasi rakiplerim. Düğün görünüşünden, sosyal bağlantılarından, aristokratik soyağacından yararlanarak ailem ve benim için açılmayan kapıları açmanı istiyorum, adamların karılarını kızlarını baştan çıkarmanı istiyorum, sırlarını keşfedip bana anlatmanı, gerektiğinde de onları aşağılayıp iflas ettirmeni ve &ndash;neden olmasın?&ndash; ortadan kaldırmanı istiyorum.&rdquo;</p>

  <p class="p20">Don Ulises sıçradı, âdeta saltoya kalktı, topuklarını havada birbirine vurduktan sonra gürültüyle ayakları üzerine indi, bu sırada Angel uykusunda konuşur gibiydi:</p>

  <p class="p20">&ldquo;Hayır, pek de memnun olmadım.&rdquo;</p>

  <p class="p20">&ldquo;Ya Angelito, hep birilerinin ihtiyacı olan bir şeylere sahip oldum, şimdi o birisi sensin.&rdquo;</p>

  <p class="p20">&ldquo;Tuzu uzatır mısınız?&rdquo;</p>

  <p class="p20">&ldquo;Benim için ne kadar faydalı olduğuna bakarak, yavaş yavaş azize kızımın faziletlerinden seni faydalandırabilirim. Ne dersin?&rdquo;</p>

  <p class="p20">&ldquo;Ne güzel! Çok zaman oldu. Sanki asırlar geçti!&rdquo; diye bağırdı afallamış babam Don Ulises&rsquo;in huzurundan ayrılıp, içgüdüsel olarak hava almak için bahçeye çıkarken. Uzakta karanlıkta parlayan bir şey gördü. O ışığa doğru ilerledi. Bloomingdale&rsquo;in taklidinden yayılıyordu ışık. Döner kapıyı iterek içeri girdikten sonra yürüyen merdivene çıktı. Kendini toparlarken, yürüyen merdivende aşağı inen ya da yukarı çıkan bir kadının yasak eline parmaklarını dokundurmakta özgür olduğu günleri özlemle hatırladı. Tanımadığı kadınları sevmişti, henüz keşfetmediği kadınları özlüyordu, annemi bitirip bitirmediğini merak etti, onu tamamıyla tanıyor muydu, acaba annem onun salak olduğunu mu düşünüyordu. Doña Lucha&rsquo;yı da mı eskitmişti, gerçi esas kadının kendisini eskittiğinden emindi; ama hâlâ kendisi mi Penny&rsquo;yi eskitecek yoksa Penny mi onu eskitecek bilmiyordu, neden doğrudan doğruya ona sormuyordu, işte kız karşısındaydı, López&rsquo;in Harikaları Katedralinin bu suretinde, Bloomingdale&rsquo;in birinci katında. Penny Bloomie&rsquo;nin parfüm ve makyaj tezgâhında oturuyordu, sırtı babama dönüktü, gözlerindeki iki kelebekle aydınlanan yüzünü gizliyordu, gözkapaklarındaki yaldızı, dudaklarındaki çilek kalpleri, titreyen burun deliklerini, Miss Dior sürülmüş küçük kulaklarını, insanı kendinden geçiren gamzeli çenesini, babamın Aca diskosundaki Yeni Yıl partisinden beri hayran olduğu, arzuladığı, saplanıp kaldığı o hafif meşrep güzelliğini gizliyordu. Şimdi babama çıplak omuzlarını sergileyerek orada oturuyordu, üzerinde çizgili bir bluz, belini ve kıçını örten tüvit bir mini etek, bir fahişe, evet babam onu tam da böyle istiyordu, Guerrero sahilinden gelme küçük bir melez, nesiller boyu pirinç, fasulye, kızarmış muz, mürekkeple ahtapot ve Larin çikolatasıyla beslenmiş. Annesinin açık ettiği her şey, Mexico City, Guadalajara ve Puebla&rsquo;nın en iyi ailelerinden gelme Palomar y Fagoaga Labastida Pacheco y Montes de Oca&rsquo;yla alakası bile yok; Penny López, sırtı babama dönük, bir elinde kâğıt ötekinde kalem ve babam aç aç ona bakarken Estée Lauder tezgâhına çarpıyor, bir sıra şişeyi deviriyor ve kız irkilerek elinden kalemi düşürüyor, kâğıdı ağzına kaldırıyor, sandalyesinde dönerek babamın onu makyajsız görmesine izin veriyor, yüzü temizlenmiş, tropik genelev ışıltısı kalmamış: Penelope López Piancarte makyajsız, yüzü temizlenmiş halde (babam neredeyse bayılacaktı) tamı tamına küçük, sevimli bir Meksika kızı görünümündeydi ardında İspanyollarla geçen asırlar vardı, erken Aşai Rabbani ayinleri, yalnız geceler, yumurta, fasulye, şehriye çorbasından ibaret geç akşam yemekleri, kahvaltıda mısır unu lapası, asırlarca kanına işlemiş kilise mumları ve babam bütün bunları genetik olarak nasıl ayıracağını bilmiyordu; gözlerinde yaldız ve kelebekler olmayan Penny López solgun, temiz yüzlü bir rahibeydi, gerçekliklerindeki diğer alternatife yani orospulara benzememek için rahibeleri taklit eden Meksikalı yüksek burjuva kızlarından bir farkı yoktu; Penny López onlardan biriydi, onlar gibiydi, onlarla olan benzerliğini yok etmeye niyeti yoktu. O da kansız dudaklı, şüpheci gözlü, pirinç unu tenli, kutsal suya bulanmış elli, örtülmüş memeli, tespihli parmaklı hayaletler lejyonundan geliyordu; sömürgeciliğin beş yüz yılı boyunca inzivalarda, güneşten uzak, kasvetli evlerde, nemli avlularda, mastürbasyon kokan yatak odalarında saklanmış sofu burjuva teni; ölüm hücrelerinde, her gözenekleri kıl gömleklerle deşilmiş kadınlar; babam onu öyle görüyordu, kansız, solgun, geleneksel ve karanlık bir parıltı içinde, Oaxaca kilisesindeki Agueda geldi gözlerinin önüne, deli Agueda&rsquo;nın Oaxaca meydanındaki kurumuş ya da ölmüş dostları geldi, Alameda&rsquo;da balonlar ve ağaçlar arasında maddeleşen annem Angeles geldi, arzuladığı, hak ettiği ya da ümitsiz bir piyango sonucu ölümcül bir biçimde âşık olduğu kadın, öyle bir piyango ki gerçek karısı, deliler gibi âşık olacağı kadın henüz doğmamış ya da dört asır önce ölmüş, Seville&rsquo;de bir genelevde ya da Quito&rsquo;da inzivada; ideal bir kadına ne diyebilirdi; korkuya kapılmış, manastıra dair, sömürgeci, genetik çıplaklığında suçüstü yakalanmış zavallı şaşkın Penny&rsquo;ye söylediğini değil herhalde:</p>

  <p class="p20">&ldquo;Kelimeleri düşledim,&rdquo; dedi babam ona.</p>

  <p class="p20">Kız yüzünü kâğıtla Veronica gibi kapatıp kâğıdın arkasından onunla konuştu: &ldquo;Babam bana izin verdi, şey kıçımı öpebilirmişsin. Ama o kadar tamam mı? Dikkat et, avam, sadece yanakları öpebilirsin, tamam mı?&rdquo;</p>

  <p class="p20">Tekrar tekrar, &ldquo;Sadece yanaklar tamam mı?&rdquo; diyerek öylece duruyordu, babam Bloomingdale&rsquo;in ışıltılı dairesini ağır ağır terk ederek yüksek rakımlı tropik bölgenin serin gecesine çıktı ve Don Ulises López&rsquo;in malikânesinin bahçe kapısına doğru yürüdü, orada kapının öte tarafında üşümüş ve büzülmüş birisi onu bekliyordu, hep sokakta, hep sabırlı, küçücük şeffaf-plastik şemsiyesi, yağmurluğu, botları ve eldivenleriyle kendini asit yağmurundan korumaya çalışıyordu. Colasa Sánchez canavar kabartmalı kapıdan babamla el sıkıştı ve ona seni bekliyordum dedi, bir gün dışarı çıkacağını biliyordum, bekledim, ne istersen yaparım.</p>

  <p class="p20">Babam Colasa Sánchez&rsquo;le birlikte Las Lomas del Sol&rsquo;daki evi terk ettiğinde Ulises ve Lucha bir şeyler hissettiler; Penny&rsquo;nin yalak odasında hıçkırdığını duyduklarında uzun zamandır ne birlikte ne de ayrı ayrı hissetmedikleri bir şey hissettiler, bu onları uyurgezer gibi odalarından çıkardı, yılankavi merdivenden çıkıp birbirlerinin kollarına atıldılar ve senelerdir sarılmadıkları gibi birbirlerine sarıldılar, en son…</p>

  <p class="p20">&ldquo;Chilpancingo&rsquo;da,&rdquo; dedi Don Ulises kollarındaki Lucha&rsquo;ya.</p>

  <p class="p20">&ldquo;Ne düşünüyorsun?&rdquo; diye fısıldadı Lucha titreyerek kulağına.</p>

  <p class="p20">&ldquo;Bilmem. Önemsiz şeyler. Çirkin bir kasaba değildi. Tam aksine Güzel bir kasabaydı, sokaklarında çam ağaçları, saf dağ havası.&rdquo;</p>

  <p class="p20">&ldquo;Orada kalsaydık daha mı mutlu olurduk sence?&rdquo;</p>

  <p class="p20">Ulises parlayan kafasını salladı. &ldquo;Seni evinden almayı çok severdim. Sizin ev, dur bakayım...&rdquo;</p>

  <p class="p20">&ldquo;Heroínas del Sur sokağındaydı. Chilpancingo&rsquo;da uyuşturucu üretme fikri oradan aklına gelmişti... Sokağımın isminden! Saf, küçük kız arkadaşının yaşadığı sokak!&rdquo;</p>

  <p class="p20">&ldquo;Avenida Juan Alvarez&rsquo;de yürürdük, çamların altında, el ele sinemaya giderdik. Sana çiçek getirirdim.&rdquo;</p>

  <p class="p20">&ldquo;Milli parklara haşhaş ekmeye başlamıştın, Ulises, hatırlıyor musun?&rdquo;</p>

  <p class="p20">&ldquo;Çok güzeldin, Lucha. Bütün erkekler peşindeydi.&rdquo;</p>

  <p class="p20">&ldquo;Sonra hepsi beni ele geçirdi.&rdquo;</p>

  <p class="p20">&ldquo;Seni Chilpancingo&rsquo;dan çıkardım, seni kraliçe yaptım, sana bir şato verdim, sırf kimse seni benden almasın diye. Şuraya bak. Dünyanın bütün parası seni başka erkeklerle paylaşmamı engelleyemedi.&rdquo;</p>

  <p class="p20">&ldquo;Göz yumduğun için teşekkür ederim, ufağım. Gerçekten. Hiç şikâyetçi değilim.&rdquo;</p>

  <p class="p20">&ldquo;Lucha hayatımız boyunca Chilpancingo&rsquo;da kalsak daha mutlu olmaz mıydık?&rdquo;</p>

  <p class="p20">&ldquo;Bunu sen de mi düşündün Uli?&rdquo;</p>

  <p class="p20">&ldquo;Evet.&rdquo;</p>

  <p class="p20">&ldquo;Düşün o zaman: O bitli kasabalarda koca bir hayat. Bütün bir ömür. Hepsi. Hiç değişiklik yok. Hep aynı, hep aynı. Hep aynı şey, yani monotonluk, Ulises! Seni öyle bir yerde göremiyorum. Sen beni görebiliyor musun?&rdquo;</p>

  <p class="p20">&ldquo;Evet.&rdquo;</p>

  <p class="p20">&ldquo;Ben o eski küçük kız değilim. Sen de aynı değilsin.&rdquo;</p>

  <p class="p20">&ldquo;Bırak bu gece seninle sevişeyim.&rdquo;</p>

  <p class="p20">&ldquo;Sağ ol ufağım. Bu gece kendimi yalnız hissediyorum, gerçekten de.&rdquo;</p>

  <p class="p20">Penny odasının aralık kapısından başını uzatmış onları dinliyordu, huzursuzdu, şüpheliydi, tıpkı seyahate çıktıkları ve nerede olduklarını bilmediği zamanlarda olduğu gibi, pazartesiyse Andorra, salıysa Orchids, onların önceden bilmediği seslerle konuştuklarını duydu; tuhaf, melankolik seslerdi bunlar, yoksa şefkat bu muydu ya da adı her neyse? Çam ağaçlarından, parklardan, tenha meydanlardan, insanın gözünü kör edecek kadar beyaz, insanı gölgesinde dinlenmeye davet eden bir kiliseden söz ediyorlardı: Annesiyle babası el ele tutuşmuştu. Penny neredeyse ağlayacaktı. Heroínas del Sur sokağında çam ağaçlarıyla çevrili küçük beyaz bir evin bu canavardan (Bloomingdale taklidi, köpek yarışı pisti, ABD şeklinde havuzu) belki de daha kıymetli olacağını düşündü. Zavallı Penny; başı öne eğildi, buralarla veya kendisiyle hiç alakası olmayan bir şeylerin hakaretine uğradığını hissetti. O oğlan onu en sonunda nasıl olduğu gibi görmüştü. Kimse ona daha önce öyle bakmamıştı; arzuyla değil, şaşkınlık ve tiksintiyle. Öyle bir oğlana kapılıp gidebilirdi. Ona, &ldquo;Sana göre değilim,&rdquo; diyemezdi. Annesiyle babasının seviştiğini duydu ve oğlanın artık orada olmadığını fark etti, Lucha ve Ulises&rsquo;i taklit edemeyecekti.</p>

  <p class="p20">&nbsp;</p>

  <h3 class="h31"><a id="ncx2614"></a><a id="a84"></a>9</h3>

  <p class="p20">Angel&rsquo;in Angeles&rsquo;i terk ettiğini duyar duymaz Dört Fırlama, yuvaya dönen kuşlar gibi birer birer onun yanına, Tlalpan&rsquo;daki eve döndüler; Yetim Huerta, Hipi Toltec, Yumurta ve görünmez Bebek Be eve geldiklerinde kapının noter tarafından mühürlenmiş olduğunu gördüler; hiç pencere yoktu, ama döküm pencere kafeslerinden içeride kimse olmadığını açıkça gördüler.</p>

  <p class="p20">Kendilerini terkedilmiş hissederek sokağın ortasında, bir şaşkınlık tablosu gibi kala kaldılar. Sonra bellek sahibi (ne talihsizlik derdi kendi kendine) bir adam olan Yumurta ikiyle ikiyi toplayıp Angel Fagoagalardan kaçtığında dedesi Rigo&rsquo;yla babaannesi Susy&rsquo;nin yanına sığınmıştı dedi. Angeles de kuşkusuz aynı şeyi yapmıştı.</p>

  <p class="p20">&ldquo;Gel hadi kızım, arkada kalma canım, arkadaşımız Angeles&rsquo;i arıyoruz,&rdquo; dedi dostumuz Yumurta, belki de uzun bir aradan sonra tekrar ortaya çıkıp, fırsattan istifade âlicenuplarınıza, hamileliğin bu altıncı ayında, Ekim ayındaki ani ama beklenen çıkışıma dair lehte ve aleyhte şeylerin dağ gibi büyüdüğünü söyleyebilirim, ne de olsa varlığımı otuz milyon yurttaşınkine ekleyeceğim (sokuz milyon pireleter derdi, Yetim kendi argosuyla), bundan böyle bir muhasebeci gibi &ndash;Borçlar ve Alacaklar&ndash; iki kolon halinde neden doğmam gerektiğini ve neden eşikten dönecek kadar cesaretimin kınidığını yazacağım. Tamam Y murta&rsquo;nın Bebek Be&rsquo;ye gönderme yapması belki de, kabul ediyorum günün birinde ortaya çıkmam için en güçlü sebep.</p>

  <p class="p20">Onun beni beklediğini hissediyorum, doğduğumda bana bakacağını ve bana âşık olacağını, benim onu görebilen tek kişi olacağımı hissediyorum, gerçi yukarıda adı geçen Yumurta&rsquo;nın annemle konuştuğu şekilde konuşamayacağım: &ldquo;En sonunda bunu söyleyebilirim Angeles Seni çok seviyorum. Önceden sevemiyordum, çünkü Angel en iyi arkadaşımdı. Ama tanıştığımız andan itibaren seni seviyorum. Acapulco&rsquo;daki diskotekte piyano çalarken sana bakıyordum, sen kocana bakıyordun, kocan da Penny López&rsquo;e bakıyordu; ben, arkadaşın Yumurta, seni o andan beri seviyorum!&rdquo;</p>

  <p class="p20">Dostumuz Yumurta&rsquo;nın ruhu aşktan (usul usul) ve kendisiyle Yetim ve Hipi arasında sınıf farklılığı yaratma endişesinden azap içindeydi; çünkü onlar Palomarların evine hiç gitmemişlerdi ve babamla arkadaşı gibi bir geçmişleri yoktu.</p>

  <p class="p20">Ama nihayet Calle Génova&rsquo;daki eve ulaşıp içeri buyur edildiklerinde Angeles&rsquo;i ve Naçizane Cerviksinizi (hâlâ görünmez vaziyette) babamın lüzumsuz hatıralarla çevrili bir biçimde büyüdüğü ahırdan bozma evde buldular. Ne mutluluk, ne çok kucaklaşma, ne gözyaşı, annem için pek normal değildi, ne sarılmalar, yanaklardan öpmeler, Rigoberto Dede&rsquo;nin etrafta pervane olup herkesi karşılaması, Susy Nine&rsquo;nin mutfağı ayağa kaldırması, yumurtalı viskiler, soslu quesadillalar, yeşil soslu tirit, tuzlanmış guazontlelar, tatlısu incisi gibi yumurtaya bandırılmış Aztek karıncaları, kızartılmış maguey kurtları, guacamole&rsquo;lu ılık tortillalara sarılmış çıtırlar, ne parti, herkes ne mutlu, şimdiye kadar gördüğüm en güzel parti, en sıcak, en sevgi dolu, en kardeşçe, Aca, Igualistlihuaca ve Meksiko Çiti sokaklarındaki o korkunç &ldquo;eğlence&rdquo;lerden sonra ne hoş; babaannemle dedem bir iki şarkı söylüyor, Hipi zamanın başlangıcından kalma bir dans yapıyor, gece veya yağmur kadar tekdüze ve Yetim her zamanki unutkanlığıyla yeni bir melodi icat etmek zorunda kalıyor ve diğerlerinin de kendisine katılmasını ümit ediyor, onlar da katılıyorlar, Hipi, Yumurta (ve onu hayal ederken Yumurta tarafından davet edilmiş) Yetim Huerta&rsquo;nın şarkısına söz yazıyorlar:</p>

  <p class="p3"><span class="t17">Yirmisinde ya</span><span class="t17">ş</span><span class="t17">land</span><span class="t17">ı</span><span class="t17">m, nafile, zaman yok</span><span class="t17"><br /></span> <span class="t17">On y</span><span class="t17">ı</span><span class="t17">l yeter art</span><span class="t17">ı</span><span class="t17">k</span><span class="t17"><br /></span> <span class="t17">Otuzunda bir aya</span><span class="t17">ğı</span><span class="t17">m çukurda</span><span class="t17"><br /></span> <span class="t17">Yirmi ya</span><span class="t17">ş</span><span class="t17">ı</span><span class="t17">nday</span><span class="t17">ı</span><span class="t17">m, yirmi ya</span><span class="t17">ş</span><span class="t17">ı</span><span class="t17">nda!</span></p>

  <p class="p20">&ldquo;Búffala!&rdquo; diyor Hipi Toltec.</p>

  <p class="p20">&ldquo;Yepyeni!&rdquo; diyor Yumurta bitkin bir halde.</p>

  <p class="p20">&ldquo;Sakin sakinissimo,&rdquo; diye övünüyor Yetim Huerta.</p>

  <p class="p20">&ldquo;Animus!&rdquo; diyor Angeles.</p>

  <p class="p20">Sonra hepsi anneme, kendilerine güvenebileceğini söylüyorlar, onun dostu olduklarını; kimse ne Angel&rsquo;den söz ediyor ne de ona sitemde bulunuyor, her ne haltsa, hayat ne kadar karmaşık biliyorsun, onu öpüyorlar, gitmeye hazırlanıyorlar, aslında istemiyorlar ama</p>

  <p class="p20">&ldquo;Şimdi ne yapacaksın?&rdquo;</p>

  <p class="p20">&ldquo;Nil Nehri&rsquo;ne gideceğim...&rdquo;</p>

  <p class="p20">&ldquo;Gez eğlen...&rdquo;</p>

  <p class="p20">&ldquo;Meksikez&rsquo;de ne gezmesi?&rdquo;</p>

  <p class="p20">&ldquo;Gidizleme 1-yere.&rdquo;</p>

  <p class="p20">&ldquo;Düşüzleme gaflete.&rdquo;</p>

  <p class="p20">&ldquo;Uçurumya.&rdquo;</p>

  <p class="p20">&ldquo;Humongous...&rdquo;</p>

  <p class="p20">&ldquo;Dehşetengiz!&rdquo;</p>

  <p class="p20">&ldquo;Serbus!&rdquo;</p>

  <p class="p20">&ldquo;İn ixtli!&rdquo;</p>

  <p class="p20">&ldquo;İn yóllotl!&rdquo;</p>

  <p class="p20">Devasa bir hata, devasa bir şans, uçucu bir hayal: Dinleniyorum, nefes alıyorum, iç çekiyorum.</p>

  <p class="p20"><span class="t15">&nbsp;</span></p>

  <h3 class="h31"><a id="ncx2641"></a><a id="a85"></a>10</h3>

  <p class="p20"><span class="t15">&nbsp;A</span> Dedemle babaannemin evinde yeniden bir araya geldiğimiz o mutlu gecede sadece Yumurta gitmeyip annemle kaldı ve gülümseyerek kadınlara normalde ekoloji ya da televizyonun çocuklar üzerindeki etkisi konularını açarak olta attığını, ama bu sefer bunun işe yaramayacağını düşündüğünü söyledi.</p>

  <p class="p20">Annem ilişkileri süresince çok kereler yaptığı gibi ona gülümsedi sadece: Yumurta, babamın en iyi arkadaşı. Ben buyum, dedi, vaziyeti sezinleyerek, daha doğrusu bu gece yalnız kaldığımızda olmayı vazife edindiğim kişiyim, tamam mı? (Yalnızmış! Ya ben, orospu çocuğu, ben ne oluyorum? Hava mıyım? Buhar mıyım?) Dostluk belki de erotizmin ilk gerçek biçimidir, yani bir dostunun gövdesini görürsün ve onu seversin, çünkü onunla yatmayı hiç aklından geçirmesen bile arkadaşını seversin; gövdesi sana erotik gelir, çünkü onunla yatmayı hiç düşünmediğin gibi ondan çocuk sahibi olmayı da hiçbir zaman düşünmezsin ve üremeden daha farklı bir işe yarayan bir gövde görürsün, dünyanın en erotik şeyi de budur; üremeye yaramayan bir gövdeyi hayal etmek, bir gövdeyi arzulamak. Yumurta babam Angel&rsquo;i &ndash;ne olacağını görmek için baklayı ağzından çıkarmıştı, yani onun ismini&ndash; böyle sevdiğini söyledi; ama artık o yerinde değildi, sanki bir duvar ya da bir ekran aniden ortadan kaybolmuş gibiydi, şimdi Angeles&rsquo;i aralarındaki o engel olmaksızın ilk defa görüyordu.</p>

  <p class="p20">Annem sessizce kendisinin üreme sürecinde olduğunu söyledi. (Ey koruyucu, şükürler olsun sana, yaşa!)</p>

  <p class="p20">Ama Yumurta onu üremeden daha farklı bir şey için arzuluyordu. Üsteledi: &ldquo;Angel benim arkadaşım ve hep öyle kalacak. Bunu anlamalısın.&rdquo;</p>

  <p class="p20">&ldquo;Yani beni onun yaptıkları yüzünden mi seviyorsun?&rdquo; diye sordu annem; dikkat edin &ldquo;bana yaptıkları&rdquo; (hatta daha iyisi) &ldquo;bize yaptıkları&rdquo; demedi.</p>

  <p class="p20">&ldquo;Hayır,&rdquo; dedi Yumurta. &ldquo;Seni o kadar çok seviyorum ki seninle birlikte olabilirim. Sana acıdığım için değil. Kesinlikle. Senin yalnız kalmanı istemiyorum. Tek başına doğum yapmanı istemiyorum. Çocuğun yarışmayı kazanmasını garantilemek istiyorum. Bir de kimsenin onu senden almamasını.&rdquo; Bu sonuncuyu içgüdüsel olarak eklemişti, düşünmeden.</p>

  <p class="p20">Annem sadece ona baktı, karnını okşayarak, &ldquo;Bu gece bir deprem olacak. Bunu kesinlikle biliyorum. Bağımsızlık anıtındaki Melek, sütunundan aşağı düşecek. Bunun nasıl bir önsezi olduğunu, bekleyip beklemememiz gerektiğini bilmiyorum Yumurta. Dün gece rüyamda yarasalar gördüm, bir sürü yarasa gökyüzünü doldurmuştu, bunu anladım. Dünyanın nasıl olacağıyla ilgili bir önsezi bu dedim. Rüyamda yarasaları takip ettim; çığlık atıyorlardı, kördüler, kocaman kulakları vardı ve sadece onlar nerede yemek bulacaklarını biliyorlardı. Sadece onlar.&rdquo;</p>

  <p class="p20">Şaşkınlıktan rahmin içinde sıçradım. Suçüstü yakalanmıştım. Benim işim insanlara kâbuslar gördürmek! İtiraf ediyorum altıncı aydan beri sebatla insanları kâbuslarla dürtüklüyorum! Baştan başlamam gerektiği için ilk önce annemi vurdum. Tam isabet! Şimdi farkına varıyorum! Nasıl tepki vermeliyim? Sevinsem mi, üzülsem mi? Bu kelimeleri gerçeğe çevirerek gücümü sınamalı mıyım? Fransız dalgaları vuruyor: cauchemar! Eski İngiliz night-mare&rsquo;inin toynak ses duyuyorum! İspanyolcası dimdik inen bir iskandil gibi bana çarpıyor, kaşları çatık, çenesi kenetlenmiş, Kastil küfürleri sıralıyor, sürekli bir tahrik halinde: pasadilla! Bu dilimi güncelleştirmeyeyim de ne yapayım, şimdi yaptığım gibi; anne, rüyanda yarasaları gör &ndash; çığlıklar atarak sana dönecekler; anne, deprem ve düşen bir melek gör rüyanda; hepsi olacak, yemin ederim.</p>

  <p class="p20">Böyle bir gücüm olduğunu fark ederek henüz edindiğim bu güce aldırmayarak konuşmasına devam ediyor: &ldquo;Acele, fakirlik ya da kayıtsızlık tarafından kullanılmamış şeylerle çevrili olduğumu hissediyorum.&rdquo;</p>

  <p class="p20">&ldquo;Angel&rsquo;in burada bıraktığı şeyler mi?&rdquo;</p>

  <p class="p20">&ldquo;Hayır, sadece onlar değil. Parklar. Geçmiş. Şehrin çirkinliği, o önemli değil. Esas çirkinlik unutkanlık.&rdquo;</p>

  <p class="p20">&ldquo;Belki de haklısın.&rdquo;</p>

  <p class="p20">&ldquo;Kusura bakma Yumurta. Teşekkür ederim, ama yapamam.&rdquo;</p>

  <p class="p20">&ldquo;Arkadaş mıyız peki?&rdquo;</p>

  <p class="p20">&ldquo;Daima?&rdquo;</p>

  <p class="p20">&ldquo;O kadar mı?&rdquo;</p>

  <p class="p20">Evet, KELİMELER, dedi, kelimelere inanıyor ve onları boşa harcamıyordu, hepimizin onu içine soktuğu bu sözel karnavallardan çok korkuyordu; ama niyetimiz kötü değil, anlıyorsun değil mi anne? Bütün resmi, bitmiş, tükenmiş dillere, zevklilik adına sarf edilen bütün sözlere, her klasik sözel imgeye saldırmak istiyoruz, illallah diyorum katıla katıla gülerek, iğrenç, şaklabanca, sırf bütün herkes beni duysun da artık hiçbir şeyin tutarlı, kalıcı olmadığını öğrensin diye, İspanyolca böbürlenmesi bile geçici, her şey değişken, değişebilir, mükemmeliyetten uzak, bitmemiş. Anne, hiçbir engellemede bulunmadan, hiçbir kural öne sürmeden, dinle beni, hayat tepetaklak, hayat ağa takılmış, kafasında baraktan yapılma bir taç var sadece, bırak gülerek doğayım anne, bırak doğmamış romanımı yaşayayım, uçsuz bucaksız, kutsal bir parodiye benziyor romanım, rezalet dolu bir dua kitabı, bir komünyon entrikası, bir ziyafet. Paskalya festivali, gövdeyle ruhun, başla kıçın, sözle bokun, canla zinanın birleşmesi, anne şimdi burası sallanmaya haşladı, harika bir-bir buçuk salto atıyorum; çünkü buralarda toprak su üzerinde yüzüyormuş, kayıyormuş gibi sallanıyor, savruluyorum, yuvarlanıyor ve savruluyorum. Ah son derece dirayetli annem Yumurta&rsquo;ya sarılıyor, Yumurta Tanrım dünya hareketleri konusundaki kararlarına şükürler olsun diyor, Jaroslav Richter Ölçeğinde sette e mezzo yoldayız, Ludwig van&rsquo;ın <span class="t17">İ</span><span class="t17">mparator</span>&rsquo;uyla jeolojik Steinway de feryat ediyoruz, titreşim durmuyor, açık gagalı kartal yılanı ağzından düşürüyor ve zincirinden kurtulup olanaksız bir uçuşa kanat açmak için başarısız bir girişimde bulunuyor, Hipi kendine kemer yapmak için yılandan artakalanları topluyor, Josu&rsquo;da Président Grasshopper Oteli&rsquo;nin sarsılan süitinde Julio İglesias fazla nazlanmadan Yetim&rsquo;e imza verme lütfunda bulunuyor; çünkü dünya tekrar yıkılırken imzanı atarak ölmek daha önemli; Colasa Sánchez&rsquo;in amı babam Angel&rsquo;in afallamış bakışları altında, kendini tutamayarak uçsuz bucaksız açılıyor ve onu yemeye hazırlanan babam, adı batasıca Matamoros Moreno&rsquo;nun kızı Bayan Colasa&rsquo;nın tatlı hazinesinin ağzında bir sıra köpekbalığı dişi görüyor, bu sırada altın Melek gürültüyle Paseo de la Reforma&rsquo;ya düşüyor, devasa, madeni kanatları Tiber&rsquo;in Florencia&rsquo;yla birleştiği göbekteki dükkânları ve tezgâhları ezerek, nihayet başı &ndash;kör gözler, şehvetli dudaklar&ndash; Chapultepec Kalesi&rsquo;ne bakar vaziyette duruyor, Albay İnclán&rsquo;ın emrindeki güçler tarafından o öğleden sonra sessizce ama gaddarca geri alınan kaleye bakıyor, şu anda albay Başkan Jesús María y José Paredes&rsquo;i kalenin tepe köşkünde dolaşmaya davet ederken her zaman düşündüğü şeyleri düşünüyor, yani bu ülkenin hayat boyu başta kalacak bir diktatöre ihtiyaç duyduğunu, Meksika&rsquo;nın en büyük talihsizliğinin uzun zamandır, geleneksel, tanınan, yandaşlarını toparlayacak, nefreti derinleştirecek ve bu kahrolası simgesel dağınıklığı ebediyen yok edecek bir tiran tarafından yönetilmemesi olduğunu düşünüyor. Sonra sallantı başlıyor, Chapultepec&rsquo;ten Bağımsızlık Meleği&rsquo;nin düşüşü rahatça görülüyor ve albay bunu bir işaret, hatta bir emir olarak kabul edip etmemesi gerektiğini merak ediyor; sabık-PAN&rsquo;lı başkana bakıyor, başkan bir anlık şokla bütün ideolojik ilişkileri bir yana bırakıp bu aşikâr kehanet karşısında dizlerinin üzerine çöküyor. Ama albay yakasından tutarak onu ayağa kaldırıyor, sizi kimse böyle görmemeli Sayın Başkan, kimse ve Başkan albaya şöyle diyor: &ldquo;Artık iktidarı istemiyorum! Yükü taşıyamıyorum! Sen al!&rdquo; Yeşil sakallı ve kara gözlüklü albay ustalıkla ve kurnazca diyor ki:</p>

  <p class="p20">&ldquo;Hayır Sayın Başkan, teşekkür ederim ama Meksika&rsquo;da ordu tekrar iktidarı ele geçirirse Don Benito Juárez mezarında döner, hayır Sayın Başkan. Meksika Ordusunun sivil otoriteye saygısı sonsuzdur.</p>

  <p class="p20">&ldquo;Bu bir kehanet,&rdquo; dedi Başkan Paredes, biraz sakinleşmişti yine depremler onu hep korkuturdu. &ldquo;Ce Acatl yılında Moctezuma&rsquo;ya gelen uyarılar gibi. Ya devrim olursa ne yaparız?&rdquo; &nbsp;&nbsp;&nbsp;.</p>

  <p class="p20">&ldquo;Merak etmeyin. Sayın Başkan. Size günlük ölü kontenjanımızı doldurma sözü veriyorum. Bütün olasılıklar planlandı. Mahalle mahalle sokak sokak, nerede bulursak; günlük ölü kontenjanınız. Devrim daha başlamadan biter.&rdquo;</p>

  <p class="p20">&ldquo;Tanrıya şükür!&rdquo; diyerek içini çekti Don Jesús.</p>

  <p class="p20">&ldquo;O hep güçlünün yanındadır.&rdquo;</p>

  <p class="p20">Başkan, aralık dudaklarının arasından yeşil salya sızan albayın yanından ayrıldı.</p>

  <p class="p20">Bu iktidar sahiplerinin bilmediği, görmediği, uzaktaki Anadok bizzat Meleğin altın gözlerinin içine bakıyor ve devrilen heykelin kendisine iletmeye cesaret edemediği bir uyarıyı gözlerinden okumaya çalışıyor. Capitolina ve Famesia büyük bir endişeyle birbirlerine sarılmışlar, ölümün onları almaya geldiğini düşünüyorlar, yarıda kalmış ne çok iş var, doğmamış çocukla kim ilgilenecek? Belki de birlikte ölecekler, bu Capitolina&rsquo;yı sevindiriyor, ama Famesia herkesin gelip çekmecelerini karıştıracağını ve sırlarını öğreneceğini düşünerek acı acı ağlıyor. Don Fernando Beniez depremleri umursamıyor, yumruğunu Don Homero Fagoaga&rsquo;nın kapısına vuruyor. Ev sahibi kapıyı korkuyla, telaşla, hemen açıyor, kaçmak üzere, beline bir havlu dolamış, Fernando onu azarlıyor, sözünü tutmadın, şişko ibne, demokrasiyi savunmadın, yeğenlerini korumadın, şerefini iki paralık ettin! Şimdi benimle geleceksin sefil yaratık, kitlelerin alın terinden zengin olanlarla savaşmak için benimle geleceksin, iğrenç dümbük, benimle Meksika yollarında yürüyeceksin, bütün fazla kilolarını kaybedecek ve benimle birlikte hayatını feda etmeye hazır olacaksın, sırf Tepatepec Hidalgo&rsquo;daki köylüler örgütlenme hakkı kazansın diye, sırf Pichátaro Michoacân&rsquo;da belediye seçimlerine hile karışmasın diye!</p>

  <p class="p20">Hakaretlerinin ve tehditlerinin gücüyle Fernando, Homero&rsquo;yu dairesine geri sokuyor, sefil pelte, kan emici, bekleme odası demirbaşı, Birleşik Kıçyalayıcıları Cephesi (BKC) üyesi, şöyle büyük bir prezervatifle dünya senin ağlanası varlığından kurtulabilir. Şişman adama saldırmaya devam etti, üzerinden havlusunu çekti, artık onu koruyan Tomasito da yoktu, yine de Avukat Tomasito! Au secours! diye bağırıyordu, teskin olamayan Don Fernando Benítez devam ediyordu: Yurttaşlarına şimdiye kadar kimsenin güvenmediği kadar güveneceksin, göreceksin şişko ve yağlı akrabam, eğer onlara izin verirsek Meksikalılar katillere, suça, rüşvete, torpile ve kötüye kullanmaya izin vermeyen bir demokrasi kuracaklar. Köşeye sıkışan Don Homero Fagoaga Benítez&rsquo;e bağırarak cevap veriyordu, tabii ne demezsin, bu işe yaramaz tembel sürüsü, bu sorumsuzlar, onları kendi haline bırakırsak sana, bize ne yaparlar görürsün, Malinaltzin otoyolunda yaptıklarını yaparlar! Bizi eşek sudan gelene kadar döverler; çünkü biz ensest, alkol, genler ve bu yaramaz ırk, bu kahrolası ırk yüzünden salaklaşmış, bu köhne, pasif, götoğlanı kitlelere rağmen bu ülkeyi iyi ya da kötü inşa eden aydın azınlığız...</p>

  <p class="p20">Bu hikâyeye paraşütle havada uçarak giren, köşeye sıkışmış Don Homero, hikâyeyi balkonundan Mel O&rsquo;Field sokağına düşerek terk ediyor, düştüğü o boş arazide, mazide Yetim Huerta&rsquo;yı çelişkili niyetlerle kovalamıştı, Yetim Huerta (armut, limon, bi&rsquo; de incir) şimdi de tehditkâr Fer Ben (Fer-de-lance!) karşısında, korkunç taleplerle, çıplak avukat ve akademisyen düşüyor, çıplak, titreyen apartmanının altıncı katından sarsılan yere düşüyor, şüphesiz ithal malı olan devasa Cannon havlusuna sımsıkı yapışmış! Havada yedi takla atıyor, çıplak vücudu benim annemin gövdesi içindeki vücudum gibi; çünkü sallantı durmuyor ve annem nihayet Yumurta&rsquo;ya tutunuyor, babamın en iyi arkadaşı, dostumuz Yumurta&rsquo;ya ve Yumurta kendini kontrol edemeyerek kıkırdamaya başlıyor, nihayet içi benle dolu olan annem Angeles&rsquo;e sarılıyor ve ben Okuyucu ve Dost, bütün dünyayı olmasa da bu romanı birlikte götürmeye hazırım, yere düşen altın bir Meleğin gürültüsü arasında Yumurta anneme şöyle diyor: &ldquo;Bak. Halen kayboldu. Tekrar parladı&rdquo; ve ben Kristof, bilinmeyenle yaptığı inatçı savaş dışında hiçbir silahı olmayan ben, saygısızca dilleri karıştıran ve karmaşayla illetleri de işin içine katmakta kararlı olan ben kendi kendime diyorum ki; Meksika toprağı sallandığında ve Bağımsızlık Meleği düştüğünde, yarasalar artık yiyecekleri aramaya gittiğinde, Tarih Kurgudan daha hızlıdır (burada, Meksika&rsquo;da, Yeni Dünya&rsquo;da!) ve Ağustos ayına, orada bizi bekleyenlere geçmenin zamanıdır, oyalanmadan, bizi sonuca itecek Ağustosa geçmenin zamanıdır.</p>

  <p class="p20">Ama eylemden özgürleştirilmiş bellek olan uyku gerçekle arzumun arasına giriyor, işte depremin olduğu, Meleğin düştüğü, Dört Fırlama&rsquo;nın sığındığımız eve bizi ziyarete geldiği gece nineyle dedenin gördüğü rüya:</p>

  <p class="p20"><span class="t17">&nbsp;</span></p>

  <p class="p20"><span class="t19">Vatan, hep kendine sad</span><span class="t19">ı</span><span class="t19">k o!</span></p>

  <h3 class="h31"><a id="ncx2671"></a><a id="a86"></a>11</h3>

  <p class="p20">Ayayay diye bağırarak uyandı Rigoberto Palomar Dede; kâbus gördüm. Sadece bir rüya diyerek onu teselli etti yanında yatan Susana Rentaría Nine; yok bir şey. Kalktı mı yoksa? dedi Don Rigoberto şaşkınlıkla. Hayır, onlar taşakların, diyerek güldü karısı. Ah benim küçük masum yavrum, dedi General Palomar, büyük dedem, karısı altmış beşlik nineme, altmış beş yaşında olmasının nedeni dedemin doksan bir yaşında olmasıydı, hatırlıyor musun Susy?</p>

  <p class="p20">&ldquo;Rüyanda beni gördüğünü söylemezsin inşallah Rigo.&rdquo;</p>

  <p class="p20">Hanım durup gülümsedi ve kocasının ipeksi beyaz bıyığını okşadı.</p>

  <p class="p20">&ldquo;Ne de olsa kâbus demiştin.&rdquo;</p>

  <p class="p20">Dedem onu öpücüklere boğdu; saçlarından, yanaklarından, dudaklarından öptü, en nihayet kahverengi beyaz pijamasının kollarından biri omzundan söküldü, ikisi de gülmeye başladılar. Ninem pijamasının üzerini çıkarmasını söyledi ve yatağın kenarına oturup dikmeye başladı, yere ulaşamayacak kadar kısa olan bacaklarını sallıyordu, <span class="t17">ideal ayaklar</span>ını<span class="t17">.</span></p>

  <p class="p20">Sıska ve yaşlı Don Rigoberto kollarıyla kendini sararak onun yanına oturdu. Kadın içini çekti. &ldquo;Rüyanı anlatsana Rigo.&rdquo;</p>

  <p class="p20">Bir düşüneyim masum yavrum. Yirmi yaşlarındaydım ve Cumhuriyetin kuzeyinde Başkan Benito Juârez&rsquo;in özel korumasıydım. Fransızlar ve onlara yardım eden Meksikalı hainler peşimizdeydi. İki yıl süren bir seyahat, su, düşün bir, o zamanlar nasıldı, külüstür arabalar, öküzlerin çektiği kağnılar, hepsi milli arşivlerle dolu, Bay Juârez&rsquo;in de siyah at arabasında portatif bir masası vardı, belgeleri onun üstünde yazıp imzalıyordu.</p>

  <p class="p20">Bir düşün, benim saf yavrucuğum, Mapimi&rsquo;den Nazas&rsquo;a, San Pedro del Gallo&rsquo;dan La Zarca&rsquo;ya, Cerro Gordo&rsquo;dan Chihuahua&rsquo;ya, oradan da çölü geçip iyice kuzeye. Her gün daha az asker, daha az su, daha az yemek. Juárez her şeye katlanıyordu; çünkü en başta bize şöyle demişti: &ldquo;Tarihimizde bir daha asla elimize böyle bir fırsat geçmeyecek,&rdquo; ne zaman yorulsak, Susana, ya da ne zaman ne halt etmeye eski kâğıtlarla dolu arabaları çamur çukurlarında, dağ yollarında ittiğimizi düşünmeye başlasak aklımıza onun sözleri gelirdi ve o sözleri çok iyi anlardık. Bize bahşedilen fırsat Meksika&rsquo;yı yabancı işgalinden ve üzerimize silah zoruyla musallat edilen bir İmparatorlukları kurtarmaktı.</p>

  <p class="p20">O anda sadece eski arşivler ve tekerlekler üzerindeki bir masada ibaret olan, meşru hükümetimizi kurtarma fırsatıydı bu.</p>

  <p class="p20">Vatanımız hiçbir zaman o kadar fakir olmadı, ama Meksikalılar da onu hiçbir zaman o kadar fazla sevmedi. Bu ülke zenginleşip küstahlaştığında ne kadar çirkinleşiyor fark ettin mi tatlım? Rüyamda onu en güzel haliyle görebilirdin.</p>

  <p class="p20">O zaman söyleyecek neyim vardı, canım? Hiçbir şey: Başkanı koruyan, ifadesiz suratlı bir muhafızdım. O Başkan ki günün birinde Kilisenin zenginliğini tekrar paylaştırmaya karar vermişti, insanların koyduğu kanunlara saygı duyan Tanrının kanunlarına daha fazla saygı duyar derdi, aynı zamanda ordu ve aristokrasinin ayrıcalıklarını da kaldırdı. İşte böyle, tavan çöktü ve cennetle cehennemin bütün gazapları toprağa saçıldı. Muhafazakârları yendi, ama muhafazakârlar üzerine on beş milyon pesoluk bir borç yükü bıraktı; bu Fransız bankerlerin Meksikalı etinin bir kilosu karşılığında satın aldığı bonoların bedeliydi. Bonolar gerçekte değersizdi. Ama Fransa&rsquo;nın ödenmesini talep ettiği borç gerçekti. Juárez ödemeleri askıya aldı. III. Napolyon işgalle ve İmparatorlukla karşılık verdi. Don Ben&rsquo;e baktığında çok ciddi olduğunu, mevkiini hak ettiğini hemen anlardın, o çok, nasıl demeli? Susanita, o tarihteki rolünden çok emindi. Bütün acılara rağmen Meksika&rsquo;nın neticede bağımsız ve demokratik bir ülke olacağından ve bu işi öyle ya da böyle kendisinin yapacağından asla şüphe etmemişti. Ona gerçekten de sormak isterdim. Don Benito, sen olmasan bu ülke çöker mi yoksa savaşa devam mı eder, ne dersin? Bilmem ne cevap verirdi. Bir sürü insan bu sorunun cevabını bildiklerini düşünüyordu; kendisi olmazsa hiçbir şeyin olmayacağını düşünüyordu onlara göre. Kahraman olduğu için, fakir olduğu için ve yasalara sonuna kadar inandığı için onun karşısına çıkacak kimse yoktu. Bir şey daha vardı: örnek bir koca ve babaydı. Ailesini korumuştu, güvende olsunlar diye onları Amerika&rsquo;ya göndermişti, karısına ve çocuklarına hiç aksatmadan, sevgiyle mektup yazardı. Kusura bakma Susy, ama kendimi kötü hissediyordum; onu arabasının içinde bir idol gibi otururken görüyordum, dokunulmaz, siyahlar giymiş üzerinde frak, pantolon, yelek, bir Zapoto idolü sanki şey gibi giyinmiş &ndash; ne?</p>

  <p class="p20">Ona öyle baka baka kendi kendime şöyle demeye başladım, bana kulak ver canikom, bu adam hem sevdiği hem de nefret ettiği bir kılığına girmiş. Neden bu kadar farklıydı? Bazen konuşurken ipuçları verirdi; Yerli çocuğuymuş, Oaxaca&rsquo;da çobanlık yapmış, okuma <span class="t15">yaz</span>ması yokmuş, Kastil dilini on iki ila yirmi yaşları arasında öğrenmiş, bir düşün güvercinim, o köy çocuğu, eski olduğu kadar ölü, hayali bir kültürün evlatlıktan reddedilmiş mirasçısı. Susana, büyülü bir basitliğin ışığında kaybolmuş o oğlan geçmişine akıldışı bir gece gibi bakmayı öğreniyor, düşünebiliyor musun canım? Bütün Meksikalıları kurtarmamız gereken bir dehşet; on yılda İspanyolca konuşmayı öğreniyor, okumayı yazmayı öğreniyor, liberal bir avukat oluyor, Avrupa devrimlerini. Amerikan demokrasisini, kanunlara bağlı Fransız burjuvazisini takdir ediyor, beyaz burjuva bir kadınla evleniyor, Batılı bir profesyonel gibi giyiniyor, tam Batı kültürünün bütün yazıları ve kanunlarını kuşandığı anda güm! Susy, o kadar hayran olduğu o dünya ona sırtını dönüyor, Meksika&rsquo;yı modernleştirme hakkını ona vermiyor, Meksika&rsquo;ya bağımsızlığını vermiyor; Benito Juárez için ağladım, yemin ederim ağladım, meleğim, özellikle de şunu anladığımda: Adam hüzünlüydü, bölünmüştü, büyük çelişkisinin maskesini taşıyordu ve o andan sonra o çelişki hepimize mal olacaktı, bütün Meksikalılara; geçmişimizden rahatsızlık duyacaktık, ama şimdimiz bizi daha da çok rahatsız edecekti. Bizi bir dokunuşta mutlu edeceği söylenen, ama sadece felaketler getiren modernliğimizle sürekli uyumsuzluk içinde olacaktık. Hızla ardında bıraktığı çöle nasıl da hüzünle bakıyordu Bay Juárez, orada hiçbir şey kendisine ait değildi, ne bir kaktüs ne bir yuka.</p>

  <p class="p20">Ben onunla konuşmak istiyordum, bırak kendini Don Ben, her şeyi içine atma, ben, feleğin çemberinden geçmiş bir muhafızın olarak sana bunu söylüyorum; çünkü seni seviyorum ve bütün zamanımı arabanın camından sana bakarak geçiriyorum, ben atımın sıska ve aç tırısında hoplarken ve sen arabanın aksak, sallantılı ritmine uyarak sallanırken sana bakıyorum; mürekkep dökülüyor Sayın Başkan, kâğıtları lekeler kaplıyor, başındaki silindir şapka kayıyor ama etkilenmiyorsun, çalılar ve Apaçi tüyleriyle çevrelenmiş bir halde yanımızda dururken Poitiers&rsquo;de bir davada gibisin, buraya bir bak, bak Durago neymiş, Coahuila neymiş... Tanrım!</p>

  <p class="p20">Sadece, sağduyu ona Guadalupe Victoria&rsquo;nın başkanlığından düne kadar olan Cumhuriyet arşivlerini böyle bir tomar aşk mektubuymuş gibi taşıyıp duramazsın dediğinde biraz bozulur gibi olduğunu gördüm; Don Benito, tonlarca kâğıttan söz ediyoruz, Kutsal Roma hukukunun bütün avukatları gibi gerçeği belgelerin yarattığını düşünsen bile insan sabrının da bir haddi hududu vardır; kâğıtlar bizi boğacak, &rsquo;38&rsquo;deki Kek Savaşında yine bu kurbağa kılıklılara yenildiğimiz gibi şimdi de kâğıt savaşında mı yenileceğiz? Coahuila&rsquo;nın yukarılarında Sierra del Tabaco&rsquo;da bir mağarada arşivleri bırakmaya razı olduğunda maskesinin biraz çatladığını gördüm, yemin ederim. Sanki çocuklarıymış gibi o kâğıtlarla vedalaştı; sanki tek tek her bir kâğıdı gömmüştü her biri onun için bir ruh taşıyordu.</p>

  <p class="p20">Kapısını asla kapatmazdı. İlkelerinden biri buydu; onu görmek isteyenler içeri girebilsin diye kapı hep açık olmalıydı. Aynı zamanda herkes saklayacak bir şeyi olmadığını görsün diye.</p>

  <p class="p20">Hep kristal kadar berraktı. Zaman zaman sırtını barakalara, eski harap misyoner binalarına, yolunun üzerindeki dost evlerine dayayarak bir şeyler yazmaktan geri durmazdı. Biz bu yolun onu sürgüne götürdüğünü düşünüyorduk ama hayır, derdi, burası sadece çöl, ikisi aynı şey değil. Onu korumakla görevli bir muhafız olarak hayatımı çok zorlaştırıyordu; çünkü bile bile cesaret gösterilerinde bulunuyordu ki bu tür hareketler onun gibi mermerlerde ölümsüzleşecek ulusal bir lider için çok uygundu.</p>

  <p class="p20">Bir keresinde, tam Chihuahua çölünün ortasında bütün gece yazı yazmaktan yorulmuş ve çöle açılan kapıyı kollamakta olan beni izlemiş, ben uyukluyormuşum; çünkü şafak sökmek üzereymiş, sert toprağa batırdığım mızrağıma yaslanıyormuşum. Gülümseyerek etrafımızdaki gri çalıların insanlardan daha akıllı olduğunu söyledi. Şafak söktüğünde neredeyse kanuni bir simetriyle, âdeta sözsüz bir anlaşmaya uyar gibi birbirlerinden belli bir mesafe ötede duran çalıları incelememi söyledi. Neden öyle durduklarını biliyor muydum? Bilmiyordum. Söylediğine göre çalıların birbirlerinden uzak olmalarının nedeni köklerinin hayli zehirli olmasıydı. Yakınlarında büyüyen bütün bitkileri öldürürlerdi. Birbirimize saygı duyabilmek ve hayatta kalabilmek için mesafemizi korumalıyız. Barışın temeli budur, dedi, hemen gidip masaya oturdu ve hızlı hızlı bir şeyler yazdı, özlü bir söz kuşkusuz.</p>

  <p class="p20">Hayır, demek isterdim ona, sizi tuvalette, silinirken ya da gaz çıkarırken, hatta burnunuzu karıştırırken bile görmek istemiyorum Sayın Başkan, öyle bir şey değil, ne sizin ne de benim şerefimi zedelemeyecek bir şey, sizi dişinizi fırçalarken görmek isterdim Bay Juárez ya da ayakkabılarınızı boyarken, sakın bana kendinizin boyamadığını söylemeyin, burada kaktüsler çalılar arasında yuvarlanıp duruyoruz, sizin Maximilian gibi bir uşağınız da yok ama ayakkabılarınız hep bütün Avusturya arşidüklerininkinden daha parlak; bunu nasıl yapıyorsunuz? Ayakkabılarınızı boyarken görülseniz şerefinizden bir şey mi kaybedersiniz, efendim?</p>

  <p class="p20">12 Ekim 1864 Kolomb Günü&rsquo;nü Chihuahua&rsquo;da kutladık. Başkan Juárez bütün günü New Orleans&rsquo;tan kim bilir nasıl gelen günü geçmiş İngilizce gazeteleri okuyarak geçirdi, ama diktatör Santa Anna tarafından sürgüne gönderildiği Louisiana limanında anıları vardı; bir tütün fabrikasında sigara sararak hayatını kazanmıştı (ah tanrım, şimdi Sierra del Tabaco&rsquo;da sevgili belgelerinin hepsi birbirine sarılmış vaziyetteydi, diye düşündü ironik bir biçimde) ve İngilizce öğrenmişti, şimdi çocuklarının New York&rsquo;taki okullarda öğrendiği gibi.</p>

  <p class="p20">Bir makale dikkatini çekti; E.L. Drake adında bir gringo Batı Pennsylvania&rsquo;da yirmi metrelik kuyular açarak değişik bir madde çıkarmıştı. Makaleye bakılırsa bu madde çökelti kayalarının derinlerinden çıkarılıyordu. Hem sıvı hem de gaz olan bu madde, diye okudu Bay Juárez, Bay Drake&rsquo;e bakılırsa iki halde de gitgide azalmakta olan balina yağı yerine kullanılabiliyordu, bu da modern şehirler için ucuz, parlak ışık demekti. Bay Juárez kara kafasını salladı, belki de bu kuzey köylerinde geceleri yazabilmek için kullandığı mumları düşünüyordu.</p>

  <p class="p20">Chihuahua&rsquo;da Bay Creel&rsquo;in diğer konuklarıyla bu keşfi konuştu; bir mühendis dedi ki bu ışık meselesi önemliydi kuşkusuz, ama şu meşhur &ldquo;petroleumun&rdquo; (yeni maddeye verilen isim) lokomotiflerde, buhar makinelerinde, trenlerde ve fabrikalarda kullanılması kadar da takdire şayan değildi. O anda, Susanita, o nüfuz edilemez bakışlardan bir görüntünün geçtiğini gördüm, sanki kendisini Cumhuriyetin ıssızlığında hızla ilerlerken düşünüyordu, toprağın ya da iklimin meşakkatlerinden uzakta, her ikisi de çok sertti, hayatım, insanlara karşı çok acımasızdı.</p>

  <p class="p20">Başını salladı; hayalini kışkışladı. Esas mesele Cumhuriyeti santim santim, ağır ağır, sevgiyle ve fakirlikle geri almaksa belki de Don Benito Juárez, canım, kendini &ndash;neden olmasın&ndash; Mexico City&rsquo;den El Paso, Texas&rsquo;a giden Chihuahua aktarmalı bir uçakta hayal edebiliyordu; ama o zaman ülkeyi kaybederdi, iş ülkenin bizim olduğunu göstermekteydi, bizim burada olduğumuzu ve yerli atalarımız gibi çok derin köklerimiz olduğunu, dallarımızda da dikenler olduğunu göstermekti; bizi sökmeye bir kalkışsınlar bakalım, bakalım şölende değil yoksullukta kim gelip bizimle yaşayacak. O yinelenemeyecek fırsat buydu işte: &ldquo;Tarihimizde bir daha böyle bir şansımız olmayacak.&rdquo; Petrol değil, Susana, şeref. Don Benito Juârez&rsquo;in yetmişlerdeki petrol patlamasında zengin olup bir Grumman jetine atlayarak Paris&rsquo;e eğlenmeye gittiğini, Las Vegas&rsquo;ta mola verip Sands Hotel&rsquo;de biraz da poker oynadığını düşünebiliyor musun, Susy? İmkânı yok.</p>

  <p class="p20">Ama şimdi rüyama dönelim. Rüyam ölülerle dolmaya başladı. Göreceksin. Önce en sevdiği oğlu Pepe&rsquo;nin hasta olduğunu öğrendi. Fransız avukatı kılığındaki bu Zapotek&rsquo;te bütün önseziler, bütün atavizm, bütün yerli kaderciliği su yüzüne çıktı. Yerli kaderciliği ona Pepito&rsquo;nun çoktan öldüğünü söylüyordu, Susy tatlı masum yavrum, acı çekmesin diye ona söylemediklerini, daha şimdiden ona bir heykel gibi davrandıklarını düşünüyordu. Onu Chihuahua&rsquo;da görmeliydin tatlım, çocuğu yüzünden korku duyuyordu, o çocuğa, &ldquo;Gözbebeğim, gururum, umudum&rdquo; derdi. Dağılmıştı; kendini kaybettiğini mektuplarını lekelerle doldurduğunu söylüyordu. Sonra kendini topladı; ama onun ebediyen geride bıraktığını düşündüğü bir şeye kurban olduğunu gördüm: Yerli kaderciliğine. İradesi galip geldi. Eski kişiliğine geri döndü. Evinden hiç mektup gelmiyordu. Bir sürü kazalarla dolu bir vaziyette posta sistemi de bir kazaydı.</p>

  <p class="p20">Önsezileri doğru çıktığında. Susana, Creel&rsquo;in Chihuahua&rsquo;daki evinde hayalet gibi dolanıp kendi kendine konuşmaya başladı:</p>

  <p class="p20">&ldquo;Canım oğlum öldü... canım oğlum öldü... Yapacak hiçbir şey yok!&rdquo;</p>

  <p class="p20">Pepe&rsquo;nin ölümünün birbiri ardına felaketleri hızlandırdığını hissettim; çünkü yine aynı evde Bay Juárez Başkan Abraham Lincoln&rsquo;ın öldüğünü haber aldı, sonra Temmuzda Fransızlar kuzeydeki direnişe karşı genel bir saldırıya giriştiler ve Ağustosta Chihuahua&rsquo;dan ayrılıp sınıra doğru hareket etmek zorunda kaldık &ndash; ama daha ileri gidemezdik, Meksika&rsquo;da hapis kalmıştık, Meksika&rsquo;da köşeye sıkışmıştık, ama Meksika&rsquo;dan hiç ayrılmayacaktık, öyle demişti, ileride ülkesini terk etmekle suçlanacak bir sürgün olmayacaktı:</p>

  <p class="p20">&ldquo;Don Luis&rdquo; &ndash;dediğini duydum, onu sınırı geçerek kendini kurtarmaya zorlayan arkadaşı Vali Creel&rsquo;e&ndash; &ldquo;bu eyaleti herkesten iyi bilirsin. Bana en geçit vermez, en yüksek, en kıraç dağı göster, oraya gidip bayrağa sarınır, açlıktan ve susuzluktan ölürüm, ama Cumhuriyeti asla terk etmem.&rdquo;</p>

  <p class="p20">Tekrar hoplaya zıplaya yola koyulduk, at arabalarında, çalılar ve kaktüsler arasında, tepemizde güneş, ayaklarımızın altında kayalar. Ne diyebilirim? Bir gece Chihuahua çölünde bir köyde, ben nöbette yıkık bir duvarın önünde dururken kapısını kapattı. Kendi kendime gece erken yatacak dedim. Ama çok geçmeden ağladığını duydum. Yanına gidecek cesaretim yoktu; ama ertesi gün yine aynı görevdeydim, eskisi gibi dimdik durmayan mızrağımla yerime gittiğimde Susy, kendi kendime eğer tekrar ağlamazsa her şeyi unuturuz dedim. Talleyrand&rsquo;ın Napolyon&rsquo;a söylediği gibi, bak, kapıyı kolladığım halde sokağa o kadar çok bakmıyorum; yani kendimi bu işe sokmayacaktım, ihtiyar tekrar ağlarsa...</p>

  <p class="p20">&ldquo;Canınızı sıkan bir şey mı var Sayın Başkan?&rdquo;</p>

  <p class="p20">&ldquo;Hayır Rigo. Yok bir şey.&rdquo;</p>

  <p class="p20">&ldquo;Madem öyle özür dilerim Sayın Başkan.&rdquo;</p>

  <p class="p20">&ldquo;Ne oldu Rigo?&rdquo;</p>

  <p class="p20">&ldquo;Biliyorsunuz karışmak...&rdquo;</p>

  <p class="p20">&ldquo;Evet.&rdquo;</p>

  <p class="p20">&ldquo;Neden biraz benimle konuşmuyorsunuz?&rdquo;</p>

  <p class="p20">Aziz değildi, olmasına da gerek yoktu, kahraman olmaktan memnundu, hiç adını duymadığımız kahramanlar vardı, isimleri sokaklara verilmemiş, heykelleri dikilmemiş kahramanlar; peki bir aziz neye yarardı? O gece bana aşk maceralarını anlattı, evlilik dışı çocuklarını, oğlu Tereso&rsquo;yu, çirkindi, cesurdu, babası gibi işgalcilere karşı savaşıyordu; bana zavallı, acılar içindeki Susana&rsquo;dan &ndash;seninle ismi aynıydı, sevgilim, bunu biliyor muydun?&ndash;, Oaxaca&rsquo;daki bakireliğe mahkûm sakat kızından söz etti, hem onun acısını hem de kendisinin yetişkin kızı yüzünden duyduğu acıyı azaltmak için kız ilaçlarla uyuşturuluyordu, ne? uzaklarda, acılar içinde, benim garip kızım yapay bir rüyada mahpus: Susana...</p>

  <p class="p20">Çiftlikteki kızı içeri soktum, nazlanmamasını söyledim, ters bir şey olmadığını biliyordu, Bay Juárez de öyle; ben Cumhuriyet İkinci Süvari Birliğinden Rigoberto Palomar o kıza nasıl bakıyorsa onun da öyle bakması gerektiğini söyledim, ne fazla ne eksik; savaştaydık ama bu yüzden yaşamamazlık edemezdik; kızın gül yanaklarına, kara gözlerine, beline inen saçlarına ve yeni tornadan çıkmış bir vazoya benzeyen vücuduna bakmalıydı; bir adı vardı, Tatlı Adlar&rsquo;dı adı, kolalı bluzunu hışırdattım, yalınayaktı ses çıkarmazdı, çok geçmeden ölecekti; çünkü elleri matemi haber veriyordu, onu kendime istemiştim Bay Juárez ama size vereceğim, ona ihtiyacınız var, bizim de sizin gayri meşru bir aşk gecesi geçirmenize ihtiyacımız var, Don Benito, bir tarçın çubuğu gibi şefkatli, tatlı aşk, deprem gibi kuvvetli, içinden geldiği hayata o kadar yakın ki kendini çok rahat, ölüme cevap verircesine size vermiş gibi gelebilir; geri durmayın Bay Juárez, bu köylü kızla yatın, hüznünüzden kurtulun, savaşı kazanın, ülkeyi tekrar ele geçirin, bu kızı ölmüş oğlunuzu sevdiğiniz gibi sevin, sakat kızınızı sevdiğiniz gibi; banyoya giderken kapıyı kapamak ya da bir dosi geldiğinde açmak kadar doğru bir şey bu; benim karşımda heykele dönüşmeyin, Bay Juárez, daha ölmediniz<span class="t17">.</span></p>

  <p class="p20">Kapıyı üzerlerine kapadım Susana, cezalandırılma riskine rağmen nöbet yerimi terk ettim. Anlıyorsun ya, masum yavrum, hiçbir şey duymak istemiyordum. Bu gece sadece ona aitti; bunu herkesten çok hak ediyordu. Mutlu olduğunu umuyordum, ama onun bir anlık zevkini bile çalmak istemiyordum. Ben de hüzünlü ve olanaksız şeyler düşünmeye başladım Susanita. Ya Bay Juárez kazanırsa. Cumhuriyet her zamankinden daha fakir olacaktı. Muhafazakârların, İmparatorluğun, savaşın istiflediği borçları nasıl ödeyecekti? Ülkeyi nasıl tekrar inşa edecekti? Ah tanrım, dedim kendi kendime, soğuk çölde gözlerimi kapatarak, denizin altında bir yatak odasında gibiydim; keşke Bay Juárez Pennsylvania&rsquo;daki gringo Drake&rsquo;in keşfine sahip olsaydı, ışıltılı kömürler gibi dünyanın bütün şehirlerini aydınlatacak o maddeye! Ah tanrım Fransızlara on beş milyon peso borçlu olacağı yerde, Don Benito Juárez sıvı fosilleri ihraç ederek yılda 15 milyon dolar kazansaydı! İşte bu yüzden bağırdım. Susana. Berbat bir kâbustu.</p>

  <p class="p20">&ldquo;Merak etme Rigoberto. Hayırlısı neyse çıkar.&rdquo;</p>

  <p class="p20">&nbsp;</p>

  <h3 class="h31"><a id="ncx2712"></a><a id="a87"></a>12</h3>

  <p class="p20">Yer sakinlediğinde annem Angeles de onunla birlikte sakinleyip mantıklı konuşmaya çalıştı. Dostumuz Yumurta gitar çalarak babamın eski ahır evinde dört dönerken annem bir kadın terk edildiğinde bir vakum oluştuğunu ve içine onu doldurmak için her şeyin çekilebileceğini söyledi; Yumurta&rsquo;nın sadece bir dolgu malzemesi olmasını istemiyordu, bu yüzden de Yumurta&rsquo;nın onu dinleyip düşüncelerini anlaması daha iyi olacaktı. Onunla karşılaştığımda &ndash;dedi bize&ndash; ona dedim ki, bütün gece uyuyamadım; çünkü seninle karşılaştığım için çok mutluydum. Bu doğruydu: Angel beni yaratarak beni mutlu etti. Beni bulmadı; beni icat etti, beni icat ederek beni kendisinin kıldı. Uyumamıştım, o kadar mutluydum ki, çünkü Angel benimle tam kendimle karşılaştığım şekilde ve zamanda karşılaşmıştı; ne önce ne de sonra. Ondan önceki hiçbir şeyi hatırlamıyorum. Kim olduğumu, nereden geldiğimi bilmiyorum, hiçbir şey bilmiyorum.</p>

  <p class="p20">&ldquo;Sana bir itirafta bulunayım. Onu gördüğümde genç ve isyankârdı. Ben de hemen onun sevdiğini düşündüğüm şeyleri edindim &ndash;feminizm, solculuk, ekoloji, Freud ve Marx, üniversite sınavları, şimdiye kadar yazılmış bütün operalar&ndash; hepsi, elime ne gelirse, sanki birinin odasını karıştırır gibi. Muhafazakâr bir isyancıya dönüştüğünde nasıl şaşırdığımı tahmin et. Edemezsin. Simgelerimi onun için değiştirmem imkânsızdı artık, Yumurtacım.&rdquo;</p>

  <p class="p20">&ldquo;Birbirimizi tamamlamamızın daha iyi olacağına karar verdim ve çenemi kapalı tuttum, ideoloji yapmayı tam anlayamadan aşk yapmaya verdim kendimi. Aşk, aşk, aşk. Yumurta, ideoloji, ideoloji, ideoloji, aynı zamanda bunlarla başat giden sorum: bütün bu yaptıklarımızın anlamı ne? Bende kendisinin zıddı olan aynı zamanda kendisini tamamlayan şeyleri görsün diye. Farklı olduğumuz halde eşit olabileceğimiz umudunu da benimle paylaşıyordu (ideal değil mi?). Angel saçmalıktan umutsuzluğa ne zaman geçecekti? Hem de bu esnada pozitif bir şey kapmadan. Hepimiz neden korkarız delirmekten mi aklıselim sahibi olmaktan mı? Bu gargarada kim kazanır kim kaybeder? İkimiz de ümitsizliğe düşmeden sonsuza kadar isyanla yaşanamayacağını fark ettiğimizde kim diğerini önce terk edecek? Başka bir şeye ihtiyacın var, yemin ederim, yemin ederim, dostum, başka bir şeye, yemin ederim onu bulmaya çalıştım, mantığı elden bırakmadan, Angel&rsquo;e inanmaya çalıştım, cidden, ideolojisine, sırf bu dünyada iyi şeylerin yineleneceğine inanmak istediğim için, o iyi şeyler geride bırakılmasın diye, ilerleme yüzünden eskiliğe terk edilmesin diye. Gitarını çalarken bunu düşün: ilerleme şarkını öldürebilir mi, çünkü her çaldığında o senin şarkındır Yumurta, tekrarlanan bir olaydır, penisilin olsun olmasın, televizyon olsun olmasın. Çaldığın şey bir olay olmayı sürdürür mü, peki hastalıklar ya da evinde seyrettiğin filmler? Sanat sürekli bir olaydır ya da var olan bir süreklilik. Angel&rsquo;i <span class="t17">ya o / ya bu&rsquo;</span>sundan kurtarmak için bunları ona anlatabilmek isterdim, onu bilirsin ya delilik ya akıl, ya çürüme ya ilerleme, o çok bayıldığı dramatik olasılıklar dünyası, ona nasıl da hasar veriyor. Bu fikri gerçekleştirebilmek için bu çocuğu yapmayı kabul ettim; beni anlamazsa zavallı Angel&rsquo;imi yutacak ümitsizlikle saçmalık arasındaki oluşlar sürekliliği fikri. İsterse tek başına yapsın, bensiz, yeter ki beni anlasın.&rdquo;</p>

  <p class="p20">&ldquo;You are lovable,&rdquo; dedi Yumurta gitar çalmayı bırakarak. &ldquo;Azıcık mizah, biraz da akılla Meksika hayatının bütün felaketlerinden paçayı kurtarırsın. Seni bu yüzden seviyorum. Gerçekten de çok sevilesi birisin.&rdquo;</p>

  <p class="p20">&ldquo;Animus intelligence!&rdquo; diye bağırdı annem, ama bağrışının refleksif olduğunu fark etti. Yüzünde sorgulayan bir ifadeyle kafasını çevirerek dostumuza baktı. Ona kendisinin de paçayı kurtarmış olduğunu söyledi.</p>

  <p class="p20">&ldquo;Bu ülkedeki tek deha hayatta kalmaktır. Başka hiçbir şeyi kalmadı ülkenin. Ama hâlâ hayatta.&rdquo;</p>

  <p class="p20">Ya o?</p>

  <p class="p20">Yumurta annemin elini tuttu ve annesiyle babası öldükten sonra, ne dostu ne de parası olmadığı zamanlarda bir müddet ihmal, umursamazlık ve cehalete teslim olduğunu hatırladı. Neler olduğunu anlayıp büyük bir korkuya kapılmıştı, çünkü kendisine başka biriymiş gibi bakabiliyordu. Sonra ilk hit parçasını yazmıştı &ldquo;Take Control".</p>

  <p class="p20">Ya annem?</p>

  <p class="p20">Korkuyordu. Bir şeyler olacağından, bizim onu fark etmeyeceğimizden ve hayatımızdaki en önemli şeyin çoktan yaşanıp bittiğini çok geç anlayacağımızdan korkuyordu. Hem de rüyasında vajinasından bir asmanın çıktığını görmüştü.</p>

  <p class="p20">&ldquo;Hepimiz bütün işlerin ters gittiği günler yaşamışızdır. Seçenekler, hareketler, insanların gördüğü şey olamamak, orada olanı görememek, inanırsam bilirim, bilirsem her şeyin hata olduğunu düşünürüm. Otuz gündür böyleyim. Yardım et Yumurta, lütfen yardım et dostum. Sana sonsuza kadar minnettar kalırım.</p>

  <p class="p20">&ldquo;Halemi tekrar kazanmam için bana yardım et, dostum. Görmüyor musun sönüp gitti?&rdquo;</p>

  <p class="p20">Ağustos böyle başladı; rahme düşüşümün sekizinci ayına atılan ilk adım.</p>

  <p class="p20">&nbsp;</p>

  <h3 class="h31"><a id="ncx2727"></a><a id="a88"></a>13</h3>

  <p class="p20">Sevgili okuyucu, mart ayında Angel&rsquo;le Angeles&rsquo;in Şilili bolero şarkıcısı Concha Toro&rsquo;yu Milli Televizyon Yarışmalarından birinde gördüklerini hatırlarsınız, kendini Son Playboy Ayın Güzeli olarak tanıtmıştı; haziran ayında da Yumurta Simon Bully Barı&rsquo;nda onunla konuşmaya gitmiş, Penny López&rsquo;in on altıncı yaş gönü Evlere-Servis Tiyatrosu&rsquo;nun hizmetlerinden yararlanmıştı; sonucun kadar feci olduğunu hepimiz hatırlıyoruz. Okuyucu Angel&rsquo;in bu görevi reddettiğini de hatırlıyor olabilir; sebep olarak da 1980&rsquo;lerin ortalarında evinde on beş yaşında bakir bir torun bulundurmaya dayanamayan Rigoberto Palomar Dede&rsquo;nin (kendisi on beş yaşında devrim generali olmuştu) ısrarları üzerine Concha&rsquo;nın onun bakirliğini izale etmesi göstermişti.</p>

  <p class="p20">Dört Fırlama (asilzadelerinin de bildiği gibi daimi hüsrana uğrayan) cehennemi projelerine özel meseleleri karıştırmak istemediği için kadını görmeye Yumurta gitmişti; ama Concha Toro&rsquo;nun görünüşü, ünü ve hayat hikâyesi onu o kadar etkilemişti ki kendisini Angel Palomar y Fagoaga&rsquo;nın gönderdiğini ağzından kaçırmıştı, onu hatırlıyor muydu?</p>

  <p class="p20">&ldquo;Tabii hatırlıyorum, sıkı veletti, adını de hemen hatırladım, gel evladım, içerisi çok dağınık biliyorum; ama dün gece aman aman, polislerle ufak bir arbedeye girdik, nerdeyse bizi kapatacaklardı. Ama şarap, avokado, şeftali ve sakız reçeli kalmış, keyfine bak. Kimse Concha Toro&rsquo;ya mıh sıçtı demedi şimdiye kadar, hele hele senin gibi aç bir çocuk geldiğinde. Esas mesele neye açlık çektiğin evladım.&rdquo;</p>

  <p class="p20">Bu son cümleyi söylerken gözlerini süzmüştü, bu hareketi Simon Bully Bar&rsquo;ın kadife zemininde yaşını başını almış yurttaşlarımızın nice nesillerini (itiraf etmeli ki yeni nesillerini) çılgına çevirmişti; barın girişindeki uzun, yumuşak, kırmızı tünel kadifemsi, derin bir vajinaya benzerdi; Concha&rsquo;nınkinden pek farkı yoktu.</p>

  <p class="p20">Yumurta onu tepeden tırnağa süzdü; eski endamı kalmamıştı, belki hiç dünya güzeli olmamıştı &ndash;esas çekiciliği güzelliğinden Şilili cilveli uyanıklığından kaynaklanıyordu&ndash; ama elden ayaktan da düşmemişti; tuhaf bir palimpsest gibiydi, hayatının bütün evreleri saydam bir eşzamanlılıkla bir arada bulunuyordu: Concha Toro! Kızlık adı, María İnez Aldunate Larrain y Cruchaga Errázuriz, Chillân&rsquo;da, Şili, 1939&rsquo;daki korkunç depremin olduğu gece doğdu; deprem şehri yerle bir etmiş, Concepción&rsquo;dan Puerto Montt&rsquo;a kadar sahilin yarısını da Pasifik&rsquo;e gömmüştü. Meksika hükümetinin, felaketten sonra Şili&rsquo;ye bağışladığı okulda Siquerios&rsquo;un yaptığı duvar resimlerinin gölgesinde büyümüştü; yerel kahramanlardan Cuauhtémoc ve Galvarino&rsquo;nun bıraktıkları siyah-beyaz, güçlü yumruk izleri narin aristokratik zihninde yer etmişti. Okulda devrimi ve melodramı görmüştü, babasının evindeyse gericilik ve dramı; güney Şili&rsquo;de tarım yapmak ailesinin son sığınağıydı. Aile Şili&rsquo;nin nitrat ihraç ettiği zamanlarda zenginleşmişti; bu iş, on dokuzuncu yüzyıl sonunda Santiago&rsquo;yu malikânelerle, sayfiye yerleri olan Viña ve Zapallar&rsquo;ı da villalarla doldurmuştu; nitrat Avrupa seyahatlerinin ve cafcaflı âlemlerin faturasını ödüyordu. Bu balon 1918&rsquo;de, Almanlar sentetik nitratı icat ettiğinde patladı, ama aile genel ekonomik çöküntüden kendini kurtarmayı başardı. Sonra da nitratlara yaptıklarını köylülere yapmaya başladılar; onları sömürdüler. Tek farkı köylü ihraç edememeleriydi. Adı batasıca Başkan Beter Buruşuk Birleşik Devletler&rsquo;in çiftçi ihraç edip ürünü kendine saklamasını önerdiğinde María İnez nasıl gülmüştü! Aldunate Larrain y Cruchaga Errázuriz ailesi de böyle bir şey yapmak isterdi; ama bu süngüsü düşük, geri zekâlı, ayyaş, hırsız, yüreksiz herifleri kim isterdi ki! Güldürmeyin beni!</p>

  <p class="p20">María İnez bu çelişkilerin çaresini on dördünde kendini sıkı bir köylü çocuğa &ndash;sanırım babam Angel Palomar kadar sıkıydı&ndash; vermekte buldu, çocuğun olmayacak bir adı vardı: Randolph Pope. Hemen Puente del İnca&rsquo;dan And Dağları&rsquo;nı geçip Mendoza&rsquo;ya gitti, oradan da Buenos Aires&rsquo;e, hayli zeki Şili kızı orada ortalığın tozunu attı; adını değiştirip Dolly Lama oldu, Anibal (&ldquo;TaşakIı&rdquo;) Trolio&rsquo;yla birlikte şarkı söyleyerek bir tango yarışması kazandı; Borges&rsquo;in <span class="t17">Öteki Engizisyonlar</span>'ını okudu. <span class="t17">Dr. Jekyll ve Mr. Hyde</span>'daki Miriam Hopkins kılığına girdi; parfümlü, platin rengi saçlı haliyle bir gece Armemonville pavyonunda Jorge Borges&rsquo;i baştan çıkarmayı başardı; Borges, genç bir Patagonyalı bakirenin 1521&rsquo;de Macellan&rsquo;ın kılavuz gemisinden çaldığı ve hemen kibar Buenos Aires beyefendilerinin &ldquo;la leure de sa nature&rdquo; dedikleri yere sakladığı rayihalı karanfilin kör muhafızıydı; María Inez yani Dolly, Borges&rsquo;le ateşli bir düzüşme karşılığında Macellan&rsquo;ın meşhur rayihalı karanfilini ele geçirip Meşhur Karanfil ve Meşhur Kör Adamı kuşanarak Ataneo Kitapçısında düzenlenen bir törende Cinsel Aşırılığın Rahibesi ilan edildi. Hemen bunun ardından Memphis Tennessee&rsquo;ye kadar yazara eşlik etti; orada <span class="t17">Alçakl</span><span class="t17">ığı</span><span class="t17">n Evrensel Tarihi</span>&rsquo;nin yazarı<span class="t17">,</span> şair Ossing&rsquo;den (herhalde Ossian&rsquo;dan geliyordu) kendisini Mississippi&rsquo;nin sularına sokmasını rica etti &ndash;ayak bileklerine kadar&ndash;, sonra da Mark Twain&rsquo;in nehrinden bir yudum su istedi. Önlerinden akıp giden endüstriyel atık ve ıslak çöp dolu nehre bakarak endişeye kapılan Memphis halkının gözleri önünde yaşlı Géorgie&rsquo;ye bir bardak Coca-Cola vererek halkın şaşkınlığını gideren Dolly, Latin Amerika edebiyatı için elinden geleni yaptığını hissetti; bu sırada kör adam ağır ağır kendisine verileni yudumluyor ve zaman zaman &ldquo;Ambrosia, ambrosia!&rdquo; diye mırıldanıyordu.</p>

  <p class="p20">Karanfilli ama şairsiz, Dolly Lama Hollywood&rsquo;a iltica etti, Xavier Cugat&rsquo;ın Katalan-Küba orkestrasına katıldı ve vokalist olarak başarılı bir meslek hayatına adım attı; bu sayede Las Vegas&rsquo;ta Dionne Warwicke&rsquo;in arkasında dubidubidularını, Atlantic City&rsquo;de Diana Ross&rsquo;un arkasında orgazmik ve narkotik ohohohuhm-huhmlarını söyleme fırsatı; Radio City Music Hall&rsquo;ünde ve Madison Square Garden&rsquo;da Boy George ve Culture Club&rsquo;un arkasında kilosuna kilo yaşına yaş eklemesine rağmen muzaffer çiftcinsiyetliliğe tezat olsun diye kesik kesik hareketlerle erkek gibi dans etme fırsatı bulmuştu. Kırk beşinde Yaşlı George&rsquo;dan başlayıp Boy George&rsquo;da biten seyahatinde, Culture Club&rsquo;u hiç bırakmadan ve bir Kafkalemundan daha çok dönüşüm geçirerek bir daireyi kapadığına karar verdi. Kapanmış bir dairenin fasit bir daireye dönüşebileceğinden korkarak Meksika&rsquo;ya geldi, biriktirdiklerini Bull Bar ve Car Answer&rsquo;in köşesindeki bara yatırdı, adını Concha Toro olarak değiştirdi ve nihayet gerçek dehasını, kaderini, hayatının sentezini yeniden canlanan boleroda buldu; Meksika modernliğinin, doksanların başlarında yetişen postpunk rockaztek gençliğinin küçümsediği, Saldaña ve Monsiváis tarafından müzelikmiş gibi muhafaza edilen boleroda; bolero, yani güve yeniği pamukluya sarılmış müzikal bir Tezozómoc; o beklenmedik, müsait, umulmadık, saflaştırıcı konjonktürlerden birinde sahneye çıkıp Homero Fagoaga&rsquo;nın İspanyol diline kazandıramadığını boleroya tekrar kazandırdı: Şatafat, şan, hissiyat, tarifsiz ihtişam. Fakir, kendi kaderine terk edilmiş orta sınıfın geçmişe özlem duyan erkekleri, dayanacak bir şey arayan kadınları Concha Toro&rsquo;nun bolerolarını dinlemek için Simon Bully Bar&rsquo;ın salonunu doldurdu; çünkü bolero öyle bir müzikti ki el ele tutuşarak, samimi Latin Amerika kıçının duygularını ve sözlerini yineleyerek dinlenirdi, melodramatik iyimserliğimizin mayasıydı o &ndash;babam &ldquo;Tropik Patika&rdquo; bolerosunu dinliyor:</p>

  <p class="p3"><span class="t17">Onunla her gece sahili turlad</span><span class="t17">ı</span><span class="t17">m</span><span class="t17"><br /></span> <span class="t17">O taze, özgür dudaklar</span><span class="t17">ı</span><span class="t17">n</span><span class="t17">ı</span> <span class="t17">öpmek için</span><span class="t17"><br /></span> <span class="t17">Yeminler etti, ebedi dedi a</span><span class="t17">ş</span><span class="t17">k</span><span class="t17">ı</span><span class="t17">m</span><span class="t17"><br /></span> <span class="t17">Bu sahilde öpü</span><span class="t17">ş</span><span class="t17">ürken yemin etti</span><span class="t17"><br /></span> <span class="t17">Deniz kenar</span><span class="t17">ı</span><span class="t17">ndaki a</span><span class="t17">ş</span><span class="t17">k</span><span class="t17">ı</span><span class="t17">m</span><span class="t17">ı</span><span class="t17">z</span><span class="t17">ı</span> <span class="t17">hiç unutmayaca</span><span class="t17">ğı</span><span class="t17">m</span></p>

  <p class="p20">Quevedo kılığında, Concha Toro&rsquo;nun kabaresinde yalnız, hamile annemin sarmalları (yoksa girdap mı demeli?), esrarından soyunmuş Penny ve uysal Colasa arasında asılı duran babam Amerika&rsquo;nın Keşfinin Beşyüzüncü yılının bir gecesinde bolero dinliyor ve boleronun Yeni Dünyasını keşfediyor, gözden düşmüş ama asla reddedilmemiş, üzerine cennetten sular serpelenmiş ütopya; adaların ütopyası, Eldorado&rsquo;nun. Yerli monarşisinin. Babam (tanıyamadığı) Concha&rsquo;yı dinlerken etrafına bakıyor, hep birlikte geçirdikleri kalp ameliyatları sayesinde cennetlerini &ndash;tropik patika&ndash; tekrar kazanan bir-varmış-bir-yokmuş zengin orta sınıfın tutsak harabelerine bakıyor; boleronun olanaksız projesi bu işte; kıymetli fin de siècle dilinin yatak odası, kumsal ve genelev gerekliliklerine uydurulması:</p>

  <p class="p3"><span class="t17">Tutsak eden bir a</span><span class="t17">ş</span><span class="t17">k öpü</span><span class="t17">ş</span><span class="t17">ü o elin</span><span class="t17"><br /></span><span class="t17">üzerine kondurulmu</span><span class="t17">ş</span> <span class="t17">o el ki kitap</span><span class="t17"><br /></span><span class="t17">aras</span><span class="t17">ı</span><span class="t17">nda bir zambak ölen bir</span><span class="t17"><br /></span><span class="t17">güvercinin titreyi</span><span class="t17">ş</span><span class="t17">i</span></p>

  <p class="p20"><span class="t17">Luis G. Urbina</span></p>

  <p class="p20"><span class="t17">"Dönü</span><span class="t17">ş</span><span class="t17">üm&rdquo; (</span><span class="t17">Ş</span><span class="t17">iir)</span></p>

  <p class="p3"><span class="t17">diye m</span><span class="t17">ı</span><span class="t17">r</span><span class="t17">ı</span><span class="t17">ldan</span><span class="t17">ı</span><span class="t17">yor babam ve</span> <span class="t17"><br /></span><span class="t17">tan</span><span class="t17">ı</span><span class="t17">ml</span><span class="t17">ı</span><span class="t17">yor:</span></p>

  <p class="p3"><span class="t17">"Melodram mizahs</span><span class="t17">ı</span><span class="t17">z komedidir."</span></p>

  <p class="p3"><span class="t17">Sihirli bir kelebektim</span><span class="t17"><br /></span><span class="t17">hayat</span><span class="t17">ı</span><span class="t17">n</span><span class="t17">ı</span><span class="t17">n bahçesinde</span><span class="t17"><br /></span><span class="t17">yükseklerde prensestim</span><span class="t17"><br /></span><span class="t17">yeter ki sen gam çekme</span></p>

  <p class="p20"><span class="t17">Agustín Lara</span></p>

  <p class="p20"><span class="t17">"Tutsak&rdquo; (Bolero)</span></p>

  <p class="p3"><span class="t17">söylüyor Concha Toro ve</span><span class="t17"><br /></span><span class="t17">dü</span><span class="t17">ş</span><span class="t17">ündürüyor:</span></p>

  <p class="p3"><span class="t17">"Bilmem ebediyette a</span><span class="t17">ş</span><span class="t17">k</span><span class="t17"><br /></span><span class="t17">var m</span><span class="t17">ı</span> <span class="t17">ama orada da</span><span class="t17"><br /></span><span class="t17">burada oldu</span><span class="t17">ğ</span><span class="t17">u gibi</span><span class="t17"><br /></span><span class="t17">dudaklar</span><span class="t17">ı</span><span class="t17">n</span><span class="t17">ı</span><span class="t17">zda benim</span><span class="t17"><br /></span><span class="t17">tad</span><span class="t17">ı</span><span class="t17">m olacak.&rdquo;</span></p>

  <p class="p20">Concha Toro&rsquo;ya bakan babam, yumuşak ışıkların (onlar da ölen güvercinler gibiydi, sihirli kelebekler, kaderin söndürdüğü fenerler, ateşli öpüşler) altında ölümsüz kelimeleri fısıldadı: <span class="t17">İ</span><span class="t17">kiyüzlü, düpedüz ikiyüzlü, sapk</span><span class="t17">ı</span><span class="t17">nl</span><span class="t17">ı</span><span class="t17">klar kraliçesi, beni kand</span><span class="t17">ı</span><span class="t17">rd</span><span class="t17">ı</span><span class="t17">n.</span></p>

  <p class="p20">Yaşlı insanlar huzurevlerinden çıkıp Concha&rsquo;nın bolerolarını dinlemek için akın akın geldiklerinde umulmadık bir şey başladı. <span class="t17">Time</span> Concha&rsquo;yı kapak yapıp üzerine de <span class="t17">Ya</span><span class="t17">ş</span><span class="t17">l</span><span class="t17">ı</span> <span class="t17">Yurtta</span><span class="t17">ş</span><span class="t17">lar</span><span class="t17">ı</span><span class="t17">n Sevgilisi</span> başlığını attı, her gece Mundet&rsquo;in, Aktörler Sendikası&rsquo;nın, Kır Gücün ve Adolfo Ruiz Cortines Yaşlılar Kulübü&rsquo;nün bütün yaşını başını almış üyeleri, en saf nostaljinin kanatlarında, Simon Bully Bar&rsquo;ın mininde birbirlerine inanılmaz randevular verdiler; kırlaşmış, kelleşmiş, çillenmiş kafalar, hatta bazen şık mavimtırak kafalar içeri boşalıyorlardı, duygusallığa kapılıp kafalarını onaylayarak sallıyorlardı, hele hele şöyle sözler duyduklarında:</p>

  <p class="p3"><span class="t17">Daha gencecikken gümü</span><span class="t17">ş</span> <span class="t17">teller dü</span><span class="t17">ş</span><span class="t17">erse saç</span><span class="t17">ı</span><span class="t17">na</span><span class="t17"><br /></span> <span class="t17">Mavi bir gölcü</span><span class="t17">ğ</span><span class="t17">e vuran ay</span> <span class="t17">ı</span><span class="t17">ş</span><span class="t17">ığı</span> <span class="t17">gibi</span></p>

  <p class="p20">Bu yaşlı göçünün kötü tarafı büyülenmiş ihtiyarların eve dönmeyi reddetmesiydi; Concha&rsquo;nın barında ikinci gençliklerini buluyorlardı ve ondan kopmayı kesinlikle istemiyorlardı, dans pistinde ve koridorlarda ayakta duruyorlardı. Car Answer&rsquo;a kadar bütün yolu kapatıyorlardı; tam polis, Albay İnclán&rsquo;in Pavlovcu reflekslerine ve yer etmiş alışkanlıklarına uyarak onları coplarla ve gaz bombasıyla dağıtmak üzereyken, 1990 krizine çözüm bulmak için kabineye alınan Federico Robles Chacón çözüm olarak baskı yerine sembolizmi kullanmaya karar verdi. İhtiyarları kendi mahallelerinde, Toluca yolu kenarındaki arazilere yerleştirmeyi önerdi; orada kendilerine yeni evler ve yeni bir hayat inşa edeceklerdi, bakan da onları her gece otobüsle Concha&rsquo;yı dinlemeye götürecekti. Bu arada, arazi söylentiye bakılırsa, Friedmanyak parasal çözümleriyle krize yol açan Süperbakan Ulises López&rsquo;in karısına aitti. Bakan Robles Chacón&rsquo;a bu mülkün kime ait olduğunu bilip bilmediği sorulduğunda şu yorumda bulunmuştu:</p>

  <p class="p20">&ldquo;Biliyorum. N&rsquo;olmuş?&rdquo;</p>

  <p class="p20">&ldquo;Daha iyi ya,&rdquo; demeyi unutmuştu; ama astları onu anladılar. Bu manevranın, daha önemli sonuçlar doğuracak başka manevraların namzedi olduğu sonradan ortaya çıktı; federal tediye bürosu huzurevlerinin kapatılmasının bilmem ne kadar milyon peso kazanç getirdiğini bildirdi ve bu özel kanıtı pek beğenen Ulises López politikada sıkça görüldüğü üzere bunu genel ilke haline getirdi; Ulises tımarhanelerin kapatılmasını emrederek Federico&rsquo;yu kendi hamlesiyle mat etti; 1990&rsquo;la 1992 arasında psikiyatri kliniklerindeki ve akıl hastanelerindeki binlerce hasta, hükümete pahalıya mal oldukları gerekçesiyle kapı önüne kondu. Ama delilerin ne onları eğlendirecek bir Concha Toro&rsquo;su ne de toplanabilecekleri bir Bully Bar&rsquo;ı vardı.</p>

  <p class="p20">Bir sanatçı olarak Concha Toro bütün bu dolapların kendisini ilgilendirmediğini, politik bozulmadan kaynaklanan meseleler olduğunu düşünüyordu. Ama büyük başarısı hayatındaki derin bir boşluğu gizliyordu; Concha Toro&rsquo;nun bir erkeği yoktu; aynada kendine baktığında &ndash;ellisindeydi ve tek arkadaşı pekinköpeğiydi&ndash; kendi kendine dedi ki, Şilili bir kızkurusuyum, Yahudi&rsquo;den daha beter yol teptim, bütün dünyayı kim gezdi, onca başarıyı kim kazandı, kim evinden bunca uzakta, kimin kendisini sevecek bir erkeği yok?</p>

  <p class="p20">Aynaya baktı ve orada gördüğünü beğendi, kırmızı payetlere bürünmüştü, uzun elbisesi tombul Şilili kalçalarını kapatıyordu, deniz yeşili Şilili gözlerini vurgulayan bir makyajı vardı, iddialı bir dekolte, bol bol pudra, bembeyaz, yerli yerinde bir kaç rötuş, hızla denize akan kalsiyumsuz dağ sularını içmekten bozulmuş Şilili dişlerini kapamak için bol bol ruj; bozuk dişler ama sadece hain bir dişçi María İnez&rsquo;in gerçek yaşını herkese ilan edebilirdi: María İnez!</p>

  <p class="p20">Aynanın yanında kendi adını söyledi, sıcak nefesi aynayı buğulandırdı; Şili dedi şarkılı bir sesle, baskıya karşı bir tımarhane, nakışlı çiçek tarlası; ne saftır, ah Şili, mavi gökyüzün; çok uzakta, dönüş yok Pinochet ebediyen La Moneda sarayında. Peh, diyerek tepkisini gösterdi Concha Toro. Aristokratik çocukluğunu, malikâneyi, soyağacındaki Aldunates y Cruchagas&rsquo;ı unuttu ve yineledi:</p>

  <p class="p20">&ldquo;Aynada kendime bakıyorum. Payetli bir elbise var üzerimde, ayağımda saten ayakkabılar, saçımda yaldız, dudaklarım Joan Crawford tarzı; tontonlar bunları görmeye geliyor, onlara bunu veriyorum, buna sarıldım, isterlerse ötekiler tepemden baksın; benim samimi banalliğime ve duygusallığıma, Houston&rsquo;a alışverişe gitmek kadar ihtiyaçları var.&rdquo;</p>

  <p class="p20">Kendine baktı, gördüğünü beğendi, içini çekti, Concha Toro, barın yanından sahneye çıkıp şarkı söylemeye başladı:</p>

  <p class="p3"><span class="t17">Zalim bir kay</span><span class="t17">ı</span><span class="t17">ts</span><span class="t17">ı</span><span class="t17">zl</span><span class="t17">ı</span><span class="t17">kla geçtin gittin yan</span><span class="t17">ı</span><span class="t17">mdan</span><span class="t17"><br /></span> <span class="t17">Dönüp bir kez olsun bakmad</span><span class="t17">ı</span><span class="t17">n bana...</span></p>

  <p class="p20">Onu seviyorlardı, o kendini seviyordu. Bilinen bir fıkra anlattı:</p>

  <p class="p20">&ldquo;Sevişmek güzelse güzeldir. Yok eğer kötüyse yine de güzeldir.&rdquo;</p>

  <p class="p20">İhtiyarlar gülerek birbirlerini dirseklediler: <span class="t17">Belki bu gece?..</span> O gece deniz altındaki ışığa benzeyen mavi lambaların altında, sonra da soyunma odasında köpeği Fango Dango&rsquo;yla, yine tek başına ayna önünde şarkı söylerken kendi karakterini, başarısını analiz etti. Nasıl olmuştu? Başarısı sevmeyi sevmekti, sevilmeyi sevmek ama boleronun zalim şarkı sözleriyle şefkatinin kayıtsızlığında açılmış bir çatlaktan ibaret olduğunu açıkça ortaya koyuyordu; kendini kaptırmadan sevmek</p>

  <p class="p8"><span class="t18">Zalim bir kay</span><span class="t18">ı</span><span class="t18">ts</span><span class="t18">ı</span><span class="t18">zl</span><span class="t18">ı</span><span class="t18">kla geçtin gittin yan</span><span class="t18">ı</span><span class="t18">mdan</span><span class="t18"><br /></span><span class="t18">Dönüp bir kez olsun bakmad</span><span class="t18">ı</span><span class="t18">n bana</span></p>

  <p class="p20">Donuk, banal, kartal burunlu, pembe tenli, zalim gri bilgiç ailesinin en küçümsediği şeyi istiyordu: Latinlere özgü bir dostluk, eksiksiz, can sıkıcı, yapış yapış, ölümsüz, ayrıcalıklı, gürültülü Fago Dango&rsquo;ya sağlam bir tekme attı, hayvanın uluması boş kabareyi doldurdu; ama sonra ona sarıldı, onu okşadı, özür diledi ve her gece ışıkları söndürüp on dokuzuncu yüzyıl tarzı direkli, kırmızı ipek perdeli yatağına girmeden önce yaptığı gibi rujuyla aynaya yazdı:</p>

  <p class="p9"><a id="a89"></a>SİKTİR, ÇOK YAŞA ŞİLİ!</p>

  <p class="p20">&nbsp;</p>

  <h3 class="h31"><a id="ncx2766"></a><a id="a90"></a>14</h3>

  <p class="p20">Concha Toro&rsquo;nun seyahatlerden ve değişimden ibaret hayatı yeni bir dönüşüm &ndash;belki de en önemlisini&ndash; geçiriyordu; ona sevgili güney denizlerini hatırlatan, Beşyüzüncü Yılın 10 Mayıs 1992 gecesi, Anneler Günü&rsquo;nde.</p>

  <p class="p20">Gözleri kapalı tatlı tatlı şarkısını söylüyordu:</p>

  <p class="p3"><span class="t17">Huzurla uyuyan palmiyeler aras</span><span class="t17">ı</span><span class="t17">ndan</span><span class="t17"><br /></span> <span class="t17">Gümü</span><span class="t17">ş</span> <span class="t17">Ay tropik denizde oyna</span><span class="t17">ş</span><span class="t17">ı</span><span class="t17">r</span></p>

  <p class="p20">Tam yaşlı yurttaşlardan oluşan dinleyicilerine kollarını ve gözlerini açmış:</p>

  <p class="p20"><span class="t17">...kollar</span><span class="t17">ı</span><span class="t17">m açl</span><span class="t17">ı</span><span class="t17">kla aç</span><span class="t17">ı</span><span class="t17">l</span><span class="t17">ı</span><span class="t17">r, sana do</span><span class="t17">ğ</span><span class="t17">ru...</span></p>

  <p class="p20">derken genç bir adamla göz göze geldi, kendisinden çok daha gençti, o andan sonra o gözlerden asla kaçamayacaktı, hatta kendini kurtarmak için bile; çünkü Concha&rsquo;nın da bildiği gibi gözlerini o gözlerden kaçıran onlar tarafından mahvedilme riskine girerdi. Concha Toro titredi, Şili&rsquo;ye duyduğu özlem geçti, ilk olarak Meksika&rsquo;da olduğunu hissetti; o yüz, o bıyık. Cine Santiago&rsquo;da küçük bir kızken seyrettiği filmlerden fırlamış o dişler; Pedro Armendáriz, Jorge Negrete, Zapata&rsquo;yı oynayan Marlon Brando!..</p>

  <p class="p20"><span class="t17">Geceleyin çiçeklerin kokusu mis kokulu nefesini and</span><span class="t17">ı</span><span class="t17">r</span><span class="t17">ı</span><span class="t17">r</span></p>

  <p class="p20">diye şarkıyı söylemeyi sürdürdü Concha gözlerini kapatarak; ama gözlerini tekrar açtığında barın hareketli ışığı o meksafızik gerillanın yanında oturan kadının üzerine düştü, hayır, Anneler Günü&rsquo;nü kutlamak için beyaz saçlı annesini getirmemişti yanında; tuhaf bir kız getirmişti, tuhaf ama çok genç, Carmelite rahibeleri gibi giyinmişti, göğsü hamaille örtülmüştü, yüzü tarçın çayı rengindeydi.</p>

  <p class="p3"><span class="t17">Yan</span><span class="t17">ı</span><span class="t17">mda oldu</span><span class="t17">ğ</span><span class="t17">unu hissettim</span><span class="t17"><br /></span> <span class="t17">ama yaland</span><span class="t17">ı</span><span class="t17">, yan</span><span class="t17">ı</span><span class="t17">lsama</span></p>

  <p class="p20">diye söylemeyi sürdürdü Concha Toro, kızlık adı María İnez Aldunate Larrain y Cruchaga Errázuriz, nam-ı diğer Dolly Lama, ümitsizlik ve acıyla. Sonra sahnenin orta yerinde bayıldı.</p>

  <p class="p20">Şili&rsquo;de küçük bir kızken hep okulu asmak, etrafta aylak aylak dolaşmak isterdi; şimdi de sanki tatildeymiş gibi sırtta taşınıyordu, kabarede bunu yapmaya gücü yetebilecek tek kişi tarafından. Onu sahneden soyunma odasına bir adam taşıyordu; ama rüyalarında kovboy Randolph Pope onu kollarında buğday tarlasının ardındaki derenin kıyısına taşıyordu, kendisinin çok istediği María İnez&rsquo;in ise hiç meraklısı olmadığı o şeyin peşindeydi; şimdi uzun boylu, güçlü, esmer, sonderecebıyıklı bir adam onu yokuş yukarı top arabası iter gibi taşıyordu; tutkuyla adamın boynuna sarılmıştı, adam onu on dokuzuncu yüzyıl tarzı yatağına bıraktığında bir bolero söylemek yerine en güzel, en akılda kalan aşk şiirini okumaya başladı, aynı zamanda en Şilili aşk şiiri, dedi kendi kendine:</p>

  <p class="p20"><span class="t17">Sevdim o kad</span><span class="t17">ı</span><span class="t17">n</span><span class="t17">ı</span><span class="t17">, o da sevdi beni bazen...</span></p>

  <p class="p20">Uzun boylu, güçlü, sonderecebıyıklı adam dedi ki:</p>

  <p class="p20">&ldquo;Ben de yazar olmak istiyordum.&rdquo;</p>

  <p class="p20">&ldquo;Ne oldu?&rdquo; diye mırıldandı Concha.</p>

  <p class="p20">&ldquo;Kıskançlar yüzünden hüsrana uğradım.&rdquo;</p>

  <p class="p20">&ldquo;Bana pek öyle hüsrana uğramış gibi görünmüyorsun,&rdquo; dedi Concha cilveli bir sesle. Rahibe kılığındaki kıza bakıyordu.</p>

  <p class="p20">&ldquo;Kızım Colasa.&rdquo;</p>

  <p class="p20">&ldquo;Ya!&rdquo; diye içini çekti Concha, ses tonunun hüsranla alakası yoktu.</p>

  <p class="p20">&ldquo;O olduğunda çok gençtim.&rdquo;</p>

  <p class="p20">&ldquo;Colasa Sánchez, emrinizdedir bayan.&rdquo; &nbsp;&nbsp;&nbsp;.</p>

  <p class="p20">Bayan &ldquo;Beni Düşün&rdquo; bolerosuna yakışacak bir ilgiyle kızın babasına bakıyordu. &ldquo;Senin adın ne?&rdquo;</p>

  <p class="p20">&ldquo;Matamoros Moreno, ikimiz de emrinizdeyiz,&rdquo; dedi adanı. Concha Toro tekrar bayıldı.</p>

  <p class="p20">Sakın unutmayın sevgili Okurlar, bu esnada, dışarıda ne olursa olsun, burada içeride biz öyle boş boş oturup vakit öldürmüyoruz; dışarıda olanları birbirine ekleyin; aşk, felaketler, şakalar, yolculuklar, politika, ekonomi, dil, moda, mitler, âdetler ve kanunlar, şimdi de bunları benim basit ve hayati faaliyetimle kıyaslayın; ellerim mesela, bağlı oldukları kollardan daha hızlı büyüdüler, ilk başta parmaklar tomurcuk gibiydi, son parmak kemiği avuçlarımdan çıktı, parmak uçlarım oluştu, bütün ayak ve el parmaklarımda küçücük tırnaklar çıktı; ilk dört ayda sahip olduğun saydam ve esnek iskelet şimdi kemiğe dönüştü, ellerimi kollarımı rahatça oynatabiliyorum; küçük kazalar geçiriyorum, tırnaklarımla istemeden yüzümü çiziyorum; zevklerim var, durmadan parmağımı emiyorum; keşiflerde bulunuyorum; yüzüme dokunabiliyorum.</p>

  <p class="p20">Ah o yüzüm; küçük organizmamda ondan daha büyük bir icraat yok! Bundan daha güzel bir hayal tahayyül edemiyorum! Bir kere beynimin sığınağı kafa kemiğim var. Başta saydam bir deriden ibaretti; yedinci haftada küçük, yeni oluşan beynimi korumak ve beslemek için kafamın üzerine bir damar dalgası yayıldı, şimdi beynim bir sıvı banyosunda yüzüyor (amman kurumasına izin vermeyin zatıâlileri) ve hassas mekanizmamın dışındaki bütün felaketleri içine çekiyor (şu ilk yedi ayımda az felaket olmadı hani!). Deri altı dokum nasıl da güçleniyor! Kafatasımın kemikleri nasıl yukarı doğru gelişiyor, ama kabuğumun o müthiş esnekliğini korumak için tepede kaynaşmıyor, bana beynimin büyümesine izin veren şekillenebilir bir kafa bahşediyor; doğduğumda kafam neticede erişeceği büyüklükten çok daha küçük olacak &ndash;şayet o günleri görürsem!</p>

  <p class="p20">Ama demin yüzümden söz ediyordum: Ona ellerimle dokunabiliyorum! Bunun ne demek olduğunun farkında mısınız hışmetliler? Bir yüzüm var ve ona ellerimle dokunabiliyorum! İlk başta sadece müstakbel ağzımın üzerindeki şişkin bir alından ibaret olan yüzüm çok geçmeden karanlık ruhumun penceresine odaklandı, gözlerime; kara, boyalı bir retina ortaya çıktı, bir mercek ve bir kornea. Gözkapağı ağır ağır oluşumunu tamamladı. Kulaklarım çok düşüktü. Beynim yarı saydam tenimin altında parlıyordu. Gözlerim kapandı. Ama çok büyüktüler ve aralarında kocaman bir boşluk vardı. Kalın gözkapakları üzerlerini örttü. Körüm, baylar bayanlar! Kapalı gözlerim sonsuzluğu bekliyor! Ama uyuduğum için kapalı değiller. Bir düşünün: Onları kapadım, ama uyumuyorum. Gözkapaklarım henüz oluşumlarını tamamlamamış olan gözlerimi koruyorlar. Bir peçe örtündüm. Göbek bağıma Quasimodo&rsquo;nun Nötre Dame&rsquo;da kilise çanının ipine asıldığı gibi sık sıkı asılıyorum. Ne kadar yüzersem yüzeyim, zili kaç kere çalarsam çalayım hiç dolanmıyorum; beni duyuyor musun anne? Ben seni duyabiliyorum! Dünyayı her zamankinden daha iyi duyuyorum! Kalbinin atışını duyuyorum anne, bumbumbum, şimdi benim sıram, benim dansım, dostlarının rockaztek çaldığını duyduğumda, inan bana anne sadece senin kalbinin iki misli artan yoğun ritmini ve rahmindeki kendi gelişmemin sesini işitiyorum: <span class="t17">bumbumbum</span><span class="t21">.</span></p>

  <p class="p20"><span class="t28">&nbsp;</span></p>
</body>
</html>
