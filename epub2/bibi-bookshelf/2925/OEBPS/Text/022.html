<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p5"><span class="t29">&nbsp;</span></p>

  <h3 class="h31"><a id="ncx2835"></a><a id="a94"></a>2</h3>

  <p class="p20">Ayetullah Matamoros&rsquo;un ilk emri şuydu: PARAYA HAYIR! Gücünü sınadı, kazandı; devalüe edilmiş kâğıt parayla (Ağustosta 25.000 Meksika pesosu bir dolar ediyordu) dolu Made in Deveninnalı el arabalarını Guaymas&rsquo;ta içine istiridye koymak için yapılmış varillerle değiştirdiler; uzun yol sürücülerinin yapması gereken tek şey MonteKral&rsquo;da, Guadalahurra&rsquo;da, Meksiko Siki&rsquo;de saltıkları mallar karşılığında para almamaktı.</p>

  <p class="p20">&ldquo;Bir araba mermere karşılık bir araba ananas isterim.&rdquo;</p>

  <p class="p20">&ldquo;Yedek parçanı istemem. Bendeki bobinlere karşılık senin öküzlerin.&rdquo;</p>

  <p class="p20">Ananas satıcıları ve öküz sahipleri bobinleri ve mermerleri bir dağıtım motosikleti ya da müştemilat inşaatında kullanılacak işgücüyle değiş tokuş ettiler, şoförler ananasların bir kısmını yedi, birkaç öküzü de kesti, ama geri kalanını tuğlayla değiş tokuş ettiler; tuğlayı çok bol bulunduğu Pachuca&rsquo;dan alıp yeterince bulunmadığı Zihuatanejo&rsquo;ya getirdiler; Federico Robles Chacón olan bitenin farkına vardı, politik bir deha Meksika nüfusunun en hareketli kesimini örgütlemişti yani uzun yol sürücülerini ve bir darbeyle para ekonomisini saf dışı edip değiş tokuş sistemini devreye sokmuştu: Neden? Bakan SEPAFU bürosunda kafasını kaşıyıp duruyordu: Neden? Sonra kendi kendine sordu Kim? Bakanlığının terasından bütün şehirde öbek öbek yakılan paralardan çıkan dumanı görebiliyordu, her sınıftan insanlar her değerde kâğıt paraları ateşlere fırlatıyordu, ama zenginlerden çok fakirler; çünkü onların paranın kıymetsizliği konusunda hiçbir şüpheleri yoktu, bir şeyleri paketlemeye bile yaramıyordu; bir gün öncenin gazetesi, kesekâğıdı bile paradan daha kıymetliydi; fakirler değiş tokuş sisteminin faydalarını zenginlerden daha iyi anlıyordu, onu nasıl kuracaklarını biliyorlardı, bazı şeyleri nasıl çok makbul hediyelermiş gibi sunabileceklerini ve inanılmaz ölçüde süratli bir orduyla, ulusun kamyoncularıyla onları nasıl dağıtacaklarını biliyorlardı. Bunu neden daha önce düşünmedim? Federico Robles Chacón öfkesini hafifletmek için suratına bir şaplak indirdi, odada saklı duran resmi istatistikçi o sadistçe şak sesini duydu ve oturduğu yerde oturmanın daha iyi olacağına karar verdi, böylece o şaplaklar ona ulaşmayacaktı, dahası ne olduğunu bilemiyordu, ne şehirde ne de ülkeden geri kalanda.</p>

  <p class="p20">Federico Robles Chacón ofisinden şehrin ümitsiz kenar mahallelerini görebiliyor ve hükümette olsun olmasın her milyonerin, muhtemelen milyoner her hükümet görevlisinin on yıldan beri gördüğü kâbusun tekrarını izliyordu; ıstırap çeken şehrin kıyısında, kayıp şehrin çöplüğünün, kum tepelerinin, mağaraların eteklerinde, yaşadıkları yer gibi isimsiz milyonlarca insanın oturduğu isimsiz şehirlerin karton evlerinde, yedi milyon hayvanın ve üç milyon insanın açığa sıçtığı ve otuz milyon insana bok tozunu soluttuğu bok şehrinde bir sefiller ordusu gücün ve paranın şehir merkezindeki kalelerine saldırmak için tek bir komut bekliyordu. Kimse Zapata tarzı köylü devrimi beklemiyordu artık; ama olsa daha kolay olurdu &ndash;dedi Bakan Robles Chacón Başkan Paredes&rsquo;e, bu sırada başkan dalgın dalgın bir petrol kuyusu ve petrol varilinden ibaret yeni top sokmaca oyununu oynamaktaydı&ndash; yani bu marjinal şehir kitlelerindense köylüleri dize getirmek daha kolay olurdu; köylünün bir tarihi, bir kültürü vardı, geçmişi, yüzü, küçük hileleri biliniyordu; ama bu yeni insanların tarihi yoktu, kültürü yoktu, tanınacak bir yüzü yoktu, onlar unutulmuşlar ordusuydu ve kimse onlarla savaşmak, onları dize getirmek, kazandıklarını zannettirerek yenmek, köylü isyanlarında uygulanan yöntemleri uygulamak durumunda kalmamıştı. Ne yapacağız?</p>

  <p class="p20">Başkan sinir olmuştu; çünkü petrol varilini delikten içeri sokamıyordu; belki de bu nedenle gayet sakin bir sesle, &ldquo;Birlikleri yollayın. Albay İnclán&rsquo;ı bunun için besliyoruz,&rdquo; dedi.</p>

  <p class="p20">&ldquo;O son seçenek. Sayın Başkan.&rdquo;</p>

  <p class="p20">&ldquo;Bana da öyle dediler.&rdquo; İçini çekti, oyuncak elinden sarkıyordu. &ldquo;Ama bunun nedenini açıklar mısınız Sayın Bakan; senelerdir senelerdir muhalefet saflarında gizliden gizliye başkan olma arzusuyla mücadele verdim, hayalim istediğim anda birlikleri halkın karşısına dikivermekti, onların benim karşıma dikilmesi değil. İşte buralara geldim, bir de baktım ki askeri güç &lsquo;son seçenek&rsquo;, ondan kaçınmalıyım yoksa ikinci bir Tlateloco ya da Corpus Christi meydana gelir ve her şeyi kaybederim. Şu hale bak; PAN üyesiyim, PRI kadrolarını yönetmem gerekiyor ve orduya gidip de &lsquo;Dışarı çıkın da biraz kötek atın&rsquo; diyemiyorum. Söyle şimdi bunu yapamıyorsam Başkan olmanın ne anlamı var?&rdquo;</p>

  <p class="p20">&ldquo;Sayın Paredes,&rdquo; dedi Robles Chacón uzun müddet şaşkın bir ciddiyetle ona baktıktan sonra.</p>

  <p class="p20">&ldquo;Evet?&rdquo; dedi Başkan, birisinin özellikle de bir Bakanın ona, &ldquo;Sayın Başkan&rdquo; dememesinden hayrete düşmüştü.</p>

  <p class="p20">&ldquo;Kimse sizi başkan olmaya zorlamadı,&rdquo; dedi bakan, sesi pek de sert sayılmazdı; ama karşıdan bir cevap talep ediyordu ki o cevap hiç gelmedi ve bu da Robles Chacón&rsquo;a bir zafer daha kazandırdı.</p>

  <p class="p20">&nbsp;</p>

  <h3 class="h31"><a id="ncx2848"></a><a id="a95"></a>3</h3>

  <p class="p20">Aslında yüzleri yoktu; sayıları, hacimleri, belirsiz unvanları vardı; akıl hastanelerinden salınmış delilerdi, Jalisco&rsquo;dan hadım çeteleri, Hidalgo&rsquo;dan haydutlar, Nuevo Leön&rsquo;dan soytarılar, esasen Pueblalı serseriler; ama artık şehrin, tüketimciliğin, işin serabı onları çekmiyordu; artık onları çağıran maço bir ses vardı ve ülkenin her köşesine kamyoncular tarafından taşınan binlerce kasetten onlara şöyle sesleniyordu:</p>

  <p class="p3">BİR ULUS VAR! HEPİMİZ BURADAYIZ!<br />
  BİZ YENİ ULUSUZ!<br />
  ZAFER BİZİM!<br />
  GERÇEK ERKEKLER VATAN İÇİN<br />
  DUA ETMEKTEN UTANMAZ!</p>

  <p class="p20">Biliyor muydunuz? Daha en başta Matamoros Moreno, şimdi büyük kampanyanın uğruna ismini Galvarina Donoso (çarpıcı bir Şili ismi) olarak değiştiren Concha&rsquo;ya şöyle demişti: Biliyor musun hayatımda ilk defa çok fazla fakir insan olduğunu fark ettim, kendilerinden nefret eden hapı yutmuş garabelerden bir dağ.</p>

  <p class="p20">&ldquo;Geç olsun da güç olmasın,&rdquo; dedi Galvarina. &ldquo;Bunu bilmemek salaklık olurdu, ama artık bira reklamlarındaki sarışının şehrin kapısında onları beklediğine inanmayı bıraktılar; sarışınınız geldi bayım! Bu çocuklar o kadar aptal değil!&rdquo;</p>

  <p class="p20">&ldquo;Lafı ağzımdan kaptınız hanfendi. Her şeyi biliyorsunuz, işte bu yüzden size hayranlık ve saygı duyuyorum; tam da benim düşündüğüm şey, şimdi bir de bunun şarkısını yapsanız. Valla harikasınız!&rdquo;</p>

  <p class="p20">Concha da onun söylediğini yaptı: &ldquo;Şarkınız geldi bayım,&rdquo; diyerek en kuru politik fikirleri bolero sözlerine, insanların Meksika sokaklarında mırıldanabileceği şarkılara dönüştürüyordu: &ldquo;İstediği kadar yüksek olsun gökyüzü/ İstediği kadar derin olsun deniz/ Bakireyi sevmemizi engelleyemez kimse/ Rüyalarımız ona amade...&rdquo; Ya da: &ldquo;Kurtar bizi! Kurtar bizi Ayetullah; ilelebet ricacınız/ çok çektik çok çektik yeter, Ayetullah ricacınız!/ güzel Ayetullah, kalbimizin tek sahibi/ Mesajın sağolsun deleceğiz geceyi!&rdquo; &nbsp;&nbsp;&nbsp;^</p>

  <p class="p20">Hiç kimse bu cıngılların tam nereden geldiğini bilmiyordu, dağınık şoförler onları uyduramazdı; ama şarkılar bütün dillerde geziyordu, kiminin canını sıkıyor, kiminin hoşuna gidiyor, kimini kızdırıyor, herkesin durup düşünmeye sevk ediyordu. Bütün bunları anneme onu ziyareti sırasında Yumurta anlatmıştı. Hiç pes etmiyordu; keldi ama başı kel değildi. Yumurta&rsquo;nın kendisi de Hatıra Portreleri satma işinden usanmıştı; bu portre işinde müşterilerin sesi teybe çekiliyor, müşteri öldükten sonra da vârisleriyle konuşabilsin diye tabutuna konuyordu. Tek yapılması gereken bir düğmeye basmaktı.</p>

  <p class="p20">&ldquo;Harika bir fikir, ama artık kimse bir hatıra bırakmak istemiyor. Ne müstakbel merhum ne de müstakbel vârisleri herhangi bir şekilde iz bırakmak istemiyorlar. Kendilerinden o kadar nefret ediyorlar ki.&rdquo;</p>

  <p class="p20">&ldquo;Sen de istediklerini yap ve onlara öldükten sonra tam bir unutulma vaat et. Hiçlik, néant,&rdquo; dedi annem.</p>

  <p class="p20">&ldquo;Unutulma garantisi!&rdquo; diye bağırdı Yumurta: &ldquo;İnsanlar kendilerinden nefret ediyorlar.&rdquo;</p>

  <p class="p20">(Yalan, asla reklamda Meiji Maserati&rsquo;sini kullanan o yakışıklı şeytan gibi olmayacağım, asla Hong Kong&rsquo;da yapılmış o Bili Blass ceketini giyemeyeceğim, asla Concorde&rsquo;la Tokyo&rsquo;ya uçamayacağım, koltuk altlarıma Yojimbo sıktığım için asla fıstıklar tepeme üşüşmeyecek, Diners Club beni asla kabul etmeyecek, üzerimde işçi tulumu aşk, para ve şöhret aramak için Pachuca&rsquo;dan şehre indiğimde Rüyalarımın Sarışını beni indios Verdes&rsquo;te bekliyor olmayacak; doğru değil diye bağırdı Yetim Huerta 31 Ağustos seçimleri için duvarlara seçim reklamları boyarken, seçimler Başkan Paredes&rsquo;in bir eylüldeki meclis konuşmasından önceye tesadüf ediyordu.) (Başkan Paredes o yıl seçim takvimini iki güne indirmişti; birinci gün oy veriyordunuz, ikinci gün alkışlıyordunuz, bu arada bizi hoş tutacak bir sürü Ulusal Yarışma vardı ve Yetim Başkan Paredes için duvarları boyuyordu:<a id="a96"></a><a href="../Text/notes.html#a123"><span class="t27">{2}</span></a></p>

  <p class="p9">KENDİNİZİ ADAY GÖSTERİN<br />
  ADAY GİBİ HİSSEDİN!</p>

  <p class="p20">sloganı Başkanın saplantılı felsefesini özetliyordu; eski başkanlar olmayacaktı sadece adaylar olacaktı; 1992&rsquo;de başkanın en önemli görevi selefini seçip sonra da ölmekti; buna gerçekten inanıyor muydu? Bu yüzden mi bazen çok yavaş, çok bezgin yürüyor, top sokmaca oyununa bu yüzden mi o kadar merak sardı, alması gereken kararları Bakan kobles&rsquo;e ya da Albay Inclán&rsquo;a bırakmasının nedeni bu mu?</p>

  <p class="p20">İnsanlar kendilerinden nefret ediyorlar; çünkü hiçbir zaman kendilerine olabilecekleri söylenen şey olamadılar demişti babam Angel Colasa Sánchez&rsquo;in dişli vajina tehdidinden kaçıp üzüntüyle, ikiyüzlülükle ve şerefsizce esmer ya da sarışın elinde hiç ten kalmadığını fark ettiğinde; zavallı babam &ndash;ne Colasa, ne Penny kalmıştı, ne de nakavt vaziyetteki zavallı annem! Yetim Huerta duvarlara sloganlar yazıyor ve bu iş o kadar canını sıkıyor ki belleğin oyalayıcı kötülüğüne teslim oluyor ve ağabeyini. Kayıp Çocuğu merak ediyor. Ne komik! Sanki şarkı yazarmış gibi kelimelerle oynamaya başlıyor, kimsenin asla söylemeyeceği bir şarkı: Kayıp Çocuk, Koparfilit, Oluver Tavsat, Küçük Lord Falanca, Ödü Pıss, Ödü Pes, Pedi Foss, kendi yaralı ayaklarına bakıyor, çocukluğundan beri belleksizce şehir çöplüklerinde dolaşmaktan yanmış ayaklarına; Ağbicüm nirde? Birdenbire duvarlara, her yere İngilizce isimler yazmaya başlıyor: Küçük Dorrit, Copperfield, Oliver Twist, Again Like We Did Last Summer, dedi Yetim Huerta duvarlara yazarken ayağını yere vurarak.</p>

  <p class="p20">Hayaletlerle sarıldığı hissine kapılıyor ve hayal kurarken bu işi mekanik olarak yapıyor. Yetim Huerta boğucu bir biçimde suyla sarıldığı hissine kapılıyor, elinde fırça uçsuz bucaksız sıvı bir düşe düştüğünü hissediyor; şehir yine gölünün üzerinde yüzüyor, çiçek dolu kanallarda küçük kayıklar turluyor &ndash;kasımpatılar, zempazuchiler, yaban gülleri, ahuehuetler, asırlık ağaçlar ayaktakilerin üzerine gölgelerini düşürüyor ve salkımsöğütler temiz nehir sularında dallarını yeşil mendiller gibi nemlendiriyorlar; Yetim Huerta gözlerini açıyor ve terk edilmiş gözleri karşısındaki kadersiz duvara bakıyor; ölü gölleri görüyor, endüstriyel mezarlıklara dönüşmüş kanalları, kavrulmuş nehirleri; beton ve ziftten alev alev bir kalkan koruması gerekeni yutuyor; Meksika&rsquo;nın yüreğini.</p>

  <p class="p20">Yetim Huerta yirmi yıllık hayatında biriktirdiği acı ve öfkeyle beyaz duvarı tırmalıyor, üzerinde yaralı bir iz bırakıyor, tırnakları kanıyor, imzası kan; temiz duvarda bir işaret, benim için ve bana ait olan için bir kader, kaderin beyaz duvarında bir çizik, cehenneme kadar yolu var!</p>

  <p class="p20">Yaşlı ağaç, yılların uğultusuyla devriliyor ve babam gözlerini üzücü işinden kaldırıyor. Artık ne karısı ne de evi var. (&ldquo;Ben ibnelere ne yapılacağını iyi bilirim,&rdquo; diye Yetim Huerta&rsquo;yla mesaj göndermişti dedesi, Calle Genova&rsquo;ya uğramasa iyi ederdi, Angeles oğlunu doğuracaktı, beni, General Palomar&rsquo;ın torun çocuğunu, alim Diego ve İsabela&rsquo;nın torununu; Susy Ninem bana bakacaktı, babam buralara gelmese iyi ederdi, fason heriflerin yeri Fagoaga kardeşlerin yanıydı, gitsin onlarla yaşasındı.) (Seni seve seve yanıma alırdım biliyorsun demişti Fernando Benítez Amcası, ikiyüzlü değilimdir, sana bunu geceleri uy-kumu kaçıran bir üzüntüyle söylüyorum, belki günün birinde anlarsın, belki ben de sana anlatabilirim; henüz değil, sabır bir sanattır, ama sen evladım lafçısın, pozcusun, safi gösterişsin, uzun lafın kısası sefil bir faresin; hayatının bir muhasebesini yaparsan şimdiye kadar yaptıklarının hiçbir ağırlığı olmadığını göreceksin; hayatın ne yetenekle dolup taşıyor ne de bizi samimiyetiyle etkiliyor. Ne yapacağına karar verdiğinde gel beni gör. Şu anda zavallı bir salaksın sadece; bütün saçmalıkların seni devrimci mutluluğa değil, muhafazakâr ümitsizliğe taşıdı. Bak senin yapabileceğim tek şey Malinaltzin&rsquo;deki insanların bize verdiği, senin de Karavan Gogh adını taktığın karavanı sana vermek. İçinde yaşayabilirsin, gezebilirsin; geniş, içinde yok yok; ne de olsa Guerrero dağlarındaki PRI politik patronu için yapılmış. Yarın Lerdo de Tejada&rsquo;daki evimden alabilirsin. Ben gidiyorum. Bu şehirde ümit yok; burada insanlar kendilerinden fazlasıyla nefret ediyor. Karavanı karım Georgina&rsquo;dan isteyebilirsin; anahtarlar onda; Çin&rsquo;deki komününden yeni geldi, sana anahtarları verir. Senin için saf ve iyi şeyler dilerim Angelito. Umarım hepimiz bu sahte kıyametten tek parça kurtuluruz; ben bir ay Huichole Yerlileriyle kalacağım, çünkü kutsal harekete geçtiğinde ne olduğunu görmek istiyorum, mümkünse son safhasında değil de başlangıcında. Ne de olsa evladım kutsal, her şeyden önce başlangıçların kutlanmasıdır. Bizim burada tek gördüğümüz din kılığında bir güç. Kutsal ülkesine adım attığımızda karşımıza bir papazlar hükümeti çıkıyor hepsi bu. Tek bir değişmez var Angel, o da şiddetin kutsallaştırılması. Her şeyi dağların tepesinden izleyeceğim, böylece bu kıyamet kendi kendini tükettiğinde bakış açımı kaybetmeyeceğim. Elveda yeğenim!)</p>

  <p class="p20">Cesareti kırılan babam, hırsızlar, müptelalar, Orta Amerika solcularını nötralize etmekte uzmanlaşmış CIA ajanları ve lokantaların kapısında uzun sıralar oluşturan işsiz garsonlarla dolu Zona Rosa&rsquo;nın harabelerinde yaptığı turist işini neden yaptığını düşünüyordu. Ne yapıyordu Angel Palomar y Fagoaga, kimilerinin iyi fikirleri, hayal gücü, cesareti, mizah duygusu, erotik yetenekleri, hatta şefkati, hatta sevgisi olduğunu söyledikleri bu genç adam Niza Sokağı&rsquo;nda Hamburgo&rsquo;nun köşesinde karanlık ve boş bir çatıkatında yabancı turistleri Meksika&rsquo;da her şeyin alınabileceğine inandırmak için, Meksika&rsquo;nın kozmopolitan bir merkez olduğuna, bir uluslararası cazibe merkezi olduğuna inandırmak için neden sloganlar üretiyordu? Bütün gün tek başına, sıkıntıyla, kendi kendini küçümseyerek bir şeyler buluyordu:</p>

  <p class="p3">SİNATRA!<br />
  ACAPULCO KÜLTÜR MERKEZİNDE<br />
  VEDA KONSERİ<br />
  15 EYLÜL 1992</p>

  <p class="p20">&nbsp;&nbsp;&nbsp;&nbsp; (ŞİŞİRME)</p>

  <p class="p3">İŞTE OLDU, KULE BURADA!<br />
  TOUR D&rsquo;ARGENT TEK YABANCI BÜROSUNU<br />
  BURADA MEKSİKA&rsquo;DA AÇIYOR!<br />
  YERİNİ BİLİN VE<br />
  BEDAVA ESCARGOT PROVENÇAL KAZANIN!<br />
  &nbsp;&nbsp;&nbsp;&nbsp; (YALAN)</p>

  <p class="p3">NİHAYET: GERÇEKTEN İŞE YARAYAN FERMUARLAR!<br />
  LÜKS ÇANTALARINIZ İÇİN!<br />
  ARTIK MEKSİKA FERMUARLARIYLA UĞRAŞMAYA PAYDOS!<br />
  POLANCO CADDESİNDEKİ MARK CROSS DÜKKÂNINA GİDİN;<br />
  OY FARFARA FERMUARA!<br />
  &nbsp;&nbsp;&nbsp;&nbsp; (YANLIŞ)</p>

  <p class="p20">bu sırada şaşkın şehrin caddelerinde onun hayal meyal öngönnüş olduğu bir şey oluyordu, onun başlatmaya çalıştığı hareket artık çığırından çıkmıştı, hem de Angel ve arkadaşlarını kendi iplerini çeken kuklalar olduklarına inandıran Acapulco&rsquo;daki o hükümet destekli karnaval gibi de değildi.</p>

  <p class="p20">Şimdi Angel o sesi duymuştu, sanki bir tutulmanın eşiğindeymiş gibi tuhaf bir biçimde huşu içinde olan şehirde Van Gogh&rsquo;un içinize tek başına gidiyordu; şehir ölümün yakınlığını hisseden köpekler gibi çömelmişti; ölümü sadece köpekler &ndash;herkesten önce&ndash; siyah-beyaz görür, çünkü görebildikleri yegâne renkler bunlardır; yenik ve kızgın bir şehir; Angel aceleden, fakirlikten, kayıtsızlıktan yok olmuş her şeyin arasından asırlık yeniliğin işaretlerinin yükseldiğini gördü (tam da Angeles&rsquo;in dediği gibi, Angeles&rsquo;im benim, ne salakmışım, geri zekâlının nefesi tıkandı); birdenbire görünmez olan onu sarmaladı. Burada hep var olmuş olan her şey ve de yeni nihayet bir araya toplanmıştı; geceleyin şehre dört bir yandan giren on binlerce uzun yol sürücüsünün gümbürtüsünü duydu, hepsinin başını onları şoförlük için doğduklarına ve nihayet bugün mesleklerinin kaderleri olduğuna inandıran o adam çekiyordu; bütün ülkeyi ayağa kaldırmak, ümitsizlerin, kenar mahalle dışlanmışlarının başını çekerek şehre girmek için seçilmiş o adam; nihayet herkes şehrin kalbine doğru ilerliyordu, milyonlarca yüzü olmayan, geleceği olmayan, kaybedecek bir şeyi olmayan insan, yeni işsiz kalanlar, depremlerden evsiz kalanlar, yolsuzluk yüzünden kapı dışarı edilmiş polisler, işten atılmış korumalar, geleceğin savaşçıları ve paralı askerleri fırsatlarını arıyorlar, hepsi ışıl ışıl kamyonların üzerinde, hoparlörleri haykırıyor:</p>

  <p class="p3">KATIL BANA!<br />
  İNANÇLA!<br />
  MEKSİKA&rsquo;NIN FETHİ İÇİN!<br />
  İNANÇ İÇİN!<br />
  BAKİRE İÇİN!<br />
  EY ÇARESİZ!<br />
  EY İŞSİZ!<br />
  EY AŞAĞILANMIŞ!<br />
  EY EVSİZ!<br />
  KATIL BANA!<br />
  KUTSAL ANAMIZLA!<br />
  İLK ADIMINI AT!<br />
  ULUSAL SARAYA!<br />
  İKTİDARA!<br />
  KİMSE GUADALUPE MİLLETİNİ YENEMEZ!<br />
  HEP BİRLİKTE!<br />
  KATIL BANA!<br />
  EY İŞSİZ!<br />
  EY MAĞDUR!<br />
  EY ÜMİTSİZ!<br />
  KATİL BANA!</p>

  <p class="p20">Kamyoncular Rio Frio&rsquo;da Zoquiapan otobüs deposunda toplandılar, kamyonlardan meşaleler dağıttılar, bir ateş ırmağı Santa Fe&rsquo;den Paseo de la Reforma&rsquo;ya, Contreras&rsquo;dan Pedregal&rsquo;e, Peñón de los Baños&rsquo;dan Zócalo&rsquo;ya akmaya başladı, sonra karmakarışık, beklenmedik şekilde şehrin, harika, uçsuz bucaksız bir örümcek ağı gibi bitmez tükenmez şehrin dört bir yanına dağıldı, yoluna çıkan her şeyi yutarak, silip süpürerek, devasa, ifade edilmeyen bir kuşku yaratarak: bu kalabalık yaratıyor muydu, yok mu ediyordu? Temizliyor muydu, yutuyor muydu? Yoksa iki işlevin birbirinden ayrılamayacağı zaman mı gelmişti? Süpermarketler güruhun içgüdüsel hedefiydi. Guadalupe güruhum benim! diye bağırdı Ayetullah Matamoros siyah kamyonunun te peşinden, başında şehit rahipleri, baş ağrılarını, hırsız dilencileri hatırlatan bir eşarp vardı. Azizlik ve ölüm, işkence ve şiddet Meksika Ayetullahlarının kara gözlerinde, ak dişlerinde aynı anda kıvılcımlanıyordu ve güruhu şehrin bütün marketlerini istila etmişti. İlk telafi Kellogg&rsquo;s onlara mısır gevreği ve Chocokrispilerini vermişti, Heinz ketçabını, Campbell çorbasını, Lipton çayını, Nestlé kahvesini, Hardeez soslarını, Coronado reçellerini, Adams piliçlerini. Del Monte bezelyelerini, Clemente acı biber turşularını, İbarra ton balığını, Bimbo ekmeğini, Mundet Sidral&rsquo;ini, French hardalını ve Buttoni ravyolilerini. Andy Warhol&rsquo;un sıvı tablolarından biri gibi süpermarketler Matamoros&rsquo;un güruhları elinde tamtakır edilmişti: HEPSİ SİZE AİT, HEPSİ SİZİN, HEPSİ SİZDEN ALINMIŞTI, ONLARI GERİ ALIN! BAKİRE SİZİNLE! kasetteki ses çınladı, doğrunun sesi, kasetteyken bile gerçek olan bir ses, ikna edici bir ses, Veronica&rsquo;nın örtüsüyle İsa&rsquo;nın gözlerini kapaması gibi fakirlerinin gözlerine örtülen çalıntı tavuklar ve bifteklerin arasında bir ses, tutkuyla alınıp sonra pişman olunan ve yerlere çalınan yumurtalar. Matamoros&rsquo;un sesi havayı, ışığı, gecenin neon ışıklarıyla aydınlatılmış aşağılık hızını yırtıyor; Aurrera&rsquo;da, SUMESA&rsquo;da, Commercial Mexicana&rsquo;da; canlı bir Warhol tablosu gibi (ve babam bu yağma şöleninin ortasında, bu olanların iyi mi kötü mii olduğunu bilemeden karavanını sürerken annemi düşünebiliyor, keşke yanımda olsaydı diyor, onu yanında istediğini itiraf ediyor, seni nasıl kendi kibrime kurban edebildim, Penny López&rsquo;i ele geçirmek uğruna, ola ola ne oldu, anası Bayan Drakula kanımı kuruttu! Sen götün tekisin Angel Palomar y Fagoaga; kalabalığın içinde tek başına annem Angeles&rsquo;in elini tutup af dilemeyi istedi), ama elini tutan soğuk el çok genç birine aitti, süpermarketin cenaze ışıkları altında sıska bir surat ona bakıyordu, gözlerinin altında korku gölgeleri, yanaklar çökmüş, gözlerinin ve ağzının kıyılarında derin kırışıklar: halbuki topu topu on üç yaşındaydı! Colasa Sánchez işgal edilmiş süpermarketteki kaosun ortasında babamın elini tuttu ve ona yalvardı:</p>

  <p class="p20">&ldquo;Yine senin sevgilin olayım lütfen.&rdquo;</p>

  <p class="p20">&ldquo;Hayır Colasa.&rdquo;</p>

  <p class="p20">&ldquo;Neden?&rdquo;</p>

  <p class="p20">&nbsp;&ldquo;Açıkçası küçük Angel&rsquo;im kıymetlidir benim. Senin alt dişlerine dayanana kadar onu ne kadar sevdiğimi fark etmemiştim.&rdquo;</p>

  <p class="p20">&ldquo;Paspasın olayım.&rdquo;</p>

  <p class="p20">&ldquo;Tabii, sivri dişli bir ayı postu.&rdquo;</p>

  <p class="p20">&ldquo;Köpeğin olayım. Bırak köpeğin olayım.&rdquo;</p>

  <p class="p20">&ldquo;Senden iyi buldog olur.&rdquo;</p>

  <p class="p20">&ldquo;Hayatınla hayatım arasında basit bir gölge olayım.&rdquo;</p>

  <p class="p20">&ldquo;Ama ısırıyorsun! Isırman havlamandan daha kötü!&rdquo;</p>

  <p class="p20">&ldquo;Sadece sana tapmak istiyorum. Bana engel olma.&rdquo;</p>

  <p class="p20">&ldquo;Ne oldu? Benden nefret ettiğini zannediyordum.&rdquo;</p>

  <p class="p20">&ldquo;Ediyordum, çünkü benim gringomu öldürdün.&rdquo;</p>

  <p class="p20">&ldquo;Gringonu mu öldürdüm?&rdquo;</p>

  <p class="p20">&ldquo;Hani şu uzun boylu, yakışıklı sarışın. Çakallarını üzerine saldın. Beni nasıl düzeceğini gayet iyi biliyordu, her ne kadar onu ısırmayayım diye bir sopa kullansa da. Ben sadece sopayı ısırıyordum.&rdquo;</p>

  <p class="p20">&ldquo;Yani işin sırrı bu mu?&rdquo;</p>

  <p class="p20">&ldquo;Her şeyin bir yolu var.&rdquo;</p>

  <p class="p20">&ldquo;Ama sen artık benden nefret etmesen bile baban hâlâ ediyor. Ama fark etmez, fırtınada hangi liman olsa kaçılır!&rdquo;</p>

  <p class="p20">&ldquo;Peki benim ondan nefret etmediğim ne belli?&rdquo;</p>

  <p class="p20">&ldquo;Neden ki?&rdquo;</p>

  <p class="p20">&ldquo;Bana iyi bak canım, bak; ağzıma sıçıldı. Evlenmem için bana hiçbir şey vermedi; ne çeyiz, ne uçak bileti, ne diş macunu, ne parabolik anten, hiç! Ben varı yoğu olmayan bir gelinim!&rdquo;</p>

  <p class="p20">&ldquo;Ayrıca da varı yok eden bir gelin.&rdquo;</p>

  <p class="p20">&ldquo;Başka yutucu kadınlar da vardı,&rdquo; dedi zavallı kız sıkılarak. &ldquo;Onlara yutucu kadın derlerdi, hem de çok para ederlerdi!&rdquo;</p>

  <p class="p20">&ldquo;O lafın gelişi öyle.&rdquo;</p>

  <p class="p20">&ldquo;Buraya bak, yapayalnızsın. İçime hiçbir şey sokmak mecburiyetinde değilsin, söz, ne içeri girmek var ne içerlemek. Birbirini mutlu etmenin başka yolları da var. Senin dürbünün olayım. Seninle birlikte takılayım. Söz başına bela olmam. İnsanları bilirim. Ülkeyi bilirim. Sen de benim küçük kusurumu biliyorsun. Birbirimize ihtiyacımız olacak. Başka kimsemiz yok!&rdquo;</p>

  <p class="p20">Babam bu söylenenlerin doğru olduğunu kabul etti ve istemeye istemeye o gece başlayan ve sonraki günlerde devam edecek olan devrim sırasında Colasa Sánchez&rsquo;le birlikte olmayı kabul etli. Tek başına kalmadan el etek çekmenin bir yoluydu bu.</p>

  <p class="p20">&nbsp;</p>

  <h3 class="h31"><a id="ncx2902"></a><a id="a97"></a>4</h3>

  <p class="p20">Hiç izin almadan, Toluca Caddesi paraşütçüleri &ndash;boş arazilere ya da metruk binalara paraşütle inen evsizler&ndash; Las Lomas del Sol&rsquo;dan dönüp Ulises López&rsquo;in malikânesinin bahçe duvarına dayandılar: Yosmayı istiyoruz! diye bağırdılar. Yosmayı istiyoruz! ve Ulises&rsquo;in korumaları ateş etmeye başladılar, duvar yıkıldığında şaşırdılar ama iş işten geçtikten sonra iyi bir korumanın felsefesi şudur; &ldquo;Patronu kurtarmak uğruna kendimi öldürtür müyüm sandın?&rdquo; Gecekonducular bağırırken korumalar tabanları yağladılar. Bizi yakan orospuyu yakın, katile ölüm, evin içindeyse endişe ve telaş herkesi bir yana saçmıştı; alevlerin dumanı çalışma odasındaki süperbakanın burnuna geldi ve kendi kendine işte korktuğumuz başımıza geldi dedi ve ikna edici bir konuşma hazırlamaya, vakur bir tavır takınmaya çalıştı. Onlara ne diyecekti? Ne yapacaktı, saklanamazdı, korkaklık yapamazdı; ama aynı anda hem cesur hem de akıllı olabilecek miydi? Ulises López&rsquo;in kafası iyiden iyiye karışmıştı; yapmaması gereken şeyleri yapma üstadıydı ve politik başarısı hiçbir şey yapmazken bir şey yapıyormuş gibi görünmeye bağlıydı, bu sayede yaptığı tek şey olan para istifini de gizlemiş oluyordu; Guggenheim tarzı merdivenden yukarı meşalelerini sallayarak çıkan bu bedavacılara ne söyleyecekti: Dinleyin, ben sadece lüzumsuz şeyleri mülk edindim, lüzumluları değil. Onları size bıraktım. Dinleyin, bir zamanlar ben de sizin gibi fakirdim, bir de şimdi bakın; hayır hayır, size kendi kendini yaratan adam nutukları atmayacağım, kimse bana bedava tek bir tortilla bile vermedi Hayır; Chilpancingolu büyük milyoner Ulises López&rsquo;in gerçekte hiçbir şey yapmadığını, burada gördükleri her şeyin piyango gibi bir şey olduğunu, hak edilmemiş, mucize gibi beklenmedik, duaların gerçekleşmesi gibi bir şey olduğunu onlara nasıl anlatacaktı? Hayır işe yaramazdı (gürültüler yakınlaştı), pasifliğinin daha incelikli, numunelik ve takdire şayan bir şey olduğunu anlayamazlardı; Ulises bir şeyleri nasıl yapmayacağını bilmekle ve onları <span class="t17">yapmamakla</span> milyoner olmak <span class="t17">durumunda</span> ve bakan olmak <span class="t17">durumunda</span> kalmıştı, bunu kim bağışlayacaktı? Kim onun en gizli sorusuna cevap verecekti ki artık yumruklanan maun kapısını dövmeye başlamıştı, nereye gitse onu takip eden, Demokles&rsquo;in kılıcı gibi başının üzerinde sallanan sorular: Başkalarının hayranlığını hak ediyor muyum? Sevilmeyi hak ediyor muyum? Acaba bana sevgi ve hayranlık duyanlara ben de sevgi ve hayranlık duyuyor muyum? Harika maun kapı bu yumruklara dayanıyordu (mimarım Diego Villaseñor sağolsun!). Don Ulises zaman kazanıyordu, onlara diyecekti ki, Bakın kamu çıkarları ve özel çıkarlar arasında uyuşmazlık yoktur, benim çıkarım, halkımın, milletimin, vatanımın da çıkarıdır! Sonra kapısını mızrakların deldiğini görerek şaşkınlığa uğradı bahçe duvarının üzerindeki sivri demirlerle güzel kapısını paramparça ediyorlardı, her darbeden önce okyanus gürültüsü gibi bir kükreme geliyordu.</p>

  <p class="p20">Elinden geldiğince onlara karşı koyacaktı: &ldquo;Durun! Yağı kesmek için demir testeresine ihtiyacınız yok! Bütün Meksika bu odaya geldi gitti! Onlar bana kıyak geçti! Ben de onlara kıyak geçtim! Benden ne istiyorsunuz? Barış imzaladığımızda her istediğinizi yaparım!&rdquo;</p>

  <p class="p20">Kekeliyordu; ama kapı açıldığında ve o tiksindiği yüzleri gördüğünde nasıl tepki verecekti? Gizleyemezdi, onlardan nefret ediyordu, esmer tenli, pis, leş kokulu, dişsiz, karmakarışık saçlı, hınçlı, intikam peşinde, ağır idrakli, küt gövdeli, moda dışı oldukları için, doğdukları andan itibaren ağızlarına sıçıldığı için onlardan nefret ediyordu ve onlara yaranmak için hiçbir şey yapmayacaktı. Hayran hayran bakıp onun afişlerde, seçim fotoğraflarında, TV haberlerinde gördükleri Ulises López olduğunu garantilediklerinde üzerine atlayacaklardı, o zaman dalga mı geçiyorsunuz? diye bağıracaktı; tam da mızrakları onu kitaplığına, Vilfredo Pareto&rsquo;nun bütün eserleriyle Homero Fagoaga&rsquo;nın kampanya konuşmaları arasına mıhladığında Don Ulises şu son sözlerini haykırmak üzereydi:</p>

  <p class="p20">&ldquo;Köpekbalığıydım ve hep öyle kalacağım!&rdquo;</p>

  <p class="p20">Karavan Gogh&rsquo;tan çıkıp onlara katılmaya zorlanmış, gömleğinin eteklerinde Colasa&rsquo;nın elleri, güruha kapılmış şaşkın ve acılı sürükleniyordu, sonra López ailesinin Guggenheim tarzı muhteşem merdivenini görünce bu duygularına şaşkınlık da eklendi ve babam kadının aşağı inişini seyretti; kalabalık ellerinde meşaleler ve mızraklarla durmuştu, kendi de merdiveni gibi muhteşem Lucha Planearte López aşağı iniyordu, üzerinde gül rengi sabahlığı vardı, sabahlığın yakasında ve kollarında aynı renk tüyler uçuşuyordu pembe satenden yüksek topuklu ayakkabılarının burunları püsküllüydü, boynunda altın bir orkide, sabahlığı beline sımsıkı tutturulmuş, memeleri bir boğanın boynuzları gibi, gururlu, arenada sanki, son boğa güreşi için pozunu almış ve kollarında orasının tüylerini yalayan asık suratlı kedisi; <span class="t17">Sunset Boulevard</span>&rsquo;daki Gloria Swanson gibi, Lucha López&rsquo;in delice vakarında babam aynı alacakaranlık video kaseti imgesini gördü, Lucha, Toluca Caddesi&rsquo;ndeki mülkünün üzerindeki gecekonduculara saldıran, ateşe veren Lucha şimdi intikamla yüzleşme cesaretini gösteriyor, dişe diş, Las Lomas del Sol&rsquo;da, güvenliğinin ve rahatının kalesinde, Asya&rsquo;ya has Hammurabi intikamı. Burada onu bir ay kadar gayet güzel düzen babamla göz göze geliyor bir an ve ancak ondan sonra Doña Lucha sakinliğini kaybeder gibi oluyor, ama onun gözlerinde babam sadece uçucu bir haz özlemi görüyor. Her geçen saniye daha da gerçek olan bir hasret gibi o gözlerde sabitlenen ise küçük bir kasabanın sokağı, çamların gölgesinde, iki kenarında beyaz evler, sakin meydanlar, serin dağlar: Chilpancingo, Chilpancingo Lucha Planearte de López&rsquo;i vakarla ölümüne taşıyordu, belki de hayatındaki tek vakarlı andı bu ve babam Angel, kadının tüylerini ve satenini ateşe verdiklerinde gözlerini kapadı, yanındaki Colasa Sánchez beline sarılıp ağlamaya başladı Şımartılmış kedi de bağırarak alevler içinde sahibesinin kucağından atladı.</p>

  <p class="p20">Ayetullah hiçbir şeyi yasaklamıyordu; yasaklamak yasaktı, '68 Mayıs&rsquo;ında Paris&rsquo;te olduğu gibi. Şimdi Ayetullah bunu tam da burada kanıtlayacaktı, Süperbakan Ulises López&rsquo;in ve karısı Lucha Planearte... ve sosyete kraliçesi kızları Prenses Penélope López&rsquo;in evlerinde. Kalabalık Ulises&rsquo;in iğnedenliğe dönmüş cesedi ve Lucha&rsquo;nın kömürleşmiş gövdesi arasından geçmesi için ona yol açtı, törende gibi kutsal şarkılar mırıldanıyordu, Pygmalionvari Şilili Cocha Toro&rsquo;nun eğitimi ve öğütleriyle öğrendiği şeyler:</p>

  <p class="p20">&ldquo;Zamandan kurtulunca! Gövdeden kurtulunca! Ne olacak kardeşlerim, kurtulduklarında? Zamanlarıyla ne yapacaklar? Gövdeleriyle ne yapacaklar?&rdquo;</p>

  <p class="p20">Angel&rsquo;i görmemişti; ama Ulises López&rsquo;in yağmalanmış evinde her şey kendiliğinden oluyordu, ayaküstü tiyatro, ışıksız tiyatro, tiyatro ve ikizi; sonra aynı ölüm merdiveninde lüks aşçı Médoc d&rsquo;Abussion belirdi, başında özgürlük beresi, yırtık pırtık bir gömlek, olabildiğince yüksek sesle &ldquo;La Carmagnole"ü söylüyordu, Ça ira, Ça ira, les aristocrates â la lanteme; ama kimse Fransızca bilmiyordu, kimse Bastille adını duymamıştı, onu dövmeye başladılar ve babamın yanındaki tanıdık biri kolunu çekince babam kalabalıkta arkasına döndü; kolunu çeken Colasa değildi, o kaybolmuştu, akıntıya kapılmıştı: karşısında Homero Fagoaga duruyordu! Homero Fagoaga hayattaydı, tuhaf bir kıyafet giymişti, zilli bir şapka, babama bir an en sevdiği şair Queve do&rsquo;yu hatırlatan kırmalı bir yaka:</p>

  <p class="p3"><span class="t17">Hadi suya yüzücüler,</span><span class="t17"><br /></span> <span class="t17">Yüzücüler suya.</span><span class="t17"><br /></span> <span class="t17">İ</span><span class="t17">yi rendelenmi</span><span class="t17">ş</span> <span class="t17">bir köpekbal</span><span class="t17">ığı</span><span class="t17"><br /></span> <span class="t17">Ş</span><span class="t17">imdi hu sularda.</span></p>

  <p class="p20">Buna ek olarak biraz incelmiş gövdesine bir Roma togası sarmıştı; ama ölüm bile onun on kilosunu almaya muvaffak olamazdı, hayalet Homero Dayı. Cezam, nemesisim! Felaketim! diye inledi Angel Palomar, artık iyice zıvanadan çıkmış kalabalığın arasında ümitsizce Colasa Sánchez&rsquo;in desteğini ararken. ABD şeklindeki havuza bir sürü insan işiyor, gözyaşlarını denize katıyorlardı. Yarış köpekleri önce serbest bırakılıp hayran hayran seyredildiler sonra Meksika kenar mahallelerindeki memeleri yerlere sürünen, hadım edilmiş, pisliğe ve hastalığa batmış, gözleri çapaktan kapanmış sokak köpekleri geldi gözlerinin önüne, neticede köpeklerden nefret edildi, pis tazılar belki bizden bile daha iyi yemekler yemişlerdir, benzin dökün, yakın, bizden daha iyi yaşadılar, öldürün! Alev alev tazılar tuhaf bir içgüdüye uyarak pistte koşmayı sürdürüyorlardı, bir serap, burunları dumanlı, ölene kadar havladılar:</p>

  <p class="p20">&ldquo;Yabani otlar asla ölmez, değil mi şanlı yeğenim? Orléans Bakiresi&rsquo;nin bir ayaklarıma sırasında senin sevgili Prenses Penny&rsquo;nden daha fazla zevk alan birine söylediği ya da söyleyebileceği gibi, hahaha. Ayetullah&rsquo;a bak! Onu hatırladın mı? Malinaltzin otoyol kavşağından hatırladın mı onu? Bizi nasıl dövdüğünü hatırladın mı? Hamile karını nasıl düzdüğünü hatırladın mı? Hahaha.&rdquo; Homero değişik bir tarzda gülüyordu, profesyonelce, neşeli, sanki yeni rolü gülmekmiş gibi. &ldquo;Esas gümbürtü bundan sonra kopacak! Bu fikri Kılavuzumuzun aklına sokan benim!&rdquo;</p>

  <p class="p20">Ayetullah mı? Kılavuz mu? Okul arkadaşı Matamoros Moreno mu? Hüsrana uğramış bir yazar Meksika&rsquo;da en tepelere yükselebilir mi? Fernando Amca&rsquo;nın çabalan sonucunda çatıkatındaki balkonundan düştüğünde Homero Dayı ölmemiş miydi?</p>

  <p class="p20">&ldquo;O miyop salak cüceye söyle ikinci sınıf yarı Mazatek bir büyücü bozuntusu Homero Fagoaga Labastida Pacheco y Montes de Oca&rsquo;nın işini kolay kolay bitiremez!&rdquo; dedi Homero ezelden beri sosis gibi kalın parmağıyla kendini göstererek, böylece merhum dayısının hayaletiyle yüz yüze olduğunu düşünen yeğeninin bütün şüphelerini sildi süpürdü. &ldquo;Kader her türlü mantıktan daha inanılmazdır, talihin kendisinden daha pezevenktir, her bireysel hayattan daha geniştir,&rdquo; dedi iddialı bir şekilde, arkasında fon olarak yanan tazılar vardı. &ldquo;Dinle bakalım hak vermeyecek misin; balkonumun altında küçük bir sirk kurulmuştu, sirkin çadırı düşüşümü hafifletti, sonra yırtılarak beni esnek, oynak bir güvenlik ağına düşürdü, anadan doğma vaziyetle ağın üzerinde bir buçuk dakika kadar zıpladım, seçkin ama aşağılık yeğenim, bu sırada seyirciler kahkahalarla gülüyor ve alkışlıyorlardı beni o kadar beğendiler ki sirkin sahibi Balon Gómez namında albino sabık TIR şoförü (hayatı boyunca bir sirk işletme hayalleri kurmuş) hemen orada benimle kontrat imzaladı (asla unutulmayacak yıldız Lana Tumer&rsquo;ın mermer bir gazoz çeşmesinin yanında usandırıcı dondurmalı gazozunu içmekte ve çok dar bir bluz giymekte iken keşfedildiğinde muhtemelen söylediği gibi); beni patronlarıyla tanıştırdı, Ayetullah Matamoros ve şimdi Galvarina Donoso&rsquo;ya dönüşmüş olan şarkıcı Concha Toro, kadın Şilili aristokrat bir aileden gelme, çılgın coğrafyacı Don Benjamín Subercaseaux&rsquo;un huyu kurusun cuecalı ve zambaklı nitrat gecelerinde hatırladığı gibi, buna mukabil...&rdquo;</p>

  <p class="p20">&ldquo;Bu kıyafet ne böyle?&rdquo; dedi babam atağa geçerek. &ldquo;Beşinci sınıf bir Rigoletto&rsquo;ya benziyorsun.&rdquo;</p>

  <p class="p20">&ldquo;Momus!&rdquo; diye bağırdı Homero Dayı. &ldquo;Bu aptalca karnavalın Kral Momus&rsquo;uyum ben.&rdquo;</p>

  <p class="p20">&ldquo;Aptalca mı? Senin zehirli bebek maması sattığın süpermarketleri talan ettiler! Seni iflas ettirdiler, fıçı kıçlı moruk!&rdquo;</p>

  <p class="p20">&ldquo;Hakaretlere dikkat.&rdquo; Homero Fagoaga üstünlüklü bir edayla sosis parmağıyla işaret etti.&rdquo; Bu fırın bu kekleri pişirmez; şimdi bu özdeyişi de tercüme edip ihraç et de göreyim bakayım.&rdquo; Daha da büyük bir keyifle kahkaha attı.</p>

  <p class="p20">&ldquo;Benim fırınım senin domuz pirzolanı pişirmez. Buna ne dersin?&rdquo;</p>

  <p class="p20">&ldquo;Demek istiyorum ki bütün fedakârlıklar faydalıdır! Koruyucularım beni kahkaha kralı ilan ettiler.&rdquo;</p>

  <p class="p20">&ldquo;Alay-kralı, salak.&rdquo;</p>

  <p class="p20">&ldquo;Öyle olsun Angelito; ama ne olursa olsun karnaval havasındaki bir devrimde, delice kahkahanın devriminde benim saltanatım baki, nihayet, anarşik ama salak yeğenim, nihayet! Yatay bir Meksika devrimi, her şey herkes için ve herkes her şey için, dikey Aztek imparatorluğunu takip eden dikey İspanyol İmparatorluğu&rsquo;nu takip eden dikey, merkezi, babasoylu, piramitsel Cumhuriyetin ülkesinde hiyerarşinin altüst oluşu.&rdquo; Homero Fagoaga yüksek sesle gülerken babamı da Bloomingdale taklidinin ilk katına doğru iteliyordu; orada kutsal güruh hiç görmedikleri, hayal bile etmedikleri şeylerin ne olduğunu anlamadan ellerinde evirip çeviriyordu, parfümler, bir sürü parfüm, Estee Lauder, Givenchy, Togarama, yığınla elbise, Saint Laurent, Valentino, Cio Cio Sanel, binicilik kıyafetleri, Afrika&rsquo;da avlanma, Cape yelkencilik, Tibet&rsquo;te dağa tırmanma kıyafetleri, vajinal sperm öldürücüler, çilek, üzüm, keçiboynuzu, kamelya, vişne renginde ve kokusunda. Bunları nasıl kullanırsınız, nasıl, ne zaman, ne için? Penny&rsquo;nin kişisel sığınağındaki her şeyi kırıp yakan yıkıcı öfkenin yanından geçtiler. Penny&rsquo;nin bir fahişe gibi görünmeyi bırakıp bir rahibe gibi görünceye başladığı yerdi burası; ama Penny neredeydi? &ldquo;Hiyerarşinin altüst oluşu!&rdquo; Homero Fagoaga güldü. Kahkaha Kralı kılığındaydı. Komedi Prensi, Hoppalık Lordu, Gülücükler Sultanı; Ah ne komik, ne kadar da komik! Düşünüyorum da benimle başlamışlardı, hepiniz benimle başladınız, küçük yeğenim, sen, senin iğrenç proleter arkadaşların, hamile, iyice düzülmüş küçük karın &ndash;benim Işıltılı Kılavuzum tarafından&ndash; benimle dalga geçerek işe başladınız, portakal, armut bir de incir, tabii ya, büyüteç, Shogun limuzini, hatırladın mı? Jöle dolu küvetler, Homero Fagoaga&rsquo;yla dalga geçmek için her şey uyar, sadist Çinliler, inek boyundurukları, tatlımın içine konan şişe kapakları, neden olmasın, Tomasito&rsquo;yu öldürmek, seçim kampanyamın mahvı, o aşağılık soytarı Benítez tarafından aşağılanmam ha! Ben kazanacağım, Benítez&rsquo;in Hegelleri sizin jöleleriniz değil benim genlerim, şimdi gülün bana salaklar. Kahkaha Kralına ve hiyerarşinin altüst oluşuna gülün, gözlerinin önünde durana iyi bak sevgili yeğenim, dikkatle bak ve hatırla</p>

  <p class="p9">FAGOAGA ASLA KAYBETMEZ<br />
  KAYBETTİĞİNİ DE DİŞİYLE TIRNAĞIYLA GERİ ALIR!</p>

  <p class="p20">&nbsp;</p>

  <h3 class="h31"><a id="ncx2926"></a><a id="a98"></a>5</h3>

  <p class="p20">Matamoros Moreno her hareketini Concha Toro&rsquo;nun tuvalet aynasında prova ediyordu; şarkıcı ona hareketi ayine dönüştürmeyi gösteriyordu; seyircilere nasıl bakacağını, tek kolunu veya ikisini birden nasıl kaldıracağını, bir adım atıp dramatik bir biçimde nasıl duracağını, nasıl güleceğini, başını geriye atacağını, kızacağını, konuşacağını, susacağını öğretiyordu. Matamoros, Concha Toro&rsquo;nun kendi oyunculuk hüsranlarını arıttığı o aynanın önünde gururun doruklarından alçakgönüllülüğün derinlerine kadar gidip geliyordu. Yavaş yavaş, Concha Toro sayesinde önceleri hiç bilmediği ayrıntılarla, inceliklerle (hatta sırlarla) dolu yeni, şaşırtıcı bir sevişme tarzını keşfeden Matamoros Moreno hareketleri ve ayinleri aşarak varlığının derinliklerinde kendini şuna ikna etti: yaptığı şey (soyunma odasının dışında, halk için, insanlar için) içinde taşıdığı adamın dışavurumuydu, şimdi şimdi kendini göstermeye başlayan bir gücü depolamış yalnız bir adamın. Concha-Doliy-Maria İnez&rsquo;le minnettarlıkla kabul ettiği cinsel ilişkileri (kadın da şükran duyuyordu çünkü artık elli yaşını aşmıştı) Matamoros&rsquo;a şimdi ortaya çıkan, daha önceleri yedekte tuttuğu karanlık ve kör enerjiyi ifşa etti. Tek şart söylediğine inanmaktı: Ayetullah Matamoros konuşmak, hareket etmek ve konuştuklarına, hareketlerine, görüntüsüne sonuna kadar inanıyor görünmek zorundaydı. Onu izleyen kitlelere şöyle diyecekti; &ldquo;İnanç inançtır. Kanıtlanamaz, hakaret edilemez, yargılanamaz hatta hapse atılamaz.&rdquo; Bir düşünsünler bakalım; neme lazım, dedi aceleyle, gizlice resmi katil çetelerini &ndash;şahinleri&ndash; bir araya getirirken; 1972&rsquo;deki son operasyonlarından sonra hepsi dağıtılmıştı, mazide kalmış ahlaki yenilenme günlerinde açığa alınmış polisler, zenginlerin Houston, Miami ve Los Angeles&rsquo;e iltica etmeleriyle işsiz kalmış korumalar. Ama bu domuzları bile inançla hareket etmeye ikna etmesi gerekiyordu, harekete katılan polis ya da koruma yaptığını şimdiye kadar yaptıklarından çok daha ulu bir şey uğruna yapacaktı; hırsızlar ve ateş yutanlar gibi, dilenciler ve gecekonducular gibi, hepsi aynı şeyi kollamalı ve istemeliydi:</p>

  <p class="p20">&ldquo;Neden beni izliyorsunuz? Yenileşebilmek için. Kendinizi kurtarmak için. Bir kaderin yanı sıra iyi ya da kötü talihe de sahip olabilmek için. Öyle armut gibi oturmayın!&rdquo;</p>

  <p class="p20">Onların inanması için kendisinin de inanması gerekiyordu; çok akıllı, çok seksi ve vahşi Matamoros&rsquo;un hiç bilmediği cinsel sırlar ustası Şilili büyük Mamanın aşk hilelerinden bunu öğrenmişti. Onun kollarında yazdığı ve sınıf arkadaşı ikiyüzlü Angel Palomar y Fagoaga&rsquo;nın yardımıyla yayımlatmak istediği kitabındaki her şeyin tümüyle gerçekleştiğini fark etmişti, ama Angel&rsquo;in sonunu şimdiden bildirmişti; yavaş yavaş ölecekti, gıdım gıdım. Büyük Engizisyon geleneğinde olduğu gibi; zaten Palomar&rsquo;ın karısını düzmüştü, Palomar&rsquo;ın akrabalarını dövmüştü, Palomar&rsquo;ın kendisini düdüklemişti, sırf uzunluk, kalınlık ve gerçek olan kâbuslar ne demekmiş öğrensin diye. Matamoros kendi kaderinden emindi, ama o kaderde iki şey vardı: Edebi beklentilerini hüsrana uğrattığı için Angel Palomar&rsquo;dan tam bir intikam almak ve bütün dünyaya Matamoros Moreno&rsquo;nun Angel Palomar&rsquo;dan daha üstün olduğunu kanıtlamak: Bunun kanıtı da insanların Palomar değil onu takip etmesi olacaktı, Palomar&rsquo;ı değil onu hayal etmesi, Palomar&rsquo;ı değil onu sevmesi, ondan nefret etmesi. Matamoros Concha Toro&rsquo;nun ağzına boşalırken titremedi; çünkü ona inanılması ve ardından gelinmesi gerekiyordu, ama yükünü Concha'nın dişleri arasına bıraktığı anda (küçük kızı Colasa&rsquo;yı düşünüyordu, içinde bulunduğu faaliyete kara bir eşlikçi olarak, başka bir faaliyetin hayalini kuruyordu: baba kız), o anda kendisine inanmazsa kimsenin ona inanmayacağını ve peşinden gelmeyeceğini düşündü... Matamoros&rsquo;un peşinde Matamoros; umut şeytanı dünyayı yerinden oynatabilir, yanında yardımcıları tutku ve hırsla birlikte, tam da o anda Matamoros şunu fark etti: &ldquo;içimde başka bir adam gömülü, ah Anacığım, yanımda başka bir adam daha varmış da ben onu fark etmemişim; neden bana söylemedin Anacığım, beni sevmiyor musun?&rdquo;</p>

  <p class="p20">Bu iç ve dış orgazmdan sonra Matamoros Moreno ne isterse söyleyebilirdi artık; bütün işsizleri, lümpenleri, bozulmuşları, delileri, korumaları ve polisleri, rockaztek gruplarını, herkesi ikna etti, entelektüelleri, ev kadınlarını, Hipi Toltec ve Yetim Huerta&rsquo;yı, hatta Yumurta&rsquo;yı annemin yanımda bırakıp Ayetullah&rsquo;ın peşine düşen Bebek Be&rsquo;yi. Ya ben, Bebek, beni artık sevmiyor musun?</p>

  <p class="p20">&ldquo;Nefretinizin içinizde çürümesine izin vermeyin. Kabuğunuzu kırın. Buraya bakın. Şehre bakın. O size ait.&rdquo;</p>

  <p class="p20">&ldquo;Meksika kahramanı ne proleter ne de komünist. O Guadalupe&rsquo;a ait ve elimde öyle bir güç var ki kardeşim ne sol ne de sağ, o sadece benim mizacımı açığa çıkarıyor.&rdquo;</p>

  <p class="p20">&ldquo;Kahır içinde yaşamayı bırak. Bize katıl.&rdquo;</p>

  <p class="p20">&ldquo;Birbirinizi doğrayarak ne elde ediyorsunuz? Kabuğunuzu kırın.&rdquo;</p>

  <p class="p20">&ldquo;Kendinizden nefret etmeyin. Nefret edecek daha iyi şeyler var. Şu eve bakın. Şu mağazaya bakın. Şu arabaya bakın. Neden sizin değil? Her şey size bağlı. Alın onları!&rdquo;</p>

  <p class="p20">&ldquo;Ne mutlu bu tehlikeli zamanlarda dünya yüzünde dolaşanlara.&rdquo;</p>

  <p class="p20">&ldquo;Meksika umudun kumsalında yeniden doğmak için kendini kargaşanın okyanusunda boğmak zorunda.&rdquo;</p>

  <p class="p20">&ldquo;Duaların gerçek olacağı bir dünya istiyorum! Benimle gel yaşlı kadın, yürürken dua et, dua et.&rdquo;</p>

  <p class="p20">Hepsine inanıyorlardı, çünkü o da inanıyordu; Concha&rsquo;yla yatakta kendisi onun içine girerken ötekinin de kendisine girmesine izin verdi. Gövdesi direniyor. Gövdesi içindeki adamın dışarı çıkması için delirmesi gerektiğini söylüyor. Direniyor; teni hep onun olmuştu, ardında hiçbir şey yoktu, içeride başka bir şey yoktu. Evet; başka bir adam içinden çıkıyor ama gövdesi direniyor, zihni daha da fazla direniyor; bir aziz olmayacaksın, bir katil, bir deli olacaksın. Ama öteki adam çoktan ruhu olmuş. İçindeki ruhun bir gövdesi de olduğunu fark etmemiş. Bunun öteki adamın gövdesi için önemi yok; o çevreden beslenmiş, gerilimden, korkudan, hüsrandan, kendine duyduğu tiksintiden hayal kırıklığından; bütün bunlar içindeki öteki adamın ruhunu beslemiş, en komiği de kötü gerilimleri iyi gerilimlere dönüştürmüş. Uzun kabare ve Concha&rsquo;yla sevişme gecelerinde, müzik ve seksin hazzından sonra kasetleri hazırlarlardı sonra Colasa &ndash;o züppe Angel Palomar&rsquo;dan intikam almak için (korkunç bir nefret nesnesine dönüşmüşsün pederciğim!) müthiş gayretli, hevesliydi (belki babasından bile daha fazla)&ndash; her sabah erkenden kasetleri TIR Merkezine götürüyordu, oradan Saygıdeğer Meksika Cumhuriyeti&rsquo;nin artakalan her köşesine yayılıyorlardı, öfkenin, hüsranın gerilimi, düzülmüşler memleketi Meksika, doğumdan ölüme aşağılanmış ve şerefsizliğe terk edilmiş Meksikalılar tutku, rüya, umut hareketine dönüşüyordu. Sadece bir tek şey aynı kalıyordu; ruh onu sarmalayan gerilim sayesinde harekete geçiyordu; felaket istiyordu.</p>

  <p class="p20">Matamoros Moreno ötekinin dışarı çıkıp kendi ruhu ve bedeniyle bütünleşmesine izin verdi. Ayetullah Matamoros böyle doğdu.</p>

  <p class="p20">Yenik, önemsiz babam Angel Palomar&rsquo;ı etkilemek ve yenmek için doğdu. Sevgili baba sana ne oldu? Neden artık hayal gücünü paylaşmıyoruz biz ikimiz? Ne zaman tekrar bir araya geleceğiz sevgili babacım?</p>

  <p class="p20">Böylece hepimizi tutkumuduna sürükledi.</p>

  <p class="p20">Yine bu adam, ne olursa olsun, nasıl olursa olsun şimdi gümüş ve kristallerden de yansıyan parlak ışıklar altındaydı, Bloomingdale taklidinin parfüm tezgâhına bir kızı yatırmıştı ve kız o gece binlerce aynada, binlerce gözde kendi yansımasını görüyordu. Bu töreni yerine getirmesi bekleniyordu Matamoros&rsquo;tan, ruhani kılavuz şehvani kılavuzdu, devrim teni harcayarak ruhu yüceltmiyordu; seks devrimin tutkusunun ve umudunun bir parçasıydı, devrim Meksikalıların sürekli hüsrana uğrayan arzularına şaşaalı bir biçimde çiçek açtıracaktı: Patronun kızını düz! Ulaşılmaz prensesi becer! Don Ulises López&rsquo;in kızını mıhla. Tek bir şiddetli, titreşimli darbeyle olanaksızı olanaklıya yaklaştır Matamoros Moreno bunu hem kendine hem de Las Lomas del Sol da bu Ağustos gecesi ona bakan herkese borçluydu; beresini çıkardı, fermuarını açtı, kamışını çıkardı ve vadi-kızı prensesin açık bacaklarına yaklaştırdı; kız bundan böyle başına musallat olacak sağır dilsiz salaklığın eşiğinde mırıldanmayı başardı:</p>

  <p class="p20">&ldquo;Bakabilirsin, ama dokunamazsın. Çirkinsin, fakirsin, köylüsün. Sana göre değilim.&rdquo;</p>

  <p class="p20">O <span class="t17">sana göre de</span><span class="t17">ğ</span><span class="t17">ilim</span> lafı herkesin mırıldandığı ve yinelediği koddu; herkesin Matamoros&rsquo;un Penny&rsquo;den aldığı hazza coşkuyla katılmasını sağladı; kız gitgide yükselen bir sesle çığlıklar atıyordu, daha, daha, daha, sakın çıkma, boşalma, bekle, daha, daha, daha, Penny kılavuza, ışıltılı kılavuz da babama bakıyordu, doğal olarak Homero Dayı tarafından kıskıvrak yakalanmış babamın bakışlarındaki o korkunç şaka kılavuzu mızrak gibi deşip geçmişti, Homero kıkırdıyordu: &ldquo;Penny&rsquo;ye bir penis!&rdquo;</p>

  <p class="p20">&nbsp;</p>

  <h3 class="h31"><a id="ncx2947"></a><a id="a99"></a>6</h3>

  <p class="p20">Albay İnclán mesquite kökleri gibi düğüm düğüm parmaklarını gözlerinin önüne kaldırdı, herkesi şimdiye kadar hiç görmemiş oldukları bir şeyle tehdit ediyordu; hep o katran karası gözlükleri ardında sakladığı gözleriyle. Ne Bakan Federico Robles Chacón ne de Başkan Jesús María y Jóse Paredes Albay İnclán&rsquo;in gözlerini daha önce görmüştü ve ikisi de bu manzara karşısında hafiften titriyordu. Onun bakışlarıyla karşılaşmanın fikri bile onları korkutuyordu, albay da bunu biliyordu. Ölü bir adamın gülüşü gibi bir gülüşle sıkılmış yumruğunu indirdi: <span class="t17">Ş</span><span class="t17">imdi de de</span><span class="t17">ğ</span><span class="t17">ilse ne zaman?</span> Başkana daha zamanı değil dememiş miydi? Ama şimdi tam zamanıydı! Kahrolası korumalar beş para etmezdi, hepsi kaçıp artık CocaCola mı, kırmızıbiber mi o, vicdan sağaltıcısı kendine ne diyorsa, ona katılmışlardı; ama albayın en iyi adamlarını öldürüyorlardı, elektrik direklerine asılmış polis cesetleri vardı, siktir! Ateş açmak için daha ne kadar bekleyeceklerdi, ne kadar Sayın Başkan, ne kadar?</p>

  <p class="p20">Albay İnclán ve Federico Robles Chacón birbirlerine kötü kötü baktılar; Robles Chacón sükûnetle kendi neslinin güçlendirmeye çalıştıkları şeyi (Meksika Devleti&rsquo;ni, Devrim Partisi&rsquo;ni ve kontrol altındaki işçi sınıfını) küçük düşüren cezalandırılmamış suçlar selinde büyüdüğünü söyledi. Başkanın, PRI&rsquo;nın, CTM&rsquo;nin halkın gözündeki imgesi tuzla buz oldu; çünkü güçleri, öğrencilerin öldürüldüğü 2 Ekim 1968 Tlateoco katliamının ya da yine öğrencilerin Alvarado Köprüsü&rsquo;nde deşildikleri 1972&rsquo;deki Corpus Cristi&rsquo;nin ya da 10 Mayıs 1990&rsquo;da Perisur mağazası serbest bölge ilan edildiğinde Meksika annelerinin grevinin kırılışının anısı yüzünden sıfıra indi. Bütün bunların hesabının verilmesi lazım, dedi Robles, çünkü sistem artık muhalefete hep yapılageleni nasıl yapacağını bilemiyordu, yani onu kandırıp sisteme nasıl katacağını. Bu başarısızlıklar çok pahalıya mal olmuştu, çünkü hem içte hem dışta hükümeti kuvvetten düşürüyordu; dış politikadaki diplomatik beceri değil iç politikadaki beceriksizlikler yüzünden memleketin sağı solu elaleme peşkeş çekilmişti.</p>

  <p class="p20">&ldquo;Konuşmana diyecek yok, iyi de düşünüyorsun,&rdquo; dedi albay, &ldquo;ama ben de makineli tüfeklerimle ne yapacağımı bilmek istiyorum, artık onları kullanmanın tam zamanı geldi.&rdquo;</p>

  <p class="p20">&ldquo;Git de şu Matamoros denen adamı yakala,&rdquo; dedi Robles Chacón.</p>

  <p class="p20">&ldquo;Ne yapacaksın evladım?&rdquo; diye bağırdı Başkan, Küçük Federico&rsquo;da Büyük Federico&rsquo;nun, 1940&rsquo;larda Paredes&rsquo;in politik ve mali kariyerini başlatan adamın yeniden doğuşunu görüyordu.</p>

  <p class="p20">İnclán onun yerine cevap verdi: &ldquo;Size manyağınızı getireceğim, sonra da yatıp uyuyacağım, anacığımın &ndash;huzur içinde yatsın&ndash; son nefesini verdiği yastığa sarılıp yatacağım. Pekâlâ; sakin olun beyler, tünelin ucunda ışık var. Bırakın rahat rahat uyuyayım. Ama...&rdquo;</p>

  <p class="p20">Albay uğursuzca dışarı çıktı ve Federico bir kez daha Başkana fikrini söyledi. Suç zinciri kırılmalı; hayal gücü ve belleğe ihtiyacımız var. Ben bellek ve umut arasında kutsal bir simge sundum insanlara dedi Robles Başkana; onlar kurtarıcı mıydı? Ne dersiniz Sayın Başkan? Acapulco&rsquo;da o boktan veletler kıçımızı Guerrero politik krizinden kurtardığında ya da Ulises López&rsquo;in (tanrı affetsin) gücünü ve albayın annesini tasfiye ettiğimizde oyunu biz kazanmadık mı? Haber çabuk yayılır. Güç kalıcıdır. Daha doğrusu kalıcı olması gerekir. Sayın Başkan dikkatli olun. İşin anahtarı bu.</p>

  <p class="p20">Uzunca bir süre konuşmadılar, sonra bakan dedi ki: Beni anlayıp anlamadığınızı bilmiyorum, efendim, açıkçası umurumda da değil. Konuşmak zorundayım. Bir şeyler söylemek zorundayım; özellikle de bir şeyi. Hemen hemen yedi yıl önce 19 Eylül depreminde gönüllüydüm. PRI&rsquo;ya, başkana ya da başka bir şeye ihtiyacımız yoktu. Neredeyse içgüdüsel bir biçimde örgütlenmiştik, mahalledeki, daha doğrusu bir sürü mahalledeki gençleri kastediyorum. Mobiletlere, karavanlara, pikaplara doluştuk, kürek, kazma, bandaj, ne bulduysak aldık, bir çocuk elinde bir şişe Mercurochrome&rsquo;la gelip bize katıldı, O gün bizi harekete geçiren neydi? Dayanışma duygusu, insani bir duygu, komşularımızı kurtarma ihtiyacı. Onların bizim komşularımız olduğunu fark etmiştik! Beni anlıyor musunuz efendim? O sabah yanımdaki adam arkadaşımdı. Ben de başka birinin arkadaşıydım. Kurumların önüne geçmiştik. Ama o kahramanlık anı geçtikten sonra bizi harekete geçirenin ne olduğunu merak ettik. Cevabımız başkaydı. Harekete geçtik; çünkü biz eğitilmiş Meksikalılar neslindendik, kırk yıllık eğitim, okuma, film seyretme, herkesle konuşma, Meksika tarihini araştırma, falan filan; o acılı sabah bütün bunlar yüzeye çıktı. Sivil toplum devleti aşmıştı. Ama sivil toplumu yaratan da devletti. İşte politik bilmecemiz efendim. Ne kadar eski, pis, çirkin bir hale gelmiş de olsa devrimi macera, kapris, hiçbir şey uğruna satamayız; çünkü ona çok şey borçluyuz. Beni sistemin tayin ettiğini söylüyorlar. Hayal gücünden yoksun korkunç bir yönetimin düzensizliği diye telakki edilen şeyi yenmek için gönüllü oldum ben. Bugün öncekilerden ne daha iyi ne de daha kötü olan bir hükümette Devlet Bakanıyım; sizin hükümetinizde. Ülkemizin tarihi hüsrana uğramış gençliğidir. Ama her şeye rağmen olgun bir ülke de çürümüş bir ülkedir zaten. Yine de efendim, kendimi ne kadar haklı çıkarırsam çıkarayım, siz beni sabırla dinlediğiniz için efendim ve babamın da arkadaşı olduğunuz için hayatımda yaptığım tek iyi şeyin depremin sabahında yaptıklarım olduğunu söyleyebilirim. Bir cüruf dağını kazıp altından diri diri gömülmüş bir haftalık bir kız bebeği çıkardığımda duyduğum tatmini şu andaki bütün gücüme değişirdim.</p>

  <p class="p20">&nbsp;</p>

  <h3 class="h31"><a id="ncx2957"></a><a id="a100"></a>7</h3>

  <p class="p20">Bu sözleri &ndash;ama tam da bu kelimelerle değil&ndash; Bakan Federico Robles Chacón, İnsurgentes&rsquo;le Nuevo Leon&rsquo;un kavşağındaki ofisine getirilen Ayetullah Matamoros Moreno&rsquo;ya söyledi ve ekledi:</p>

  <p class="p20">&ldquo;Sana bağlı; ölümü erteleyip kaderde ne varsa yaşayabiliriz. Buraya bak Bay Kutsal Adam, buraya böyle gelen ilk adam sen değilsin, sakın öyle düşünme, hepinizin sonu aynıdır. Gözünü aç; cennet çıkarmak için elini şapkana soktun bir de baktın ki karşında cehennem var.&rdquo;</p>

  <p class="p20">Matamoros ona siyah bir elmasa benzeyen yakıcı bir bakış fırlattı, sahnede çok etkili olan bakışlardan. Ama rasyonel Robles Chacón Bela Lugosi&rsquo;nin sinematik bakışlarının çok daha kötü olduğunu düşündü; bu Drakula ayaklarını da nereden kapmıştı? Aynı zamanda Matamoros&rsquo;a gülmek de istemiyordu; Federico Robles Chacón kaybedenlere gülmezdi, hele hele bütün şehre dağılmış bir güruhun kontrolü hâlâ onlardaysa. Dahası ona neden yalvaracaktı ki? Meksika Ayetullah&rsquo;ının anlaması gereken şuydu; hareketinin şok etkisi geçmişti, anlık şölen sona ermişti, López ailesi örnek teşkil edecek şekilde öldürülmüştü b bu da son yedi yılda zengin olan milletvekili ailelerinin kulağını çekmişti.</p>

  <p class="p20">Asılması gereken polisler asılmıştı.</p>

  <p class="p20">Yağmalanması gereken süpermarketler yağmalanmıştı.</p>

  <p class="p20">Her şeye müsaade eden o an geçmişti ve şimdi &ndash;bakan şehri gösterdi&ndash; bak, Bay Kutsal Adam, aptal numarası da yapma; kutsal güruhlarının üzerinde beş helikopter uçuyor; hepsinde ikişer makineli tüfek var; başkanın muhafız birliğinin seçkin kıtaları her köşe başını tuttu her meydanı kuşattı, ellerinde M-16&rsquo;larla her çatıya çıktı. Meksika&rsquo;da bir isyanın ne kadar sürebileceğine iyi bak. Bay Kutsal Adam. Ama vahşi Meksika&rsquo;yı uyandırmayı başardın, benim sana önerim faydasız ve ölü olmaktansa faydalı ve şanlı şerefli olmandır. Bak Bay Kutsal Adam, sana bir öneri yapıyorum, şunu bir konuşalım. Sen bana bir şey ver. Ben de karşılığında sana bir şey vereyim. Ne dersin?</p>

  <p class="p20">Sana doğru cevabı verme şansım ne kadar, diye sordu Ayetullah, berelenmişti, alevlerden kararmıştı; ama salak gibi sırıtıyordu, dişleri koçan üzerine dizilmiş mısır gibiydi, kim bilir ne mitler, fabllar, rivayetlerle bağlıydı.</p>

  <p class="p20">Üç şansın var, dedi gülümseyerek Bakan, onun kadar karizmatik değildi; ama çok daha dirayetliydi.</p>

  <p class="p20">Bütün kabinenin Zócalo&rsquo;dan La Villa&rsquo;ya kadar, her bakanın elinde bir haç Kutsal Ayin ilahisini söyleyerek yürümelerini istiyorum.</p>

  <p class="p20">Tamam, dedi Robles Chacón. Karşılığında adamlarınla ülkenin dolarlarını soyanları yakalayacaksın ve 1975&rsquo;ten beri Meksika&rsquo;dan sızdırdıkları 300 milyon doları geri verene kadar bırakmayacaksın. Bunu tatlı bir sesle söyledi.</p>

  <p class="p20">Ben o işi hallederim diye mırıldandı Matamoros Moreno gözünde kurnazca bir parıltıyla; María İnez, Dolly, Concha, Galvarina yanında olsaydı bu kurnazca ifadeyi takınmasına asla izin vermezdi, tehlikeli bir tanem, o kadar ileri gitme, şansını fazla zorlama, bu çok aptalca... Ama Ayetullah çoktan içindeki öteki adamın dışarı çıkıp kaderine hâkim olmasına izin vermişti. Kısacık bir an kendini dışarıdan gördü, sanki başka birine bakarmış gibi, gördüğü şey iki adam değildi, sadece bir adam vardı, ama vaziyetin ona tayin ettiği kaderin genişlediğini görüyordu; yetimdi, bu da kaderin yarılanması ya da başka hiç kimseninkine benzememesi demektir, dedi Matamoros kendi kendine. Ne annesini ne de babasını görmüştü, yetimhanede büyümüş, burs kazanmış, &rsquo;82 Kahramanları Okulu&rsquo;na girmişti, sonra hüsrana uğrayan yazarlığı, kendisi gibi adsız bir kadınla karanlıkta geçen erken bir aşk macerası (artık yüzünü bile hatırlamıyordu); çünkü kadın hep karanlıktaydı, beni görmeye çalışma, sakın beni görmeye uğraşma, tahrik olmam deyip duruyordu; tamamıyla anonim bir kadındı, hayır dramatik gerçeklere yer yok burada, Colasa Sánchez Anónima Sánchez&rsquo;in kızı, Hiç kimsenin, Birinin, Sánchez&rsquo;in kızının, kimse ondan çocuk sahibi olmamıştı, Matamoros kızının kendisine ait olacağını ve yanında olacağını baştan beri biliyordu, on beş yaşında genç bir baba bozuntusu, Angel Palomar&rsquo;ın kıskançlığı yüzünden hüsrana uğramış bir yazar, hayal gücünün acil durum yedeğinin mit olduğu fikrini halüsinasyon haline getirmiş bir adam. Mit hazır giyim hayal gücüdür, Şilili kız arkadaşının alayla söylediği gibi; kabilenin hayal gücüdür. Kızı Colasa bir mitin yeniden doğuşuydu, hayal değildi, mitler yaşıyordu ve Colasa&rsquo;nın dişli bir vajinası vardı. Kıymetsiz bir politik ve ekonomik değerin kıymetlenmesi için de öyle olması gerekiyordu. Bununla bir servet kazanabilirlerdi. İşler öyle gitmemişti, ama kuşkusuz bu fikir Matamoros Moreno&rsquo;nun hayal gücünü aydınlatıyordu. Acapulco&rsquo;nun dışında bir tepeden şehrin anarşik yıkımını görmüş ve Colasa&rsquo;ya şöyle demişti: &ldquo;Böyle olmaz, böyle olmaz.&rdquo; Mitler başka türlüydü, anarşi değil sevgiydi onlar, düzene duyulan arzuydu, ahlâktı, neye güvenileceğini bilmekti, en eski geleneklerin en uzun ömürlü gelenekler olduklarını, bu insanları ancak onların birleştirebileceğini ve kendilerini sevmelerini, dikkate alındıklarını, saygı duyulduklarını, kendi tarihlerinin merkezi olduklarını hissetmelerini sağlayacağını anlamaktı. İşçi çetesiyle ülkeyi gezerken bizzat kendisi 1990&rsquo;lar Meksika&rsquo;sının böyle bir unsuruna dönüşmüştü, yönünü kaybetmişti, her koyun kendi bacağından asılır, nerede akşam orada sabah, hokkabazlık, duvarcılık, bugün doyduk yarına Allah kerim, yarın ne olacağı belli olmaz tarzı bir hayattan başka ne beklenirdi?</p>

  <p class="p20">Matamoros Moreno korkunç gözlerini Federico Robles Chacön&rsquo;a sabitledi; bakan, deli rahibin kahkahasını radyodan duyduğunda, bitmez tükenmez asit yağmuru altında, öğleden sonraya benzeyen bir sabah VDTB ofislerinin bulunduğu kavşakta toplanan galeyana gelmiş, öfkeli insan kalabalığım sırtında hissettiğinde daha fazla titremişti ve Matamoros&rsquo;a kaderini bir adım ileri götürmek için söylemesi gerekeni söyledi. Matamoros Moreno&rsquo;nun çifte kaderini tamama erdirmek için bir adım daha atmak gerekiyordu, Kolomb&rsquo;un yumurtası gibi sivri ucu üstünde duran ağzına sıçılmış yetim Matamoros; yüz otuz milyon Meksikalı Katolik&rsquo;tir, ne Komünist, ne PRF&rsquo;cı, ne PAN&rsquo;cı. Guadalupeludur ve bu sözleri duymayı, biri taralından güdülmeyi bekleyen binlerce insan ardına düşmüştü.</p>

  <p class="p20">Federico Robles Chacón karşısındaki adamı dikkatle süzdü (onu mahkûm olarak düşünmeye cesareti yoktu: Meksika Kudüs değildi, ne bu adam Nazarene&rsquo;di ne de bakan, mazallah! Pontius Pilate&rsquo;di) ve düşüncelerini okumaya, Meksikalı Ayetullah&rsquo;ın ikinci talebini beklerken onun neler hissettiğini anlamaya çalıştı, bu adam Robles Chacón&rsquo;un ulusal simgeleştirme projesini, yüceltim mekanizması sayesinde baskı ihtiyacının yerine geçecek simgesel bir formu laboratuvarda yaratma sürecini sekteye uğratmıştı. Anadok&rsquo;u yaratmasının nedeni buydu. Aydın bir azınlığın Meksika&rsquo;yı yönetebileceğine derinden inanıyordu. Bu bir yanılsama değildi, ülkesinin kazandığı birkaç küçük başarı da birkaç seçkine aitti; sınırları onlar çizmiş, ne yapacağını bilmeyen, barbar, vahşi çoğunluğu boyun eğmeye zorlamış ya da yenmişlerdi, öyle bir çoğunluktu ki bu zafer kazandıklarında başa kendileri gibi karanlıkçı ve kaba azınlıkları getiriyorlardı: Santa Anna&rsquo;nın anarşik hayaleti, milletin lideri, horoz dövüşçüsü, çapkın, damızlık dönüşe dönüşe köylü bir diktatöre dönüşmüştü, bir hokkabaz, gülünçlük abidesi, yabancı güçlerin şamar oğlanı, sürekli dikkate alınması gereken kötü bir kehanet gibi Meksika tarihindeki yerini koruyordu; köylüleri iktidardan uzak tutun, Zapata ya da Villa ne kadar soylu görünürse görünsün fark etmez, Santa Anna&rsquo;nın yinelenmemesinin tek yolu bu. Aydın azınlıklar, ister sağcı ister solcu, ister muhafazakâr ister liberal, ister Lucas Aiáman ister Dr. Mora olsun. Reform adamları: liberal bir azınlık; Porfirio Díaz rejimi adamları: pozitivist bir azınlık; Devrim adamları: öncüllerinden daha geniş tabanlı, daha gözenekli, daha kalıcı bir meritokrasi; 1700 ya da 1800&rsquo;lerde doğmuş olsalardı Robles Chacón ve babası köylü borcuna, büyük çiftlik sistemine ve kırbaca mahkûm ameleler olurlardı... Ama onlar Devrimle birlikte doğmuşlardı, devrimi kendileri yapmıştı, miras almıştı ve yönetilmek yerine yönetmişlerdi. Bunun için ödedikleri bedel kendilerinin de aydın bir azınlığa dönüşmeleriydi. Anarşik bir çoğunluğa dahil olsalardı asla yönetemezlerdi.</p>

  <p class="p20">Şimdi tekrar harekete geçen, yeniden canlanan kitlelerle karşı karşıya bulmuşlardı kendilerini. Bu ilk değil, diye düşündü Robles Chacón, ne ilk ne de son, ama bu sefer onlarla ve Ayetullah Matamoros&rsquo;la yüzleşmesi gereken kendisiydi. Robles Chacón bunu gayet iyi biliyordu; Matamoros&rsquo;un teatral göz kırpışının ne anlama geldiğim anlamıştı, o kadar dramatikti ki niyetini belli ediyordu: bu onun hem gücü hem de zaafıydı. Matamoros Moreno gerekirse ölene kadar rolünü oynayacaktı, kendisi için yarattığı rolü, kitlenin ona verdiği rolü. Şansını deneyecekti, oyununu oynamadan uzlaşmayacaktı, trajedisiz anlaşma kabul etmeyecekti. Robles oğlu Robles bin yıllık Meksikalı genleri sayesinde bunu hissediyordu, bunu biliyordu, tadı safra gibi ağzına geliyordu; çünkü bu kaçınılmaz oyun onu yapmak istemediği şeyi yapmaya zorlayacaktı, Meksika tarihini gereksiz bir sınava sokacaktı, ama bu sınav Meksika Ayetullah&rsquo;ının melodramı ve kutsallaştırılmış şiddet için elzemdi.</p>

  <p class="p20">Acaba, dedi Matamoros, gerçekten de benim insanlarımı öldürmeye gücün yeter mi. İkinci sorum bu.</p>

  <p class="p20">Bunu korkusuz bir emniyetle sormuştu.</p>

  <p class="p20">Bakan gözlerini indirdi, kapadı, bütün bunların gerçekte olmaması, bir yerlerde bir tiyatro yazarının bu sözleri karakteri Matamoros&rsquo;a söylettiriyor olması için dua etti, keşke esas repliği bu olmasaydı, bu sözleri geri alsaydı, yeniden düşünseydi. Ama Ayetullah yineledi, aşağıda beni destekleyen onca insanı katledecek gücün var mı merak ediyorum. Bunu söylemişti; çünkü karakterinin öyle demesi icap ediyordu, eğer rolü bu olmasaydı öyle demezdi.</p>

  <p class="p20">İkinci talebin bu mu, diye sordu Robles Chacón büyük bir serinkanlılıkla.</p>

  <p class="p20">Matamoros başını salladı, kül ve taze kanla lekelenmiş kırmızı eşarbı hâlâ başındaydı.</p>

  <p class="p20">Robles Chacón sadece sol elini sağ bileğine götürdü ve saatinin altın düğmelerinden birine bastı. Düğme, düğme, düğme kimde? diye düşündü, üzüntüyle, bilinçsizce, kendisine rağmen, bütün felsefesine ve politikasına rağmen olacaklar için bilincinin her seviyesini açık tutarak.</p>

  <p class="p20">Bir şimşeğin tersi gibi, makineli tüfeklerin kesik kesik gürültüsünü ölümle kan ve yükselen alevler takip etti. Matamoros bağırıyor, kendini bakanın ofisinin camlarına vuruyor, &ldquo;havanın temiz olduğu&rdquo; şehrin bozbulanık güneşini süzen mavi camlara parmak izlerini bırakıyor, Insurgentes, Nuevo Leon ve Viaduct&rsquo;ın kavşağında toplanmış insanlarının kalktığını görüyordu, onun insanları! onun peşinden gelenler ve dışarıda kılavuzumuza özgürlük, Matamoros&rsquo;u serbest bırakın! diye bağıran insanlar. Onların sessizce sinekler gibi düştüğünü gördü, ses gitgide uzaklaşıyor, vadi sabahında yankılanıyordu ama onun aksine yangın büyüyordu, hardal rengi, Colonia Hipódromo&rsquo;dan Tacubaya ve Lomas Altas&rsquo;a, Baja Califomia&rsquo;ya ve Colonia de los Doctores&rsquo;e, Parque Delta&rsquo;dan Xola&rsquo;ya, Colonia del Valle&rsquo;ye, oradan Pariotsimo ve Colonia Nápoles&rsquo;e yayılıyordu, Hotel de México&rsquo;nun gülkurusu camlarını ve Meksika Ulusal Havayolları&rsquo;nın cam tapınaklarını imha ederek, Siquerios&rsquo;un akrilik kabartmaları üzerine çöreklenerek ilerliyordu; kahverengi duman ölenleri Matamoros Moreno&rsquo;dan saklıyordu uzun yol sürücüleri, dini bütün ihtiyar kadınlar, kızgın delikanlılar işsiz ofis çalışanları, iflas etmiş mağaza sahipleri, kapı dışarı konmuş deliler &ndash;hepsi görünmez olmuştu, makineli tüfekle taranmışlardı, ölmüşlerdi, kaderleri tamama ermişti, en azından Matamoros Moreno ve Federico Robles Chacón&rsquo;dan daha fazla.</p>

  <p class="p20">Bakan gözünü bile kırpmıyordu. Ayetullah bağırıyordu, sevgilimi kurtar! kızımı kurtar!..</p>

  <p class="p20">Robles Chacón sadece güldü. Ne kadar çok teklif! Sevgilin, kızın, ya o albino kamyon şoförü, ya o kayıp nine, Colasa&rsquo;nın annesi kimdi? Matamoros&rsquo;un annesi, babası kimlerdi? Zavallı küçük yetim, sabahın (orospu) çocuğu, acaba tanımadığı ana babası da kalabalığın içinde miydi? Bu piç ülkenin, bu vahşi Meksika&rsquo;nın, bu uyuyan kaplanın kapısını açarken bunu düşünmüş müydü ya da sevgilisi ve kızıyla birlikte aklına gelen herkesi? Mesela albinoyu mahkûm etmeye cesareti var mıydı? Yoksa Matamoros Moreno ölümü kişisel bir şey olarak düşünemiyor muydu, &ldquo;Colasa öldü&rdquo;, &ldquo;Galvarinaconchadollymanés öldü", &ldquo;albino öldü&rdquo; diyemiyor muydu, mesele bu muydu? Robles Chacón bütün o kurbanları düşünürken buz gibi bir sesle Matamoros&rsquo;a bunları söyledi. Ama Robles Chacón kendini bir an için olsun kandırmadı: kendisi, Federico Robles, fils, bu kanlı günün esas kurbanıydı, o uzun kanla kirlenmiş günler listesine eklenecek bir gün daha, öyle değil mi? Sadece toplu ölüm mü düşünebilirsin sen, benden istediğin ölümü, öyle mi orospu çocuğu?</p>

  <p class="p20">Her şeyi biliyoruz, dedi Robles Chacón, kısa bir aradan sonra. Gülümsedi. O fazlaca şişmiş Yahuda&rsquo;yı, Don Homero Fagoaga&rsquo;yı, Kral Momus&rsquo;unu kurtarmamı isteyecektin değil mi? İnsanlarının ne kadarını kurtarmak istemiştin? Mikado bilek radarında bir düğmeye basması hepsini ölüme mahkûm edebileceğini göstermeye yetmişti...</p>

  <p class="p20">Bakan, bir müddet Ayetullah&rsquo;ı kendi haline bıraktı, sonra koluyla onu korumaya aldı, onu kucaklamak için omzuna dolanan bir dost eli, bakan ona istediğini verebilirdi, ölümler anında kesilebilirdi, eğer Ayetullah 15 Eylül 1992 akşamı Ulusal Sarayın balkonunda Anadok&rsquo;un yanında boy göstermeyi kabul ederse; milli birlik gerçeğini halka gösterme ve canlandırma lütfunda bulunursa artık başka kimse ölmeyecekti. Ayetullah&rsquo;ın bu pazarlığı kabul etmeyecek ya da ona Yahuda diyecek kişilerin affını talep etmesi gerekmiyordu; Robles Chacón pazarlığı kabul etmeyenlerin hesaba katılmadığını söylemedi; bu ayrıntıları kafaya takmanın alemi yoktu, kimseyi aşağılamaya gerek yoktu, bu işler böyle, kendimi sınayacağım: Ayetullah kanlı kavşağa baktı, insanlar canlarını kurtarmak için koşuyorlar, ağlıyorlardı, ambulans sirenleri, tek tük silah sesleri, her şeyin üzerine yağan suyun gürültüsü duyuluyordu, sanki dev bir muşamba gırtlak kanlı şehrin yüzeyinde akan kirli suları yutmayı başaramamıştı.</p>

  <p class="p20">O su pompası şehrin kalbi gibiydi, dedi babam kendi kendini ve bir pasta fırınında Hipi&rsquo;yle Yetim&rsquo;i karşısında buldu, neşeyle kalabalığa ekmekler, Campeche kekleri, pudra şekerli kurabiyeler, galetalar ve pastalar dağıtıyorlardı, gerçi onlar dağıtmasa da güruh kendi alacaktı; ama ikisi çorbada tuzlarının olmasından pek mutluydu, sanki kendilerinin Aca felaketinin kirinden ve maşa olarak kullanılma duygusundan temizliyor gibiydiler ve şimdi kimseye alet olmadıklarını, herkese yardım ettiklerini düşünüyorlardı, babama gel bize katıl! diye bağırdılar, böyle çok fırına ihtiyacımız var! güldüler, bu onların göreviydi: ekmek yesinler!</p>

  <p class="p20">Angel Palomar başını olmaz dercesine salladı.</p>

  <p class="p20">Dedesiyle babaannesinin evinde Yumurta ve Angeles&rsquo;le buluşurlar mıydı sonra?</p>

  <p class="p20">Kim bilir, bakalım, babam omuzlarını kaldırdı.</p>

  <p class="p20">&nbsp;</p>

  <h3 class="h31"><a id="ncx2988"></a><a id="a101"></a>8</h3>

  <p class="p20">Ayetullah gecesinde Mexico City bir kez daha tahammülünün sınırlarını zorlayan şeylere tanıklık etti; sadece Aztek başkentinin düşmesinin anısı (artık kalmamıştı) ya da 19 Eylül 1985 depreminin anısının (bile isteye) unutulması bu yeni felaketle kıyaslanabilirdi. Yine de Tenochtitlân&rsquo;ın yenilgisinin dumanı ve kanı arasında ya da yedi yıl önce başkenti mateme sokan yıkım ve yangının kesif harabesi içinde kimse böyle iki kişi görmemişti, kafaları yün şallarla örtülü iki kişi Avenida Durango&rsquo;yla Calle Génova arasında sinsi sinsi, cüzamlı duvarlara âdeta yapışarak koşuyorlardı; her köşede durup etrafı kolaçan ediyorlar, tehlike yoksa ilerliyorlar, eğer şüphe ederlerse geri çekiliyorlardı.</p>

  <p class="p20">&ldquo;Biliyorum tek isteğimiz huzur ve sükûndu,&rdquo; dedi Capitolina nezaketle &ndash;ama tiksintisini saklamıyordu&ndash; kardeşini Avenida Chapultepec&rsquo;teki su kanalının önünde katledilmiş bir yığın hayvanın etrafından dolandırırken.</p>

  <p class="p20">&ldquo;Önce huzur, sonra sükûn ve ikinci olarak...&rdquo; diye konuşmaya başladı Famesia; ama kardeşi lafını kesti, kusura bakma Famecita, seni bu vahşete maruz bıraktığım için beni affet küçük kardeşim, halbuki sevgili annemle babama seni koruyup kollayacağıma dair söz vermiştim. Dikkat et o ölü kedinin üzerine basma...</p>

  <p class="p20">&ldquo;Bir kere, işi hale yola sokalım, nihayet felaket sıfır, üçüncü olarak kriz de yok,&rdquo; diye mızıldadı Famesia.</p>

  <p class="p20">&ldquo;Her şeyin öyle olacağını düşünmüştük...&rdquo;</p>

  <p class="p20">&ldquo;Sevgili anne babamızın bize öğrettiği gibi...&rdquo;</p>

  <p class="p20">&ldquo;Huzur içinde yatsınlar...&rdquo;</p>

  <p class="p20">&ldquo;Amin, amin!&rdquo;</p>

  <p class="p20">Ama aceleyle kazılmış siperlerden taşan cesetlere, Paseo de la Reforma&rsquo;da Sosyal Güvenlik Binası önünde elektrik direklerine asılmış sıra sıra adamlara, bulvar boyunca yanan kızartma tezgâhlarına, hokkabazların ve ateş yutanların trafik adalarındaki kulübelerine bakışları solgun bir korkuyla ilişince Fagoaga kardeşler dönüp göz ucuyla birbirlerine baktılar ve kahkahalarla gülmeye başladılar, sonra hemen ağızlarını kapadılar, ufak ve kararlı Capitolina tombul küçük eliyle, uzun ve titrek Famesia siyah şalıyla ağzını kapadı; hep en kötüsünü düşünmüşlerdi &ndash;yalan, yalan; hep tutkuyla en kötüsünü arzulamışlardı; kazalar, hastalık, devrim, depremler, ölüm... İşte gelmişti! Kimse kaçamayacaktı! Hepsi toza dönüşecekti! Bu felaketlerle geçmiş on yıla konmuş son rötuştu ve kız kardeşlerin ikisi de bilgili, tecrübeli ağabeyleri Dr. Homero&rsquo;nun kendilerine söylediği şeye inanıyorlardı; sadece azıcık itmek gerekiyordu, cehennemi metropolisi yerle bir etmek için parmak ucuyla dokunmak yeterdi: Artık kaderi imgesiydi şehrin; bir büyücünün bir kuşu kesmesine gerek yoktu, ateş sütunlan, ağlayan kadınlar ya da gün ışığında yıldızları yansıtan aynalar hep gereksizdi.</p>

  <p class="p20">Kaç kereler Fagoaga Hanımlar gafil bir misafiri uyararak bir akşam yemeğinin tadını kaçırmışlardı:</p>

  <p class="p20">&ldquo;Sizin yerinizde olsam onu yemezdim bayım.&rdquo;</p>

  <p class="p20">Böyle hayatta kalıyorlardı.</p>

  <p class="p20">Bugüne kadar. İflaslar ve devalüasyonlar onlara dokunmamıştı; malları mülkleri, burada yüksek faize verilmiş, sınır ötesinde dolara çevrilmiş paraları vardı. Mahallelerini yerle bir eden &rsquo;85 depremi allahtan onlara ilişmemişti, ağabeyleri Homero&rsquo;ya da öyle: Tanrı Fagoagaları sever! Kanıtı ortada! Ta ki bugüne kadar, bugün ölüm umumiydi, bir hata, doğal afet ya da ilahi adalet yüzünden değil; artık ölüm politikaydı, yukarıdan idare ediliyordu ve Capitolina kendilerinin bile felaketten kurtulamayacağını tahmin edecek kadar gerçekçiydi.</p>

  <p class="p20">Bir ambulans siren çala çala ıssız bulvardan geçti. Şafak vaktiydi, Fagoaga kardeşlerin son görevlerini yerine getirmek için seçtikleri vakit. Dura kalka hızlı hızlı yürüyerek, kadife terliklerinin inceldiğini ve ıslandığını hissederek kan ve Coca-Cola&rsquo;ya bulanmış kaldırımın tozları üzerinde yürüyor, iç çekiyorlardı, Florencia Caddesi&rsquo;ni geçtiler, sonra Genova&rsquo;ya dönüp General Rigoberto Palomar&rsquo;ın tek katlı mütevazı evine yöneldiler; ev garaj kapısı gibi demir bir kapıyla korunuyordu, adresi iyi bilmeyen bir ziyaretçi babam Angel&rsquo;in büyüdüğü evi tamirci zannedebilirdi.</p>

  <p class="p20">Şafak Meksika&rsquo;nın akşam dualarının öldüğünü inkâr ediyordu.</p>

  <p class="p20">Sabah güneşi domuz ahırındaki bir inci tanesi gibi parlıyordu.</p>

  <p class="p20">Ağaç kaplı dağların ve karlı volkanların havası tozu, kan ve çöp kokusuyla birlikte silip süpürdü. Ama yakında kristal tekrar kırılacak; hastalığın maskesi ortaya çıkacaktı.</p>

  <p class="p20">Capitolina ve Famesia generalin evinin kapısına yaklaştılar. İçeri girmek ya da kapıyı çalmak için tek bir hareket bile yapamadan general kapıyı açtı. Yaşlı adam fişekliğini takmış, kırk beşliğini beline sokuşturmuş, kel kafasına kırmızı özgürlük beresini geçirmişti.</p>

  <p class="p20">Capitolina: &ldquo;Kızı görmek istiyoruz,&rdquo; dedi.</p>

  <p class="p20">&ldquo;Ne kızı?&rdquo;</p>

  <p class="p20">&ldquo;Şu yeğenimizin aşk yaşadığı kızı.&rdquo;</p>

  <p class="p20">&ldquo;Siz akbabalar onun adını biliyor musunuz acaba?&rdquo;</p>

  <p class="p20">&ldquo;Angeles demişti birisi.&rdquo;</p>

  <p class="p20">&ldquo;Eee, kızkuruları ne istiyorsunuz?&rdquo;</p>

  <p class="p20">&ldquo;Hiç, General, sadece hamileliğinin ne kadar ilerlediğini görmek istedik.&rdquo;</p>

  <p class="p20">&ldquo;Bir merhaba deyip gideceğiz,&rdquo; dedi Famesia, büyükdedenin gözlerindeki katil bakışları görünce.</p>

  <p class="p20">&ldquo;Kız için geldik,&rdquo; dedi Capitolina, &ldquo;çocuğu rahatça doğursun, ailemizin yeni üyesi dünyaya kollanarak, sevgi içinde, Hıristiyan beşiğinde gelsin diye.&rdquo;</p>

  <p class="p20">&ldquo;Yani burada kalırsa onu şeytan mı kapar?&rdquo; diyerek güldü Don Rigoberto.</p>

  <p class="p20">&ldquo;Kardeşimle benim en büyük korkumuz bu.&rdquo;</p>

  <p class="p20">&ldquo;Onu da kendiniz gibi ikiyüzlü, softa bir orospu çocuğu yapacaksınız değil mi?&rdquo;</p>

  <p class="p20">&ldquo;Ağzınızı toplayın General, ağzınızı toplayın!&rdquo; Capitolina omuzlarını silkti. &ldquo;Ayy!&rdquo; dedi Famesia.</p>

  <p class="p20">&ldquo;Bu arada siz de vârisin vasisi olacaksınız, Palomar serveti de size kalacak, mezar soyguncuları sizi.&rdquo;</p>

  <p class="p20">&ldquo;Bizim sadece ahlaki kaygılarımız var!&rdquo; Capitolina parmağını generalin burnuna doğru salladı. Günün kötülüklerine göğüs gerebilmek için sabahın köründe kahvaltı etmiş olan Famesia da kardeşini taklit etmek istedi, ama parmağının ucunda parıldayan birkaç damla böğürtlen reçelini görünce vazgeçip hemen parmağını yaladı.</p>

  <p class="p20">&ldquo;Ahlâkmış, kıçımın ahlâkı!&rdquo; diye bağırdı general, ama tam o sırada arkasında omuzları soğuktan titreyen karısı Doña Susana Rentaría belirdi.</p>

  <p class="p20">&ldquo;Onlara gerçeği söyle,&rdquo; dedi büyüknine Palomar serinkanlılıkla.</p>

  <p class="p20">&ldquo;Sen söyle.&rdquo;</p>

  <p class="p20">&ldquo;Angeles dün kargaşada kayboldu.&rdquo;</p>

  <p class="p20">&ldquo;Onu bizden saklıyorsunuz!&rdquo; diye bağırabildi Capitolina General kapıyı yüzüne çarpmadan önce. Kaldırımda duran Famesia gülmeye başladı, olaylar nedeniyle değil hiçbir neden olmadığı için, eski bir acı ya da gelecekteki bir aşağılanma için gülüyor gibiydi, sanki görünürdeki neden, annem Angeles&rsquo;in (hemen belirteyim, ödü kopmuş durumda, haşmetmaapları) benimle birlikte kaybolması onun için hiçbir anlam ifade etmiyordu.</p>

  <p class="p20">Capitolina, suratına bir tokat atarak onu susturdu: &ldquo;Salak.&rdquo;</p>

  <p class="p20">Abla yüzünü Paseo de la Reforma&rsquo;ya döndü, şaşkına dönen kardeşi şalına sarınarak peşinden koştu, evli olmayan bir kadının kaderinin cehennemde maymunların lideri olmak olduğunu düşünüyordu tebessümle.</p>

  <p class="p20">&ldquo;Maymunların rehberi!&rdquo;</p>

  <p class="p20">İkisi de aynı şeyi düşünmüştü; ikisi de kayıp çocuğun korkunç acısını hissetmişti (hissedeceğim, hissettiğimde anlayacağım, anladığımda hissedeceğim, anlayacağım), (işte bu yüzden hissediyorum ve anlıyorum; biz bütün fetüsler doğmuş doğacak herkesin Korsikalı kardeşleriyizdir); kayıp çocuk, bir tane daha, tekrar çocuksuz, yalnız kadınlar, boş evler, kayıp çocuklar.</p>

  <p class="p20">Birbirlerinin ellerinden tuttular ve kendilerini ölecek gibi hissettiler.</p>

  <p class="p20">Kolu bilezikli çocuğum nerede olabilir? diye mızıldandı Famesia</p>

  <p class="p20">Doğacak çocuk nerede olabilir? diyerek içini çekti Capitolina.</p>

  <p class="p20"><span class="t17">Ben</span> nerede olabilirim?</p>

  <p class="p20">&nbsp;</p>

  <h3 class="h31"><a id="ncx3036"></a><a id="a102"></a>9</h3>

  <p class="p20">1 Eylül 1992&rsquo;de şehrin üzerine abanan hazin sessizliği daha da kötüleştiriyordu hoparlörlerin uğultusu. Meclisin alkışlarıyla coşan Başkan Jesús María y José Paredes kürsüye çıkıp posta güvercinlerini &ndash;yoksa ışık kumruları mıydı?&ndash; birbiri ardına salıvermeye başladı:</p>

  <p class="p20">Ulusa yönelik tehlike ortadan kalktı; Meksika&rsquo;nın ilerlemesi önündeki engeller yıkıldı; aşırı uçların isyanı şiddetle bastırıldı, çünkü şiddetten doğmuştu; ama polisin kahramanca tutumu bizi, sivil hükümeti silahlı kuvvetlerin eline teslim etmekten kurtardı, polisimize teşekkür ediyoruz (alkışlar; Albay İnclán hazırola geçiyor, gülmüyor, yüzünde siyah gözlükler, yeşil salya çenesinden akıyor; kaskatı oturuyor); ne anarşi ne tiranlık, sadece Meksika! Kurumları kurtarıldı! Devrim yaşatılıyor! Ne özgürlüksüz düzen ne düzensiz özgürlük, ne geleneksiz ilerleme ne ilerlemesiz gelenek, ne otoritesiz adalet ne adaletsiz otorite! diye haykırdı Chuchema&rsquo;mız, Meksika politikasında bir yer değiştirme hezeyanından ibaret olan konuşmasının doruk noktasında ve Meksika Cumhuriyeti&rsquo;nin (ondan geri kalanın) bütün hoparlörlerine bunu öyle bir bağırdı ki annemin rahminde ben bile duydum: Albay Nemesio İnclán&rsquo;i taltif edelim (tekrar alkış; bu sefer siyah gözlüklü adam kim bilir, ya mütevazılıktan ya endişeden ayağa bile kalkmıyor) o kurumsal düzen uğruna kişisel hırsından vazgeçti; Anamız ve Doktorumuz çok yaşasın (orada değil; aynada kendine bakıyor, sadece haykırmak ya da yarışma ilan etmek için kendini gösteriyor; gösteriyi ne çalıyor ne de paylaşıyor; Hanım Firavun tek başına çalışıyor!), o ki ulusun simgelerini her şeyin üzerinde tuttu; beş yüz yıllık ulusal deneyim sonucu büyük zorluklarla edinilmiş, Meksika halkının kendi simgelerini gaddarca onların elinden almak isteyen, çoğunluğu özgürlük kılığına bürünmüş kaotik ahlâksızlıkla tehdit edilen bu ulusun simgelerini. Başkan Paredes, kandırılmış, cani anarşistleri itham ettikten sonra, artık herkes için uzlaşma ve birleşme zamanının geldiğini söyleyerek konuşmasını sürdürdü. Ulusun tehdit altında kaldığını kabul ediyordu; Birleşik Devletler Askeri Gücünün (Karayip) Veracruz&rsquo;a yirmi bin denizci indirip, Costaguana&rsquo;daki tiranlara baskı yapmak ve basit domino taşları gibi kızıl dalganın tehdidi altında olan, ama özgür dünyanın stratejik sağlığı için elzem Chicatam Tröstünün petrol rafinerilerini korumak için geçen Ocak ayından beri izin istediklerini şaşkın ulusa açıkladı. Tadil ve Teyit edilmiş İnter-Amerikan Rio Anlaşması&rsquo;na iştirak eden Meksika&rsquo;nın asli yükümlülükleri uyarınca bu izni vermişti; ama manevralar için tayin edilen süre bittikten sonra denizciler Veracruz eyaletinden ayrılmayı reddetmişlerdi, gerekçe olarak da aslında resmen orada bulunmadıklarını, hiçbirinin Meksika&rsquo;da 175 günden daha fazla kalmadığını, anlaşmaya göre merkez üsleri Honduras&rsquo;tan oraya tam olarak nakledilmiş sayılmaları için her birinin en az 180 gün orada kalmaları gerektiğini göstermişlerdi. Denizciler nasıl tahliye etsinlerdi ki, resmen oraya hiç gelmemişlerdi; değiş tokuş edilmişlerdi, hızla komşu Gölgeler Cumhuriyetine aktanimışlardı, yerlerine gelenler de asla 180 günü doldurmamıştı. Meksika&rsquo;da yirmi bin denizci vardı, ama Meksika&rsquo;da yirmi bin denizci yoktu; ne yapacaktık? O var olmayan denizciler çoktan Perote&rsquo;ye ilerleyip dağlara dağılmışlardı; her ne kadar Başkan Rambo Ranger (pek sıkı fıkı olduğu), Başkan Jesús María y José Paredes&rsquo;i kırmızı telefondan arayıp denizcilerin kendi akıllarına eseni yaptıklarını, Washington&rsquo;dan emir almadıklarını, sadece demokrasiyi her yerde ve her şekilde koruma azmiyle hareket ettiklerini söylese de, nesnel olarak Amerika&rsquo;nın çıkarlarına ve Amerikan halkının büyüklük istemine hizmet ettikleri müddetçe A.B.D. başkanının onları açıktan açığa reddetmek istemediği de doğruydu ve Başkan Paredes bugün meclise, her şeye rağmen bu birlikleri sınır dışı etmenin Meksika&rsquo;ya düştüğünü; çünkü ne de olsa bunların işgalci bir kuvvet olduğunu ilan ediyordu, bunun için de milli birliğin sağlanması şarttı, zaten milli birliğin tesisi için de Başkan&rsquo;ın yapacağı öneriden daha iyisi düşünülemezdi, hepimiz dinliyorduk (korunaklı, ultrasonik kabinimde ben bile): şimdi parti çekişmelerinin zamanı değildi, hepimiz tek bir partide toplanmalıydık, Meksika&rsquo;nın Partisinde!</p>

  <p class="p20">&ldquo;Hangisi Sayın Başkan hangisi?&rdquo; diye bağırma cüretini gösterdi Yucatango Senatörü Peregrino Ponce y Péon, yöneticinin lafını kesmişti.</p>

  <p class="p20">&ldquo;Artık bize işkence yapmayın. Sayın Başkan, bunun hangi parti olacağını söyleyin,&rdquo; dedi Doña Virginia İris de Montoya, Tamaleón temsilcisi, aynı zamanda oyuncular sendikasını da temsil ediyordu.</p>

  <p class="p20">Bunun üzerine derinden duygulanan Başkan nefesini tutmuş bekleyen bütün ulusa ilan etti: &ldquo;Ben şimdi, geçmişte ve gelecekte, tersini söylesem de hep Devrimci Kuruluş Partisi&rsquo;nin (PRI) sadık bir militanı oldum.&rdquo;</p>

  <p class="p20">Ulusun yasama organı ayağa fırlayarak Başkanı bu zafer anında tebrik ettiler; son sözleri gümbürtüye gitti, PRI tek parti, tek güç bütün küçük partiler vatanseverlik uğruna onunla birleşmeli. Biz de sizden bunu bekliyorduk, diye bağırıyor Chihuahuila Milletvekili Hipólito Zea, upuzun boyuyla ayağa kalkıyor, bize yolu gösterdiğini için teşekkürler Sayın Başkan, diye bağırıyor köylü lideri Xavier Comerá y Braniff, ölene kadar arkanızdayız, Sayın Başkan, yaşasın Meksika, yaşasın PRI!!!</p>

  <p class="p20">Bakan Federico Robles Chacón, alkışlar patladığında VCR&rsquo;sinin sesini kısıyor. Gece bastırmış, Başkan&rsquo;ın konuşmasını bininciye gözden geçirmiş, etkisini ölçmüş, Ulises López&rsquo;in başını çektiği Yankee yanlısı hizbin yok oluşuna kadeh kaldırıyor. Artık muhteşem Bakan bastırılan ayaklanmanın Pasionaria&rsquo;sını, hüsrana uğramış Meksika Ayetullah&rsquo;ının sevgilisini kabul edebilir:</p>

  <p class="p20">&ldquo;Madam Toro&rsquo;yu gönderin,&rdquo; diyor smokinli dalkavuğuna.</p>

  <p class="p20">Evet, Matamoros Moreno öldü, diyor Robles, Chacón gaddarca, 1945 civarında çekilen bir Ramón Pereda filmi için giyinmişe benzeyen kadına; üzerinde payetli çilek rengi satenden askısız bir gece elbisesi, saçındaysa &ndash;peruk sayesinde iyice gürleşmiş ve karalaşmış&ndash; quetzal tüyleri. Elbiseyi tamamlayan file çoraplar ve sivri burunlu, kıpkırmızı, yüksek topuklu kadife ayakkabılar.</p>

  <p class="p20">Evet, Matamoros Moreno öldü: Robles bu ağırlığı üzerinden atıp bütün yanılsamaları ve umutları silmek istiyor. Ayetullah&rsquo;ın hayatını kurtarmaya çalıştığını, ama Albay İnclán&rsquo;ın ısrarla onu istediğini söylemiyor; albay başka hiçbir şey istememişti; Victor Hugo&rsquo;nun ricasına rağmen Juârez&rsquo;in Maximilian&rsquo;ın ölümünü istemesi gibi, albay ulusu kurtarmak ve kitleye kararlı bir mesaj göndermek için yapmıştı bunu, birkaç kelle koparacaksın yoksa senin kelleni koparırlar, demişti, gözünde Pinochet-Huerta gözlükleri, çenesinde yeşil salya. Ama bir iki saniyelik sessizlikten sonra kadın sadece &ldquo;Baby Love&rdquo; şarkısını söylüyor. Politik bir suçtu, diyor Robles, ertesi gün aynada kendine bakabilmek için bu gece çok samimi olmak istiyor. Tüyler Concha Toro&rsquo;nun yüzünü saklıyor, başı öne eğik, aşkını kaybetmiş; çünkü madam, bu başka bir politik suçun karşılığıydı, kadının kafasındaki tüyler o kadar aşağı sarkıyor ki quetzal kuyruğu bakanın masasındaki bronz dolmakalem takımının hokkasına girecek gibi oluyor. Bu yüzden yasal bir suçtu, yaşasın keyif, yaşasın aşk (diye söylüyor Concha nam-ı diğer María İnez başı öne eğik); çünkü ülke doğal sebeplerden ve Tanrının gazabından yeterince çekti, artık politik, anarşik, kanlı bir işkenceye dayanacak gücü yok, ah sevgilim, bir görsen ne haldeyim; çünkü sen yoksun yanımda, bir deprem durdurulamaz, ah! ama bir devrim durdurulabilir.</p>

  <p class="p20">&ldquo;Üzgün olduğumu söyleyemem.&rdquo;</p>

  <p class="p20">&ldquo;Günahın da bedeli olduğu doğru mu?..&rdquo;</p>

  <p class="p20">&ldquo;Anlamadım?&rdquo;</p>

  <p class="p20">&ldquo;Seni sevdiğim için ödediğim bedel ne çok...&rdquo;</p>

  <p class="p20">Concha Toro eşliksiz şarkı söyleyenlerin melankolik sesiyle söylüyordu, böylece yalnızlıkları iki katına çıkıyordu.</p>

  <p class="p20">&ldquo;Madam, lütfen...&rdquo;</p>

  <p class="p20">&ldquo;Beni rahat bırakın bayım.&rdquo; Başını daha da öne eğdi. &ldquo;Erkeğime borcumu ödemem lazım şimdi; kaderini öğrendiğim şu anda. Bu benim erkeğim için yaktığım ağıt, küçük bir şarkı, tamam...&rdquo;</p>

  <p class="p20">&ldquo;Gerçeği bizzat benden öğrenmenizi tercih ettim.&rdquo;</p>

  <p class="p20">&ldquo;Teşekkür ederim. İnsanların söylediği yalanları bir duysanız!&rdquo;</p>

  <p class="p20">&ldquo;Neden burada ofisimde şarkı söylüyorsunuz?&rdquo; diye sordu mantıklı bir tavırla, kolları önünde kavuşturulmuş, önsezi inceliğinden yoksun.</p>

  <p class="p20">&ldquo;Ay señor, mezarında mı söyleseydim yani, hükümet bana sevgilimi geri vermeyecek ki. Bilmediğimi mi zannediyorsunuz, kahretsin!&rdquo;</p>

  <p class="p20">Robles bir şey hissetmeyi reddetti. Onun için yapabileceği bir şey olup olmadığını sordu. Söylemeye bile gerek yok, o tamamen affedilmişti, hükümet cömertti ve onun Ayetullah&rsquo;ı âşık olduğu için takip ettiğini anlıyordu, bir isteği varsa yapılacaktı.</p>

  <p class="p20">&ldquo;Matamoros&rsquo;un cesedi hariç.&rdquo;</p>

  <p class="p20">&ldquo;Çok tuhaf,&rdquo; dedi Concha Toro bir süre sonra. &ldquo;Erkeğimin bir daha asla geri dönmeyeceğini anladığımda bir rüya gördüm; bizim oralarda Maule&rsquo;da bir çiftlikte vahşi bir boğa gördüm, otlaklarda koşuyor sonra birdenbire yaralı bir halde yere düşüyordu, düşünebiliyor musunuz? Ne saçma, dağlardan esen rüzgâr onu yaralıyor ve hadım ediyordu, rüzgâr boğamı dilimliyordu, rüzgâr bıçak gibiydi ve bir et kancası boğamı bifteğe çeviriyordu. Sonra ne oldu biliyor musunuz?&rdquo;</p>

  <p class="p20">Robles nezaketle ona baktı.</p>

  <p class="p20">&ldquo;Gerçekten de Şili&rsquo;yi özledim. Suratıma bir tokat gibi çarptı, tam o gece gördüğüm dehşet ve kan dolu rüyanın ortasında, çiçek açmış erik ağaçlarının, zambakların, tuzlu kumsalın, alg çelenkleriyle denize akan nehirlerin kokusu geldi burnuma. Şili&rsquo;ye dönmek istiyorum, bayım, isteğim bu.&rdquo;</p>

  <p class="p20">Acılı, ıslak gözlerle bakana baktı. &ldquo;Lütfen bayım beni Şili&rsquo;ye gönderin!&rdquo;</p>

  <p class="p20">&ldquo;İmkânsız.&rdquo;</p>

  <p class="p20">Robles gözlerini kaçırmadı.</p>

  <p class="p20">&ldquo;Ama bu...&rdquo;</p>

  <p class="p20">&ldquo;Madam: artık Şili yok.&rdquo;</p>

  <p class="p20">Robles lafı dolaştırmadan gerçeği söylemeye zorladı kendini. Zorlukları olmayan, emin bir yöntemdi bu; sırf ondan yola çıkarak yeni bir simgebilim icat edilebilirdi; simgeler simgelerden çıkmaz, simgeler gerçekler üzerinde büyür, diye kendi kendine hatırlattı bilge devlet adamı. Şilili şarkıcının acılı sessizliği, Temuco&rsquo;nun bütün yağmurların içine alabilecek büyük gri hüzünlü gözlerinin sıvı belagatine sahipti.</p>

  <p class="p20">&ldquo;Bayım,&rdquo; dedi Concha uzun bir aradan sonra (Robles Chacón sabır kuşanmıştı; başkalarının da güç göstermeden önce sabır göstermesini istiyordu sadece), &ldquo;dünyayı dolaşmakta biz Şilililerin üstüne yoktur; ama hayatımızın sonunda hep Şili&rsquo;ye döneriz, bana zalim hikâyelerinizi anlatmayın artık bayım, rica ederim, yüreğinizde...&rdquo;</p>

  <p class="p20">&ldquo;Tekrar ediyorum madam: Şili diye bir ülke yok artık.&rdquo;</p>

  <p class="p20">&ldquo;Ama işkenceler... çanların evi... 1999&rsquo;a kadar sürecek Pinoche iktidarı...&rdquo;</p>

  <p class="p20">&ldquo;İnsanları hiçbir şeyin değişmediğine inandırmak için uydurulmuş masallar. Üzgünüm.&rdquo;</p>

  <p class="p20">&ldquo;Ülkeme ne oldu bayım?&rdquo;</p>

  <p class="p20">&ldquo;Sizce ne olmuştur? Korkunç bir deprem, Pasifik fayı. Bütün Şili denize gömüldü. Dağlardan denize bütün ülke. La Serena&rsquo;dan Cape Hom&rsquo;a kadar. Kimsenin suçu değil; bir kesme şeker gibi Şili denizde eridi.&rdquo;</p>

  <p class="p20">&ldquo;Kuzeydeki çöle ne oldu?&rdquo;</p>

  <p class="p20">&ldquo;Peru ve Bolivya onu aralarında pay etti.&rdquo;</p>

  <p class="p20">&ldquo;Öyleyse ben de çöle giderim!&rdquo;</p>

  <p class="p20">&ldquo;Arica ya da Antofagasta&rsquo;ya gelen başıboş Şilililere Peru Ordusu ateş açıyor. Kendinizi kandırmayın madam, gerçekten de.&rdquo;</p>

  <p class="p20">&ldquo;Hep ordu! Hep Perulular! Kahretsin! Bana başka bir iyilik yapın öyleyse. Lütfen, <span class="t17">o</span> nerede? Bırakın onu gömeyim. Mezarına bakayım. En azından bir istisna yapın.&rdquo;</p>

  <p class="p20">&ldquo;Hacıların toplanacağı bir mezarın varlığına tahammül edemeyiz. Her sene mezarını ziyaret ederek ölümünü kutlamak mı istiyorsunuz? Anlamalısınız ki...&rdquo;</p>

  <p class="p20">Cümlesini bitirmedi, ama hareketi kesindi. Concha Toro o anda, beyaz perdede gelmiş geçmiş her femme fatalin en hayali hareketlerimi, duruşlarını hatırlamış olmalı.</p>

  <p class="p20">&ldquo;Tamam.&rdquo; Bir infaz kıtası önünde duran casus rolündeki Marlene Dietrich&rsquo;in edasıyla başındaki tüyleri geri allı. &ldquo;Bana sadece gerçeği söyleyin Sayın Bakan. Erkeğim zafer mi kazandı yoksa yenildi mi?&rdquo; Robles Chacón cevabı biliyordu, ama Concha Toro&rsquo;ya azıcık kuşku payı bırakmayı tercih etti. &ldquo;Onun meselesi bu değildi madam Ne zafer kazandı ne de yenildi. Bir kaderi vardı. Yani aynı anda hem zafer kazandı hem de yenildi.&rdquo;</p>

  <p class="p20">&ldquo;Ah,&rdquo; Concha&rsquo;nın gözleri parladı. &ldquo;Güzel. Hepimiz bir şeyler öğreniyoruz. Bu söylediğinizi hep hatırlayacağım.&rdquo;</p>

  <p class="p20">&ldquo;Güzel,&rdquo; dedi bakan, belli etmiyordu, ama sabırsızlanmaya başlamıştı.</p>

  <p class="p20">&ldquo;Ben de&rdquo; (Concha hınzırlığı ve gözyaşlarını tuhaf bir biçimde birbirine karıştırıyordu) (sesinin onaylayıcı tonunu kırık, yürek burkan bir çığlıkla karıştırıyordu) &ldquo;bir şey öğrendim. Sizin ülkenizi de deniz yutmuş Sayın Bakan. Meksika da yok artık. Bir geleceği yok. Hiç ilerleme olmayacak. Sonsuza kadar ağzına sıçılacak. Bunu kabul edemezsiniz. Sürekli ağzınıza sıçılmasını. Bunu kabul etmek istemiyorsunuz. Üzerini örtüyorsunuz. Benim erkeğim size gerçeği gösterdi. Onu bu yüzden öldürdünüz.&rdquo;</p>

  <p class="p20">&ldquo;Bu sizin fikriniz,&rdquo; dedi Robles. Önünde eğildi ve dalkavuğuna hanımı geçirmesini işaret etti.</p>

  <p class="p20">Concha Toro İmparator Moctezuma&rsquo;nın sarayının harabeleri üzerine yapılmış. Yeni İspanya&rsquo;nın eski krallık sarayının şeref merdiveninden aşağı indi; saraydaki hükümdarlar şimdi bilfiil üç kişiydi: Başkan Paredes, Albay İnclán ve Federico Robles Chacón ki o da görmeyen gözlerle Diego Rivera&rsquo;nın, Meksika&rsquo;nın ulusal zaferini kutlayan kabartmalarına bakıyordu. Bu gece destan sona eriyordu ve onun yerine, Concha Toro için sadece kırık bir kalp ve kayıp bir adama şarkı söyleyen kırmızı dudaklar vardı, yemin ederim, büyüleyici aşkım, tatlı aşkım, kayıp aşkım, seni asla unutmayacağım...</p>

  <p class="p20">Artık destan yok, son destan: Rivera&rsquo;nın kabartmaları birkaç gün sonra borç faizlerinin bir kısmını ödemek için Chase Manhattan Bank&rsquo;a satılacaktı, sonra da metre metre yarım yüzyıldır beklendiği Rockfeller Merkezi&rsquo;ne taşınacaktı.</p>

  <p class="p20">Galvarina, Concha, Dolly, Mana İnez rujunu sürdü, rahatsız yüksek topuklu ayakkabılarını çıkardı ve iki sıra asker arasından yalınayak yürümeye başladı, Simon Bully Bar&rsquo;daki yeni açılışı düşünüyordu (bu havadisi bana sen aktarıyorsun Okuyucu), Guadala Harry&rsquo;nin barındaki ibne Guiseppe Birthday malı götürmesin diye iyi zamanlama yapılmıştı, zihninde yapacağı numaralara karar veriyor ve kendi kendine konuşuyordu, o kurbağa kılıklı Ada Ching beni görse mosmor olurdu, hayattayım, zımba gibiyim ve yeni bir sezona hazırlanıyorum! Hayat bir kabaredir!</p>

  <p class="p20">&nbsp;</p>

  <h3 class="h31"><a id="ncx3091"></a><a id="a103"></a>10</h3>

  <p class="p20">Bir yılanın sert omurgasına binmiş şehre giren veba gibi hissediyordum kendimi sekizinci ayda, sürüklenip gitmiş, havaya fırlatılmış, özgün ve katlanılmaz bir gerçeğe kurban düşmüştüm; ilk defa, Okuyucu, gitmek istemediğim bir yere götürüldüğüm duygusunu hissediyorum ve bu his şimdiye kadar hiç fark etmediğim başka bir gerçeği görmeme neden oluyor: genetik planımın belirlediğinden farklı bir şey olmaktan korkuyorum, dış güçler tarafından belirlenmekten, (mahrem, iç) zihnimin gözlemekte olduğu (siz yüce okuyucuya aktarma kaygısıyla; gerçi siz de dışarıdasınız, belki de sırf bu yüzden size verdiğim perspektife sahip değilsiniz) ve bir kenara yazdığı (doğduğum anda bütün bunları unutacak olmak ve hayatımın geri kalanını bir zamanlar bildiğim şeyleri hatırlamak ve tekrar öğrenmekle geçirecek olmak korkusu yüzünden altıma ediyorum) bütün bu dış ayrıntılar benim kendi benliğimden ayrılıyor (doğduğumda unutacaklarımı hatırlayacağına güveniyorum, <span class="t17">lütfen,</span> Okuyucu, benimle icraatta ve müracaatta bulun!), bütün bu ahval (o ünlü çift: Ortega und Gasset), bütün bu sahne beni teslim alıyor, irademi ve aklımı sıfırlıyor. Burada içeride, bana beni fazlasıyla memnun edecek şeyler söyleyin: mesela içkin yapımın tek kaynağının genetik bilgim olduğunu, ne kadar uzağa gidersem gideyim bu bilgi dışında ne olduğuma dair hiçbir kaynak bulamayacağımı, beni genlerimin şekillendirdiğini söyleyin:</p>

  <p class="p17">ben babanım<br />
  dedenle ninen ve</p>

  <p class="p17"><br />
  &nbsp;<br />
  büyük-</p>

  <p class="p17">ve<br />
  &nbsp;</p>

  <p class="p17">ben annen</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">ve büyük büyük</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p18">ve</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p18">&nbsp;</p>

  <p class="p17">bütün</p>

  <p class="p17">soy</p>

  <p class="p17">ağacın</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">b</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">e</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">l</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">l</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">i</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">as</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">l</p>

  <p class="p17">&nbsp;</p>

  <p class="p17">t</p>

  <p class="p17">&nbsp;</p>

  <p class="p17">k</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">p</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">i</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">&nbsp;</p>

  <p class="p17">d</p>

  <p class="p17">e</p>

  <p class="p17">v</p>

  <p class="p17">i</p>

  <p class="p17">n</p>

  <p class="p17">i</p>

  <p class="p3">m</p>

  <p class="p17">m</p>

  <p class="p17">i</p>

  <p class="p17">n</p>

  <p class="p17">i</p>

  <p class="p17">v</p>

  <p class="p17">e</p>

  <p class="p17">d</p>

  <p class="p17">&nbsp;</p>

  <p class="p17">&nbsp;</p>

  <p class="p20">100evet, ama içten içe, hep içten içe, hep önceki genetik kümeleşme sayesinde; hayır diyorum kendi kendime bu viranede yuvarlandığıma göre, çöplük (kokusunu alıyorum, tanrım, burada başka bir şey yok; pislik, çürüme, çöp dağları, aşılmaz bir çöp çemberi, çöp zinciri, bir plastik ve paçavra ağıyla bağlanmış) siz hışmetlilere yemin billah, sadece bugün, sadece burada o korkunç şüphe bana kendini gösterdi: Eğer genlerimin evladı değilsem o zaman çevrenin piçi miyim? Ya mirasım benim içeride bildiğim şey değil de dışarıda bilmediğim bir miras mı? Ne aç bir korku!</p>

  <p class="p20">Rahme düştüğümün sekizinci ayında küçük gövdem bir</p>

  <p class="p20">den . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ge</p>

  <p class="p20">den . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . sizlik</p>

  <p class="p20">modeli, gövdemin nasıl tepki verdiğini, dışarıdaki değişimlere nasıl uyum sağladığını biliyorum; daha henüz oluştuğumda Pasifik Okyanusu&rsquo;nun sularıyla yıkanmamızdan, bokla vaftiz edilmemden, büyükdedemle ninemin evindeki tatlı sükûnete kadar her şeye uyum sağladım, en kötülerine bile; Guenero dağlarındaki yolculuğa, adi Matamoros&rsquo;un cinsel saldırısına bile, hatta El Niño&rsquo;nun karanlık hortumu bile ağır, ama güvenli gelişimimi engelleyemedi!</p>

  <p class="p20">Ama şimdi, Okuyucu, şimdi ilk olarak yaşam için gerekliden mahrum bırakıldığımı hissediyorum; artık hava, su, toprak, (kötü sesler) bir hakaret kumpasında bir araya gelmişler, işte buna uyum sağlayamıyorum. Ben nefes almayayım, beslenmeyeyim, görmeyeyim, duymayayım ya da konuşmayayım diye önceden ayarlanmış bir şeyler sürüp gitmekte; hakaret çığırından çıktı! Genlerim kestane rengi gözlerim olacağını ve dik yürüyeceğimi belirlediler (bunu kesin biliyorum!), ama şimdi bizi getirdikleri yere geldik (seni de hikâyeme dahil ediyorum, görüyorsun anne) sanırım bu da değişebilir; bir idam mahkûmiyetiyle çevriliyiz, en azından bir kaza mahkûmiyetiyle, bir hata mahkûmiyetiyle, öyle karşı konmaz, öyle korkunç mahkûmiyetler ki bunlar gebeliğimin güneş merkezinden bağırmak istiyorum: BENİ D.F.&rsquo;TEN KURTARIN! Dik yürüyeceğim, kahverengi gözlerim olacak! Nefes alacağım, yiyip içecek, sıçacak, sevişecek ve duyacağım, her normal insan gibi!</p>

  <p class="p20">Çevre beni öldürmeyecek, genlerim bu kötücül çöp dökümünden daha güçlü olacak!</p>

  <p class="p20">Sanırım annem de aynı şeyleri düşünüyor; ama o benden daha çok korkuyor, sözde dehşet günleri yüzünden, bizi babam Angel&rsquo;in &ndash;uzlaştırıcı, sevgi dolu, hepsinden öte hayatta&ndash; beklediği güvenli bir yere götüreceğini söyleyen Hipi Toltec tarafından dedemlerin evinden alındık; ama yolda güvenlikten başka her şey var ve şu yaşadığımız zamanın şiddetini bildiğim ve ona katlandığım gibi tarihin gelgeç olduğunu da biliyorum.</p>

  <p class="p9">VİCO&rsquo;YA KAÇIŞ!</p>

  <p class="p20">(Mamma Mia&rsquo;nın çatısından zihinsel bir şimşek; Tarihin akışı bile geçici bir şeydir; zamansız çok zaman, tarihsiz çok tarih vardır; zaman öncesi zaman; nâzaman, zamanı olduğunu bilmeyen zaman, kendini hayal etmeyi beceremeyen zaman, tarihi doğurmadığı için tarihöncesi bile sayılamayacak tarih; mutlak başlangıçta bizden önce gelenin ölümü; neden olmasın diye düşünüyor Angeles, bizsiz bir geleceğin ölümü; isyan ediyor, babamı arzuluyor, onun dostluğunu, yanında olmasını istiyor, padre mío&rsquo;nun.)</p>

  <p class="p20">Öte yandan Hipi bizi şiddetin (değişmez tarih; cehennem bu mu? Yakıcı sıcak, kuru, leş kokulu, kurtulması mümkün değil, ebedi, cennet kadar ebedi?) göbeğine getiriyor. (Tanrım diyerek içini çekiyor annem Angeles, ne zaman şeytanı affedeceksin de bütün bunlar sona erecek? İzin ver de çıksın İblis katına, sahici vakarın ışıldasın; Tanrı Kovulmuş Meleği affetti! Haleluya, haleluya; artık ayartılma yok, korku yok, ilahi iyilikten şüphe yok; hepimiz biliyoruz; çünkü şeytan tanrının tam sağında oturuyor; böyle inanmaz mıyız hepimiz, görmek inanmak değil midir? Kesinlikle bildiğimiz için mi inançsızız? Sadece olanaksız olduğu için doğru olduğuna inandığımızda mı inanç vardır?)</p>

  <p class="p9">AÇ AÇIKTA KORKU KOLLA</p>

  <p class="p20">tam bunu söylerken, annem Angeles, yalınayak (siyah, alçak topuklu, hamile sandaletlerini bir çürümüş ot ve sıvı bok çukurunda bıraktı) balçığa batmış vaziyette, burada sefalet kuşağında çevrenin genlerinin beni DNA&rsquo;mda öngörülmemiş bir şey olmaya zorlayıp zorlayamayacağını merak ediyor; içgüdüsel, hatta rahatlatıcı bir şey bana şöyle diyor, genetik mirasımı ve çevremi birbirine düşman değil, işbölümü yapan ve karşılıklı birbirini destekleyen müttefikler olarak görmeliymişim, doğa doğası gereği asla yalnız çalışmaz; doğa ve onu besleyen her şey önceden düzenlenmiş sınırlar içinde hareket eder; ama Meksika şehrinin, bu cittâ dolente&rsquo;nin doğası iyice çığırından çıktı:</p>

  <p class="p9">QUASiMODO CİTY<br />
  SAMSAVİLLE<br />
  HUİTZİLOPOCHTLİBURG</p>

  <p class="p20">şekilsiz, kahrolası bir hamamböceği, bu vahşi sabahta seni kutsal şarap gibi, ölüm ayini gibi, veba komünyonu gibi karşılıyorum; ben daha doğmadan beni değiştirmekle tehdit ettin; Meksika semenderi gibi bilimsel bir teşhir malzemesi olacağım, numaralanmış, sınıflanmış; değişik koşullarda değişik şekillere bürüneceğim; eğer Kafkapulko&rsquo;nun sularında sonsuza kadar kalsaydım yüzgeçler, pullar ve yüzmek için kuyruk geliştirirdim; onu babamın gönderdiğini söyleyerek Ayetullah gecesinden sonra bizi almaya gelen Hipi Toltec&rsquo;in bizi getirdiği bu araba mezarlığında, bu çöp ve hırsız muhitinde durursam neye dönüşürüm peki? Yetim Huerta gibi mi olurum, lastik ayak, deri topuk. Küçük Sahtekârlar, David Copperfield, Oliver Twist, D.F.&rsquo;in küçük Dorrit&rsquo;i, Ödüpıs mı olurum?</p>

  <p class="p20">Genetik olarak kararsız sınıf bilincim buna isyan ediyor; oldum olası ne parya, ne lümpen, ne de kaba bir domuz oldum; ben Klas Don Kristof&rsquo;um, siz de biliyor olabilirsiniz Hışmetmeapları, ne kadar acı verse de, şimdi bir koku, bir ses hatırlıyorum, havanın hastalığına girebilmek için hasta havayı geride bıraktık, nasıl da puslu bir hapishane, çinko tavanlar ve beton su depoları ne kadar yakın, bir lav banyosu gibi sıcak ve düşman, şehri saran çöp kuşağındaki bir uçuruma ne kadar da yakınız, ne çok insan var, görünmeyen ama Hipi tarafından öpülen, konuşulan, selamlanan insanlar:</p>

  <p class="p20">&ldquo;Ne netilztIi!&rdquo;</p>

  <p class="p20">&ldquo;Xocoyotzin!&rdquo;</p>

  <p class="p20">&ldquo;Ollohiuhqui, ollohiuhqui!&rdquo;</p>

  <p class="p20">&ldquo;Cíhuatl!&rdquo; Hipi annemi gösteriyor.</p>

  <p class="p20">&ldquo;Xocoyotzin, ixcluintli!&rdquo; Yaşlı bir adam annemin karnını, beni işaret ediyor!</p>

  <p class="p20">&ldquo;Toci, toci.&rdquo; Hipi önce annemi sonra kendini işaret ediyor.</p>

  <p class="p20">Biraz daha konuşuyorlar, sonra Hipi evlendiği ve yakında çocuk sahibi olacağı için ailesinin onu kutladığını söylüyor. Bu kadar sefaletin ve cinayetin arasında hayatın devam ettiğini görmekten mutlular. Küçük Xipe&rsquo;mizin karısı ve yakında-doğacak-oğluna merhaba.</p>

  <p class="p20">Yaşlılar, Hipi&rsquo;nin senelerdir onlara getirdiği bütün elektrikli aletlerle birlikte evlerini bize açıyorlar; sunular bizim olsun, diye çeviriyor derisi soyulan çocuk. Annemden yaşlıların yanına oturmasını rica ediyor, dumanın ve kokunun arasına ve rahat etmemizi söylüyor; çünkü çocuk doğana kadar burada kalacağız.</p>

  <p class="p20">&ldquo;Ixcluintli, ixcluintli,&rdquo; diyor yaşlılar, akşam yemeğimiz, çiğ, isli köpek; tüysüz.</p>

  <p class="p20">&ldquo;Doğmak üzere olan tanrıların oğlunu selamlıyoruz.&rdquo;</p>

  <p class="p20">Dikkat edin hışmetliler, çok dikkat edin, sevgili Okuyucular; bu yaşlılar bu kelimeleri BENİM için söylüyorlar! BENİ KASTEDİYORLAR! Nasıl korktuğumu tahmin edin, malum yerde kapalı, deli gibi genetik zincirime danışıyorum, acaba onda beni Çingene Azteklere ait bir kulübede doğmaya mahkûm eden bir şey var mı diye, kim bilir neyin yeniden doğuşu olacaktım? Güneş, kurban, artık her ne haltsa! HİÇBİR ŞEY yok. Okuyucular, HİÇBİR ŞEY. Eğer bu sefil barakada bir nevi proto-Quetzalcoatl doğacaksa o da ben olmayacağım, belki ikizim, benimle aynı zamanda annemden doğacak, ama başka bir yumurtayı başka bir spermin döllemesiyle oluşmuş bir ikiz; baylar bayanlar, beni saran fetal gecede bu çiftyumurta ikizinin yakınlarda bir yerde olup olmadığını anlamak için etrafı yokluyorum, annem Doña Angeles Palomar&rsquo;ın rahminde burada yanımda mı ve eğer öyleyse, anlayın, sonradan olac<span class="t15">a</span>klar yüzünden, bu çift yumurta ikizi beni yaratan baba tarafından yaratılmamış, başka başka plasentalardayız, paylaştığımız tek şey annemin karnındaki zaman; hepsi hu, ötesi yok, aynı babayı, aynı kaderi paylaşmıyoruz, o ÖTEKİ KRISTOF değil, zaten muhtemelen öteki Hipi Toltec, ona iyi şanslar; gözlerinizi açın hassas Okuyucular; ne dediğimi dinleyin, yüzüme, hareketlerime, sözlerime dikkat edin; yüzlerce sayfadır birbirimizi tanıyoruz, beni şimdi ortada bırakmayın, gerçek anında! Bunun adı Anagnorisis; beni hatırlayın, her şey size bağlı, Hipi ve paleototonaclar beni almaya geldiklerinde söyleyin: Ben Kristof Palomar&rsquo;ım, Tanrıların (piç) Oğlu değil!</p>

  <p class="p20">&nbsp;</p>

  <h3 class="h31"><a id="ncx3241"></a><a id="a104"></a>11</h3>

  <p class="p20">Rigoberto Palomar Dede kapıyı Fagoaga kardeşlerin yüzüne çarpar çarpmaz heyheyleri geçmeye başladı; yüzünü karısı Doña Susana Rentería&rsquo;ya döndü, kapıya yaslandı, gözlerini kapadı ve yaşlı başını arkaya attı.</p>

  <p class="p20">&ldquo;Su, canım Su,&rdquo; dedi yaşlı adam, gözleri kapalı.</p>

  <p class="p20">&ldquo;Ne oldu Rigo? Bak yanındayım.&rdquo;</p>

  <p class="p20">Gözlerini açtı, karısını tutkuyla öptü ve geri çekilerek gülümsedi. &ldquo;Baban seni bana teslim ettiğinde küçücük bir kızdın, her gece gelip üstünü örterdim hatırlıyor musun?&rdquo;</p>

  <p class="p20">&ldquo;Otuz yaşındaydın, ama bir kızın sana amca demesi hoşuna gidiyordu; çünkü o zamanlar genç erkekler herkes onları ciddiye alsın diye yaşlı görünmek isterlerdi. Gencecik bir askerdin.&rdquo;</p>

  <p class="p20">&ldquo;Her şey daireler çiziyor! Yine eskisi gibi. Bak, Angel&rsquo;le Angeles bizim gençliğimizde giyindiğimiz gibi giyiniyorlar.&rdquo;</p>

  <p class="p20">&ldquo;O modalar bize kuzeyden geliyor,&rdquo; dedi Doña Susana Rentería. &ldquo;Onları kafanı takma. Hatırlıyor musun yirmi yıl önce herkes yeniyetmeliğe özenirdi.&rdquo;</p>

  <p class="p20">&ldquo;Ah o kuzey barbarları!&rdquo;</p>

  <p class="p20">Birbirlerine şefkatle bakarak güldüler. Biraz sonra Susana ona sarıldı.</p>

  <p class="p20">&ldquo;Başkanı duydun mu?&rdquo; diye sordu Don Rigo. &ldquo;Yeniden savaşmamız gerekiyor. Tabii hiçbir şey mükemmel değildir. Su, tekrar ediyorum ben hatalı değilim. Meksika&rsquo;nın ağzına sıçılması benim için önemli değil, varolsun yeter. Kötü bir dönem geçiriyor diye ülkeyi yüzüstü bırakamayız. Bir ülkeyi düzeltebilmek için önce bir ülke olmak lazım. Biliyorum herkes benim deli olduğumu düşünüyor, söyle şimdi herkes bizi deli zannetmese daha mı iyi bir hayal sürerdik, benim seçtiğim bir konuda deli olup geri kalan her şeyde akıllı olmasaydık. Eğer Devrim için deli olmasaydım geri kalan şeylerde akıllı olmama izin vermezlerdi, mesela sana duyduğum aşkta, işlerimi yürütme ustalığımda, boş zamanlarımı iyi kullanışımda, dost edinişimde. Bu bir imtiyaz tatlım.&rdquo;</p>

  <p class="p20">&ldquo;Anladım canım. Hiçbir şey mükemmel değil.&rdquo;</p>

  <p class="p20">&ldquo;Su; ben çocukken burada kibirli küçük bir elitten ve amele bolluğundan başka bir şey yoktu. Haklıyım; başarısız olmadık, deliliğim mantıklı. Yapılması gereken yapıldı; bu ülkenin ne yolu, ne barajı, ne telefonu, ne okulu, ne sanayisi, ne de hareket özgürlüğü vardı. Bütün bunları biz başardık. Hiçbir şeyin mükemmel olmadığını söylüyorsun. Bizden sonra gelenlere neden yarattıklarımıza karşı o kadar sorumsuz davrandıklarını sor, ben genç sen de çocukken 1915-1940 arası çalışanlardan sonra gelenlere sor. Bence bir devrimde esas mesele ona ihanet etmemektir. İhanet etme korkusuyla onu sona erdirmek değildir.&rdquo;</p>

  <p class="p20">&ldquo;Bana ne söylemeye çalışıyorsun, canım?&rdquo;</p>

  <p class="p20">&ldquo;Susy. Hayatta tekrar bir vazifem var. Kendi kendime yalan yere Devrimin bitmediğini söylememe gerek yok artık. Başkanı duydun. Yankiler bizi işgal etmiş! Vatanı korumamız lazım!&rdquo;</p>

  <p class="p20">&ldquo;Sana buralara daha yakın bir vazifeyi hatırlatayım. Gelinimiz kaçırıldı. Doğmamış torunumuzla birlikte.&rdquo;</p>

  <p class="p20">&ldquo;Sence ne yapmalıyım Susana Rentería?&rdquo;</p>

  <p class="p20">&ldquo;General; yetkilerini devret ve komutaya geç. Bu kavgalar için çok yaşlısın. Doksanını geçtin. Başkomutan gibi davran.&rdquo;</p>

  <p class="p20">&ldquo;Aklıselimin için teşekkürler Su. Ne emir vermeliyim?&rdquo;</p>

  <p class="p20">&ldquo;Yumurta, bu Hipiteca denen, soyulan derili çocuğun nerede yaşadığını biliyor. Angel karısını kurtarmalı. Eğer yapmazsa bu işi arkadaşına bırakmalı. Bu bir. Sonra Angel&rsquo;e Veracruz&rsquo;da savaşıp yaptığı onca aptallığın bedelini ödemesini emredebilirsin. Önceliklerini belirle General.&rdquo;</p>

  <p class="p20">&ldquo;Hep böyle yetenekliydin, tatlı hatun!&rdquo;</p>

  <p class="p20">Ama bütün Angel&rsquo;i bulma çabaları boşunaydı. Don Fernando&rsquo;ya ulaşmak mümkün değildi, Huichole&rsquo;lerin yanında Altın Çağ banyosu yapıyordu. Simon Bully Bar kapanmıştı, kimse ne Concha Toro&rsquo;nun ne de köpeği Fango Dango&rsquo;nun nerede olduğunu bilmiyordu. Caddenin karşısında açılan yeni kulübün barmeni ve piyanisti Giuseppe Birthday oralarda yeni olduğunu, Şilili kadın hakkında hiçbir şey bilmediğini, general ve eşinin yeni barı Lady of the Camels&rsquo;da bir şeyler içmesinden mutluluk duyacağını söyledi: Susuzluğunuzu Burada Giderin. López malikânesi yağmalanmış, sakinleri (Ulises ve Lucha) öldürülmüştü ama kızları (Penny) ABD şeklindeki havuzun etrafında dolanıp suya ayçiçeği yaprakları atıyor ve mırıldanıyordu:</p>

  <p class="p20">&ldquo;Bakabilirsin, ama dokunamazsın. Çirkinsin, köylüsün. Perşembeyse Philadelphia olmalı.&rdquo;</p>

  <p class="p7">Sevgili Okuyucular:</p>

  <p class="p7">Belki bir rüya belki de annemin bir isteğiyle (istemeden seni düşlüyorum Angel, seni düşlemeden arzuluyorum, nedenini bilmeden. Sen ikimizden de tohum aldın oğlum, düşle ve arzula oğlum), şu anda babamı düşleyebildiğime, arzulayabildiğime ve görebildiğime sadece genlerim, aklımın şu anki mekânı sizi ikna edebilir; o akla dört elle sarılıyorum, ne de olsa onu babamdan ve annemden miras aldım, Hipi Toltec&rsquo;in ailesine ait bu boğucu barakanın etrafındaki iğrenç çevreden değil. (Aklı yüz gen belirliyor! Üstün akıl aşağı akla hâkim! Bireyler arasındaki farklılıkların yüzde sekseni genetik! Ne ırk ne ülke ne sosyal sınıf ne iklim ne kirlilik: en önemlisi akıl.)</p>

  <p class="p7">Demek istediğim genlerimden eminim ve onlar da benden emin. Bu karşılıklı güven ötekilerin sadece hayal edebildiklerini görme olanağı tanıyor bize; genlerimi aydınlatarak, kaçırılmış annemin karnından babamı görüyorum:</p>

  <p class="p20">Mexico D.eF.ihacet denen kara delikten çıkan otoyolda. Babam ve Colasa Sánchez, Karavan Gogh&rsquo;un son nefesini verdiği, benzinin bittiği, hastalandığı, sağırlaştığı (öteki hoparlör de düşmüş) Paso de Cortés&rsquo;e arkalarını dönmüşler. Toksik atık ve kirli su bataklığına bakıyorlar. Angel kız için bunun çok normal olduğunu fark ediyor. Sürekli asit yağmuru altındaki şehir de pek farklı değil. Ama kültür ve özlem babamı ayrı bir yere koyuyor. Ama kız şehrin, sonsuzluğun kramplı bekleme odası olduğunu bilmiyor. Belki babasının öldüğünü de daha bilmiyor. Babam bizi terk ettiği için pişmanlık duyuyor ama dış şehre (dışarlıklı şehre) ve onun uzaktan gelen açlık, suç ve şiddet gürültülerine bakınca bu hissi azalıyor; nerede olduğunu bilemediği sürekli bir şıpırtı peşinden gelmeyi sürdürüyor; kızın peşindeyse kendi kırılganlığı var; on bir yaşından beri bu adamın &ndash;babamın&ndash; peşinden koşmuş, babası Matamoros Moreno&rsquo;nun cinai emirlerine uymuş, Dişli Amerika&rsquo;nın tek dişli vajinasının sahibi ama ikisi birlikteler işte, bu erken çöken eylül akşamında iliklerine kadar üşüyorlar. Paso de Cortés&rsquo;den şehrin aldatıcı ışıklarına bakıyorlar. Babam ceketini onun omzuna koyuyor, onu koruyor, kabul ediyor, ikisi de birbirini seven bir çift olmanın hiç bağı olmamaktan daha zor ama daha önemli olduğunu hissediyor Angel, Colasa&rsquo;yı örtüp koruyor; çünkü terk edilmiş annemi (belki de beni!) hatırlıyor ve kendini suçlu hissediyor. Ama Colasa bundan haberdar değil; babamın şefkatini suçluluktan payını almış hafif bir keyif titremesiyle kabul ediyor. Arzuladığı bu adamı öldürmek istemişti. Küçüklüğünden beri ondan nefret etmiş ve onu sevmişti, Calle Génova&rsquo;da kapısına bir grev çadırı kurduğundan beri. Bugün, yükseklerdeki bu soğuk, hüzünlü gecede karar vermek zorunda kalacak. Eğer kendini ona verirse, dişleriyle onu parçalayacak. Eğer kendini ona vermezse başka türlü bir aşk duyması gerekecek, fiziksel temassız bir aşk, bunu nasıl yapacağını bilmiyor; ama babamın bunu anlamayıp Angeles&rsquo;e geri döneceğinden ve kendisini maskot gibi yanında gezdireceğinden korkuyor. Kendi kendime sorun yaratıyorum! diye bağırıyor Colasita, babamın kollarında korumada, dağ soğuğundan babamın 1920 tarzı ceketiyle korunuyor; ama şüphelerini ifade edecek ya da karar alacak zamanı yok, tek bir sebepten: ölüm şehri her şeye rağmen yaşamalı. Sis birdenbire kalkıyor ve ışıklar konvoyu geceyi kör ediyor; Mexico City&rsquo;deki otuz milyon karnı doyurmak için karanlıkta ilerleyen TIR filosu. Sebze, meyve, et, peynir, tavuk, ıstakoz, hindi, midye, biradan ibaret gelgeç yükleriyle şehre giriyorlar; ama Angel Palomar ve Colasa Sánchez şehirden kaçmak istiyor. Babam kaçmak istiyor; çünkü kendini suçlu, yenik, yönünü kaybetmiş hissediyor, nedenleri ebediyen dağılmış (Colasa&rsquo;ya diyor ki: nedenlerimi kaybettim anlıyor musun? O hayır diye cevap veriyor, neden söz ettiğini anlamıyorum, ama Önemi yok; çünkü birlikte olmak çok güzel, konuşmaya devam et, konuş. Bir ara Oaxaca&rsquo;ya gitmiştim, orada nedenlerimi buldum; belki yine oraya gitmeliyim; ne olursa olsun buradan uzaklaşmalıyım, Meksika toplumuyla yüzleşmek istedim, o beni yendi; nasıl biliyor musun Colasa? <span class="t17">Beni hiç kaale almayarak Colasa!</span> Kız diyor ki: Ama çok güzel konuşuyorsun, ah), bütün TIR&rsquo;lar şehre giriyor; sadece bir tanesi çıkıyor, ters yöne gidiyor. Işıkların çarpışmasından gözleri iyice görmez oluyor, kılıç tokuşturan körler gibi TIR&rsquo;ların güçlü farları birbirlerini biçiyor ve Colasa koruyucu babamın kolundan kurtuluyor, hep aceleci, hep tez canlı Colasa otoyolun ortasında kendini ölüme atıyor, babam yolun kenarından ona bağırıyor, dikkat et Colasa, delirdin mi? ve şehri terk eden tek TIR&rsquo;ın, on sekiz tekerlekli, dört metre yüksekliğinde, tepesinde dönen bir ışık olan Leyland&rsquo;ın dev tekerlekleri, hâlâ Carmelite rahibesi kılığındaki küçük kızın önünde inleyerek frene basıyor.</p>

  <p class="p20">&ldquo;O da ne öyle! Hiçbir şey göremiyorum! Neredeyse sem öldürecektim, geri zekâlı!&rdquo;</p>

  <p class="p20">Şoförün sesi TIR&rsquo;dan fışkırıyor, makyajlı bir palyaçoya benzeyen yüzünü camdan dışarı çıkarıyor; kocaman kara gözlükler takan beyaz bir kafatası. Tedirginlikle beysbol şapkasını çıkarıyor, beyaz bile denemeyecek renksiz saçları meydana çıkıyor.</p>

  <p class="p20">&ldquo;Zavallı dini bütün bir kıza yardım edin, merhamet efendim&rdquo;, diyor şaklaban Colasa Sánchez, albino şoförün önünde diz çökerek, cıva buharlı lambaların ışığına bulanıyor ve şoför kapıyı açıp onu ayağa kaldırıyor, kız babamı gösteriyor: &ldquo;Arkadaşım da var. Bizi yanınıza almaz mısınız? Muhtaçların Efendisi Yüce İsa&rsquo;nın sevgisi üzerinize olsun.&rdquo;</p>

  <p class="p20">&nbsp;</p>

  <h3 class="h31"><a id="ncx3272"></a><a id="a105"></a>12</h3>

  <p class="p20">Meksamerika North ve Baja Oklahoma arasındaki sınır kapısında, göçmen memuru Mazzo Balls dikkatle insan gövdelerinin sıcaklığını saptayan kızılötesi ekrana bakıyor. Bu gece ekran karanlık. Hiçbir sıcak dalgası aleti harekete geçirmiyor, ekranda hiç hayalete benzeyen şekil belirmiyor. Yine de Mazzo Balls&rsquo;un altıncı hissi ona, bu gece yasak sınırı geçen hayaletler olduğunu söylüyor, her gece olduğu gibi. İstisnalar kaideyi bozmaz; yasadışı yabancıları men etme kursunda öğrendiği bir kural bu. Güneyden gelen işgal kesintisiz, engel tanımaz, sel gibi. Her saat devam ediyor.</p>

  <p class="p20">Üç yıllık devriye görevinde (Texas düzlüklerinin ücralarında yalnız bir görev) Meksamerika&rsquo;daki hoş karşılamadan pek de memnun olmayıp sınırdan Baja Oklahoma&rsquo;ya sızmaya çalışan bir Meksikalı, Honduraslı ya da Salvadorlu görmediği ilk gece olacak bu. Meksamerika, sözde kendini iki ülkeden de bağımsız ilan eden Meksika ve Birleşik Devletler arasındaki bir nevi Polonya Koridoru, iki ülkenin de çıkarlarına hizmet ediyor, Texas&rsquo;a, California&rsquo;ya, Midwest&rsquo;e ve Büyük Göller eyaletlerine sızan yasadışı yabancıların yüzde seksenini emiyor.</p>

  <p class="p20">Memur Mazzo Balls, Simpson-Nobody yasasının son şeklinin en cevval uygulayıcısı, yasaya göre ABD sınırında metafizik bir kontrol kurma adına yasadışı yabancılara iş verenlere para ve hapis cezalan uygulanıyor. Malum, bu ceza ABD vatandaşı olsun olmasın esmer tenli işçi çalıştıran herkese ayrım gözetmeden uygulandı, neticede (o da malum) her yolcunun hem kimlik kartı hem de pasaport zorunlu hale geldi ve en nihayet herkes sıkı sıkıya mühürlenmiş bölgelerde hareket imkânı bulmaya başladı; tıpkı Güney Afrika gibi. Latin Amerikalı işçilerin Birleşik Devletler&rsquo;e girişinin ve orada çalışmasının engellenmesi sadece Meksika ve Orta Amerika&rsquo;daki toplumsal krizi körüklemekle kalmadı, Birleşik Devletler&rsquo;deki işçi pazarını da çökertti. Hastanelerde, lokantalarda, taşımada, çiftçilikte ve imalatta İspanyol işçilerin yokluğu büyük bir boşluk yarattı; bu boşluk fizik ve barok (diye ekliyor Fernando Benítez Amca acı bir tebessümle) yasalarının aksine hiç kimse tarafından doldurulmadı; kimse o işleri istemiyordu; ama işçi kıtlığını gizlemek için herkesin kredi, iyi maaş ve iş konusunda bir basamak aşağı inmesi gerekti.</p>

  <p class="p20">Bütün bunlar (Don Fernando şehri ve dünyayı uyarmak isterdi) kimse bir şey kazanmadığından, ABD eyaletlerinin sadakaya muhtaç hale gelmesine ve çözülmesine yol açacaktı; Fernando Amca bunları büyük amaçları uğruna günün birinde karatahtalar evinde beliren kör, genç, yerli çifte nasıl açıklayacaktı; Chicago, geniş omuzlu şehir, yoksulluğun, hastalığın ve geleneğin ölümcüllüğünden uzakta, ezeli kaderlerinin çemberini yırtabilecekleri bir yer. Don Fernando genç çiftin felakete uğrayacağını düşünüyordu (hatırlayın hışmetliler, kız annemle aynı anda hamile kalmıştı, karnında benimle yaşıt bir bebek taşıyor, oley!)</p>

  <p class="p20">Şimdi ileride ne olacağını görüyorum: Fernando Amca&rsquo;yla tekrar karşılaştığımızda bize muhtemelen neler olduğunu anlatacak: Mazzo Balls kaçakların bir gece olsun fare kapanından geçme teşebbüsünde bulunmayacaklarına inanamıyor; kapanın üzeri Gotik harflerle yazılmış büyük bir ibareyle süslenmiş:</p>

  <p class="p9">AYAĞINLA OY VER</p>

  <p class="p20">sırf kendini tatmin etmek için hizmet helikopterine sınırda kaçak arama emri veriyor. Mucize! Sakin bir gece! Sessiz gece, kutsal gece! diye mırıldanıyor Mazzo Balls, bir elinde Miller Lite&rsquo;ı, dudaklarından sarkan yakmadığı Marlboro&rsquo;su, ayakları konsolun üzerinde, televizyonda en sevdiği program: <span class="t17">Forsyte Ailesi.</span> Dizi onu başka bir çağa götürüyor, peri masalı gibi; Mazzo Edward devrinde İngiltere&rsquo;de yaşamayı ne kadar da isterdi, uşaklar, aşçılar, bütün gün aşağı yukarı koşuşan hizmetçiler!</p>

  <p class="p20">Ama bu gece değil: helikopter havalanıyor ve pilot Mazzo Balls&rsquo;a ani bir mesaj çekiyor, ne o detektörün kafanda mı kırıldı, mankafa? Hiç İspa olmadığını da nereden çıkardın? Ay ışığıyla çalışan gece-görüş gözlüklerimi takıyorum, farkındaysan hava da gayet açık, bol yıldızlı, iki kişinin peşindeyim, bir erkek bir kadın, boktan ekranın onları almadığına göre sana onları tarif edeyim; hasır şapka, beyaz elbise giyiyorlar, üzerleri lime lime, yalınayaklar, iğrenç fareler, süpermarket torbasına benzer bir şey taşıyorlar, belki de çuvaldır, omuzlarında, sarhoş gibi sendeliyorlar, sanki görmüyormuş gibi tellere dolanıyorlar, duyuyor musun Mazzo? Hayatımda ilk defa spotu kaçakların üzerine çeviriyorum ve onlar otomatik olarak yukarı bakmıyorlar ya da siyah maskemle robot gözlerimi görünce altlarına etmiyorlar, benim Darth Vader olduğumu düşünürler hep, hahaha, gözleri kamaşır, kollarıyla kapatırlar, bak şişko, bu sefer onları tutuklayacağız tamam mı? Ne diyorsun beyin fakiri? Mazzo Balls öfkeden ve utançtan kıpkırmızı kesiliyor ve mikrofona hayır diyor, tutuklamaya değmez, onları Norman&rsquo;a göndermek için benzine verecek paramız yok; ama bu aptal helikopterin benzinine verecek paramız var öyle mi? diyor pilot. Evet, diyor Mazzo, ona kaynak var, sana benzin veriliyor, işin iş, şikâyeti bırak, otoyol devriyesinin tek kuruşu bile yok. Bu vahşileri yakalamak için bütün benzinimi vermezsem neyim, bir görsen Mazzo, Powhatan ya da Pocahontas gibi bir şeye benziyorlar, yıllar önce onları yok etmeliydik, vahşiler, yalınayak, beni duymuşa benzemiyorlar Mazzo; ama mutlaka duyuyorlar, kadın elleriyle kulaklarını kapatıyor, adam da at-sineği ya da an kovar gibi ellerini havada sallıyor, duydun mu Mazzo, benim arı olduğumu zannediyor, hahaha, vızvızvız, nasıldı o an şarkısı? Eski bir radyo programının açılış parçasıydı vızvızvız, hahaha, aşağı inip onların ödünü patlatacağım, bu salak yerliler beni görmüşe benzemiyor; ama burada olduğumu biliyorlar, ah ah, kadının paçavra eteği havalandı, karnı burnunda, orospu, düzüşüp çocuk yapmadan duramıyorlar, domuzlar, kadın iğrenç, sekiz aylık filan hamile olmalı, göbeği seninki kadar, Mazzo Balls, hahaha, o kadar şişmiş ki, tanrım. ama seninki gibi Miller Lite yüzünden değil, ama yine öyle küçük kahverengi bir şey yüzünden, ağzımızdan yemeğimizi kapmak, bir Amerikalının daha işini çalmak için gelen pis yaratıklar sanki kendi evlerinde yürür gibiler, tanrım, kadının içinde bir tane daha beleşçi var! Çantalarından taş çıkarıyorlar, taş, hahaha, beni taşla kovalayacaklar, Mazzo! helikoptere karşı taş! Bunlar kendilerini ne sanıyor Oturan Boğa mı? Yaşasın teknoloji! Bak Mazzo işler iyice kızışıyor. Little Bighorn savaşında General Custer&rsquo;ın taşaklarını kopardıklarından beri gördüğüm en iyi savaş, Ronald Reagan&rsquo;ı <span class="t17">Santa Fe Trail</span>&rsquo;de seyretmiş miydin? haha, General Cluster&rsquo;ın intikamını alacağım. Yerlileri uçuracağım, bir yıldır öldürme izni isliyorum, ama artık işi kendim ele alacağım, haha... Mazzo kafama taş geldi, Mazzo beni görebiliyor musun? Mazzo taş gözümü kör etti, adamda ne göz varmış, beni göremiyor musun Mazzo? Keşke meclis sana da Sen de Ego&rsquo;daki gibi kızılötesi bir teleskop verseydi de gece görebilseydin, kaçakları takip edip, geceyarısı güneşinde görebilirdin o zaman, Mazzo, Mazzo düşüyorum, onlar... Mazzo beni duyuyor musun?.. Mazzo?..</p>

  <p class="p20">Muhteşem kıçının üzerinde oturan Mazzo Balls camından ıssız sınıra baktı ve helikopterin hızla düştüğünü, deli gibi döndüğünü ve yere çakılıp ateş topuna dönüştüğünü gördü.</p>

  <p class="p20">Tam çakılmadan önce Mazzo ekranda çifti aradı; hiç ısı üretmiyorlardı. Ama helikopter üretiyordu; göstergenin ibreleri çırpınıyordu, ekran turuncu bir ışıkla dolmuştu.</p>

  <p class="p20">Günün birinde, Fernando Benítez Amca, Baja Oklahoma sınırında tuhaf bir adamın kör Yerli çifti karşıladığını, şapkasını başından çıkardığını (gerçi onlar bu kibar hareketi görememişlerdi) ve öteki eliyle de kolalı papyonunu düzelttiğini anlatacaktı. Eldivenli elinin bir hareketiyle ve büyük, uykusuz, mahkûm gözlerinde masum bir ışıltıyla: Büyük Oklahoma Tiyatrosuna hoş geldiniz, demişti.</p>

  <p class="p20">Sonra soru işaretine benzeyen bu uzun, ince, esmer adam düzlükte bir serabı gösterdi, yani herhalde bir seraptı bu: sirk çadırı, bir papier-mâche Arc de Triomphe, otlağın üzerinden esen rüzgârda daire halindeki bayraklar uçuşuyordu. Uzun, uykusuz adam iki Baltık şairini, son derece solgun bir kadınla bir adamı kör yerlilere yardım etsinler diye çağırdı. Onları yuvarlak eve götürün, sonra da Büyük Tiyatroya getirin, düşlerini anlatsınlar dedi silindir şapkalı ve bastonlu adam, kulakları Nosferatu&rsquo;ya benziyordu, sanki daha şimdiden plato yerlilerinin göremedikleri her şeyi düşlediklerini biliyormuş gibi titriyordu:</p>

  <p class="p20">&ldquo;Umarım gönlünüzün istediği olur, amacınıza ulaşırsınız, düşleriniz gerçek olur!&rdquo; dedi silindir şapkalı adam.</p>

  <p class="p20">&ldquo;Hadi yuvarlak eve gidelim,&rdquo; dedi Baltık şairi Nauhati dilinde. &ldquo;Gidelim,&rdquo; dedi yerli. &ldquo;Karımla ve doğmamış oğlumla.&rdquo;</p>

  <p class="p20">&ldquo;Gidelim,&rdquo; dedi kadın şair, Baja Oklahoma gecesinde yeni gelenleri ellerinden tutarak, seraplar dağılmıştı artık. &ldquo;Evinize gidiyoruz. Benim adım Astrid. Kocam İvar. Ama o başka hikâye. Gidelim.&rdquo;</p>

  <p class="p20">Yerli çift dedi ki: Hiçbir şeyimiz yok, eve geldik, bu toprak hep bizimdi, güneye inerken buradan geçtik, çok uzun zaman önce bu topraklarda ilk yürüyüşümüzü hatırlıyor musun kadın? Oğlumuzu topraklarımızda doğsun diye getirdik, yabancı topraklarda değil, sınırda değil; bizim topraklarımızda, Kuzeyde, buluşmalar mekânında.</p>

  <p class="p20">&nbsp;</p>

  <h3 class="h31"><a id="ncx3290"></a><a id="a106"></a>13</h3>

  <p class="p20">Öyle anlaşılıyor ki ben Kristof başkalarının unuttukları için görmedikleri ilişkiler bulmaya, benzerlikler yakalamaya muktedirim (hiçbir şeyi sezmiyorum; birbirleriyle ilişkilendiriyorum, onları birbirine benzetiyorum!) Mesela, tek yapmam gereken, günün birinde Fernando Amcam tarafından ziyaret edilmiş bir mesa&rsquo;dan iki kör yerli, kaçak bir çiftle ilişki kurmak, kadın annem gibi hamile, adam babam gibi daha iyi bir şey arayışında (bak sana olan inancım hâlâ devam ediyor baba) ve Yerli fetüs belki tam da ben onun ailesini düşünürken benim ailemi düşünüyor. Aynı şekilde kaçan bir çiftle annem ve babamdan mürekkep ayrılmış bir çift arasında ilişki kuruyorum; Meksamerika ve Baja Oklahoma sınırındaki yerlilere bakınca annemle babamın başka sınırları aştığını görüyorum, böylece şu sonuca varıyorum, bir kere hep sınır vaziyetlerindeyiz, ya çıkıyoruz ya giriyoruz, sahne direktiflerinde olduğu gibi &ndash;Hamlet girer, Ophelia çıkar&ndash; exeunt Quijote ve Dulcinea, vs. Ama okuyucu hiddetle bağırıyor, annenle baban birlikte bile değil, ikisi de başka bir köşeye dağılmış, biri Montesino&rsquo;nun mağarasında öteki El Toboso&rsquo;da, anneni Hipi Toltec&rsquo;in Nahuati konuşan ailesinin bağrında ikamet eder halde bıraktık, karnında seninle (mecburen), onlarla (Onlarla) kaktüs salatası ve portakaldan ibaret bir yemeği paylaşıyor (kasvetli hırsızlar mağarasında Platon&rsquo;un ziyafeti; bu arada kaçıncı sayfaya geldin anne?); bu sırada baban, Colasa Sánchez&rsquo;in anısı baki Claudette Colbert&rsquo;e yaraşan hilelerle durdurduğu albino şoför Balon Gómez&rsquo;in TIR&rsquo;ında; baban gösterge ışıklan, Guadalupe, Meryem, Thatcher, Margaret, Doktor ve Ana fotoğraflarıyla gözleri kamaşan Carmelite rahibesinin yanında, bunların nesini kıyaslıyorsun, Kristof (nihayet uyanıp bana bir şey sordun Okuyucu!)? Şusunu:</p>

  <p class="p20">Hepimiz farklıyız, ama birbirimize benzememiz de güzel. Bu dünyada her şey farklı, ama birbiriyle ilişkili olduğu müddetçe. Okuyucular, sekiz aylık ömrümde bundan daha doğru bir sır öğrenmedim; hep farklılığın benzerlikle gerilim halinde olduğu bir durumda kalıyoruz Farklı olduğumuz, ama aynı zamanda da benzeştiğimiz için tanınıyoruz; ben, Kristof, paylaştığım biçim sayesinde tanınacağım ve hareketlerimle sözlerimin başkalarınınkiyle aynı olduğunu kabul edeceğim. Biz insanlar, türünün dağılmış üyelerine ihtiyaç duyan ve onları tanıyan yegâne hayvanlar değiliz; bir kuzu, baylar bayanlar, yüz koyunluk herhangi bir sürü içinde kendi annesini (o da dişidir) tanır.</p>

  <p class="p20">Aynı şekilde ben de, hiyerarşiler kuran, emirler veren, yine de özgür olan güneş merkezimde, uzaklardaki babamı ve son derece yakın annemi tanıyorum ve kaçak yerli çiftle birlikte onlar da görüş alanıma giriyorlar, kalıbımı basarım:</p>

  <p class="p20">Annem Angeles, Hipi &amp;&nbsp;Ailesine ait teneke su depoları ve karton mağarasında ümitsizce otururken birdenbire mahpus gecede olağandışı bir huzursuzluk hasıl oluyor ve dairevi çöp duvarındaki ateşler birbirine eklenip atasözündeki kuyruğuna basılmış kedi gibi koşmaya başlıyor. (Atasözü kedilerinin de dokuz canı mı vardır?) Unutmayın, sevgili Okuyucular, uçsuz bucaksız Cittâ del Messico çepeçevre çöple kuşatılmış durumda, genetik zinciri birbirine bağlı çöp yığınlarından ibaret, sanki şehre ilan eder gibi: Senin Kaderin Çöplük. Öyle görünüyor ki beklenen oluyor şimdi:</p>

  <p class="p20">Ateş Hipi&rsquo;lerin evinin kapısında hayat buluyor ve herkes söndürmek için dışarı koşuyor, hepsi (yaşlılar, bebekler, huehuetiliztIi ve xocoyotzin ellerine geçeni kapıp çıkıyorlar); boğucu duman dalga dalga yükseliyor, oksijensizlik kapıda, su yok, birisi hemen bir portakal sıkıp ateşin üzerine suyunu atıyor, bir başkası bağırıyor, gülüyor ve şiddetle ateşin üzerine işiyor (annem şehre geldiği gün Devrim anıtındaki ateşin üzerine nasıl işediğini hatırlıyor, rüyasında Texcoconut Gölü&rsquo;nü tekrar doldurana kadar nasıl işediğini hatırlıyor; o hatırlayınca ben de kayıp göller şehrini düşlüyorum! Havanın temiz olduğu yeri!) ama yetmiyor, hepsi hırsız dolu kenar mahalleye dağılıyor (kederli şehir, kayıp şehir, adsız şehir), sadece bir ihtiyar inatla direniyor. Dostumuz Yumurta telaşla içeri dalıp annemi ayağa kaldırdığında (ben de onunla birlikte, söylemeye lüzum yok dehşet içinde) adam mağarada oturmayı sürdürüyor; Yumurta anneme Angeles yürü, eğer bu yangın her yeri sararsa şehrin bütün oksijenini bitirir, şehir boğulur diyor ve o sırada yaşlı adamın orada oturduğunu görüyorlar, kımıltısız, felaketi bekliyor, sessiz, yüzü ifadesiz, ateş ve gölge oyunlarının hareketsiz perdesi; insansever Yumurta adamı da ayağa kaldırmaya uğraşıyor, tehlike konusunda onu uyarıyor ama yaşlı adam serapesine sarınmış, ifadesiz yüzüyle Nauhati dilinde bir şeyler söylüyor, bunun üzerine Yumurta onu bırakıp annemi (ve beni, Okuyucular, beni!) karanlık kulübeden dışarı çıkarıyor, Rigoberto ve Susana&rsquo;nın bekledikleri Ordu cipine bindiriyor bizi, Susana anneme sarılıyor, general arabayı kullanıyor, geri vitese takıyor ve bir an çöplere batıyor. Hipi Toltec yangınla mücadele ediyor, ama bizi gördüğünde ümitsizliğe kapılıyor. Uzun bir sopa alıp ucunu yakıyor ve bizi tehdit etmek ister gibi havaya kaldırıyor, sonra sanki çöp yığınının üzerine atacakmış gibi yapıyor, ama bunları yapmak yerine çirkin çirkin gülerek sopasının yanan ucunu söndürerek üzerimize fırlatıyor. Uzaklaşmamıza, kendimizi kurtarmamıza izin vermiş gibi, annem, ben, Yumurta, dedemle ninem 1944 model bir Ordu cipindeyiz, General Palomar cip hakkında şöyle diyor; &ldquo;Antika sonunda işe yaradı! Siz sürün Bay Yumurta, olmaz mı? Ben çok yaşlandım, bizi buradan çıkarın, Oaxaca&rsquo;ya gidelim! Aaaaah şehir yanıyor! Temiz havaya gidelim, Susy, hiçbir şeyden korkma. Daha kötü vaziyetlerde de kaldım! Korkmayın Bayan Angeles! Doğmamış bebeğiniz de korkmasın.&rdquo;</p>

  <p class="p20">General Rigoberto Palomar öne kapaklanıyor, yüzü ön cama çarpıyor, sonra geriye, karısının kollarına düşüyor. Sırtında Hipi Toltec&rsquo;in fırlattığı mızrak. Annem çığlık atıyor. Acapulco&rsquo;da Tomasito&rsquo;yu öldüren mızrağın aynısı. Tıpkısı. Doña Susana gülümsüyor ve ölü kocasının tıraşlı başını okşuyor.</p>

  <p class="p20">Hipi, Yumurta ile Angeles&rsquo;in şaşkın gözleri önünde deri değiştiriyor, dehşetle gaza basan şişman arkadaşımız bağırarak onu tarif ediyor, aralarından su sızmazdı, aynı grupta çalmışlardı, pantolonunu yılan derisi bir kemerle tuttururdu ve derileri soyulurdu, hep ama şimdi alevlerin ışığında derisi yok oluyordu. Hipinin derisi dökülüp kaslan ortaya çıkıyordu, soyulan bir muz gibi büyük parçalar halinde düşüyordu derisi, çürük kurtlu beyaz kemikleri ortaya çıkıyordu; uzakta Hipi&rsquo;nin kafatası parıldıyor bir müddet sonra, kırmızı ışığın ortasında gülümsüyor, artık göremiyorlar, bilemiyorlar, üzerinde anında yeni bir tenin bittiğini hayal edemiyorlar, sadece kafatası sırıtıyor ve biz kaçıyoruz ve Doña Susana Rentería yaşlı kocasının tıraşlı kafasını okşuyor ve Yumurta, cipte bizi buraya getiren şeytanı taşıyormuş gibi kullanıyor arabayı.</p>

  <p class="p20">Aynı anda, babam albino şoförün yanında oturan Colasa&rsquo;nın yanında oturuyor ve telsizin Balon Gómez diye hitap ettiği bu adamın çenesinden kimse konuşamıyor. Durmadan talimatlar veriyor, 8. mildeki kavşaktan uzak durun, toprak kayması olmuş, Atlixco çıkışında kendini belli etmeyen bir Smokey, 2. Otoyolla Kristof Kolomb Otoyolu kesişiminde yavaşlayın, İnclán ne taşıdığınızı biliyor, Huamantla&rsquo;da enselenmemek için radar detektörünüzü kullanın, Teziutlân&rsquo;daki Tijuana Taksileri bana bir garip göründü, Balon Gómez konuşuyor, duyuyor musunuz, ben Balon Gómez, korumadayım, meczup kılığında bir kızla (şu özel yorumlara da bak şimdi) ibnetora benzer bir herif taşıyorum (onları kamyona almanız biraz fazla olmadı mı?) taşıyorum, yakın temas halinde aynasızlara karşı iyi kamuflaj olur, tamam. Tamam, Balon Gómez, şimdi senin saatin, vazifeni biliyorsun, ama Chachalacas Nehri&rsquo;ne doğru giden gringo denizcilerden uzak dur, bizim askerlerden de; çünkü bazılarına İnclán resmen bildirmemiş, unutma durum karışık, gecekondularda büyük bir yangın çıktı, burada nefes alınmıyor, güneye git delikanlı, beladan uzak dur, dostum, roger, telsiz kapanıyor, iyi geceler.</p>

  <p class="p20">&ldquo;Acıktım!&rdquo; diye bağırdı Colasa Sánchez Balon Gómez telsizi kapadığında. &ldquo;Yiyecek bir şeyiniz yok mu?&rdquo; diye sordu, adam sadece güldü. &ldquo;Arkada ne taşıyorsunuz?&rdquo; Koca bir buzdolabı dedi albino. &ldquo;Boş mu?&rdquo; diye sordu kız. Olur mu hiç, dedi Gomez, benim işim D.F.&rsquo;e yemek getirip götürmektir. &ldquo;Taşıdıklarınızdan biraz alabilir miyiz?&rdquo; Tabii fıstık, ama şu yanındaki adama söyle de bana öyle bakmayı bırakıp biraz kestirsin, bana öyle bakanlardan hoşlanmam, bana öyle bakmanın tehlikeli olduğunu söyle ona, biraz sonra durup tuzlanmış domuz etiyle kahvaltı edeceğimizi de <span class="t17">söyle ona!</span> Şoför güldü, babamın ne düşünecek ne de bir şey yapacak hali vardı, kendi kendine sen bir salaksın Angelito, ne bir şey duyuyor ne de anlıyorsun demeyi tercih ediyordu, Colasa&rsquo;nın elini tut, sen kendini fazla yalnız hissetme diye orada o el, birdenbire ağzına sıçılmış gibi hissetme diye, tut tut, hiç yoktan iyidir, hadi, pezevenk, sen de acıkmadın mı?</p>

  <p class="p20">&nbsp;</p>

  <h3 class="h31"><a id="ncx3301"></a><a id="a107"></a>14</h3>

  <p class="p20">Ben dürüst biriyim; okuyucunun şunu öğrenmesi gerek, annemle babamın durumlarını ilgilendiren üçüncü bir vaziyet de kendisini bu iki hadise arasına yerleştiriyor; sanki kamyoncuların kullandığı yurttaş bandı radyodaki FM ve AM bantları arasına sıkışmış gibi, öyle ki birinci bantta Colasa acıktım diyor, ikinci bantta Yumurta bunu kandırıldık diye tercüme ediyor, gölgeyi gerçek sandık; ama üçüncü, işgalci bantta. Bakan Federico Robles Chacón gülüyor ve cezaya kalmış bir çocuk gibi yüz kere arka arkaya yazıyor: Düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz, düzeni yenemezsiniz. Birdenbire kaçıncıda olduğunu unuttu ve telefonun vızıltısıyla ilhamı yarıda kalınca huysuz bir at gibi tepindi.</p>

  <p class="p20">Robles başkanın direkt telefonunu stratosferik bir küfür fırtınasıyla açtı; birdenbire kendine karşı acıma hissetti. O yeşil aletin almacını kaldırmak gibi basit bir hareketi yaparken bile zamanını ve yeteneğini kamu yararına, devletin yüksek gayeleri uğruna harcadığını bir kez daha kanıtlıyordu. Peki Başkan Jesús María y José Paredes&rsquo;in özel sekreterinin sesinde kişileşmiş toplum ona ne diyordu? Ne? Ne ne? Nenenene?</p>

  <p class="p20">Bakan Ulusal Saraydaki geçici ofisinden Avenida Insurgentes&rsquo;teki her zamanki ofisine dönmüştü, Roche-Bobois mobilyalarıyla dekore edilmiş olana. Bu da krizin geçtiğini gösteriyordu. Ya şimdi &ndash;ne ne?&ndash; Anadok bu yıl Haykırmayı ret mi ediyordu? Ne halt yemeye? Tekrar söyler misiniz Bay Özel Sekreter? Ret mi?.. Ama ne halt etmeye... o pis fahişe ne bok yemeye orada olduğunu zannediyor? Örgü örüp pembe dizi seyretsin diye mi getirdik onu buraya? Onu hemen buraya getirin! Ne ne? Zaten benim bekleme odamda mı? Benimle görüşüp konuşmak istiyor, yoksa Haykırmayacak öyle mi? Başkan suyuna git diyor, bu canavar bize her zamankinden daha çok lazım, ne olsa o bizim Frankenstein&rsquo;ımız, onu siz icat ettiniz Sayın Bakan, onu üzerimize siz yıktınız. Tabii, tabii...</p>

  <p class="p20">Öfkeyle telefonu kapadı ve bekleme odasında Meksikalıların Anası ve Doktorunun olup olmadığını öğrenmek için dalkavuğunu yolladı.</p>

  <p class="p20">Bu esnada VOTB bakanı sakinleşti, kâğıtlarını özenle öğrenci botanik çantasına koydu ve bağcıklarını dikkatle bağladı.</p>

  <p class="p20">Hayaleti gülümseyerek, olabildiğince serinkanlılıkla karşıladı, kim bilir ne isteyecekti, güçlü kadınların o küçük kaprislerinden biri, angora süveterimi Meksika&rsquo;dan Roma&rsquo;ya başkanın jeti getirsin, bu üç memuru kovun beni beşinci sınıf bir lokantaya götürdüler, şu beşini de bana telefonda şaka yaptıkları için kovun. Zócalo&rsquo;nun ortasında bana bir yüzme havuzu yaptırın, benden öncekilerin yazılarını, hastanelerini, sinemalarını, okullarım yakın, BENCAĞZIMDAN önce ya sonra hiçbir şey olamaz!</p>

  <p class="p20">Ama öyle bir şey değildi, her şeyi beklerdi de bunu beklemezdi. Kutsal Hatun, portakal rengi süetten bir binici şapkası, gümüşi süslemeli bir kovboy pantolonu, Jesusita Chihuahua tarzı, gümüşi süet kısa bir Meksika binici ceketi, altına da Endülüs binici eteği içeri girer girmez elindeki kamçıyı Robles Chacón&rsquo;un yüzüne vurdu. Bakan şimdi telaşlanmıştı, sonra kadın önünde diz çöktü, kahretsin, Ayetullah&rsquo;ın cesedini isteyen Concha Toro&rsquo;nun kullandığı kelimeleri kullanıyordu; ah aşkım, bir tanecik aşkım, küçük aşkım en azından dön de bir bak bana, güzel güvercinim, sevgilini dinle, üzme beni tatlım, bebeğine istediğini ver, bana böyle diz çöktürtme, sana olan aşkımdan ölüyorum görmüyor musun?</p>

  <p class="p20">Ateşli ama haşin Robles Chacón&rsquo;a daha önce kimse böyle şeyler söylememişti: Arım benim, balını ver bana. (Anadok, hayatının en kötü kâbusunu yaşadığını hisseden bakanın dizlerine sarılmıştı, ama o bu kâbusun da diğerleri gibi biteceğini ümit ediyordu; bu Ayetullah hikâyesinin yayımlanmamış bir bölümüydü sadece. Gözlerini kapadı ve şöyle dedi: Öldürtmek zorunda kaldığım adamın yaşamış olması gereken bir şeyi yaşıyorum, bu benim cezam, bunlar benim başıma gelmiyor, bu yarımkalmışın tiyatrosu, her hareketimize eşlik eden yarımkalmışın, bu kısaltılmış bir felaket, sırf o üfürükçüyü öldürdüğüm için yaşıyorum bunu. Yüz Kırk Dört Bin Adil Adamı toparlayamadık. Affet beni tanrım &ndash;diye mırıldandı Robles Chacón dizlerinde Anadok&rsquo;la&ndash;; ne baş döndürücü Babil&rsquo;i terk ettik ne de yedinci kadeh &ndash;geri kalanları Guanajuato&rsquo;da içerim!&ndash; tanrının gazabıyla doldu, Matamoros Moreno&rsquo;nun kıllı gövdesini dikkatle incelediğimde 666 rakamı da görmedim, cangılda bir kadın olup olmadığını bilmiyorum, ama morlu aşüftenin geldiği kesin. İşte bana sarılan, yanağını fermuarıma bastıran bu büyük orospu o, tanrım yardım et! istemeden sertleşiyor, neler söylüyor böyle, bana kamışını ver, bana bir oğul ver, bana menini ver, bütün Meksikalı kadınlara verdiğin 12 Ekimde bir oğul hakkını benden esirgeme.)</p>

  <p class="p20">&ldquo;Zaman kalmadı!&rdquo; diye bağırdı bakan aptal aptal.</p>

  <p class="p20">&ldquo;Yarışmayı bir sene sonraya, on sene sonraya erteleriz, tarihleri değiştirecek gücümüz var, eğer değiştiremeyeceksek biz olmamızın ne faydası var? On sene sonra, neden olmasın? Küçük oğlumuz yarışmayı kazansın biz de hanedanı ele geçirelim yeter, tatlım! Hanedan seninle benim, güzel güvercinim, ikimiz zamanla oynayabiliriz, saatleri geri ya da ileri alabiliriz, istediğimizi yaparız, tek başınayken çok düşündüm, zamanı değiştiremeyeceksek güç neye yarar? Zamanı durdu-*3ip, ölümü de yok edemeyeceksek güç neye yarar, söyle bana?&rdquo;</p>

  <p class="p20">Gözlerini kocaman açıp bakana baktı, gözyaşları maskarasını akıtmıştı, fondötenli yüzünü fermuara sürdüğü yerde çiçekbozuğu teni ortaya çıkmıştı, ara ara esmerliği görünüyordu.</p>

  <p class="p20">&ldquo;Bunu yapamayız,&rdquo; diye mırıldandı köşeye sıkışan bakan zayıf bir sesle, Hatunun kafayı üşüttüğünden emindi. &ldquo;Kanuna uymak zorundayız, kanunlar uyulmak için...&rdquo;</p>

  <p class="p20">&ldquo;Ama uygulanmazlar!&rdquo; Anadok duygularına yenik düşüp yapışkan salyasını milletvekilinin pantolonuna saçtı.</p>

  <p class="p20">Maybelline tarafından fabrikasyona alınmış bir görüntüymüş gibi kadına baktı; bu kadının sadece bu sahneyi oynamak için doğduğunu fark etti; bütün hayatı şu yaşadığı ana hazırlıktan ibaretti. Bu nedenle Robles Chacón zihnini topladı ve söyleyebileceği en iyi şeyi söyledi:</p>

  <p class="p20">&ldquo;Hanımefendiciğim; kanunlar korkunç, ama âdetler daha da beter.&rdquo; Kendisine pek yakıştırdığı bu cümleyle Federico Robles Chacón dağılmış özgüvenini de toparlamaya başladı. Nerede olduğunu fark etti; ama ayaklarına kapanmış öfkeli kadın sızlanıyordu, ya senin olurum ya da Haykırmam, ya bana bir oğul verirsin ya da greve çıkarım, ya yarışmanın tarihini ertelersin ya da kendimi öldürürüm, valla öldürürüm! Erkek arkadaşım Leoncito&rsquo;dan ve stenograflıktan çok memnundum, gelip beni değiştirdin, bedelini öde şimdi, yemin ederim öldürürüm kendimi, pantolonunun paçaları şaplak atar gibi bakanın halısını dövüyordu.</p>

  <p class="p20">Federico Robles Chacón acıyla kendini tekrar toparladı. Avenida İnsurgentes&rsquo;te VDTB bakanlık binasındaydı, neredeyse Viaduct kavşağında, Bednam Insurgentes Köprüsü&rsquo;nün yanında, on beşinci kattaydı, telefon 515-1521, FRCH&rsquo;nin (adının basındaki kısaltması) hayatının en korkunç işini Ayetullah Matamoros&rsquo;un seyrettiği yer, binlerce isyancının öldürülmesini nasıl emrettiğini (masum muydular? suçlu mu? düzen yargılamaz, karar verir; düzenle savaşamazsın, o hepimizdir; ama hepimizden fazla bir şeydir, daha iyi değildir, iktidardakilerin hepsidir, dedi Robles Chacón titreyerek, kendine liberal derdi, solcu, insancıl, aydın, duyarlı) ve ayaklarına kapanmış bir yaratık vardı, bütün Meksikalıların Anası ve Doktoru, bakanın kendisi hakkındaki bütün yargılarını yalanlıyordu, diz çökmüştü, ağlıyordu, ulusun bütün simgesel törenlerini yok etme tehditleri savuruyordu; FRCH kendini küçük bir Kristof olarak düşündü (tıpkı benim gibi!); Doğuya gitmeye çalışırken başarısız olup Amerika&rsquo;yı bulmuş; başarısı başarısızlığından kaynaklanıyor, algısı ona dünyanın düz olduğunu söylüyor, ama amacı dünyanın yuvarlak olduğunu bildiriyor; başka birinin algısı onun hayali amacını yalanlıyor, ama amaç kazanıyor.</p>

  <p class="p20">Bu gece yine aynı şey olabilecek miydi, bu yılan kadınla, dizlerine sarılmış bu Cihuacóatl&rsquo;la?</p>

  <p class="p20">Kollarını uzattı, onu ayağa kaldırmaya çalıştı, Kolomb hayalini takip eden hayali reddetti; şimdi İçişleri Bakanının algısı ülkenin düz ve tekdüze olduğunu ve cehennemin de böyle olması gerekliğini söylüyordu, Meksika&rsquo;da her şey durmadan kendini tekrar ediyordu, aynı zalimlikler, aynı adaletsizlikler, birbirini yok eden aynı lüzumsuz şakalar, aynı aptallıklar, öyle ki adaletsizlik ve şakalar birbirine karışıp eriyerek sürekli yinelenen aptallık içinde ebedileşiyordu.</p>

  <p class="p20">Şimdi her şey (ülkenin ölümcül algısı) birbirine karışıyordu, sebebin sonucu, sonucun sebebi, hem de ulusal planlamayla: ekonomi=kadercilik. Ayaklarına kapanmış bir kadın ondan ne ekonomi ne de kaderle ilgisi olmayan bir şey istiyordu...</p>

  <p class="p20">FRCH Anadok&rsquo;un kendisine dayattığı dizler üstündeki sarılışa yenildiğini hissetti, ya beni düzersin ya da Haykırmam; benimle çiftleş yoksa yarışma yok, bana ya bir oğul ver ya da ölüm, hadi, ibnelik etme:</p>

  <p class="p20">Hangisi daha iyiydi, ekonomiye teslim olmak mı yoksa kaderciliğe teslim olmak mı? Birdenbire direkt hattım kesildi, ekranım karardı, Federico Robles Chacón&rsquo;un ya da eski Vdtb stenografının ne karar verdiğini öğrenemeden kaldım. Ama bu konuda ben de sizin gibi yapacağım. Keyfinize bakın hışmetliler ve unutmayın ki ne yaparsanız yapın Bakan Federico Robles Chacón ve bütün Meksikalıların Anası ve Doktoru soluksuz kalacaklar; çünkü şehrin oksijeni tükeniyor, çöplükteki yangın yüzünden...</p>

  <p class="p20">Onları kaderlerini siz verin lütfen! Bu roman size ait sevgili Okuyucular!</p>

  <p class="p20"><span class="t15">&nbsp;</span></p>

  <h3 class="h31"><a id="ncx3325"></a><a id="a108"></a>15</h3>

  <p class="p20"><span class="t17">&ldquo;Ac</span><span class="t17">ı</span><span class="t17">kt</span><span class="t17">ı</span><span class="t17">m!&rdquo;</span> diye bağırdı Colasa Sánchez şafakta bir kez daha; babam gözlerini açtı ve annemi gördüğü uzun bir rüyadan uyandı; rüyada annem çok yakındaydı (uzan ona!) ama erişilmezdi! Babam ellerini ne kadar uzatırsa uzatsın ona dokunamıyor ve kendi kendine, &ldquo;Ona layık değilim. Henüz değil. Onu hak etmem lazım,&rdquo; diyordu.</p>

  <p class="p20">Babam bir romantik, bir şövalye. Colasa aç. Balon Gómez babamın nedenlerini hiç takmıyor. Öte yandan, hafif bir zalimlikle kızın gerekçelerini paylaşıyor. Nedenlerin her üçüne de ait olduğunu biliyor ve şafak onları yeni bir coğrafyada karşılıyor, yangınla ve oksijensizlikle tükenmiş yükseklerden çok farklı, cennetin cehennemden farklı olduğu gibi farklı; burada hafif meyilli bir ova sabah aydınlığında denize ulaştığını ilan ediyor. Geniş nehirlerin üzerinden sisler aralanıyor, hindistancevizi, limon, portakal ağaçları üzerlerinden çiyi silkeliyorlar şahane, kaderlerinin Tropicana meyve suyu şirketi elinde olması umurlarında değil; kırmızı taşlar üzerine kurumaya bırakılmış çamaşırları rüzgâr dalgalandırıyor ve kiremitler cilalı gibi parlıyor; evlerin kireç boyalı yüzleri, sabah kahvesinin ve maçeteyle kesilmiş papayanın, ananasın, tamarindin erken kokusu dilin ve damağın en gizli köşelerine sokuluyor.</p>

  <p class="p20">Albino şoförün büyük zalimliği bu. Çöldeki şeytan gibi hacılara güzel, tropik Veracruz&rsquo;un cazibesini gösteriyor, hemen yakında Körfez, Karayipler, Kolomb tarafından Kastil ve Aragon&rsquo;a verilen Yeni Dünyanın tatlı hayatı Cartagena de Indias, New Orleans, Havana, Campeche, Barbados ve Jamaica arasında yoğunlaşmış; kırmızı levrek, ıstakoz, midye ve kılıçbalığıyla dolu bereketli boynuz; boyalar, barok inciler, dev kaplumbağalar.</p>

  <p class="p20">Onları ayarttıktan sonra Balon Gómez: &ldquo;Çiğ et yiyeceğiz,&rdquo; diyor.</p>

  <p class="p20">TIR&rsquo;ın arka kapısını açıyor. Bir kutup soluğu yüz kaslarını felç ediyor. Buna alışık olan Balon Gómez gözünü bile kırpmıyor; banka kasasına benzeyen soğutucuya atlıyor, danalar meydana çıkıyor, Soutine&rsquo;in düşlediği halüsinasyonlar demişti bir keresinde Fernando Benítez Amca, kırmızı, derileri yüzülmüş, kanları ve yağlan donmuş, kafaları, ayakları kesilmiş, siyah kancalardan sarkıyorlar; kırmızı, beyaz, siyah bu dünyada albino şoför çok rahat, bıkkın bıkkın en iyi danayı arıyor, eski bir şarkı mırıldanıyor, yaşlı süt ineyi, neyi neyi, sonra çevresindeki buzlar kadar beyaz, hayvanların kuru kanı kadar pembe kolunu kaldırıyor ve değişik biçimli bir danayı kancadan indiriyor, uzun ince, ötekilere nazaran küçük ama lezzetli, çok lezzetli, diyor Balon Gómez, derisi soyulmuş kafası kesilmiş hayvanın başına çömeldiklerinde, arka ayağında donmuş kanla örtülmüş metal bir bant var. Hayvanı buradan asıyorlar; bileğindeki bilezik donuk kancaya takılıyor.</p>

  <p class="p20">Balon Gómez çiğ etten parçalar kesiyor; Colasa madeni bilezikle ilgili görünüyor ve Angel samimi davranmaya çalışıyor, biraz da acı biber olsaydı diyor, meraklı Colasa hayvanın bacağını kaldırıp bilezikteki yazıyı okuyor</p>

  <p class="p9"><a id="a109"></a>FF <span class="t30">♥</span> FB</p>

  <p class="p20">bir an duralıyor, gözlerini kapıyor, hızla yemeye başlıyor, bu esnada şoför danayı mideye indirirken yorumda bulunuyor, bonfile tartarı ya da biftek suşisi, geyik yahnisi ya da kreol tarzı haşlanmış biftek gibi, bunları biliyor, işin hileleri, sonra şarkı söylemeye devam ediyor; otlaklarda otluyor, kuyruğuyla sinek avlıyor, avlıyor, avlıyor.</p>

  <p class="p20"><span class="t17">&nbsp;</span></p>

  <p class="p20"><span class="t17">Neden Veracruz'day</span><span class="t17">ı</span><span class="t17">z?</span></p>

  <h3 class="h31"><a id="ncx3336"></a><a id="a110"></a>16</h3>

  <p class="p20">Cangılın karnı annemin karnı gibi, çamur ve su, ama burada neden bu kadar mutluyum, oysa bu hayaletvari adam koşuyor, kaçıyor, bağırmak istiyor, geceyle çevrili ve ışıltılı gözler, sanki gördüklerini hayal eder gibi parlıyor, çünkü karanlıkta görmüyorlar düşlemeleri gereken şeyi görüyorlar; cangıldan dışarı koşuyor, ara sıra dönüp ümitsizce arkasına bakıyor koşuyor ve her seferinde cangılda uzaklarda kara bir yansıma gibi duran piramidin ne kadar yakın olduğunu görüyor.</p>

  <p class="p20">Chachalacas Nehri&rsquo;nin kıyısındaki Villa Cardel&rsquo;de tatil için isteyebileceğiniz her şey var: Pepsi-Cola ve Raleigh sigara posterleri, çamurlu yollar, aynı ölçüde etkileyici çamur çukurları şaşırtıcı bir böcek çeşitliliği sokaklarda serbestçe gezinen koca bir hayvanat bahçesi girenlerin sadece yarısının dışarı sağ çıktığı TV KANTİNLERİ&rsquo;nin sık antenleri arasında kırmızı lekeli siyah yırtıcı domuzlar, Dört Fırlamanın son hitleri Körfezin en iyi boleroları eşliğinde dans edebileceğiniz teneke damlı diskotekler Cardel&rsquo;de 179 günden fazla kalmayan siyah beyaz alaca mürettebata zevk vermek için dağlardan inen güzel kızlar gringoların eğittiği Salvadorlular ve Honduraslılardan aynı zamanda kara derili gringolardan oluşan Orta Amerika Ordusunun birlikleri aynı zamanda burada Veracruz&rsquo;da göze çarpmayan Chicano Porto Rikolular onların yasa gereği yerlerinin değiştirilmesi de gerekmiyor çünkü Villa Cardel&rsquo;in barakaları ve sokaklarında gezinip şiş göbekleriyle minicik penislerini gösteren küçük oğlanların tıpkısının aynısılar ama küçük oğlanlar değil birlikler dolar peşinde yukarılardan gelen hüzünlü fahişeleri düzüyor Honduraslı fahişeleri Büyük Çam Operasyonu Veracruz&rsquo;a kaydırıldığında Contadora dulları diye bilinen Panama Kolombiya Venezuela kadınlarıyla barış bozulduğunda Moctezuma salonlarından ve Tripoli kıyılarından gelen SDH den (sekse dair hastalıklar) mustarip fahişeler gringolara ve Honduraslı Salvadorlu işbirlikçilerine bu hastalıkları bulaştırmak için ve en hazini Veracruz&rsquo;dan Señoritas Butterfly köylü saf kızlar ayartılıp karınlarında çocuklarıyla terk edilmişler orman gibi taze ve deprem olduğunda annemin yakından gördüğü Bağımsızlık Meleğinin gözleri gibi sarışın hep ağlıyor bu nefret edilen nefret dolu çocuklar: Villa Cardel&rsquo;in girişinde çalakalem yazılmış boyası dökülmüş tahta bir levhanın kırmızı harfleri: Küçük Saygon&rsquo;a Hoşgeldiniz, arkasında yağ ve sahra mutfağı isiyle lekelenmiş çadırlardan bir ufuk, eğri büğrü çamurlu yollar, çamur çukurları kaderine terk edilmiş cipler benzinsizlikten ya da vidasızlıktan düşmüş helikopterler köpekler ve kurmayların oturduğu dağlık burunda sinek telli TOY EVLERİ, ekşi hava içeri girsin börtü böcek, yarasa pisliği ve yaban domuzu burunları dışarıda kalsın diye ve adam kaçıyor koşmaktan bir an bile vazgeçmiyor El Tajin piramidinin ardındaki yansıması büyüdükçe büyüyor. Adam bana Will de, diyor, cangıldan çıkabilmek ve romana girebilmek için çünkü ben Kristof&rsquo;un annemin karnında olmam gibi bu cangılın da bu romanın içinde olduğunu unutmuşa benziyor AH! çok uzun boylu bir adam kel ama uzun sarı bir kül kitlesi siyah deri ceketinin omuzlarından aşağı dökülüyor ormandaki bir açıklıkta top oynuyor elinde tahta bir top var onu uydurma bir patikadan aşağı yuvarlıyor top sert tahta bir platformun üzerine konmuş lobutlara çarpacak top lobutlara çarpıyor, lobutlar düşecekleri yerde mavi üzerine beyaz yıldızlı tahta topun çarpmasıyla kırılıyorlar bana Will de. Will Gingerich güçsüzce cangıldan dışarı koşuyor piramitten ebediyen kurtulmak istiyor gecenin denizci mavisi göğü onu şaşkına çeviriyor çünkü aslında gündüz ama piramidin ve Veracruz cangılı üzerine ıslak bir örtü gibi örülmüş yaprakların gölgesinde gündüz olduğunu anlayamıyor: Will Gingerich piramidin içinde kıstırıldığını hissediyor açık havayla kıstırılmış hava arasındaki farkı taşla yaprak örtüsü arasındaki farkı anlayamıyor.</p>

  <p class="p20">KÜÇÜK SAYGON&rsquo;A HOŞGELDİNİZ: üzerinde ÇİN İMPARATORLUĞU yazan çivit mavisi tek katlı bir evin kapısında, şakakları tıraşlı, afyon kokan, anakronik boğucu Mao üniformalı küçücük Doğulu bir adam sallanan hasır sandalyesinde oturmuş yelpazesiyle kendini serinletirken (ayakları hiç yere değmiyor) bir yandan da bağırarak sarışın, esmer, zenci askerleri davet ediyor, Detroit Mongollarını, Vermont Chicano&rsquo;larını, Chicago Neorikanlarını, Amsterdam Bulvarı&rsquo;ndan gelen huzursuz, vahşi, evsiz insanları. Kuzey Entel&rsquo;den devşirilmiş askerleri çağırıyor, iki okyanusun Pasifıyin ve Atlantiyin en küzel kızları sizi bekliyor, diyor telaşsızca yelpazesini sallayarak, görünüşe bakılırsa hiç üzgün değil, sadece uzun sarı parmakları yelpazeyi can simidi gibi sımsıkı tutuyor gözleri her zamankinden daha dalgın sanki bir zamanlar ışık ateş kılığına girmiş gibi çünkü o gün güneş düşünebiliyor musunuz güneş batıdan doğmuş... Ben Küçük Kristof annemin karnında</p>

  <p class="p20">Sen, Okuyucu</p>

  <p class="p20">Kendi EŞSİZLİĞİMİ anlamak için ÖTEKİNİ dinleme yolunda müthiş, insanüstü bir gayret gösteriyorum (yeminle)</p>

  <p class="p20">Güneşin batıdan doğduğu gün; sarı kül ve siyah deriden yapılmış bir meleğe benzeyen, ıslak gözlü, köşeli çenesini kromla kaplanmış gibi pırıl pırıl parlasın diye altı saatte bir tıraş eden, mavimsi suratlı, parlak gri madeni yanaklı, uzun boylu adam; üzerinde rahip yakalı siyah bir gömlek, siyah deri ceket, mavi savaş postalları var, iki fişeklik sert karnı üzerinde birbirini kesiyor ve kancaya benzeyen kalçalarına tutunuyor, kalçalarının darlığı çok müstehcen, fişekliklerden el bombaları sarkıyor, adamın elinden Yıldızlar ve Çizgilerle süslenmiş bir top uçuyor, ceketinin arkasında unvanı yazılı: ÖLÜM RAHİBİ.</p>

  <p class="p20">Cangıl gecesinde bir kaplanın korkulu gözleri piramidi örten yaprakların arasında iki sarı madalyon TOY EVLERİ; Tropik Orta-Amerika Yerleşimi&rsquo;nin kısal<span class="t26">t</span><span class="t26">ı</span><span class="t26">lm</span><span class="t26">ı</span><span class="t26">ş</span><span class="t26">ı</span><span class="t26">,</span> <span class="t26">İ</span><span class="t26">sthmus Sava</span><span class="t26">ş</span><span class="t26">ı</span> <span class="t26">ve 1980&rsquo;lerde Nikaragua&rsquo;n</span><span class="t26">ı</span><span class="t26">n i</span><span class="t26">ş</span><span class="t26">gali için yap</span><span class="t26">ı</span><span class="t26">lm</span><span class="t26">ı</span><span class="t26">ş</span><span class="t26">lar: özellikleri</span> Orta Amerika ikliminde sadece altı ay dayanmaları, sonra çözülüyorlar; biz işimizi altı ayda hallederiz demenin hoş bir yolu, yeni bir Vietnam istemiyoruz, kampanyanın altı ayı var, Nebraska Nanemollaları ve Alabama Attırık Anaları televizyonlarına fazlaca kan bulaştığını görüp de çılgına dönmesin yeter, J.C. Penney&rsquo;den döşenmiş oturma odalarına kan bulaşmasın, Veracruz ormanlarında ölen delikanlıların vücutlarının plastik ceset torbalarında bölük bölük geri getirilişini görmesinler, her şey bir şimşek operasyonuyla halledilsin, &ndash;numaralı yasanın belirlediği tabur hareketlerini hesaba katmaya bile gerek yok; yasaya göre bir tabur ancak 180 gün aynı yerde kalmışsa resmen nakledilmiş sayılıyor, ama buralarda kimse 179 günden bir dakika fazla durmuyor, bu yüzden de kimsenin bir şeyden haberi yok, yine de 1992&rsquo;de Birleşik Devletler&rsquo;de en çok satan kitabın adı <span class="t17">Neden Veracruz&rsquo;day</span><span class="t17">ı</span><span class="t17">z?</span> Yazan Norman Mailer, Brooklyn doğumlu daima <span class="t17">enerjik</span> (altmış dokuzluk) yazar; Neden Norman Mailer bu kitabı yazmaya cüret etti? Sınırlarımızdaki komünist tehdidi yok etme konusundaki ulusal gayretimizin cesaretini neden kırıyor? Mailer domino kuramına inanmıyor mu? Milli güvenlik Mailer&rsquo;in umurunda değil mi? Yoksa tek derdi şöhret kazanmak mı? Kızıl dalganın Harlingen, Texas&rsquo;a doğru yayıldığını, Managua kontrolündeki uyuşturucu ticaretinin Amerikan gençliğini zehirlediğini görmüyor mu? diye sordu Başkan Dangalak Danger hastanedeki odasından, etrafı plastik çiçek ve TelePrompTer dolu. (Başkan II. Dünya Savaş&rsquo;ından kalma paraşütçü üniforması giymişti, dediğine göre son atlayışa hazırdı, bacaklarının üzerinde bir yorgan vardı, üzerine dini bütün eller şu düsturu yazmıştı: YARDIMCI PİLOTUM TANRI.) Yıldızlı topun çarpmasıyla lobutlar dağılıyor ve orman kadar taze dokuz yaşında bir çocuk tahta topu alıp uzun kül-sarısı saçları omuzlarından dökülen, siyah ceketli adama getiriyor: Oğlan platforma geri dönüp kırıkları bir süpürgeyle topluyor</p>

  <p class="p20">Will Gingerich daimi denizci mavisi gökyüzünün altında cangıldan dışarı koşuyor</p>

  <p class="p20">Ben dünyaya kutlu gelişimden bir ay önce annemin karnındayım, benim gibi Meksikalı bir oğlan (ama o çoktan doğmuş, ben doğmadım) kırılmış çömlekleri süpürüyor, kan kırmızısı sırlanmış kırık toprak kaplan, idolleri, seramikleri topluyor ve sabırla onları diğer on iİd heykelciğin yanına koyuyor; siyah deri ceketinin arkasında ÖLÜM RAHİBİ yazan adam topu tekrar fırlatıyor ve on iki heykelciğin sadece on tanesini kırıyor sonra öfkesini TOY EVLERİNİN toplaştığı dağlık buruna yöneltiyor; Eylülde kendilerini yok edecek şekilde yapılmış prefabrike kulübelerin müstakbel yıkıntılarına bakıyor Nisandan beri buradalar değiş tokuşa gelmesi gerekenler gelmedi dönüp bastırılmış bir şevkle Totonacaların ölümsüz harabelerine bakıyor bu iş böyle ne kadar sürecek altı ayda temize havale edeceğimizi sonra da çekip gideceğimizi sanıyordum başka TOY EVİ istememeliydik çünkü piramitle işgalci ordunun arasındaki bu açıklıkta altı aydan fazla kalmayacaktık kaplanı korkutan ne?</p>

  <p class="p20">Tepedeki kurmay şehri dikenli telle çevrili, giriş ikiz makineli tüfek kuleleriyle korunuyor, yarım kilometre öteden görünen bir levha var:</p>

  <p class="p9">YASAK BÖLGE. ÖLDÜRME YETKİMİZ VAR</p>

  <p class="p20">Ben, Kristof Ölüm Rahibi&rsquo;nin topu neden tekrar kil heykelciklere fırlattığını anlayamıyorum, bu sefer hedefi vuruyor; çünkü bir ay içinde DOĞMUŞ olacağım ve artık ÖTEKİNİN varlığını daha çok dikkate almam gerekiyor, benimle konuşmasa bile onunla konuştuğum ÖTEKİ, senden başka kimim var OKUYUCU, senden başka kim anlar sezdiklerimi, genetik yankı odamın dışındakileri bana anlat mesela… Rahip Royall Payne günün birinde cilalı çelik gözleriyle ajanı Profesör Will Gingerich&rsquo;e bakıyor ve en gaddar ses tonuyla diyor ki kopterimi okşa Prof, hadi hadi, bak kenarları ne kadar yumuşak, gözlerini kapat ve söyle senin kanını da benimki gibi ateşlemiyor mu, şu yaratıkları bir günde silip süpürebilirim portatif Minuteman 92&rsquo;mi Jalapa&rsquo;ya çevirip o baharlı jalapa çıtırlarından jalapa turşusu yapabilirim, hahaha söylesene yumurtakafa neden Veracruz&rsquo;dayız?</p>

  <p class="p20">Cangılda koşarken Will Gingerich&rsquo;in dehşetinin bir yankısı var: Kızıl güneşler ve mavi geceler cangılı mümkün değil bana geri dönemeyeceksin hiç yolu yok yok yok diyor. Ölüm Rahibi, küçük Kristof, Orta Amerika, Grenada ve Vietnam&rsquo;daki kontra savaşların gediklisi; adı Royall Payne (Rahip Royall Payne) köktenci bir vaazcı, bir güney kasabasında dini bütünlerin katkılarıyla yapılmış hoş bir kubbenin koruması altında rahat rahat vaaz vermeyi reddederek bir servet yapmış, antikomünist köktenci Haçlı seferini pratiğe döküp kızıl şeytanla çarpışılan bütün cephelerde bulunuyor; Royall Payne tanrı adına çıkılmış bu kanlı turistik gezilerden geri döndüğünde Savannah Georgia&rsquo;daki zevk kubbesinin altına bir sürü insan toplanıyor (kasaba eskiden nemli, tatlı bir Karayip atmosferine sahip güzel bir Güney limanıydı ta ki Payne orayı köktendinci Haçlı seferinin karargâhı ilan edene kadar, kasabayı tapınak şeklinde benzin istasyonlarıyla çevirdi, malikâneleri motel yaptı, labirent gibi sokakları ve meydanları İncil kaseti satan dükkânlarla doldurdu &ndash;Rahip Payne&rsquo;le okuyun&ndash; İncil videoları &ndash;baş rolde Rahip Payne, ailesi, ortakları&ndash;, şehri ve dünyayı kutsayan Rahip Payne fotoğraflarıyla süslü plastik biberonlar, çocuklar daha beşikte hangi vaizin kendilerini İsa&rsquo;ya kavuşturacağını öğrensin diye mamaya katmak için satılan plastik şişeli kutsal sular, herkese karşı Protestan içten içe Katolik Rahip, kutsal biberonların yanı sıra kutsal lavmanlar da satıyor aşırı uçlar birleşiyor ama biraderlerim hemşirelerim dikkat edin de hangisi hangi oyuğa girecek karıştırmayın), tek şartı nereye giderse gitsin orada televizyon kamerası olması Rahip inananları asla yüzüstü bırakmaz; ama her pazar TV&rsquo;de öteki TV vaizleri gibi parlak şantuklar, pahalı elbiseler, Cardin ya da Lacoste gömlekleriyle boy göstermek yerine, Köktendinciliğin en Köktencisinin enerjisiyle iyice kendini kaybetmiş halde savaş kıyafetleriyle vaaz veriyor, arkasında ÖLÜM RAHİBİ yazan siyah ceketiyle. Eski Ahdin peygamberleri gibi, EA Rahibin kendi el yazması. Kadiri Mutlağa bağlı faks makinesi tanrıyla direkt telefon hattı; İşaya&rsquo;nın duvarlardan yuvarlandığı, nehirleri aştığı, güneşi gökyüzüne yükselirken durdurduğu gibi dalıyor savaşa ama artık vazifesini yapmasına izin vermiyorlar, Apaçi saldırı helikopterinin madeni gövdesini okşamakla yetinmeye zorluyorlar onu, günde dört kere tıraş ettiği yanakları gibi yumuşak madeni gövde, üzerine şefkatle yapıştırdığı çıkartmaları okşuyor ve kopterinin kokpitine çıkıp oturmakla tatmin oluyor, bir yandan da ajanı Profesör Gingerich&rsquo;e ve Totonaca heykelciklerini platforma dizen küçük çocuğa vaaz çekiyor, benzersiz El Tajin harabeleri, papağanlar, kaplanlar, nehir:</p>

  <p class="p20">TANRI KEYİFTİR! diye bağırıyor Rahip ajanına bu Veracruz çölünde, dünyada Onun işlerini yaptığımız müddetçe bizi ödüllendirir, keyfi hak etmediğimiz zaman Tanrıdan ziyade onun peşine düştüğümüz zaman keyif iğrençtir ama önce Tanrıyı ararsak Onu mutlaka buluruz O sadece Onu aramadığımız zaman yoktur Onu bulmak için tek yapmamız gereken Onu aramaktır ve hiçlik günahtır HİÇBİR ŞEY HİÇBİR ŞEY imkânsız değildir ve Tanrı adına her şey mümkün ve mubahtır Tanrıyı bulan kişiye her şey mubahtır Tanrının sesi şöyle demiş: İleri atıl askerim ol düşmanlarımı yok et seni sonra kabul edeyim ve keyfe kavuş ki o benim! diyor Rahip Dartmouth Koleji&rsquo;nden Profesör Gingerich&rsquo;e ve Will Gingerich Rahibin turuncu parlak bir kareyle ve bir TV kamerasının kedi gibi mırıltısıyla çevrili olduğunu görüyor (cangılda bir kaplan): Eğer İsa&rsquo;ya sırtını dönersen İsa da sana sırtını döner, diye bitiriyor Royall Payne, bunu org sesi ve program yapımcılarına teşekkürler ve bu programın uydu aracılığıyla evinize ulaştığı anonsu takip ediyor, Veracruz&rsquo;un bir yerlerindeki Union Carbide Corporation sayesinde; artık neden Veracruz&rsquo;da olduğumuzu biliyorsunuz! Rahibin yumruklarına zum, yavaş yavaş bulandır:</p>

  <p class="p20">Royall Payne özel yapım helikopterinden atlayıp terini silmek için bir havlu alıyor, yanaklarını sabunluyor usturasını eline alıyor ve Will Gingerich&rsquo;e hatırlatıyor; Washington&rsquo;un duymak istediklerini söylemek için buradasın hepsi o çok fazla çalışma hatta TOY EVİNDEN bile dışarı çıkma doğru olmasa bile Veracruz&rsquo;da Sovyet ajanları Küba üsleri olduğunu yaz; modern istihbarat üstlerine duymak istediklerini söylemekten ibaret; arta kalan zamanda şurada bir kasa bira var, eğer cinsel bir hastalıktan ölmeyi umursamıyorsan Cardel&rsquo;de gayet güzel kızlar var ama seksin önüne ne geçebilir ha Profesör? Hadi söyle bakalım ne, dur ben söyleyeyim; tanrı korkusu ama sen bilinemezci laik bir hümanistsin, sen ne yaparsın. Profesör? Düzüşür ve ölürsün!</p>

  <p class="p20">Hâlâ çalışan helikopterler var olmayan hedefleri aramak için El Tajin yakınında cangılda açılan alandan havalanıyorlar/ bir demet ki 472 kiremit görüyorlar ve üzerine bir buket napalm atıyorlar/ ormanın en sık yerlerini arıyorlar/ mangrov bataklıkları çürümüş sarmaşıklar/ palmiyelerin dalgalı yaprakları ve bütün yeşilliği yok etmek için Agent Orange valflerini açıyorlar/ cangılın yapraklarını dökmek için salınan kimyasal, koyu kırmızı bir bulut/ ormanda yaşayanları dökmek için portakal suyu renginde bir sıvı; seferlerinden geç vakitte dönüyorlar kaplan altın rengi gözlerini açıp gece turlarına çıktığında/ TOY EVLERİNE çekiliyorlar, buzdolaplarını açıp Iron City biralarını alıyorlar, plastik torbalarını açıp içinden Doritos kıtırlarını ve tek kişilik pizzaları çıkarıyorlar; sonra bira şişesine bozuk para atıp ne hale geldiğini görmeye çalışıyorlar, Thomas Jefferson&rsquo;ın beş para etmediğini söylüyorlar, Iron City birası hakkında denilenler doğruysa bozuk parayı eritiyormuş; ama turuncu ilacın kendilerini erittiğini bilmiyorlar, şimdi yirmi otuz yaşındalar, madalyalarla, bira göbekleriyle ve kalplerini dolduran milliyetçilikle yıllar sonra Allentown, Pennsylvania, Lansing, Michigan&rsquo;a döndüklerinde, neden pankreasım, karaciğerim, lanet beynim, bağırsaklarım, midem eriyor diye soracaklar kendilerine; şimdi sormuyorlar, şimdi devriyeye çıkıyorlar sırtlarında Sırt Atomları: 250 ton TNT&rsquo;ye eşdeğerde nükleer edevat içeren yeşil bir sırt çantası ve içeri girenlerin yarısının sağ çıkmadığı kantinlerde eğlenceli bir cumartesi geçirmek için Villa Cardel&rsquo;e iniyorlar, ama onlar kantinlerden sağ salim çıkıyor; 250 tonluk nükleer patlayıcı taşıyan 1.90&rsquo;lık Detroitli bir zenciyle kim takışır ya da Vieques adasından silahlı bir Porto Rikoluyla?/ RAMBO SAVAŞI! diye bağırarak dalıyor içeri, sonra genelevlerden birine gitmeye karar veriyorlar, biri dışında hepsine gitmişler, yaşlı Çinlininki dışında/ o onları uzak tutuyor/ ama Veracruz&rsquo;dan ayrılmadan önce el altındaki bütün kadınları düzecekleri konusunda iddiaya girmişler ve neredeyse 175 gün olmuş, dört gün içinde Veracruz&rsquo;da bulundukları resmen belgelenmesin diye kaydırılacaklarını biliyorlar, Stephen Foster ve Irving Berlin&rsquo;den neşeli şarkılar mırıldanarak yürüyorlar; Amerika Amerika okyanustan okyanusa; Çin İmparatorluğunun Doğulu muhafızı yelpazesini savurarak sallanıyor, gülümseyerek onları davet ediyor, Amelika mı? Okyanuttan okyanuta ha denizciler? İçeli gilin de okyanuttan okyanuta en elotik kadım gölün diyerek gülümsüyor ufacık Deng Chopin, uzun, mandarin, piyanist parmaklarıyla gringo askerleri davet ediyor ve Detroitli ya da PR&rsquo;li çocuklar birbirlerine bakıyorlar, neşeli bir suç ortaklığıyla birbirlerini dirsekliyorlar ve kıkırdayarak Çin İmparatorluğuna giriyorlar. Will Gingerich bilmiyor; ama hezeyanlara kapılıyor ve cangılın her kıvrımında korkmuş bir kaplan görüyor, kendisinin büyük bir sporcu olduğunu hayal ediyor; St. Louis Cardinals&rsquo;den bir atıcı, Los Angeles Rams&rsquo;den bir bek Wimbledon&rsquo;ın en yaşlı şampiyonu hezeyanlara kapılıyor; ama bu bile geri gelecekleri, onu yakalayacakları korkusunu bastıramıyor, cangılda daireler çiziyor onlar her yerdeler o hiçbir yerde; denizci mavisi gök yarılıyor; Ay peçeyi aralıyor ve gümüş bir çıkartma gibi havaya yapışıyor; Will Gingerich kaçıyor ve Rahip Payne soruyor: Neden Veracruz&rsquo;dayız? Apaçi saldırı helikopterinin gövdesini okşuyor, günde dört kere tıraş ettiği yanakları gibi madeni bir gövde, Apaçiye şefkatle yapıştırılmış çıkartmaları okşuyor, her çıkartma ortasında kafatası olan bir yıldız ve sadece coğrafyanın değiştiği ibarelerle çevrili: VİETNAM&rsquo;DAYDIM. GRENADA&rsquo;YDIM. NİKARAGUA&rsquo;DAYDIM. SIRADA MEKSİKA: Rahip Payne helikopterinin gövdesini ümitsizce yumruklamaya başlıyor, çıkartmaları kazıyor ve gaddar bir sesle söyleniyor: Neden Veracruz&rsquo;dayız? ve Gingerich onu sakinleştirmeye çalışıyor, Meksika Körfezi&rsquo;ndeki petrol kuyularını korumak için buradayız diyor, onlar olmasa dünyanın stratejisinin amına konur... ve Rahip helikopterin gövdesine sağlam bir şaplak indirerek onun lafını kesiyor, cangılın kaynayan neminde sınırsızca kabarmasına izin verilmiş bir Campbell çorbasının dev tenekesi gibi yankılanıyor alet; gerçek! diye bağırıyor Rahip gerçek! Firavunun gücünü tüketen çekirge istilası gibi bizi işgal eden kaçakları ihraç eden bu ülkeyi yok etmek zorundayız! Michigan büyümüyor, Güney Carolina büyümüyor, Georgia büyümüyor, senin geldiğin Texas bile büyümüyor, Profesör, bizim çocuklarımız olmuyor; ama bu kaçaklar büyüdükçe büyüyor, durmadan sınırı geçiyor, yakında Kafkas genetik havuzundan Venüs gibi çıkmış olan kızlarımız, analarımız, kanlarımızla da çiftleşmeye başlayacaklar. Beni duyuyor musun Profesör? Birbirlerine nasıl ikide bir orospu çocuğu dediklerini duymadın mı? Sadık Minuteman 92&rsquo;mle onları havayoluyla analarına geri göndermek istiyorum; analarının karınlarına girmeden, daha babalarının keselerindeyken gebertmek istiyorum, başkalarının temiz ak Amerikan mülkünü işgal eden iğrenç kaçaklar/ yeşil çimlerimize kamp kuruyorlar. Buna izin mi vereceksiniz Profesör? Ama siz kürtaja karşıydınız Rahip, bizim ABD&rsquo;de kürtaj karşıtı hareketin en ateşli havarisiyken İspanyolların nüfus patlamasını nasıl engelleyeceksiniz, onlar A&rsquo;dan ama B.D.&rsquo;den değil, iyi de değiller dedi, Rahip, korkunç bir öfke patlamasıyla, kendini silahsız Will Gingerich&rsquo;in üzerine attı ve doğmamış bir çocuğu öldürmekle üremesini engellemek için bıyıklı yetişkin bir Meksikalıyı öldürmek aynı şey değil, aynı şey değil kabul et Prof.! Rahip Payne&rsquo;in saldırısına uğrayan Will Gingerich yanan kaplanlarla çevrili sakin bir nehrin kenarına düşüyor</p>

  <p class="p20">Deng Chopin&rsquo;in genelevinde sadece bir tek oda var; tül perdeyle ikiye bölünmüş, perde lekeli kim bilir ne lekesi/ yarıda kalmış bir Chicano&rsquo;nun menisi, yarasa pisliği, bira ya da guacamole anlamak mümkün değil; ufak tefek Doğulu adamları içeri alıyor soyunmaya davet ediyor sonra uyuyan kadını uyandırmadan sessizce direkli karyolaya yaklaşıyor, karyola tiyatro perdesi gibi düzenlenmiş bir cibinlikle sarılmış; kadın uyuyan güzel, bu evin sırrı bu, <span class="t17">sadece bir fahi</span><span class="t17">ş</span><span class="t17">e</span> var ve o da <span class="t17">uyurken</span> sevişiyor; uyurken mi? İki gringo gülüyorlar, Deng Chopin imalı ve davetkâr, gözlerini kapatıyor; uyurken ve iki asker birbirlerini dirsekleyip gülüyorlar nihayet Nat tam istediğimiz gibi o domuzların hiçbiri bizi dinlemedi bak Macho Nacho aynı anda sen önden ben arkadan sonra da yerleri değişiriz neden olmasın diyerek gülüyor Deng Chopin; sadece Caldel&rsquo;de hayalleriniz gerçek olur onları soyunmaya ve sırt çantalarını bırakmaya davet ediyor yo olmaz diyerek gülüyorlar Nat ve Macho Nacho asla, soyunabiliriz ama SIRT ATOMLARIMIZI asla çıkarmayız bir an bile gülüyorlar ama kafana takma Çinli burada sadece iki roket ateşlenecek o da arkadaşımla ben senin uyuyan güzelin içine boşaldığımızda kıkırdıyorlar Deng Chopin yelpazesini sallıyor gülmüyor sadece kaşlarını kaldırıyor ve Villa Cardel&rsquo;in ana caddesine bakan sallanan sandalyesine dönüyor: Küçük Saygon&rsquo;a Hoşgeldiniz</p>

  <p class="p20">bana kimse ölmeyecek demişlerdi! diye bağırıyor Profesör Gingerich barışın tesisi ve Birleşik Devletler&rsquo;le Meksika&rsquo;nın savaşa girmemesini sağlamam için çağırdılar beni göreve Acapulco felaketinden kurtuldum ve bana A.B.D. elçiliğinden barış için çalışmanın en iyi yolunun Veracruz&rsquo;da istihbarat araştırması yapmak olduğunu söylediler öteki seçenek ne? Seni Texas&rsquo;a sınıra göndeririz ben Dartmouth Koleji&rsquo;nde profesörüm fark etmez burada Texaslı olduğun yazıyor vatana dönme meselesinde nerede çalıştığın değil nereli olduğun önemli Profesör Gingerich bu işten şerefinle sıyrılmanın yolu Veracruz&rsquo;da istihbaratta çalışman sana ödülümüz seni Dartmouth Koleji&rsquo;ne geri göndermek olacak, orada Noeller gerçekten de beyaz, dağlar yeşil, yazlar derin göller gibi sakin ve sıcak, solgun yıldız çiçekleri ve sarı yaseminler öbek öbek; merak etme Profesör kimse öldürülmeyecek sadece bir keşif-istihbarat görevi; sebebini öğrenmek zorundayız Profesör Gingerich: Neden Veracruz&rsquo;dayız? Rahip Royall Payne siyah helikopterine biniyor örümceğe kırkayağa gizli bir elmasa şeytani bir taca şeytanın kıvrık pençelerine vampirin anüsüne benzeyen güneşin doğudan battığı kedilerin gözlerini kapadığı köpeklerin havlamaya cesaret edemediği günün gecesi gibi kara/ Rahip Apaçi saldırı helikopterine biniyor bizzat Başkan Rambo Ranger&rsquo;ın emriyle kullanmayı öğrendiği helikoptere: &ldquo;Royall sen tanrının yardımcı pilotusun. Ben burada olmasaydım benim yerime Büyük Kararı sen verirdin&rdquo;; Başkan ona bu muhteşem makineyi bizzat vermişti, alet altı saat hiç durmadan on bin metre yükseklikte 450 kilometre yakındaki bütün uçan nesneleri tespit edip menziline alarak saatte 475 kilometre hızla uçabilir; 250&rsquo;den fazla hedefi belirleme ve otuz tanesini avlama özelliğine sahip; ama Royall Payne&rsquo;in kopterinin en iyi özelliği rotodomu, vasıtanın radar ve radyo antenlerini tutan disk menzili bilinen en gelişmiş sistemlerin iki katı &ndash; helikopterin üzerine yapıştırılmış beyaz bir ambleme benziyor, rahip kurukafa resimli çıkartmaları, Meksika adının üzerine kurukafayı yapıştırmayı ve yeni adresi altına düşmeyi düşünerek: SIRADA KANADA, SIRADA TRİNİDAD, SIRADA KOLOMBİYA, dedi, o anda güvenli Apaçisinin mikrofonundan dünyayla konuşmaya karar vermişti, savaş ve kurtuluş mesajını gönderiyordu, çelikten adamın parlak yanaklarını altı saatte bir tıraş eden parlak ustura gibi parlayan çelik helikopter pervanesinin ustura kanatlarının çelik nabzıyla atan mesajım, Ölüm Rahibi eski Totonaca mezarlarının havasına korku salıyor, palmiyelerin yapraklarını eğiyor, zaten çözülmek üzere olan TOY EVLERİNİN karton duvarlarına çinko damlarını çarptırıyor; günün birinde bana teşekkür edeceksiniz diye bağırıyor Rahip sanki bir yıldız ayinindeymiş gibi, ama telsizdeki ses geri gelme Roy üssüne dön diyor, hayır diye kükrüyor Rahip Royall günün birinde bana teşekkür edeceksiniz diye bağırıyor acı içinde ellerini ısırarak, ellerinin üzerinde bir dövme:</p>

  <p class="p9">ŞEREFSİZLİKTENSE ÖLÜM</p>

  <p class="p20">ama telsizdeki ses kızıllara satılmış uzak efemine bir ses anti-Amerikan küstah bir Massachusetts sesi Roy unutma biz sadece petrolü korumak için buradayız yapmamız gerekeni yaparız emirlere uyarız Roy CIA broşüründe yazılanları uygularız Villa Cardel ve GhachaJ cas kıyılarında on beş kilometre çapındaki bütün Meksikalıları tarafsızlaştırmaya çalışıyoruz ama daha öteye gidemeyiz daha öteye gitmeyeceğimize dair Meksika hükümetiyle anlaşma yaptık ne Mexico ne de Jalapa&rsquo;yı torpilleyemezsin Roy; Campeche Körfezi Kararnamesine uy! Yine aynı hikâye bu savaşı da kazanamayacağız! diye bağırdı Rahip, kendi dişleriyle ışınları elleri kan revan içinde saçmalama Roy unutma bu küçük savaş sadece bir medya olayı gerçekten de maço olduğumuzu bütün dünyaya en fazla da kendimize kanıtlamak için TV ve basının üstlendiği bir haber şovu aynı zamanda bu boktan ülkeyi korumak için birleşmeleri gerektiğini halkına kanıtlamak isteyen Meksika hükümetinin düzenlediği bir tezgâh ikimizin de unutmaması gereken ne yapıyorsun Roy nereye gidiyorsun Roy Roy! unutma broşürde tuhaf bir şey yapmayın yazıyor sonunda savaşı kazandığımızı söyleyeceğiz sonra da gideceğiz kazanıp gideceğiz Roy unutma her şey önceden ayarlandı KAZANACAĞIZ VE GİDECEĞİZ ROY!</p>

  <p class="p20">Gecenin orta yerinde bir nehir peydahlanıyor ışıl ışıl akıyor okşama gibi sakin uzaktan bir gitar sesi duyuluyor ve Will Gingerich bunun kendisini neden korkuttuğunu merak ediyor Kristof plasenta keyifleri ve annen Angeles&rsquo;in rahminin korumasında sen hiç korku hissetmiyor musun?</p>

  <p class="p20">Kımıldamıyor dedi Nat, Macho Nacho&rsquo;ya Çinli uyuduğunu söyledi git de perdeyi aç Nat cibinlik üstüne cibinlik tabii rahat rahat uyusun diye ama kara dalgametrem onu uyandırmazsa seninki nasıl uyandırır bilmem neden siz siyahlar tanrının size herkesinkinden büyük muzlar verdiğini düşünüyorsunuz? Tamam kadını düzelt de eğlencemize bakalım sen önde ben arkada sonra yer değiştiririz şuna bak bacaklarını kaldır bak pek de genç değilmiş ha genç ha yaşlı burada kim takar mabadı yerinde mi sen onu söyle genç mi yaşlı mı bunu unut Macho bacakları da amma ağır derin uykuda Nat çevirsene şunu kadın bir ton çekiyor</p>

  <p class="p20">250 ton TNTyle eşdeğerde</p>

  <p class="p9">SIRT ATOMUNU<br />
  ÖN KAMIŞINI<br />
  ALMADAN SAKIN DIŞARI ÇIKMA</p>

  <p class="p20">kolları da kaskatı memeleri de mermer gibi donuk bacaklarını aç, alt taraf nasıl? O da buz gibi Chase Manhattan Bankası&rsquo;nın kasasından bile daha sıkı kapanmış parmağını sok bak girmiyor Nat, bu göt kupkuru bir TOY KUTUSU! yüz yıldır buraya giren çıkan olmamış ya arka taraf? ARKA KAPI! arkada bir şeyler var yüzüne bak neye benziyor Harry porselenden yapılma Çin porseleninden yapılma bir oyuncak bebek gibi güzel ama yaşlı beyaz çok beyaz gözleri kapalı pudralı saçları kızıl saçlarına dokun Nat benim için ben aşağıya bakıyorum Nat bu saç değil peruk siktir çıktı kulaklarından bir şey akıyor burnuna pamuk tıkanmış hay anasını Harry kıçından akan şey leş gibi kokuyor dezenfektan gibi formaldehit gibi siktir gözlerini şimdi açtı Macho Nacho ama kımıldatmıyor gözleri camdan kahretsin bu orospu hasta Nat bunun bir acayipliği var bu orospu ölmüş aptal mısın bu kahrolası orospu çürüyor soğuk yaralar öyle bağırma Macho Luis Rafael aşkına lütfen Sánchez bu kadar abartma tamam ne yaptığına dikkat et çenelerini kenetleme öyle yumruklarını sıkma SIRT ATOMUNU öyle sallama eğer o ipi çekerken siktiiiii</p>

  <p class="p3">günün birinde bana teşekkür edeceksiniz<br />
  bunlar fare gibi ürüyor tatlı hayata kavuşmak için<br />
  yıldızlar arasında bir ayin gibi<br />
  TV ve buzdolabı ve futbol stadyumu ve<br />
  beyaz kıçlar ve çalışan aletler ve hastaneler<br />
  çıtır çıtır hububatlar ve sineksiz ekmekler<br />
  ve Amerikan arabaları Akutagawalar Togolar Meijiler ve Kabuki 2002&rsquo;ler<br />
  burada kalan her kardeşiniz temiz kanlı<br />
  bir Amerikan hanesi kurtuldu demektir benim sayemde!<br />
  Cardel Chachalacas Tajin Totonacas</p>

  <p class="p20">Rahip Royall Payne hızla yakınlaşan Orizaba&rsquo;nın doruğuna bakıyor beyaza çalan mavi gözleri titreşiyor volkanın buzlu doruğuna bakıyor kendi bakışlarının bir kopyası sanki tanrı yolunda mütevazı işler yapan bu adam kendini doğaya dönüştürebilmiş gibi</p>

  <p class="p20">uzun beyaz ölümsüz kaya ve buz: kalıcı</p>

  <p class="p20">ARTIK YENİLGİ YOK! DAHA FAZLA YENİLGİ DAHA FAZLA İNTİKAM DEMEK!</p>

  <p class="p20">ARTIK BAŞKA VİETNAM YOK! ÖLDÜRME YETKİSİ VERİLDİ! ARTIK YENİLGİ YOK!</p>

  <p class="p20">nehirde nehri geçerken suyun altında alevli suyla maskelenmişken panteist bir antropoloğun hayalinin kendini nihayet ölüm karabasanında imha edeceğini ve hamburgere dönüşeceğini söylüyor tekrar tekrar Will Gingerich sakin ve alevli suyun altında ama ateşler sadece Cardel&rsquo;i yakıyor nehir sınırda ve Dartmouth Koleji&rsquo;nin profesörü öteki tarafa geçip nehrin bereketli çamuruna kapaklanıyor</p>

  <p class="p20">Birleşik Devletler Veracruz&rsquo;da masumiyetini kaybetti diye mırıldandı Profesör Gingerich birilerinin (dost mu düşman mı?) elleri onu koltukaltlarından tutup sakin akan nehrin kıyısındaki çamur yatağından çıkardığında, altın gözlü alev sırtlı kaplanlarla suları taçlandıran kelebeklerle ayın hayaletiyle çevrili nehrin kıyısından sonsuz mavi siyah gecede</p>

  <p class="p3">Veracruz&rsquo;da<br />
  Vietnam&rsquo;da<br />
  Kore&rsquo;de<br />
  Hiroşima&rsquo;da<br />
  Dresden&rsquo;de<br />
  Santo Domingo&rsquo;da<br />
  Bluefıelds&rsquo;de<br />
  Managua&rsquo;da<br />
  Port-au-Prince&rsquo;de<br />
  Santiago&rsquo;da<br />
  Cuba&rsquo;da<br />
  Manila&rsquo;da<br />
  Andersonville&rsquo;de<br />
  Littie Bighom&rsquo;da<br />
  Trablus&rsquo;da<br />
  Chapultepec&rsquo;te<br />
  Chapultepec&rsquo;te<br />
  Chapultepec&rsquo;te<br />
  ve El Tajin&rsquo;de<br />
  kırık kil<br />
  aynı çanları<br />
  bülbül büyücü<br />
  yılan etekleri<br />
  güney yıldızlan<br />
  kaplan dedi: gece yarısı yangın<br />
  kil dedi: dumanın aynası<br />
  seslerin çarmıhında ben dedim:</p>

  <p class="p20"><span class="t19">&nbsp;</span></p>

  <p class="p20"><span class="t19">Nehrin öte yakas</span><span class="t19">ı</span></p>

  <h3 class="h31"><a id="ncx3372"></a><a id="a111"></a>17</h3>

  <p class="p20">Sel yatağındaki çamurdan kurtarıldıktan sonra bütün bunları söyledi Profesör albino şoförün pişirdiği hamburgerleri yerken. Babam ve Carmelite Rahibesi kılığındaki kız onu dinliyorlardı.</p>

  <p class="p20">Yankee sesini arkamızdaki uğultuyu bastıracak kadar yükselterek kızla konuşuyordu, sonsuz dedi babam; bu orman açıklığındaki küçük dost ateşin yanında konuşurken Gingerich sadece kıza bakıyordu, onu hatırlıyordu.</p>

  <p class="p20">Ara sıra durup hamburgerini çiğniyordu. Sonra Colasa Sánchez&rsquo;e bakarak aynı anda hem konuştuğunu hem de hayal ettiğini açıkladı; bakışının menzili buydu. Doğduğumda insanların eşyalara ve insanlara nasıl baktığını anlamak ve bakışlarda arzunun isimlerini okumak için daha çok fırsatım olacak. Yine de şu andan itibaren biliyorum ki (babam beni arıyor, anlıyorsun di mi, Okuyucu) arzu sadece başka bir arzunun taklidiyse bunun nedeni bir şeyi istediğimizde istenmeyi de istememizdir. Gingerich ve Colasa birbirlerine bu şekilde bakıyorlar. İkisi de Profesörün merhum arkadaşı D.C. BuckIey&rsquo;in dudaklarından neyi dinlediğini biliyor. O kadına dikkat et. Tahta bir penis kullan. Penis du bois.</p>

  <p class="p20">Bu gece babam Gingerich&rsquo;in titreyen yüz hatlarında cangılda ölümden kıl payı kurtulmuş bir adam görüyor, başkasının arzusuna karşı bir açıklık. Bir gedik. Kızın tanıtıma ihtiyacı yok: Colasa Sánchez, Matamoros Moreno&rsquo;nun piçi. Kız sanki okunmuş ekmek tutar gibi dikkatle parmakları arasında tuttuğu hamburgerden bir parça koparırken adam sadece öteki yakadan geldiğini söylüyor. Ne mi istiyordu? Büyük bir şey, çok zor bir şey olmalı, nehri geçmek için hayatını tehlikeye attığına göre.</p>

  <p class="p20">Öteki yaka; babam basit bir şey söyleyerek lafa girmek üzereydi: yüzmüş. Tam zamanında sustu. Gece, ateşin ışığı, arkamızdaki uğultu (ben babamım! sen okuyucu!) kızı değiştirmişti; Colasa Sánchez gerekli bir varlıktı, kendini gerekliliğin kızı olarak ortaya koymuştu, babası Matamoros Moreno ve annesi Anónima Sánchez&rsquo;den bile daha fazla. İhtiyacı vardı; o geceki yakarışı buydu.</p>

  <p class="p20">Öteki yaka: Will Gingerich elini uzatıp Colasa Sánchez&rsquo;in parmaklarına parmaklarını değdirdi. Tarçın rengi ten, çay rengi, Carmelite rengi. Tahmin et: hamail nerede? Will gözlerini kapadı ve Colasa&rsquo;nın gerekliliğini kabul etti. Arzu gereklidir ve değişim riskine girmek zorundadır. Arzuladığımız şeyi sadece sahip olmak için değil, arzumuzun imgesine dönüşmek için de isteriz; kendi imgemize dönüşme için.</p>

  <p class="p20">Arzu nesnesi direnecek mi?</p>

  <p class="p20">Kendi gereksinimini, ötekinin gereksinimini, dönüşüm pahasına kabul edecek mi?</p>

  <p class="p20">Babam parmaklarının değdiğini gördüğünde ve cinsiyetlerinin zalimce birleşmesini hayal ettiğinde titreyerek ayağa kalktı, heyecanını karanlığın ufkuna sakladı ve annemle onun kucağındaki bulanık ve ışıltılı beni tekrar bulduğunda bize söyleyeceği şeyi kendine söyledi:</p>

  <p class="p20">&ldquo;O çiftin riski göze alışını gördüm ve cangılın karanlığında bazı şeyleri çok iyi anladım. Sana, yani aşkıma ve doğmak üzere olan oğlumuza dönmekle hiçbir şeyi riske atmıyorum Angeles. Dönüşüm dışında. Bırak seni neden sevdiğimi ve ne kadar çok arzuladığımı anlatayım.&rdquo;</p>

  <p class="p20">Colasa ve Will el ele birbirlerine tutkuyla bakıyorlar, tehlikenin farkındalar, efsaneye gülüyorlar, Matamoros&rsquo;un ölümüne, Manhattanlının tahta dildosuna, Meksikalı bayana, ölümcül metne; Will Gingerich&rsquo;in kitabı yok, Matamoros&rsquo;un kelimeleri yutulmayacak; onun bir bedeni vardı,</p>

  <p class="p20">&ldquo;Bedenim senin,&rdquo; dedi Colasa, nihayet özgür.</p>

  <p class="p20">&nbsp;</p>
</body>
</html>
