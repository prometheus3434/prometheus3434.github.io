<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ortadogu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_22">Yeni Hegemonya Arayışı:<br class="chapter" />
  Büyük Ortadoğu Projesi<sup class="calibre3"><a href="../Text/ortadogu_split_568.html#footnote-175610-51" id="footnote-175610-51-backlink">[51]</a></sup></h2>

  <p class="normal">Irak direnişi, Amerikalılara Ortadoğu’da hâkimiyet kurma tarzlarında bir eksiklik olduğu düşüncesini doğurdu. Sadece Amerikan askerî varlığına ve şiddete dayalı bir hâkimiyet yöntemi eleştirilmeye başlandı, böylesi bir stratejinin eksiklerinin giderilmesi arayışlarına girişildi.</p>

  <p class="normal">Yeni hâkimiyet tesisi arayışının iki boyutu ortaya çıktı. Bunlardan birincisi, “uluslararasılaşma” idi. Buna göre, artık burnu sürtülmüş olan Amerika, müttefiklerinin, NATO’nun ve hatta BM’nin yardımlarını almaya girişmeliydi. Genelkurmay Başkanı Myers, Senato’daki konuşmasında, “Süreç uluslararasılaştırılmalıdır,” derken bunu kastediyordu. Yine yukarıda alıntıladığımız yazılarında, Cirinciona ve Lieven de, “bölgesel koalisyon”dan, “uluslararası barış gücü”nden söz ederek aynı yöntemi öneriyorlardı.</p>

  <p class="normal">10 Mayıs tarihindeki bir yazısında Sebastian Mallaby, “süreci uluslararasılaştırma”yı özlü biçimde şöyle açıklığa kavuşturmaktaydı:</p>

  <p class="indentmetin">... Bush’un ekibi, güvenliğin, uygarlık değerlerini çevre ülkelere yaymaya bağlı olduğu yönündeki emperyalist bakışa yönelmiş durumda. Emperyalizm doğru teşhisi koydu –çöken devletler, kaos ve yoksulluk bizleri tehdit etmektedir– ancak yanlış reçeteyle: tek başına müdahale. Amerika’nın demokratik ve eşitlikçi ideallerinin zaferi Bush’un çıplak Amerikan emperyalizmini dünyanın geri kalan kısmında istenmez kılıyor; yumuşak gücümüz sert gücümüzü sınırlandırıyor.</p>

  <p class="indentmetin">Gerekli olan şey, uluslararası kurumlar tarafından meşrulaştırılmış ve bir noktaya kadar onlar tarafından yürütülen yeni tarz bir emperyalizmdir. Bir dahaki sefer, Irak gibi bir başka yere girdiğimiz zaman, tartışılmaz bir uluslararası yetkiye sahip ve beynelmilel ulus inşa etme uzmanlarının desteğini arkamıza almış olduğumuzdan emin olmamız gerekiyor. Bu da yeni bir tartışmaya ihtiyacımız olduğunu gösteriyor: Enternasyonalist emperyalizm daha iyi uluslararası kurumlar olmaksızın iş göremez.</p>

  <p class="indentmetin">Bu kısa sürecek bir tartışma olmayacaktır elbette. Ancak en azından önleyici savaşları meşrulaştıracak ve vetoya tutsak olmayacak bir imkâna ihtiyacımız var: BM Güvenlik Konseyi’nde, Rusya ve Fransa gibi aktörlere her şeyi engelleme gücü vermeyen ama yine de önemli söz hakkı tanıyacak bir ağırlıklı oy mekanizmasına sahip olmalı. Ve ulus yapıcı (<span class="ideitalik">nation-building</span>) uzmanları bir ararada toplayacak uluslararası bir kuruma ihtiyacımız var. Mali bir kriz ortaya çıktığında Uluslararası Para Fonu var. Bir güvenlik krizi ulusal inşayı gerektirdiğinde de Uluslararası Yeniden İnşa Fonu’na ihtiyacımız olacaktır.<sup class="calibre3"><a href="../Text/ortadogu_split_569.html#footnote-175610-52" id="footnote-175610-52-backlink">[52]</a></sup></p>

  <p class="normal">Bush yönetimi, NATO’daki müttefikleriyle ABD’nin önderliğinde bir “emperyalistler arası işbirliği” arayışına girdi ama ABD’nin burnunun sürtmesinden memnun, dışarıda bırakıldığı Ortadoğu’ya yeniden bir giriş fırsatını tepmeme yanlısı Avrupalılar yine de fazla hevesli davranmadılar. ABD’nin, NATO’ya Irak’ta vermek istediği “güvenlik altyapısını inşa” görevini üstlenip aynı batağa düşmeye olsa olsa Türkiye razı olabilirdi ama onun da esamesi okunmuyordu. İstanbul’da 28-29 Haziran 2004’te toplanan NATO doruğunda, ABD’nin baskılarıyla, Irak’ın polis ve askerî gücünün eğitiminde rol alınması karara bağlandı ama bunu da esas olarak Irak dışında yapmayı yeğledi Avrupalılar. NATO, artık sorumluluk alanını bütün dünyaya yayma ilkesiyle genişletmiş ve bu yeni ilkeyi Afganistan’da uygulamaya koymuştu ama Irak’taki direniş durumu Avrupa’nın etkin üyelerine fazla gelmişti.</p>

  <p class="normal">Birleşmiş Milletler de, kendisini aşağılayarak dışlamış ve elinin tersiyle bir kenara itip Irak’ı işgale gitmiş Amerika’nın, basit bir “lojistik destek” görevlisi ya da Amerikan korsanlığının “incir yaprağı” olmaya soğuk baktı.</p>

  <p class="normal">Irak’a asker gönderecek yeni fedailer bulmak ya da askerleri olan ülkeleri güçlerini artırmaya ikna etmek de mümkün olmadı. Dünya kamuoyu ayaktayken, buna cesaret edebilecek hükümet bulmak kolay değildi. Hatta kamuoylarının baskısı karşısında, askerlerini geri çekmeyi düşünen hükümetler de vardı koaliasyon içinde.</p>

  <p class="normal">Aslında Bush yönetiminin de, Irak’taki yetkilerini ve ganimeti başkalarıyla paylaşmak gibi bir derdi de yoktu. Ayrıca, hâkimiyet tesisi önündeki asıl engel zaten askerî yöntemin, zor ve şiddetin kendisiydi, buna bir de NATO şiddetini eklemenin direnişi ortadan kaldırması mümkün değildi.</p>

  <p class="normal">Üstelik bu tür bir “uluslararası ortaklık”, yani finans kapitallerin böylesi bir işbirliği, emperyalizmin doğası gereği olanaksızdır da.</p>

  <p class="normal">Bilindiği gibi, Alman sosyal demokrasisinin önderlerinden Karl Kautsky, emperyalizmi, onun yol açtığı savaşları ve silahlanmayı, “kapitalist rasyonellik” açısından zararlı bulmuş, kapitalistlerin kendi yıkımlarını getirecek bu yoldan ayrılacaklarını ummuştu. Dolayısıyla Kautsky, bu yükler karşısında, sermayenin “işbirliğine ya da ortaklığa” dayalı bir “ultra emperyalist” akılcılığı hayata geçirmesinin mümkün olduğu tezini işlemişti. Kautsky, sermayenin bu kısır döngüden çıkabileceğini savunmuş ve emperyalistlerin, birbirleriyle savaşmadan, dünyayı ortaklaşa yönetip sömürebilecekleri bir düzenlemeyi hayata geçirmeye muktedir olduğunu iddia etmişti:</p>

  <p class="indentmetin">Dünya savaşından sonra silahlanma yarışını sürdürmek için kapitalist sınıfın kendi bakış açısından değil, çoğu kez, kimi silahlanma çıkarları açısından bile ekonomik bir zorunluluk yoktur. Tam tersine, devletler arası çatışmaların son derece tehdit ettiği şey, kapitalist ekonomidir. Bugün her uzak görüşlü kapitalist kendi yoldaşlarına şöyle seslenmelidir: Dünya kapitalistleri birleşiniz!.. [S]avaştan önce bile, Balkan Savaşı´ndan bu yana hem silahlanmanın, hem de sömürgeci genişlemenin maliyetinin sermaye birikimi ve sermaye ihracının hızlı ilerlemesini tehlikeye atan, bu yüzden de, kapitalizmin kendi ekonomik temellerini tehdit eden bir düzeye ulaşmış olduğu apaçık durumuna gelmiştir. ... Silahlanma yarışı ve bunun sermaye piyasası üzerindeki istemleri artarak sürmeye devam ederse, savaştan sonra da durum daha iyi değil, daha kötü olacaktır. Böylelikle, emperyalizm kendi mezarını kazıyor. Kapitalizmi geliştirme aracı olmaktan, bir engel durumuna geçiyor. ... [K]apitalizm proletaryanın artan politik muhalefetiyle harap edilebilir, ama ekonomik bir çöküntüyle ortadan kalkması için bir neden yoktur. Tersine, emperyalizmin şimdiki politikasının sürdürülmesi böylesi bir ekonomik yıkımı, aşağı yukarı zamansız bir şekilde getirecektir. ...</p>

  <p class="indentmetin">Dev fabrikaların, dev bankaların ve milyarderlerin amansız rekabeti küçükleri yutan büyük mali güçler karteli düşüncesine yol açmıştır. Emperyalist büyük güçlerin dünya savaşından da, onlar arasındaki en güçlünün bir federasyonu sonucu doğabilir ve bu, silahlanma yarışına son verecektir.</p>

  <p class="indentmetin">Bu yüzden, salt ekonomik açıdan, kapitalizmin bir başka yeni evreyi, kartellerin politikasının dış politikaya aktarılmasını, bir ultra-emperyalizm evresini yaşayabilmesi dışlanmış değildir.<sup class="calibre3"><a href="../Text/ortadogu_split_570.html#footnote-175610-53" id="footnote-175610-53-backlink">[53]</a></sup></p>

  <p class="normal">Lenin’in aktardığı iki ayrı yazısında ise, şöyle demektedir Kautsky:</p>

  <p class="indentmetin">Sermayedeki yayılma dürtüsü emperyalizmin baskı ve şiddet yöntemleriyle değil, barışçı demokrasiyle en elverişli ölçülere ulaşabilir. ...</p>

  <p class="indentmetin">Bugünkü emperyalist siyasetin yerine, ulusal mali sermayeler arasındaki savaşımın yerini uluslararası düzeyde birleşmiş mali-sermayeyle dünyanın ortaklaşa sömürüleceği yeni, ultra-emperyalist siyaset alamaz mı? Kapitalizmin bu yeni aşaması herhalde anlaşılır bir şeydir...”<sup class="calibre3"><a href="../Text/ortadogu_split_571.html#footnote-175610-54" id="footnote-175610-54-backlink">[54]</a></sup></p>

  <p class="normal">Kautsky’nin bu “ultra emperyalizm” tezini “ultra saçmalık” olarak nitelendiren Lenin’in teorik ve hayatın tarihsel-pratik yanıtları biliniyor.</p>

  <p class="normal">ABD’nin Irak’ta önerdiği “ortaklık”, ABD’nin tam denetiminde ve taraflar arasındaki kaçınılmaz hasmane rekabet koşulları içinde öngörülen bir “işbirliği”dir elbette. Bu, hem ABD’nin “en güçlü” olma konumundan kaynaklanan “ortaklık” anlayışının karakterinde, hem de ötekilerin yaklaşımını belirleyen çıkar çelişkilerinde kolayca görülüyor. Emperyalistler arasındaki “ortaklık”; yıkıcı küresel rekabet, hegemonik gücün kan kaybetmekte oluşu, güçlü olanın tam denetim dayatma güdüsü, sınırlı kaynaklar üzerindeki hasmane rekabeti çatışmaya dönüştüren kâr hırsı ve bizzat direnişin ihraç ettiği ek çelişkiler yüzünden Irak’ta da “ultra saçma” bir taktik öneri düzeyinde kaldı.</p>

  <p class="normal">Hâkimiyet arayışının ikinci ayağını, tek başına yetmediği anlaşılan zorun yanına ek olarak “değerler hegemonyası”nı gerçekleştirmek, Irak’ta rıza üretmek yöntemi oluşturdu. Bu, giderek bütün bölgeye uygulanacak bir hâkimiyet tesisi metodu olacaktı.</p>

  <p class="normal">Amerika’nın yöneticileri, Ortadoğu’ya ve dünyaya Orta Çağ karanlığını dayatmaya girişiyorlardı ama Makyevelli’nin yazdıklarını bile dikkate almış olsalardı, hâkimiyetin sadece şiddet yoluyla, sadece zulümle sağlanamayacağını görebilirlerdi ama gözlerini kan öylesine bürümüştü ve kendilerine, daha doğrusu teknolojiyle beslenmiş güce öylesine tapınmaktaydılar ki, başka bir şey düşünmeden saldırmışlardı.</p>

  <p class="normal">Amerikan Dışişleri Bakanlığı Siyaset Planlama Bölümü Başkanı Richard Haass şöyle yazmıştı:</p>

  <p class="indentmetin">Askerî güçle belli kişileri hedef almak zor. ... ABD’nin politik önderlikte değişiklik yapmak için [askerî] güç kullanma çabaları, Libya’da Kaddafi, Irak’ta Saddam ve Somali’de Aidid örneklerinde olduğu gibi, başarısız oldu. ... Güç politik değişimi nisbeten mümkün kılacak bir çerçeve yaratabilir ama, olağanüstü istihbarat ve biraz şanstan da daha fazlası olmaksızın, gücün kendi başına spesifik siyasal değişiklikleri ortaya çıkarması pek mümkün değildir. Böylesi değişiklik olasılığını artırmanın tek yolu, millet inşa etme (<span class="ideitalik">nation-building</span>) gibi hayli kapsamlı müdahalelerden geçer. Bu ise, önce bütün muhalefeti yok etmeyi ve sonra da bir başka toplumu temelden yeniden yapılandırmayı mümkün kılacak işgali gerektirir. ... [Bu süreç], tüm yerel muhalefeti yenmeyi ve silahsızlandırmayı ve meşru güç kullanımı üzerinde tekel ya da yarı-tekel hâkimiyete sahip bir politik otoritenin [tesisini içerir].<sup class="calibre3"><a href="../Text/ortadogu_split_572.html#footnote-175610-55" id="footnote-175610-55-backlink">[55]</a></sup></p>

  <p class="normal">Ama ya sonrası? Zor’dan sonraki toplumsal mühendislik?</p>

  <p class="normal">Hâkimiyet için güç ile rızanın bir biçimde birleştirilmesi ya da duruma göre değişik oranlarda birlikte kullanılması konusunda Makyevelli birkaç yüzyıl önce şöyle yazmıştı:</p>

  <p class="indentmetin">[Bir ülke ele geçirildikten sonra] zulüm sürekli olarak uygulanmaz; hemen ardından halka iyi davranmak gerekir. ... [Hükümdar] merhametli, vefalı, insancıl ve doğru bir insan olarak gözükmek, fakat gerektiği zaman aksine davranabilecek kadar ruhsal hazırlık içinde olmalıdır. ... Hükümdarın gizli bozgunculara karşı en güvenli çaresi halkın nefretini çekmektedir. Çünkü isyan çıkaranlar, bozgunu yaratanlar, genellikle hükümdarın öldürülmesiyle halkın memnun kalacağını düşünürler. Bunu yapmakla halkın öfkesini çekeceklerine inanırlarsa bu işe girişmezler. ... Kısaca söylemek gerekirse, bozguncu korku ve şüphe içindedir. Bu onu durdurur. Oysa hükümdarın tahtı, yasalar, dostları ve onu koruyan devleti vardır. Bütün bunlara halkın sevgisi de katılırsa hükümdara karşı komplo kuracak cesarette bir insanın bulunması imkânsız hâle gelir. ... Hükümdarlar kin yaratacak davranışları başkalarına yaptırmalı, kendileri sadece halkta iyi duygular uyandıracak işlerle uğraşmalıdırlar. Yine sonuç olarak diyorum ki hükümdar, seçkinleri korurken halkın nefretini de çekmemelidir. ... Korkulan bir insan olmaktansa sevilen bir insan olmak mı, yoksa sevilen bir insan olmaktansa korkulan bir insan olmak mı daha iyidir? Buna cevap olarak, hem sevilen hem de korkulan bir insan olmak gerekir derim. Fakat bu iki özelliği bir arada bulundurmak güç olduğundan birisinden vazgeçmek gerekirse korkulan bir insan olmak daha iyidir, derim ... Bununla beraber hükümdar, halkı öylesine korkutmalı ki sevilmese bile nefret de uyandırmasın. Çünkü korkutmakla nefret uyandırmamak pekâlâ bir arada bulunabilir.<sup class="calibre3"><a href="../Text/ortadogu_split_573.html#footnote-175610-56" id="footnote-175610-56-backlink">[56]</a></sup></p>

  <p class="normal">Olgun bir hâkimiyet tarzını en iyi İtalyan Marksist Antonio Gramsci anlatmıştır:</p>

  <p class="indentmetin">Bir toplumsal grubun baskınlığı <span class="ideitalik">(suprématie)</span>, “egemenlik” <span class="ideitalik">(domination)</span> olarak ve “entelektüel ve moral yönetim” olarak, kendini iki biçimde gösterir. Bir toplumsal grup, “temizleme” ya da boyun eğdirme amacını güttüğü hasım gruplar üzerinde, gereğinde silahların gücüyle de olsa, egemenliğini (buyurganlığını) uygular ve kendine yakın ya da bağlaşık olan grupları yönetir. Bir toplumsal grup, hükümet erkliğini fethetmeden önce de yönetici olabilir ve hatta olmalıdır da (ve erkliğin kendisinin fethi için başlıca koşullardan biri işte budur); sonra, erkliği kullandığı zaman ve onu elinde sıkı sıkıya da tutuyorsa, egemen (buyurgan) grup durumuna gelir ama “yönetici” <span class="ideitalik">(dirigeant)</span> grup olmayı da sürdürmelidir.<sup class="calibre3"><a href="../Text/ortadogu_split_574.html#footnote-175610-57" id="footnote-175610-57-backlink">[57]</a></sup></p>

  <p class="normal">Görüldüğü gibi, Gramsci, egemenliği, zor ile moral (kültürel)/entelektüel belirleyiciliğin, güç ile değerler hegemonyasının bir bileşeni olarak anlamaktadır. Nitekim devleti de, politik toplumla sivil toplumun bileşeni, “zorlamayla güçlendirilmiş hegemonya” olarak tanımlamaktadır.<sup class="calibre3"><a href="../Text/ortadogu_split_575.html#footnote-175610-58" id="footnote-175610-58-backlink">[58]</a></sup></p>

  <p class="normal">Benzer bir yaklaşım elbette Amerikalı teorisyenler arasında da var; onlar, zor dışında kalan ve hâkimiyet için şiddetin, “sert güç” (kaba güç-<span class="ideitalik">hard power</span>) dedikleri fiziki gücün yanında ek bir unsur olarak gördükleri güç unsurlarına, “yumuşak güç” <span class="ideitalik">(soft power)</span> diyorlar.</p>

  <p class="normal">Bu konuda Amerika’daki referans kitabı yazan ve etkin resmî görevlerde de bulunmuş olan Profesör Joseph S. Nye, “yumuşak güç”ü şöyle anlatıyor:</p>

  <p class="indentmetin">Yumuşak güçle tam olarak neyi kastediyorum? Askerî ve ekonomik güç, başkalarının pozisyonlarını değiştirmeye yönlendirmek için kullanılan sert gücün iki örneğidirler. Kaba güç, özendirme (havuç) ya da tehdide (sopa) dayanır. Ama gücün bir de dolaylı kullanımı vardır. Bir ülke, dünya politikasında istediği sonuçları, başka ülkeler, değerlerini beğenerek, ona benzemeyi arzulayarak, onun refah ve açıklık düzeyine ulaşmayı hedefleyerek onu izlemek istedikleri için de elde edebilir. ... Gücün bu unsurunu –başkalarını senin istediklerini ister hâle getirmeyi– yumuşak güç diye adlandırıyorum. Bu güç, insanları, zorlamadan, gönüllü olarak çeker <span class="ideitalik">(it co-opts people rather then coerces them).</span> ... Yumuşak güç, onun bir kaynağı olmakla birlikte, sadece etkilemek değildir. Nihayet, sizi tehdit ya da ödüllerle de etkileyebilirim. Yumuşak güç, ayrıca, iknadan ve argümanlarla insanları harekete geçirme yeteneğinden de fazla bir şeydir. Özendirme ve cazibedir. Ve cazibe çoğu kez kabullenme veya taklit etmeyle sonuçlanır. ... Elbette sert ve yumuşak güç bağlantılıdırlar ve birbirlerini takviye ederler. ... Küreselleşme bugün, bilgi devriminin büyük bölümü ABD’den geldiği ve global bilgi ağlarının çoğu günümüzde Birleşik Devletler’de oluşturulduğu için Amerika odaklıdır ve Amerikan “yumuşak gücü”nü artırmaktadır.<sup class="calibre3"><a href="../Text/ortadogu_split_576.html#footnote-175610-59" id="footnote-175610-59-backlink">[59]</a></sup></p>

  <p class="normal">Joseph Nye, kendisiyle yapılan bir söyleşide de daha basitçe şöyle tanımlıyor gücün iki unsurunu:</p>

  <p class="indentmetin">Yumuşak güç çekim gücüyken, “kaba” güç, başkalarını istediğin şeyleri yapmaya zorlama ve arzuladığın sonuçları elde etme yeteneğidir. Kaba güç, başkalarına normal olarak yapmayacakları şeyleri yaptıran havuç ve sopayı kullanır. Yumuşak güç, bu amaçlara, başkalarını cezbederek ulaşır ve böylece havuç ve sopaya para harcamazsın. Yumuşak güç, genel olarak, bir kültürün, bir ülkenin demokrasi ve insan hakları gibi politik ideallerinin ya da başkalarının çıkarlarını içeren politikalarının çekiciliğinden oluşur.<sup class="calibre3"><a href="../Text/ortadogu_split_577.html#footnote-175610-60" id="footnote-175610-60-backlink">[60]</a></sup></p>

  <p class="normal">Nye, Ortadoğu’daki Amerikan “yumuşak gücü”ne ilişkin olaraksa, şu ilginç saptamada bulunuyor:</p>

  <p class="indentmetin">Kuşkusuz, Ortadoğu gibi, Amerikan kültürüne ilişkin çelişkili [birbirine karşıt] duyguların bulunduğu bölgeler de vardır ve bu buralarda yumuşak gücümüzü sınırlamaktadır.<sup class="calibre3"><a href="../Text/ortadogu_split_578.html#footnote-175610-61" id="footnote-175610-61-backlink">[61]</a></sup></p>

  <p class="normal">Sonuçta, başkaları üzerinde gerçek, kalıcı, güçlü dayanaklarla egemenlik kurabilmek için, elbette zor, fiziki güç ve şiddet kullanmak gerekmektedir ama aynı zamanda bu, rızayla, değerler hegemonyası aracılığıyla, cazibe merkezi yaratarak ve çekici gelen moral ögelerle beslenerek tamamlanmalıdır.</p>

  <p class="normal">İşte ABD’nin, “Genişletilmiş Ortadoğu ve Kuzey Afrika Bölgeleri’nin Ortak Geleceği için Ortaklık” ya da “Genişletilmiş Kuzey Afrika ve Ortadoğu Girişimi” diye adlandırılan ve kamuoyumuzda daha çok “Büyük Ortadoğu Projesi” (BOP) olarak bilinen stratejiyi yeniden ısıtıp gündeme sokmasının nedeni, sadece zorun yetmediğini görünce, “yumuşak gücü”nü de devreye sokma zorunluluğunu duymasıydı.</p>

  <p class="normal">Çünkü ABD Irak’ta zordadır. ABD’nin Irak’taki durumunu, tam anlamıyla “batağa düşmek” olarak nitelendirmek yanlış olmayacaktır. Şayet işgalci, işgal ettiği yeri denetim altında tutamıyor, “kabul edilebilir” kayıplarla işgali sürdüremiyor ve kendi çıkışının “makul” imkânlarını yaratamıyor, yani bir biçimde yenilgi sayılamayacak bir geri çekilmeyi başaramıyorsa, batağa saplanmış demektir. ABD o durumdadır ki, son seçimlerde görüldüğü gibi muhalefet de Kerry) bir “çıkış” imkânına ya da aynı anlama gelmek üzere, işgali sürdürmekten başka bir seçeneğe sahip olmadığını itiraf etmek zorunda kalmıştır. Süreklileşmek zorunda kalan bir işgalse, tanımı gereği, bataklık anlamına gelmektedir. Körfez Savaşı sırasında da görevde olan Baba Bush’un şahin Dışişleri Bakanlarından James Baker, 2005 yılının başlarında Rice Üniversitesi’nde yaptığı konuşmada, kalıcılaşmış bir işgalin hem içeride, hem dışarıda olumsuz sonuçlar doğuracağını söylemek zorunda kalmıştır. “Bataklık” da tam budur işte: İşgal sürdürülemez olur, sorunları ağırlaştırır, dolayısıyla görüntüde olsun bir an önce çıkmak gerekir ama bu başarılamaz. Nitekim işgalin üçüncü yıldönümünde Bush, “Irak’tan çekilmeyi kendinden sonra gelecek başkanların düşüneceğini” söyleyerek çıkışı belirsiz bir tarihe ertelemiştir bile. Batağın sonrası bellidir: kendi cenderesi içinde kıvranmak, debelendikçe batmak ve sonunda da boğulmak...</p>

  <p class="normal">BOP’la öngörülen hâkimiyeti tesis için “yumuşak gücü” de devreye sokma çabası, aslında Amerikan emperyalizminin “hâkimiyet” yöntemine ilişkin ayırt edici özelliğine de uygundur.</p>

  <p class="normal">İngiliz tarihçi Hobsbawm şöyle diyor:</p>

  <p class="indentmetin">On dokuzuncu yüzyıldaki Büyük Britanya’nın aksine Amerika, devrimci bir ideolojiye dayanan dönüştürücü bir güçtür. Devrimci Fransa ve Sovyet Rusya gibi Amerika da salt bir devlet değildir, kendini aynı zamanda dünyanın belli bir biçimde dönüşümüne adamış bir devlettir.<sup class="calibre3"><a href="../Text/ortadogu_split_579.html#footnote-175610-62" id="footnote-175610-62-backlink">[62]</a></sup></p>

  <p class="normal">Dolayısıyla da, Amerikan emperyalizminin kurduğu bağımlılık ilişkisi önemli bir farklılık göstermektedir. ABD, hâkimiyetini, belirli işbirlikçi odaklardan ziyade ya da onlara ek olarak daha farklı bir düzeyde kurmakta ve yürütmektedir. ABD, hâkimiyeti altına aldığı bir ülkede, o ülkenin düzenine içkin bir özellik kazanmakta, bir başka ifadeyle o düzenin doğrudan içsel, organik bir parçası olmaktadır. Bu hâliyle de, dışsal bir unsur olmaktan ziyade, daha çok, düzenle füzyona girmekte, toplumsal dokuya nüfuz etmekte, kurumlardan hayat tarzına, bürokrasiden kültürel iklime, toplumsal ruhi şekillenmeden seçkinlere, bilim kurumlarından medyaya, giderek neredeyse solunan havaya, içilen suya karışarak hayatla bütünleşmekte, bir tür hemhal olmakta, düzen içinde erimektedir. Bu tür egemenlik sistemi, dolayısıyla, kolay elde edilemeyecek olan bir değerler hegemonyası üzerine kurulmakta, organik bir entegrasyonla yürütülmektedir. İçsel, organik bir unsur olarak Amerikan emperyalizmi artık görünmez eliyle “domestik” olarak hükmünü icra etmektedir.</p>

  <p class="normal">Bu anlattığımıza en güzel örnekler, İkinci Dünya Savaşı’ndan sonra “kıvam”a getirilen Almanya ve Japonya’dır. Buralardaki kalıcı Amerikan hâkimiyeti, askerî işgalle değil, “değerler hegemonyası” yoluyla “düzene sızmak”taki beceride saklıdır. Bugün bile, bu iki ülke birer “küçük Amerika”dırlar, bütün görünür görünmez çelişkilere ve bağımsızlıklarına karşın. “Küçük Amerika karikatürü” Türkiye de iyi bir örnek oluşturmaktadır bu konuda. ABD, Türkiye’de, AB ya da tek tek Almanya, Fransa, Rusya gibi dışsal faktör değil, içkin bir unsurdur; özel hâkimiyetini özel bağlarla kendine bağladığı özel odaklar aracılığıyla olduğu kadar, hatta ondan da daha fazla, “organik nüfuzu”yla sürdürmektedir. O, Türkiye’de her yerdedir; kan dolaşımındaki oksijen gibidir ve elbette ‘zehirini’ her yana taşıyabilmekte, her organı, giderek tüm vücudu, metabolizmayı denetimi altında tutmaktadır, onun sefil yaşamının ‘hayat iksiri’ olabilmektedir. Bu tür hegemonyayı, ‘organik hâkimiyet’ olarak tanımlamak gerekmektedir.</p>

  <p class="normal">Bu arada, Paul Sweezy, Paul Baran ve Harry Magdoff gibi Amerikalı Marksistlerin işaret ettikleri, Amerikan emperyalizminin ‘azgelişmişliği yapısallaştırıp süreklileştirdiği’ tezi de, bir yanıyla, bir anlamını bu noktada bulmaktadır. Amerikan tipi hâkimiyet daha çok “kurumsallaşmış” bir azgelişmişlik bataklığında hayat bulabilmektedir.</p>

  <p class="normal">Bu hâkimiyet yapısı, ayrıca, ABD’nin hem gücü, hem de zaafı olmaktadır. Güç kaynağı olmaktadır çünkü onu bir dışsal müstevli olmaktan çıkarıp düzene içkin “yerli malı” yapmaktadır. Böylece, Amerikan emperyalizmi, bir yandan hayatın her alan ve boyutunda yaygın bir varlık olarak etkisini kullanmakta, bir yandan da, yabancı olmanın yaratabileceği tepkilerden korunmakta, nihayet kendisini yerelleştirerek yerliyi tasfiye etmektedir. Ayrıca, belirli işbirlikçi odakların ittifakına ve dolayısıyla da onların gücüyle belirli ekonomik-politik-sosyal unsurlara mahkûm olmadan daha istikrarlı kılmaktadır egemenliğini ve yapısal bağımlılık ilişkilerini.<sup class="calibre3"><a href="../Text/ortadogu_split_580.html#footnote-175610-63" id="footnote-175610-63-backlink">[63]</a></sup></p>

  <p class="normal">İşte BOP, bu nedenlerle, bölgeyi küreselleşme süreçlerine ve global kapitalizme eklemlemeyi, stratejik alan olarak ele geçirmeyi, enerji kaynak ve ikmal yollarına egemen olmayı içeren, bunun için doğrudan Amerikan askerî varlığını ve işbirlikçi hükümetleri öngören ve fakat bunları aynı zamanda aşan bir projedir. Bunun içindir ki BOP, banka ve şirket kurmak kadar, sivil toplum örgütlerini yaratmayı; polis ve ordu gücü oluşturmanın yanında üniversite ve medya yaratmayı; formel bağımlılık zincirleriyle birlikte kadın eğitim merkezlerini, okuma yazma kurslarını, yardımlaşma enstitülerini, çocuk bakımevlerini, halk kütüphanelerini kurmayı hedefliyor. Demokratikleşme ve sivilleşme söylemleri elbette böyle bir yaklaşımın ayrılmaz unsurları olarak dillendiriliyor. Haziran 2004’teki G-8’ler toplantısı için hazırlanan bir Beyaz Saray belgesinde, “G-8 üyelerinin, bölge hükümetleri, iş âlemi ve sivil toplum temsilcileriyle eşgüdüm içinde, var olan programları ‘yoğunlaştırmak ve genişletmek’, demokrasiyi yerleştirmek, eğitimi düzeltmek, istihdam ve ekonomik büyümeyi sağlamak için” bir ‘Destek Planı’ açıklamakta ve BOP’un özü ortaya konulmaktadır. Bu belgede, “demokratik kurumların ve demokrasi programlarının başlatılması ve güçlendirilmesi”nden, “mikrofinans girişimiyle önümüzdeki 5 yıl içinde iki milyondan fazla üreticiye yardım yapılması”ndan, “okuma yazma seferberliği ve 2009’a kadar 100 bin yeni öğretmen kadrosu yaratılması”ndan, “özel girişimin geliştirilmesi fonu”ndan, “bölgede iş atmosferinin iyileştirilmesi”nden söz ediliyor.</p>

  <p class="normal">Belgede, demokrasinin ve iyi yönetimin geliştirilmesi, bilgi toplumu yaratılması ve ekonomik fırsatların genişletilmesi başlıkları altında, Arap ülkeleriyle Türkiye, İsrail, Pakistan ve Afganistan’dan oluşan alanı kapsadığı belirtilen bölgede zikredilen programların bazıları şunlar:</p>

  <p class="normal">- Özgür seçimler</p>

  <p class="normal">- Parlamenterlerarası ilişkiler ve parlamenterlerin eğitimi</p>

  <p class="normal">- Kadın önderler yaratmak için eğitim merkezleri</p>

  <p class="normal">- Halka hukuki yardım merkezleri; bağımsız medya girişimi</p>

  <p class="normal">- Mikrofinans</p>

  <p class="normal">- Mali korporasyon</p>

  <p class="normal">- Büyük Ortadoğu Gelişme Bankası</p>

  <p class="normal">- Ticareti geliştirme</p>

  <p class="normal">- Şeffaflık, yolsuzluğu önleme</p>

  <p class="normal">Görüldüğü gibi, günün uluslararası kapitalist birikim modeline uygun, Amerikan çıkar ve ihtiyaçlarıyla uyumlu kurum ve değerlerle tahkim edilmiş bir reform programı sunuluyor. Burada temel amaç, hiç kuşkusuz bölgedeki seçkinleri, değerleri, giderek popüler kültürle yığınları büyük ölçüde Amerikan değerleriyle şekillenmiş küresel kapitalist tarza entegre ederek vahşi liberal kapitalizmin ahlakına karşı var olan kültürel/tarihsel direnişi yıkmaktır. Böylece ehlileştirilmiş bir uygarlık, köleleştirilmiş bir halk, yok edilmiş bir kültürle beraber uygarlıklar çatışması da mutlu sona erdirilmiş olacaktır. Ardından da Ortadoğu, ABD’nin suretinden yeniden yaratılacaktır; halkın dünyası Amerikan yaşam biçimiyle yeniden üretilmiş olacaktır. Ortaya da bir karikatür çıkmış olacaktır elbette. Bir toplum ya da bireyin, öz benliğini, tarihsel/kültürel birikim ve belleğini inkâr temelinde oluşacak, bütünüyle yabancı, yerel zeminde var olmayan bir yanılsama üzerine inşa edilen öykünmeci varoluşu, hazin ve o ölçüde de trajikomik bir görüntü ortaya çıkaracaktır kuşkusuz.</p>

  <p class="normal">BOP, zor ve şiddetle örülmüş bir askerî işgal çerçevesi içinde “modernleştirme” programıdır ve kurmak istediği “değerler hegemonyası”, özünde, bir “değersizleştirme”, kültürden koparma, yozlaştırma denemesidir.</p>

  <p class="normal">ABD, böylece de, doğrudan kurulacak yeni düzende kendini var edecek, dışsal bir ögeden, yabancı bir devletten, düzenin içkin bir unsuruna, onun kurum ve değerlerinde yeniden üretilen bir asli parçaya dönüşecektir. Sonuç olarak, değerler hegemonyasına dayalı bir “organik hâkimiyet” kurulacaktır ele geçirilen coğrafyada ve çok yönlü bağımlılık doğrudan uysal sömürge halkları tarafından yürütülecek, gündelik yaşamda ve kurumlarda yeniden üretilecektir.</p>

  <p class="normal">Âdeta dört “dinsel tutku” harekete geçiriyor, ırkçı bir kendini beğenmişlikle Ortadoğu’ya köleliği dayatmak isteyen ve son tahlilde paraya ve güce, sermayeye tapınan Amerikalı fanileri.</p>

  <p class="normal">Bu tutkulardan biri “küreselleşme dini.” Edward Luttwak, Amerikalı seçkinlerin Küreselleşmeye ‘bir din” olarak bağlandıklarını yazıyor: “[Onlar] küreselleşmeyi sadece desteklemiyorlar. Ona ortak ideolojileri, neredeyse bir dinmiş gibi sahip çıkıyorlar.”<sup class="calibre3"><a href="../Text/ortadogu_split_581.html#footnote-175610-64" id="footnote-175610-64-backlink">[64]</a></sup></p>

  <p class="normal">İkincisi, Amerika’nın kendisine Tanrı tarafından bahşedilmiş ilahi misyonu. Amerika Birleşik Devletleri, “Amerikalıların seçilmiş bir halk, Amerikan düzen ve devletinin de Tanrının yeryüzüne indirdiği bir eşsiz deneyim olduğu, bunun yeryüzüne yayılmasının insanoğlunun hayrına bir ilahî misyon olduğu” inancını içselleştirerek tarih sahnesine çıktı. Daha sonra bu “ilahî misyonun yerine getirilebilmesi için [gerekli] tanrısal güce sahip olunduğu”na inanıldı, “Amerikan hayat tarzına karşı olanların, yok edilmesi [vacip]... insanlık düşmanı şeytanlar olduğu”na hükmedildi.<sup class="calibre3"><a href="../Text/ortadogu_split_582.html#footnote-175610-65" id="footnote-175610-65-backlink">[65]</a></sup> Edward Said’in belirttiği gibi, Amerikalılar arasında, “ABD’nin sadece içeride değil, bütün dünyada en doğruyu yaptığına ve en doğru tarafta olduğuna dair âdeta dinsel bir bağlılık söz konusudur.”<sup class="calibre3"><a href="../Text/ortadogu_split_583.html#footnote-175610-66" id="footnote-175610-66-backlink">[66]</a></sup> Amerikan değerlerinin dünyada hâkim olması gerektiğini söyleyerek saldırıları başlatan W. Bush, bu değerlerin, “her kişi için, her toplumda, doğru ve gerçek” olduğunu iddia edecek kadar cüretkâr olmayı bundan almaktadır.<sup class="calibre3"><a href="../Text/ortadogu_split_584.html#footnote-175610-67" id="footnote-175610-67-backlink">[67]</a></sup></p>

  <p class="normal">Üçüncü olarak, yönetimdeki yeni muhafazakârların ve bizzat W. Bush’un inandığı Yahudi-Hıristiyan, Evanjelist dogmalar söz konusudur saldırgan güdülerde: Büyük Savaş ve Kıyamet sonrasında İsa Mesih yeryüzüne inecek ve tapınak yeniden inşa edilecektir...</p>

  <p class="normal">Nihayet, ABD’nin kendisinin bizzat Tanrı olduğuna dair bir kör inanç da görülmektedir yeni saldırganlıkta:</p>

  <p class="indentmetin">Amerikan askerleri artık bu dünyada savaşan bir güç değiller; misyoner oldular. Artık sadece düşmanlarını öldürmüyorlar, şeytanları yok ediyorlar... Amerika Birleşik Devletleri’nin artık Tanrı’ya yakarmaya ihtiyacı yok; kendisi Tanrı; ve dışarı aydınlığı yaymaya gidenler bunu göksel bir mekan adına yapıyorlar. Bayrak, İncil kadar kutsal oldu; ulusun adı, Tanrı’nın adı kadar mübarek; Başkanlık, papazlığa dönüşüyor...<sup class="calibre3"><a href="../Text/ortadogu_split_585.html#footnote-175610-68" id="footnote-175610-68-backlink">[68]</a></sup></p>

  <p class="normal">Elde Tanrı’nın adaleti olunca, hukuka da gerek yok. Guantanamo’daki “mahkeme”de konuşmak isteyen tutsak Firuz Ali Abbasi’ye, “Mahkeme Başkanı, ‘Hayır, yok,’ diye çıkışıyor ve salondan çıkarılan esirin arkasından sesleniyor: ‘Uluslararası hukuk umurumda değil. Bir daha uluslararası hukuk lafını duymak istemiyorum. Uluslararası hukuku dikkate almıyoruz.”<sup class="calibre3"><a href="../Text/ortadogu_split_586.html#footnote-175610-69" id="footnote-175610-69-backlink">[69]</a></sup></p>

  <p class="normal">Irak’a demokrasi, refah ve hukukun üstünlüğü böyle götürülüyor; şaka gibi!</p>

  <p class="normal">Yinelemek gerekirse, gerçekte yapılmaya çalışılan, Amerikan (kapitalist/emperyalist Batı) değerlerinin bölgede bir biçimde içselleştirilmesi, yani sosyalizasyon ve en azından küreselleşme merkezlerine bağlı bir seçkinler grubunca benimsenmesini sağlamaya çalışmaktır. ABD, bu türden bir “değerler hegemonyası”yla hâkimiyetini pekiştirmek, “organik” yani nisbeten yapısal ve dolayısıyla kalıcı hâle getirmek istiyor.</p>

  <p class="normal">ABD bunu yaparken yine Gramsciyen kavramlarla açıklayabileceğimiz iki yöntem kullanıyor. Gramsci, bir merkez katman etrafında oluşan iktidar blokunu “tarihsel blok” olarak adlandırmış, yerel güçlerin kendi hegemonyalarını kuramadan ve dolayısıyla da toplumsal katılım sağlayamadan gerçekleştirdikleri (tepeden inme) reform ve dönüşümleri de “pasif devrim” olarak tanımlamıştı. Aslında Gramsci, Saddam rejimini bu bağlamda “Sezarizm” türünden bir pasif devrim rejimi olarak tanımlardı. Bugün de Irak’taki iç ve dış “koalisyon”la bir sömürgeci alt-sistemin tarihsel bloku oluşturulmak isteniyor. Amerikan silahlı kuvvetlerinin dayatıcılığında (ve mümkünse NATO’nun da katkılarıyla) egemen seçkinlerin birbirine zincirlenmesine dayalı bir “pasif (karşı) devrim”, yani sömürgeci köleleştirme operasyonu devreye sokulmaya çalışılıyor. Bütün bu serbest seçimler, demokratikleşme, sivil toplum, kadın kurtuluşu, özgür medya ve üniversite söylemlerinin ardında yatan budur.</p>

  <p class="normal">Doğu Avrupa ve Kafkaslar’da bir ara sahneye konan “portakal-limon devrimleri”nin alanlarından biri olan Gürcistan’a ilişkin uluslararası spekülatör George Soros’un söylediklerini yazan gazete haberi “demokrasi oyunu”nu iyi anlatıyor:</p>

  <p class="normal">“ABD’li ünlü spekülatör George Soros ... darbe dönemlerinde açık kuruluşların oluştuğunu belirterek, “Ben ve vakfım darbe olan ülkelerde aktif rol oynuyoruz,”dedi...</p>

  <p class="normal">Gürcistan’da darbe sonrası başarıyı çok istediğini kaydeden Soros şöyle konuştu:</p>

  <p class="indentmetin">Ben UNDP’ye bir kaynak aktarıyorum. Bu kaynak şu an Gürcistan hükümetinde yer alan bakan ve bakan yardımcılarına maaş veriyor. Bakanlara 1200, bakan yardımcılarına ayda 800 dolar maaş sağlıyorum. Ayrıca polise ve diğer kamu kuruluşlarına da bu fonla maaş sağlanıyor.<sup class="calibre3"><a href="../Text/ortadogu_split_587.html#footnote-175610-70" id="footnote-175610-70-backlink">[70]</a></sup></p>

  <p class="normal">2003-2005 yılları arasında Amerikan Ulusal Güvenlik Konseyi’nin ‘İran, Irak ve Stratejik Planlama” Dairesi Direktörlüğü’nde bulunan, ondan önce de Irak Yüksek Öğrenim ve Bilimsel Araştırma Bakanlığı’na danışmanlık yapan Andrew Erdmann, bir yazısında kültürel saldırının ipuçlarını şöyle veriyor:</p>

  <p class="indentmetin">Masrafları eşit olduğuna göre, Irak’ın geleceği için hangisi daha iyi bir yatırımdır: Irak’ın gelecekteki liderlerinin ABD’deki üniversitelerde eğitim görmeleri için yılda 250 kadar burs mu veya bir başka savaş uçağı mı? Irak’ta ... bakanlık teknokratlarından gazetecilere, doktorlara ulaşabiliriz. ... (Sıradan görünen ama kritik kaynaklar olan <span class="ideitalik">online</span> dergi databazlarına ulaşmayı da içeren) İnternet gibi iletişim teknolojisine ve video konferans sistemine yaptığımız yatırımı ciddi biçimde artırarak şu andaki güvenlik durumunu <span class="ideitalik">bypass</span> etmenin yollarını bulabiliriz. Iraklı editörler, gazeteciler ve yayıncılar için “eğit ve malzeme sağla” programlarımızı genişletmeliyiz. Ayrıca, Iraklıları sivil toplum örgütlerini kurma ve yaşatma konusunda yardımcı olan Demokrasi İçin Ulusal Vakıf, ABD Barış Enstitüsü ve öteki örgütlere yapılan mali yardımları artırmalıyız. ... Amerikan işçi sendikaları, meslek birlikleri, eğitim kurumları, gazeteciler, öğrenciler, insan hakları aktivistleri, bilimciler ve şirket yöneticileri, Iraklı meslektaşlarıyla ilişkiler tesis etmelidirler. ... [Bu tür bir] strateji, Iraklı müttefiklerimizle önümüzdeki ortak sorunlara karşı gerçekçi bir yanıt olduğu gibi olası kötüye gidişlere karşı da bir sigorta işlevi görür. ... Gelecek dönemlerle ilgili karanlık olasılıklar konusunda hayalci olmamalıyız. ... Biz bugünun parti önderleriyle çalışırken, Irak’ın nasıl bir ülke olacağına yeni kuşaklar karar verecektir. Üstün gelmelerini umduğumuz güçler, gazete yöneticisi olmuş Shakespeare uzmanı, kendini öğrenciler arasında İnternet bağlantısını genişletmeye adamış bir örgütün başındaki mimar ve Ulusal Demokrasi Enstitüsü’nden fikir alan bağımsız parlamento adayı olmalıdır...<sup class="calibre3"><a href="../Text/ortadogu_split_588.html#footnote-175610-71" id="footnote-175610-71-backlink">[71]</a></sup></p>

  <p class="normal">Amerikalılar ayrıca, 1975 yılında Helsinki’de imzalanan Avrupa Güvenlik ve İşbirliği Konferansı Nihai Senedi’ndeki “insan hakları” ve “ekonomik ilişkiler” bölümlerinde yer alan sızma ve ideolojik etkileme fırsatlarının, Doğu Avrupa ülkelerindeki çözülmeyi gerçekleştirmede Batı’ya büyük imkânlar yarattığını söylüyor ve BOP’u da böylesi bir ideolojik/kültürel saldırı aracı olarak görüyorlar. Uluslararası Kriz Grubu <span class="ideitalik">(International Crisis Group)</span> adlı bir kuruluşun 7 Haziran 2004 tarihli bilgi notu, BOP’un bu noktaya ilişkin ideolojik özünü bir Amerikan Dışişleri Bakanlığı yetkilisinin ağzından şöyle anlatıyor:</p>

  <p class="indentmetin">[Helsinki sürecinin] Sovyetler Birliği’nin parçalanıp devrilmesinde önemli rol oynadığına ve Avrupa’yı birleştirmeye büyük katkı sağladığına ilişkin bir inanç var. Bu düşünce de [BOP], aynı biçimde, [İslami] aşırılığın çekiciliğini yok edecektir.</p>

  <p class="normal">BOP, salt şiddete dayalı saldırganlığının yıkıntıları altında kalan, Irak direnişi ve dünyadaki yalnızlığı karşısında bocalayan, insanın, dünyanın en güçlüsü de olsa savaş makinesi ve teknoloji karşısındaki nihai üstünlüğünü bir kez daha yaşayarak gören Amerikan yönetiminin bir yöntem arayışı çırpınışının ürünüdür. Yöneticilerin başarısızlık karşısında, bir başka imkânsızın peşinde koşması olarak ortaya çıkmıştır. Zoru besleyen ve ondan beslenme durumunda olan başka (sosyal, kültürel, ideolojik, ekonomik vb.) araçları da kullanarak uğursuz hesaplarını gerçekleştirmeye çalışıyor ABD.</p>

  <p class="normal">Böylesi karmaşık bir coğrafyayı, oranın kadim halklarını ve farklılıklarını, uygarlık birikimini, ABD’de belirlenmiş, standartlaştırılmış bir kültürel cendereye sokup köleleştirmenin nasıl bir toplumsal mühendislikle mümkün olacağı ayrı bir konudur. Ortadoğu’yu kendi suretinin bir karikatüründen şekillendirme çabası gerçekten bir şaka gibi görünmektedir. Daha doğrusu, aldığı çok yönlü darbeler ve beklenmeyen yenilgilerle ufku şaşmış, perspektifini yitirmiş bir meczubun çırpınışlarıdır, böyle zulüm içinde toplumsal rıza üretme çabaları.</p>

  <p class="normal">Bir yanıyla BOP bugün ölü doğmuş bir çırpınış projesi olarak görülmektedir ama özündeki amaçların dinamikleri derinlerde, doğrudan küreselleşme sürecinde yatmaktadır.</p>

  <p class="normal">ABD’nin Ortadoğu saldırısını, Irak’ı işgalini ve BOP’u küreselleşmeden, küreselleşmenin dünyaya dayatılması stratejisinden ayırarak kavramak olanaksızdır.</p>

  <p class="normal">Küreselleşme saldırısı da her şeyden önce şiddete dayanmaktadır: “Sürdürülebilir küreselleşme istikrarlı bir güç yapılanması gerektirir ve bunun için de hiçbir ülke ABD kadar gerekli olamaz...” Gerçekten de, “Pazarın gizli eli, gizli bir yumruk olmaksızın asla çalışamaz. McDonalds, F-15 jetlerinin yapımcısı McDonell Douglas olmadan gelişemez. Dünyayı Silikon Vadisi teknolojileri için güvenli yapan gizli yumruğun adı, ABD Kara Kuvvetleri, Hava Kuvvetleri, Donanması ve Deniz Piyadeleridir.”<sup class="calibre3"><a href="../Text/ortadogu_split_589.html#footnote-175610-72" id="footnote-175610-72-backlink">[72]</a></sup></p>

  <p class="normal">Bu satırların cüretkar yazarı, küreselleşme’nin Amerika tarafından dayatılan kurallarını da koyuyor:</p>

  <p class="indentmetin">Bir ülke aşağıdaki altın kurallara ya uymalı ya da uymaya yöneliyor kabul edilmeli: özel sektörü, ekonomik büyümesinin öncelikli motoru yapmak, düşük bir enflasyon oranı ve fiyat istikrarını sürdürmek, devlet bürokrasisini küçültmek, mümkün olduğu ölçüde dengeli, hatta fazla veren bütçe yapmak, ithalat üzerindeki gümrük tarifelerini azaltmak ya da silmek, yabancı yatırımlara kısıtlamaları kaldırmak, kotaları ve yerli tekelleri yok etmek, ihracatı artırmak, devlet kuruluşlarını ve mülkiyetini özelleştirmek, mali piyasalar üzerindeki kontrolleri kaldırmak, parasını konvertabl yapmak, sanayisini, borsasını, bono ve tahvil piyasasını tam yabancı mülkiyete ve yatırıma açmak, mümkün olduğu ölçüde yerel rekabeti geliştirmek üzere ekonomisini serbestleştirmek, kamu yolsuzluğunu, sübvansiyonlarını ve rüşveti engellemek, banka ve telekomünikasyon sektörlerini özel mülkiyet ve rekabete açmak ve yurttaşlarına, rekabet içindeki farklı emeklilik alternatiflerini, yabancı sigorta ve fonları seçme olanağı vermek ... [ve böylece bir ülkenin] politik seçeneklerinin Pepsi ya da Coca Cola arasındaki ayrıma indirgenmesi, basit damak tadı farklılıkları, yerel geleneklere uydurmak için yapılan küçük değişiklikler, şu ya da bu noktadaki kimi esnekliklerle sınırlanması ve fakat altın kurallardan önemli sapmaların asla onaylanmaması...<sup class="calibre3"><a href="../Text/ortadogu_split_590.html#footnote-175610-73" id="footnote-175610-73-backlink">[73]</a></sup></p>

  <p class="normal">Sadece bu kadar değil elbette. Küreselleşmeyle ortaya çıkan denetimsiz ve birbirine bağlanmış yerel piyasalardan oluşan uluslararası mali ağ içindeki spekülasyon kaynaklı global istikrarsızlık, emperyalist metropollerde “<span class="ideitalik">Global Governance</span>” diye adlandırdıkları “dünyayı yönetme” ihtiyacını da artırmıştır. Artık, zorla denetim dışı bıraktırılan ve global finansal pazara bağlanan marjinal mali piyasalarda kâr ve kumar hırsının kaçınılmaz sonucu olan krizler, doğrudan büyük merkezleri vurma potansiyeline sahip olmuşlardır. Bu durumda, emperyalist müdahale daha da önem ve aciliyet kazanmıştır. Bir başka ifadeyle, finans kapital önce müdahale ederek kamunun ve egemen devletlerin kendi mali piyasasını kontrol mekanizmalarını ortadan kaldırmıştır. Sonra, bu denetimsizlik <span class="ideitalik">(de-regulation)</span>, sadece yerel istikrarsızlığı değil küreselleşmeyle global istikrarsızlığı kaçınılmaz yapıp emperyalist metropollerin mali piyasalarını ve ekonomilerini de tehdit eder hâle gelince, bu kez de bunu önlemek için müdahale etmeyi gerekli saymıştır.</p>

  <p class="normal">Clinton’un Maliye Bakanı Robert Rubin bu kısırdöngünün, emperyalizmin ‘tunç yasası’nın altında yatan dinamiği anılarında şöyle özetliyor:</p>

  <p class="indentmetin">Mali piyasalar insan doğasına bağlıdırlar ve [dolayısıyla] aşırılıklara savrulma eğilimi taşırlar. Bu da, şu ya da bu biçimdeki periyodik mali krizlerin neredeyse kaçınılmaz olduğu anlamına gelir ...</p>

  <p class="indentmetin">Bir ülkenin başarısı başkalarını zenginleştirebilir, hataları da riske atabilir. ...</p>

  <p class="indentmetin">[Entegre olmuş dünya ekonomisi] gerçeği ... ulusal ve uluslarüstü etkin yönetimini merkezî önemde olmasını getirir. ...</p>

  <p class="indentmetin"><span class="ideitalik">Wall Street</span>’te çalışmaya başladığımda, ABD dışındaki global ekonomide olanlar beni ve meslektaşlarımı pek etkilemiyordu. Bu dönemde, New York’un en önemli banka yatırım şirketi <span class="ideitalik">Goldman Sachs</span>’ın tek bir denizaşırı bürosu yoktu. Avrupa’daki sanayileşmiş ülkeler ve Japonya’yla sınırlı iş bağlantılarımız vardı ama gelişmekte olan ülkelerde ciddi iş yapmayı tahayyül bile edemezdik.</p>

  <p class="indentmetin">Bugün buna inanmak zor görünüyor. Bütün kariyerim boyunca tanık olduğum en temel değişikliklerden biri, ülkemizle, gelişmekte olanlar dâhil, dünyanın geri kalan kısmı arasındaki bağlarda ortaya çıkan muazzam artış olmuştur. On yıllar önce, Maliye Bakanları yurt dışına gittiklerinde, Londra, Paris, Bonn ve Tokyo’yu ziyaret ederlerdi. Benim Maliye Bakanlığım sırasında ziyaret ettiğim ülkeler arasında, Arjantin, Brezilya, Çin, Fildişi Sahilleri, Hindistan, Endonezya, Mozambik, Filipinler, Ukrayna ve Vietnam vardı. Asya krizinde de gördüğümüz gibi, ekonomik sağlığımız, dünyanın başka yerlerinde olanlardan giderek daha fazla etkilenmektedir. ...</p>

  <p class="indentmetin">Kariyerim boyunca, genellikle, çıkarlarımızı öteki ülkelerinkine bağlayan ekonomik ve mali ilişkilerle uğraştım.<sup class="calibre3"><a href="../Text/ortadogu_split_591.html#footnote-175610-74" id="footnote-175610-74-backlink">[74]</a></sup></p>

  <p class="normal">BOP’la kurulması planlanan “değerler hegemonyası”nın özünü küreselleşmeye yapısal uyum oluşturmaktadır. Amerikan Silahlı Kuvvetleri’nin ve Pentagon’un yeni sürece göre yetiştirilip yapılandırılmasının en etkili ideologlarından Profesör Thomas P. M. Barnett, Amerika’nın “21. yüzyıldaki savaşları”nın küreselleşme normlarının direnen ülkelere yerleştirilmesi olduğunu yazıyor ve bu bağlamda Ortadoğu’yu temel hedeflerin başlıcası olarak görüyor.<sup class="calibre3"><a href="../Text/ortadogu_split_592.html#footnote-175610-75" id="footnote-175610-75-backlink">[75]</a></sup></p>

  <p class="normal">Barnett’e göre, ABD’nin yeni hedefi/düşmanı küreselleşmeye eklemlenmemiş, ona kapalı ülkelerdir. Küreselleşme norm ve kurallarına uymayan, yani ticareti liberalleştirmeye direnen, sermayenin tam serbestlikle dolaşımına izin vermeyen, yeni düzenin medyasına, düşüncelerine, kurallarına kapılarını ardına kadar açmayan, yabancı sermayeye güven vermeyen dolayısıyla yabancı yatırım çekemeyen, serbest piyasanın işleyişine tabi olmayan ülkeler değişene ya da ABD tarafından değiştirilene kadar onlara rahat yüzü olmayacaktır. Kısacası, beynelmilel sermayenin taleplerine kayıtsız koşulsuz boyun eğiş, piyasaya kölelik, kapitalist-emperyalist dünyanın “değerleri”ne bağlılık, onun yaşam biçimi ve egemenliğine teslimiyet, büyük tekellere bütün kapıların açılması, özelleştirme ve düzenlerin buna göre yeniden yapılandırılması, toplumsal işleyişin buna göre yeni baştan düzenlenmesi, ruhi şekillenmenin, yeni insanın oluşturulması, yani toptan organik kölelik, 21. yüzyıl Amerikan hâkimiyetinin olmazsa olmaz koşullarıdır. Barnett, “Merkez” olarak tanımladığı küreselleşmeden kopuk ve dolayısıyla da “Boşluk” olarak nitelendirdiği Ortadoğu’ya ilişkin yeni yönelimi açıkça ve büyük bir küstahlıkla ilan ediyor:</p>

  <p class="indentmetin">Ortadoğu, Merkez’e [küreselleşme dünyasına] katılana kadar biz asla Ortadoğu’yu bırakmayacağız. ... Biz bölgeyi dönüştürmek istiyoruz. ... Biz dünyanın her tarafında savaş açmaya hazırız ancak bizim odaklandığımız asıl yer Boşluk bölgeleridir. ... Amerika, Güney Batı Asya’da, diğer adıyla Orta Asya’da ve İran Körfezi’nde savaşa hazırdır, çünkü bu bölgeden akan enerji küresel bağlantının korunması bakımından önemlidir.”<sup class="calibre3"><a href="../Text/ortadogu_split_593.html#footnote-175610-76" id="footnote-175610-76-backlink">[76]</a></sup></p>

  <p class="normal">Soğuk Savaş’ta, Amerikalılarca ele geçirilmesi gerekli “stratejik boşluk” <span class="ideitalik">(vacuum)</span> olarak görülen Ortadoğu, bugün de küreselleşmeye eklemlenmesi gereken “entegre edilmemiş boşluk” olarak kabul ediliyor. Belli ki, Amerikan emperyalizmi, on yıllardır Ortadoğu’yu insansızlaştırmanın davasını güdüyor, onu gerçekten bir “boşluk”, beynelmilel sermaye için bir “çöplük” yapmaya çabalıyor.</p>

  <p class="normal">Pentagon’un yazarına göre, sıra başka yerlere de gelecektir ama Ortadoğu’nun önceliği vardır:</p>

  <p class="indentmetin">Asya’da Kuzey Kore’yle savaşa ve Çin’in Tayvan’a karşı saldırganlığını caydırmaya hazırız. Terörizme karşı küresel savaş nedeni ile Amerika, Afrika içinde her yerde savaşa karşı hazır olmasına rağmen İran Körfezi’ne sadece Irak için değil aynı zamanda İran, Suriye ve Suudi Arabistan’a da kalıcı değişimi getirene kadar kendimizi oralarda fazla göstermek istemiyoruz...<sup class="calibre3"><a href="../Text/ortadogu_split_594.html#footnote-175610-77" id="footnote-175610-77-backlink">[77]</a></sup></p>

  <p class="normal">Barnett’in de belirttiği gibi, yeni “gerçek düşman”, “Bağlantısızlık”, yani kürelleşmeden kopukluktur ve ABD kendini Irak’ta, bütün Ortadoğu’da ve giderek bütün dünyada küreselleşmenin kesin hâkimiyetini kurmadan savaşı kazanmış saymayacaktır. “Düşman, ne bir din (İslam) ne de bir yerdir (Ortadoğu) ama bir durum yani Bağlantısızlıktır.”<sup class="calibre3"><a href="../Text/ortadogu_split_595.html#footnote-175610-78" id="footnote-175610-78-backlink">[78]</a></sup></p>

  <p class="normal">Küreselleşme o denli önemlidir ki, “Amerika, nihai hedef olarak <span class="ideitalik">(ultimately)</span> terörizmi yenmek, İslam’ı kuşatmak, petrol kaynaklarını güvenceye almak ya da İsrail’i korumak için Ortadoğu’yu dönüştürmüyor. Biz bölgeyi, dış dünyayla bağlantı kopukluğunu sona erdirmek [küreselleşmeye entegre etmek] için dönüştürmek istiyoruz.”<sup class="calibre3"><a href="../Text/ortadogu_split_596.html#footnote-175610-79" id="footnote-175610-79-backlink">[79]</a></sup></p>

  <p class="normal">Kissinger, 1999’da Dublin’de yaptığı bir konuşmada, uluslararası tefecilerin emperyalist düzeninin yeni aşaması küreselleşmeyi, “ABD hegemonyasının öteki adı” olarak tanımlamıştı. Profesör Barnett onu, “Amerikan hayalinin küresel manzara üzerinde bir projeksiyonu-bu ülkenin tarihe hediyesi” olarak saptıyor ve “Küreselleşme ebeveynliğimizi inkâr etmek 20. yüzyılın ikinci yarısından itibaren ülkemizin dünya lideri olarak derin rolünü inkâr etmektir,” diye yazıyor.<sup class="calibre3"><a href="../Text/ortadogu_split_597.html#footnote-175610-80" id="footnote-175610-80-backlink">[80]</a></sup> Ortadoğu gibi, emperyalist Merkez’in dışında kalan (Bağlantısız) dünyayı, küreselleşmeye entegre edip “ehlileştirmek” gerektiğini yazan Pentagon Profesörü, dolayısıyla, “Boşluk’tan çıkmak diye bir şey yoksa, ‘çıkış stratejileri’ hususunda kendimizi alaya almaktan artık vazgeçmeliyiz. Çıkış yok demek çıkış stratejisi de yok demektir,” diyerek işgalin kalıcılığına işaret etmiş oluyor.<sup class="calibre3"><a href="../Text/ortadogu_split_598.html#footnote-175610-81" id="footnote-175610-81-backlink">[81]</a></sup></p>

  <p class="normal">Barnett, Ortadoğu’yu “Merkez’e entegre etme konusundaki umutlarımız konusunda zaman geçmektedir,” derken de, aslında savaş ve işgalin bütün bölgeyi bir an önce kapsaması gereğine işaret etmektedir.<sup class="calibre3"><a href="../Text/ortadogu_split_599.html#footnote-175610-82" id="footnote-175610-82-backlink">[82]</a></sup></p>

  <p class="normal">Anlaşılan odur ki, sorun sadece savaşın kazanılmasıyla asla ilgili değildir asıl hedef, “Ortadoğu’nun bir bütün olarak dönüştürülmesi”, yani küreselleşmeye tam entegrasyonudur. Barnett bunu net bir biçimde ifade ediyor:</p>

  <p class="indentmetin">Bush yönetimi açıkça Saddam Hüseyin rejimini devireceğini, yalnızca onu iktidardan indirmeyeceğini, aynı zamanda Ortadoğu’yu da “dönüştüreceğini” ilan etti. ... [Irak operasyonu] Basra Körfezi merkezli bir Sistem Çalkantısı yaratmak için açık bir teşebbüstü: Yürürlükteki [eski düzenin] kural dizilerini atmak, bazı şeyleri sallamak, bölgenin güvenlik sistemini dönüştürecek bir Büyük Patlama’yı başlatmak ve daha ümit ettiğimiz birçok şey. Bu, <span class="ideitalik">diğer her şeyin bağlamı içerisinde bir savaştı.</span> ...</p>

  <p class="indentmetin">Bush yönetimi... <span class="ideitalik">Ortadoğu</span>’yu <span class="ideitalik">dönüştürmeye istekli</span> bir demet çılgın idealist[tir]. ... Bush yönetiminin Ortadoğu boyunca bir Büyük Patlama üretmeye çalışarak yaptığı oldukça şaşırtıcı ve cesur olan şey; ulusumuzu, bir hamlede Boşluk’un büyük bir kısmını daraltmaya adamasıdır. ...</p>

  <p class="indentmetin">Amerika Birleşik Devletleri sistemi altüst ettiğinde biz oluşan yeni kurallar altında koşulları ayarlarız. Dünyanın geri kalanına bir sinyal olarak savaşmaya karar verebiliriz, “bu rejimin yaptığı gibi kural dizilerimiz kötü bir şekilde ihlal edilirse [küreselleşmeye, Merkez’e bağlanmamak] sonuç bu olur.” ...</p>

  <p class="indentmetin"><span class="ideitalik">Yutulan Basra</span> olarak adlandırdığım ... senaryoda, bölgedeki Amerikan askerî varlığı hüküm sürmeye devam edecektir, ancak perde arkasında. Bu tıpkı Soğuk Savaş sırasında Avrupa’da olduğu gibi tek kelimeyle hayatın bir gerçeği olarak kabul edilecektir. ...</p>

  <p class="indentmetin">Ortadoğu’yla dünyanın geri kalanını birbirine bağlamak yöneticileri değiştirmekle değil, bir şekilde Ortadoğu’yu sisteme dâhil etmekle mümkün olur.</p>

  <p class="indentmetin">Bu kesinlikle doğrudur-birimiz ölmeliyiz. Ya Merkez, Boşluk’u asimile eder ya da Boşluk, Merkez’i böler. ... Ya bu kanser yayılır ya da biz onu yok ederiz. Boşluktan çıkış yok; yalnızca Boşluk’u daraltmak var. Eğer bu mücadelede başarısızlığa uğrarsak küreselleşme hiçbir zaman tam olarak küresel olmayacak ve böylece acı bir şekilde denge dışı kalmış olacaktır...</p>

  <p class="indentmetin">Büyük Patlama, Irak’ın küreselleşmenin işleyen Merkez’ine nihai entegrasyonuna çalışmaktadır. Bu entegrasyon, dünyanın Irak’ı entegre etmeye yardımı ve bölgenin bir bütün olarak küresel bağa doğru hareketi olmadan tek kelimeyle mümkün değildir. Bu amaçlar, Irak’taki askerî zaferimizi neredeyse önemsiz kılan savaşın çok ötesine gitmektedir...</p>

  <p class="indentmetin">Boşluk’u küçültmek sadece parayla olacak bir şey değildir, bu işleme kan dökmek de dâhil olacaktır. ... Bu ordu-pazar ilişkisini anlamak demektir. ... Tabii Merkez’in [ABD dışındaki] geri kalan kısmı da politik, sosyal ve ekonomik entegrasyonu sağlamak, bu geliştirilmiş güvenlik ortamına girmek zorundadır. Bu yapılmadığı takdirde Amerika’nın savaşları ekonomik kazancın ya da politik imparatorluğun olmadığı savaşlar olacaktır. ...</p>

  <p class="indentmetin">Şimdi Irak bütün bölgenin kalbi için büyük bir savaş meydanı hâlini almaktadır. Eğer Amerika Irak’ın dünyayla bağlantısını tekrar sağlayabilirse, küreselleşme savaşında gerçek bir zafer kazanmış olacağız ve Ortadoğu’nun dönüşümü ciddi olarak başlayacaktır. ...</p>

  <p class="indentmetin">Saddam Hüseyin’in yasa dışı rejimi küreselleşen dünyayla tehlikeli bir şekilde bağlantısını kesmişti–bizim kural dizilerimizden, bizim normlarımızdan ve Merkez’i karşılıklı güven bağımlılığıyla birlikte bağlayan bütün bağlardan. O, Bağlantısızlığın Şeytanı idi ve ... ölümü hak etmektedir...<sup class="calibre3"><a href="../Text/ortadogu_split_600.html#footnote-175610-83" id="footnote-175610-83-backlink">[83]</a></sup></p>

  <p class="normal">11 Eylül’ü “müthiş bir hediye” olarak gören Barnett, dünyayı yeniden şekillendirme saldırısında bu hakkı “Amerika’ya kimin ya da neyin verdiğini sorabilirsiniz,” diye yazdıktan sonra, sorunun yanıtını da, mahalle kabadayısı ağzıyla vermektedir: “Amerika’ya bu hakkı, gücü vermektedir.”<sup class="calibre3"><a href="../Text/ortadogu_split_601.html#footnote-175610-84" id="footnote-175610-84-backlink">[84]</a></sup> İşte bu kadar!</p>

  <p class="normal">Pentagon’un yeni savaş haritası Ortadoğu’dan başlıyor ve orası yeniden yapılandırıldıktan, toplumsal değerleri, ahlakı, kültürü, dini, devlet düzeni ve sistemi “Amerikan yaşam biçimi”nden yaratıldıktan sonra sıra öteki lanetlilere gelecektir. Ta ki, insanlık “Amerikan rüyası” ve beynelmilel sermaye ihtiyaçlarına göre insanlıktan çıkarılana kadar... Hesap bu olduğuna göre, şiddetle birlikte BOP türü yaklaşımlar da hep devrede tutulacak demektir.</p>

  <p class="normal">Şiddetin, bütün sürecin başlangıç ve bitiş noktası, özü olduğu kuşkusuzdur. Öngörülen “mutlu son”un kendisi de bir şiddettir çünkü nihayet bir kültürel soykırımın başarıya ulaşmasıyla gerçekleşmiş olacaktır. Yeni Düzen’de bütün yaşamı daha incelikle sarıp sarmalayan kapitalist-emperyalist sömürü ve baskı mekanizmaları hâkimiyetini sağlayacaktır. Sürüleştirilmiş toplumların, ahmaklaştırılmış bireylerin, ayırdına dahi varamadan, hatta aksini yaptıklarına inandırılarak, kendi çürüyüşlerini kendilerinin gönüllü olarak gerçekleştirmelerini sağlayan bir düzen, hiç kuşkusuz, ancak insanı bitiren nihai şiddetin son durağı olabilir.</p>

  <p class="normal">Hesap budur. Bağdat’tan döndüğünü, görmek isteyen gözler görüyor, duymak isteyen kulaklar duyuyor ama emperyalizmi tutsak almış nesnel dinamiklerle güdüler onları da sağırlaştırıyor, körleştiriyor, kendi inat ve kanlarında boğulmaya doğru güdüyor...</p>
</body>
</html>
