<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ortadogu</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_17">Carter, Camp David,<br class="chapter" />
  Körfez’de Yeni Saldırganlık</h2>

  <p class="normal">ABD’de 1976 Kasım’ında yapılan seçimleri Demokrat Parti adayı Jimmy Carter kazandı. Carter, 1977 Ocak ayında göreve başladı ve böylece dış politikada Kissinger dönemi sona ermiş oldu.</p>

  <p class="normal">İsrail’e ve siyonizme yakınlık konusunda Carter da kendisinden öncekilerden farklı değildi. 1977 yılındaki bir basın toplantısında şöyle demişti:</p>

  <p class="indentmetin">İsrail’le özel bir ilişkimiz var. Bu ülkede ya da dünyanın herhangi bir yerinde hiç kimsenin, bizim bir numaralı bağlılığımızın, İsrail’in varlığını, ebedi varlığını ve barış içinde bekasını korumak olduğundan asla şüphe duymaması kesinlikle hayati önemdedir.<sup class="calibre3"><a href="../Text/ortadogu_split_485.html#footnote-170647-129" id="footnote-170647-129-backlink">[129]</a></sup></p>

  <p class="normal">Anılarında, “stratejik tetikçilik” ilişkisinin şifresi olan bu ağdalı bağlılık andını oldukça baharatlı bir dinsel sosa bulayarak şöyle süslüyor ABD’nin 39. başkanı:</p>

  <p class="indentmetin">Yahudilerle Hıristiyanların arasındaki bağı oluşturan Judeo-Hıristiyan etik ve İncil öğretisi, her zaman için hayatımın bir parçasıydı. Holokost’u (Nazi soykırımı) yaşayan Yahudilerin kendi ulusal haklarını hak ettiğine ve komşularıyla barış içinde yaşama hakkına sahip olduğuna içtenlikle inanıyordum. Yahudiler için bu vatanın, İncil öğretisiyle bağdaştığını ve dolayısıyla da Tanrı tarafından bahşedildiğini düşünüyordum. Bu moral ve dinî inançlarım, İsrail’in güvenliğine olan bağlılığımı sarsılmaz kılıyordu.<sup class="calibre3"><a href="../Text/ortadogu_split_486.html#footnote-170647-130" id="footnote-170647-130-backlink">[130]</a></sup></p>

  <p class="normal">Carter, dış politikasının temel özünü, “insan haklarına saygı” olarak tanımlamış ve dolayısıyla bu kavramı, Amerikan çıkarlarına alet etmişti. Bu bakımdan da, ABD’nin, özellikle Sovyetler Birliği’ne karşı ideolojik mücadelesinin basit bir aracına indirgediği ve ikiyüzlü bir biçimde suistimal ettiği için “insan hakları”na da en büyük kötülüğü yapmıştı.</p>

  <p class="normal">Ne var ki, “insan hakları”na bu içtenliksiz vurgu, aynı zamanda onu kendi retoriğiyle de bağlıyordu. O dönemde, bütün dünyada büyük destek sağlamış olan Filistin Direnişi’nin örgütsel ifadesi olan FKÖ, dünya kamuoyunun gözünde temel hakları en fazla ihlal edilmekte olan mazlum bir halkın meşru temsilcisi olarak kabul ediliyordu. Bu somut ve manevi temelleri olan destek, gerilla hareketinin etkin mücadelesiyle Amerika’yı ve İsrail’i müthiş zorlamaktaydı. Filistin halkını zavallı mülteciler, ulusal ve insani hakları olmayan yaratıklar, direnişini de terör olarak tanımlamak giderek olanaksızlaşmaktaydı.</p>

  <p class="normal">FKÖ’nün, Filistin’de Yahudi, Hıristiyan ve Müslümanların, Arapların ve başka etnik kökenden insanların, eşit koşullarda, özgürlük ve barış içinde birlikte yaşamalarını esas alan demokratik cumhuriyet tezi, dünyanın her köşesinde yankılanıyor ve yüksek bir ahlaki ve politik ilke olarak aktif destek görüyordu. Silahlı direniş, Filistinlilerin, haksızlık, inkâr, baskı ve terör karşısında yılmadıklarının görkemli bir kanıtı olarak insanlık vicdanındaki meşru yerini alıyordu.</p>

  <p class="normal">Arap ülkeleriyle birlikte dünyanın başka pek çok yerinde ve kesinlikle dünya kamuoyunun bilincinde FKÖ, Filistin halkının meşru temsilcisi olarak kabul ediliyordu. Ürdün’ün de Filistin toprakları üzerindeki egemenlik hakkından vazgeçmesi ve yetkiyi FKÖ’ye bırakmasının önü açılmaktaydı.</p>

  <p class="normal">Bu durumda, Filistin Direnişi’ni yok varsaymak ya da basit bir terör hareketi olarak tanımlamak, görmezden gelmek mümkün değildi.</p>

  <p class="normal">Carter, Ortadoğu’ya ilişkin, ilk manevrasını bu noktada yaptı ve Filistin halkı için bir “yurt” oluşturulması gereğini kabul etti. Filistin topraklarında bir devlet kurma hakkını binlerce kilometre uzaklardan ellerinde silahla gelen yabancılara, siyonistlere, Tanrı’nın bahşettiğini iddia eden Carter; direnişin gücü karşısında, kerhen, bu toprakların gerçek sahiplerine, anavatanlarından terör yöntemleriyle kovulmuş Filistin halkına, devlet ve egemenlik değil de, sadece ne idüğü belirsiz bir “yurt” ve “özyönetim” layık görüyor, bunu da Ürdün’ün egemenliği ile fiilî İsrail hâkimiyeti altında gerçekleşecek bir kandırmaca olarak tasarlıyordu. Bu çifte standartını da, “insan hakları” ambalajına sararak gizlemeye kalkıyordu. Ayrıca bu oltanın ucunda, FKÖ’yü, İsrail’i tanımaya, 242 No’lu BM kararını kabul etmeye, silahlı direnişten vazgeçirmeye razı etmek vardı.</p>

  <p class="normal">Tabii onun da temel hedefi, Mısır ile İsrail arasında bir anlaşmayı kotarmak, 1947’den bu yana süregelen temel Arap stratejisini, yani “Filistin Sorunu halledilmeden İsrail’in varlığını tanımama” ilkesini yok etmek, Arap cephesindeki en büyük gediği açmaktı.</p>

  <p class="normal">Bu arada Sedat da bütün ödünlerine karşılık hiçbir şey elde edememenin, hatta ciddiye alınmamanın sıkıntısını yaşıyordu. Sedat, Kissinger’e yaranmanın son bir gayreti olarak, 1975 yılında, Sovyetler Birliği’yle 71’de 15 yıllığına imzalamış olduğu dostluk antlaşmasını feshetmişti. Sovyetler Birliği’yle bütün bağlarını koparır, köprüleri kalıcı biçimde yıkarsa, ABD’den, Sina Çölü’ne ilişkin olarak bir şeyler elde edebileceğini sanıyordu. Bu da işe yaramayınca, işin temeline inme kararı aldı; genel Arap cephesinden de kopacak, o cephede onarılmaz gediği açacak ve bütünüyle Amerika’nın insafına sığınacaktı. O, Mısır’ı böyle, kurtlar sofrasına yalnız başına dalarak “kurtaracak”tı; Arap davasını ön plana alarak Mısır’ın çıkarlarını savunan “sol milliyetçilik”ten, Mısır toprağı Sina’yı kurtarmaya dönük “sağ milliyetçiliğe” geçiş yapıyordu Sedat. Arada aşılmaz duvarlar olmadığını da böylece kanıtlamaktaydı.</p>

  <p class="normal">Arap cephesinden kopmanın yolu, bin bir türlü farklılık ve oyun içinde bu cephenin tek çimentosu olan “Filistin Sorunu çözülmeden, hiç olmazsa, ‘67’de işgal edilmiş bütün Arap topraklarını (Mısır’dan Sina, Ürdün’den Gazze ve Batı Yakası, Suriye’den Golan) geri vermeden İsrail’le doğrudan ilişkiye geçmeme” ilkesini geçersizleştirmekten geçiyordu. Böylece, ABD’nin öteki temel koşulunu da yerine getirmiş, Arapları teker teker küçük lokmalar hâlinde Siyonist Devlet’in önüne atma stratejisinin önünü açmış olacaktı. Kapıldığı rüzgârın onu sürükleyemeyeceği girdap artık kalmamıştı.</p>

  <h3 class="solbaslik" id="calibre_toc_81">Sedat, Knneset’te</h3>

  <p class="normal">Sedat, 9 Kasım 1977’de, Mısır Halk Meclisi’nde yaptığı konuşmada, İsrail’e gideceğini ve Kudüs’te barış arayacağını açıkladı. Bir hafta sonra, “eski terörist, yeni devlet adamı” Menahem Begin hemen kuyruğunu yakaladı ve onu İsrail Parlamentosu Knesset’te konuşturdu. Sedat rejimi, bükemediği eli öpüyor, “siyonist düşman” karşısında teslim bayrağını çekiyordu. Daha da önemlisi artık saflarını iyice belirliyor ve ABD’nin başta gelen uydusu yapıyordu Mısır’ı.</p>

  <p class="normal">Ne var ki bu, aynı zamanda, İsrail karşısında yapısal ve sürekli zayıflığı da kabullenmek anlamına geliyordu. ABD’nin, başından beri hiç değişmeyen açıklanmış stratejisi, “İsrail’in, bütün Arapların toplam gücü karşısındaki kesin ve mutlak askerî üstünlüğünün sürdürülmesi” idi. Bu, elbette Mısır’ın ve genel olarak Arapların İsrail karşısında, kalıcı biçimde, kesin ve mutlak çaresizliği anlamına geliyordu. Sedat’ın teslim olduğu gerçeklik buydu.</p>

  <p class="normal">Mutlak eşitsiz güçler arasındaki müzakerelerde, güçlünün ödün vermesi elbette zayıf olasılıktı. İsrail de, Mısır’a herhangi bir ödün verme niyetinde değildi. Artık bütün köprülerini yakmış olan Sedat’tan korkuları da yoktu. Bu noktada ABD ile İsrail arasında bir ayrılık ortaya çıkmıştı. Amerikalılar, İsrail’in Sedat’ı kollamasını, hatta Sina Çölü’nü Mısır’a geri vermesini istiyorlardı. Korkuları, Sedat’ın politikasının iflasıyla Mısır’da iktidar değişikliği riski, işbirlikçiliğin itibar kaybıyla birlikte Arap dünyasında radikal tepkilerin yeniden güç kazanması, Sovyetler’in bundan yararlanarak bölgede yeniden etkin konuma gelmesi, yeni bir petrol sorununun ortaya çıkması, hatta bölgede savaşın başlama olasılığı idi. Bu arada, çözümsüzlük durumunda FKÖ’nün daha fazla güç kazanması ve dünya kamuoyu ile öteki devletlerden gelen baskılar da Amerikalıları zorlamaktaydı.</p>

  <p class="normal">Bu düşüncelerle, 1978 yılında Jimmy Carter, taraflar arasında tıkanan görüşmelerde düğümü çözmek için devreye girip müdahale etme kararı aldı. Anılarında belirttiği gibi, Carter, İsrail karşısındaki temel askerî gücün Mısır olduğunun ayırdındaydı ve İsrail’in, Sedat aracılığıyla, bu gücü fiilen tasfiye etmekle akıllılık etmiş olacağına inanıyordu. Ona göre, Begin, dogmatik bir yaklaşımla bu fırsatı geri tepmemeliydi. İsrail’in Sina’dan çekilmesi, yeni yerleşim alanları ihdas etmemesi, Filistinlilere göstermelik bazı haklar tanınması gibi kozmetik ödünlerle sorun halledilebilirdi.</p>

  <h3 class="solbaslik" id="calibre_toc_82">Camp David Anlaşmaları</h3>

  <p class="normal">Carter önce Sedat ve Begin’le ayrı ayrı görüşmeler yaptı, ardından iki lideri birlikte Amerika’ya davet etti. 5 Eylül 1978’de de, Başkanlığın Camp David’deki resmî dinlence çiftliğinde Mısır ile İsrail arasında müzakereleri başlattı.</p>

  <p class="normal">Camp David’de Sedat acınası bir durumdaydı. ABD ve İsrail’in bölgedeki “son şansı” olmak dışında elindeki bütün kozları kendisi berhava ederek oraya gelmişti ve karşısındaki cephe bunun farkındaydı. Sedat’ın “eli mahkûm”du ve sadece, sadakatinin karşılığı olarak, Amerikalıların “iyi niyeti”ne, kendisini kurtarmak için Begin’e baskı yapmasına güvenebilirdi. Nitekim, Carter’a gönderdiği bir “strateji notu”nda danışmanı Zbigniew Brzezinski, “Sedat [müzakerelerde] bir başarısızlığa tahammül edecek durumda değil ve bunu biliyor,” diye yazıyordu. Bu durumda, Başkan’a, “Sedat’ı, İsrail’in [işgal altındaki topraklardan] tam geri çekilmesi ve Filistinlilerin kendi kaderlerini belirlemesi konularında açık bir güvenceden daha azına razı etmelisiniz,” diyordu.<sup class="calibre3"><a href="../Text/ortadogu_split_487.html#footnote-170647-131" id="footnote-170647-131-backlink">[131]</a></sup> Bu durumda geriye sadece Sina Çölü kalıyordu. Bu yolun sonunda, en fazla, Mısır’ın “kaybettiği toprakları yeniden bularak sevinmesi”nden başka bir şey yoktu Sedat’a.</p>

  <p class="normal">Aciz Sedat’ın elindeki boş kartlarla görüşme masasına oturması diplomatik skandal düzeyini de aşmış, komediye dönüşmüştü. Carter’la Camp David’deki ilk buluşmasında, son derece sert bir açış konuşması metni okudu. Metin, Arap dünyasının bütün taleplerini en sert ifadelerle yineliyor, İsrail’i suçluyor, ilkeli bir tavrın bütün unsurlarını taşıyordu. Ne var ki, aynı görüşmede Sedat, Carter’a, bunun Arap kamuoyuna yönelik bir gösteri olduğunu, aslında bu taleplerinin ciddi olmadığını, değişikliklere açık olduğunu da söyledi. Poker masasında blöf yapıp elini karşı tarafa gösteren bir oyuncu konumundaydı Sedat ve açıkça ABD Başkanı’ndan Arap kamuoyuna söylemeyi planladığı yalan konusunda yardım istemekteydi. Ayrıca, elbette bu boş blöfü Begin’e de anlatmasını bekliyordu. Nitekim Carter, Begin’e, bu ilk çıkışı ciddiye almamasını, aşırı bir tepkide bulunmamasını tavsiye etti. Sedat’ın ciddiye alınacak tarafı zaten kalmamıştı ve gerçekten acınası bir durumdaydı. Kendi adamları tarafından bile terk edilmekteydi; Dışişleri Bakanlarından Fehmi önceden, Kemal de görüşmeler sonunda istifa ettiler. Carter ile Begin’in de alay konusu oldu; Carter’a göre, Begin rahatlamıştı çünkü Sedat’ın ilk konuşmasındaki sertlik “gülünç”tü. Carter ise, Sedat sahte çıkışını yaptıktan sonra Begin’e, “Haydi bunları kabul edelim de evlerimize gidelim,” diyerek dalgasını geçti büyük devlet adamı Sedat’la.<sup class="calibre3"><a href="../Text/ortadogu_split_488.html#footnote-170647-132" id="footnote-170647-132-backlink">[132]</a></sup></p>

  <p class="normal">Karşı tarafla böylesi bir karanlık işbirliğine girilmesi ve bir devletin görüşme sırlarının kapalı kapılar ardında önceden böyle açık edilmesi dünya diplomasi tarihinde az rastlanır bir durumdu elbette. Dünyanın her ülkesinde bu davranışın ağır suç oluşturacağı ise kuşkusuzdur. Artık önemli olan Mısır’ın talepleri değildi; Sedat’ın küçük düşürülmemesi, bir pazarlık ve müzakere yapılıyor izleniminin yaratılmasıydı. Carter ve Begin, Sedat’a yardım edeceklerdi. Camp David’de ilk günlerde bir oyun sahneye konacak ve Sedat kendi kamuoyu karşısında korunacaktı.<sup class="calibre3"><a href="../Text/ortadogu_split_489.html#footnote-170647-133" id="footnote-170647-133-backlink">[133]</a></sup></p>

  <p class="normal">Camp David görüşmelerinin on üçüncü gününde, 17 Eylül’de, Mısır ile İsrail arasında iki çerçeve anlaşma konusunda mutabakat sağlandığı açıklandı. Büyük törenler eşliğinde ve televizyon kameraları önünde büyük bir “barış antlaşması” sağlandığı izlenimi yaratıldı. Daha sonra, Sedat ile Begin’e Nobel Barış Ödülü de verilecek, dünya kamuoyuyla birlikte tarihin de yanıltılması senaryosu bütün ayrıntılarıyla devreye sokulacaktı. Sedat ise, düşmanla pazarlık öncesinde, kartlarını ortaya seren bir işbirlikçi olarak değil de, “büyük ve cesur bir devlet adamı” olarak tanıtılacaktı. Eski terörist, yeni “devlet adamı” Begin de, bir barış havarisi olarak resmî tarihteki mutena yerini alacaktı.</p>

  <p class="normal">Camp David görüşmeleri sonunda varılan birinci mutabakata göre, Mısır ile İsrail arasında bir barış antlaşması imzalanacaktı ve İsrail, bu antlaşmanın imzalanmasını takip eden üç yıl içinde Sina’dan kademeli olarak geri çekilecekti, İsrail gemileri Süveyş Kanalı’ndan geçiş hakkı elde edecekti ve taraflar arasında diplomatik ilişkiler kurulacak, ekonomik işbirliği sağlanacaktı.</p>

  <p class="normal">İkinci anlaşma çerçevesi ise, sözde Filistin Sorunu’yla ilgiliydi ve Filistinlilere (Gazze Şeridi ve Batı Şeria’da) özerklik verilmesiyle İsrail’in güçlerini kademeli olarak “güvenli” noktalara geri çekmesini saptayacak bir başka anlaşmanın belirsiz hatlarını çizmekteydi. Aslında bu tamamen bir aldatmacaydı, somut hiçbir şey ortaya çıkarmıyordu ve Sedat’ı Arap kamuoyu önünde kurtarmaya yönelik içi boş bir çerçeveydi.</p>

  <p class="normal">Sonunda, Mısır ile İsrail arasında bir barış antlaşması 26 Mart 1979 tarihinde imzalandı ve İsrail’in Sina’dan aşamalı çekilmesi başlatıldı. Sina Çölü, 1982 Nisan’ında yeniden Mısır egemenliğine geçti. Böylece ilk kez bir Arap devletiyle İsrail arasındaki savaş hâli sona erdirildi ve diplomatik ilişkiler başlatıldı. Şubat 1982’de İsrail Elçiliği Kahire’de açıldı. Otuz yılı aşkın bir zorlu süreç sonunda ABD-İsrail stratejisi çok büyük bir zafer kazanmış oldu.</p>

  <p class="normal">Bunun dışındaki Camp David çerçevesi kâğıt üstünde kaldı; göstermelik görüşmeleri bile sabote eden İsrail, Gazze ve Batı Yakası’nda yeni yerleşim birimleri inşa etme politikasını sürdürdü. Filistinlilere hiçbir hak tanınmadı; aksine, İsrail saldırıları, suikastleri, bombalama, cezalandırma, sürgün politikaları hınçla sürdürüldü, yeni yerler işgal edildi. 1967’de İsrail’in ele geçirdiği öteki Arap topraklarındaki işgal de sürdürüldü, hatta İsrail 1982 yılında Golan’ı ilhak ettiğini açıkladı.</p>

  <p class="normal">Arap dünyasının Sedat’a resmî tepkisi sert oldu. Umman, Sudan ve FKÖ dışında bütün Arap ülkeleri Mısır’la diplomatik ilişkilerini kestiler. Mısır, Arap Birliği’nden ihraç edildi ve ona karşı bir ekonomik boykot kararı uygulamaya kondu.</p>

  <p class="normal">Buna karşılık Mısır, kısa zamanda dünyada, İsrail’den sonra en fazla Amerikan yardımı alan ülke oldu. Teslimiyete ilk hediye Carter yönetiminden hemen Camp David sonrası yapılan antlaşmayla birlikte geldi ve Mısır’a, bir kısmı hibe olmak üzere, 2 milyar dolara yakın ekonomik ve askerî yardım yapılmasına karar verildi.</p>

  <p class="normal">Kıstırıldığı politik ve mali tuzaklar içinde Sedat, göstericilere ateş açtırarak, eleştiriyi yasaklayarak, şeriatı yasaların kaynağı ilan ederek, anayasada değişiklik yapıp yetkilerini artırarak sorunlarına çözüm aramaya çabaladı. Kendi partisi Ulusal Demokrat Parti karşısında, Başkan Yardımcısı kardeşi olan bir muhalefet partisi, Sosyalist İşçi Partisi dahi kurdurttu. O da, Mısır’ı karma ekonomiye sahip “sosyalist ve demokratik” bir ülke olarak tanımladı. Nasır’ın “ulusalcı sol”unun devlet kapitalizmini, yine “ulusalcı” yardımcısı tasfiye ediyordu. Gerçekten de, milliyetçiliğin “sağ”ı “sol”u belli olmuyordu.</p>

  <p class="normal">Ne var ki piyasaya, özel sektöre, Amerika’ya, Dünya Bankası’yla IMF’ye, yabancı sermayeye ve nihayet Siyonist Devlet’e açılımın sonunda kurtuluş yoktu. Enver Sedat, 6 Ekim 1981’de, bir resmigeçit töreninde, Cihad grubuna mensup Mısır askerlerince öldürüldü.</p>

  <p class="normal">Cenazesinde, Sudan ve Somali’den gelenler dışında, hiçbir Arap ülkesi lideri yoktu. Menahem Begin ise, Kahire’deydi...</p>

  <p class="normal">Sedat’ın yerine, eski Hava Kuvvetleri Komutanı ve yardımcısı Hüsnü Mübarek geçti. O da, Sedat’ı izleyerek, anti-demokratik baskılarla, IMF reçetelerine ve yabancı sermayeye dayalı, küreselleşmeye eklemlenmiş, özelleştirme saldırılarıyla ilerletilen bir “vahşi kapitalizm” modelini hayata geçirmeye başladı. O, artık Ronald Reagan’ın dostuydu...</p>

  <h3 class="solbaslik" id="calibre_toc_83">Körfez’e Carter Doktrini</h3>

  <p class="normal">1970’lerin sonuna gelindiğinde, ABD-İsrail cephesine karşı kurulmuş olan “ulusal solcu” Arap hattı darmadağın olmuş, çökmüştü. Rejimlerin iç dayanakları aşınmış, yolsuzluk, yoksulluk ortamında itibarları yok olmuştu. Mısır birlik cephesinden ayrılmış, Suriye yalnızlaşıp 242 No’lu kararı kabul etmek zorunda kalmış, FKÖ’yle arasında düşmanca ilişkiler ortaya çıkmıştı. ABD açısından artık asıl sorun, petrol ikmalini yeniden güvence altına almak, bir daha ambargo türü bir tehditle karşılaşmamaktı. Yeni hedef, Ortadoğu’nun stratejik petrol alanı Basra Körfezi idi.</p>

  <p class="normal">Kendisine atfedilen bütün ilerici-demokratik niteliklere karşın Arap petrol ambargosu, son tahlilde, kapitalist ekonomi içindeki bir çıkar çatışmasıydı. Suudi Arabistan ve öteki Körfez şeyhliklerini, emirliklerini uluslararası kapitalizme eklemlenmiş feodal karakterli aile şirketleri olarak düşünürsek, ambargo, onların kâr paylaşımı ve maksimizasyonu güdülerinin radikal bir yöntemiydi. Kuşkusuz bu, Arap milliyetçiliği, Arap sosyalizmi, Filistin’in hakları gibi yerel ögeler kadar yeryüzünde esmekte olan öteki mücadelelerin biçimlendirdiği bir ortamda, çok uluslu şirketlerin hâkimiyetinin kırılması, halkların doğal zenginliklerine sahip çıkması, dünyada yeni bir uluslararası ekonomik düzen kurulması gibi evrensel politik/ideolojik dinamikler çerçevesinde, onlardan etkilenerek ve onları etkileyerek belli bir ambalaj içinde oluştu ama sonunda bölüşülen kârlar da olduğu gibi kapitalizmin uluslararası tefecilerinin kasalarına aktı. Amerikan petrol şirketleriyle eşgüdüm içinde politikalar belirlendi, aynı hedefler paylaşıldı.</p>

  <p class="normal">Yine de emperyalizm bu süreçten dersler çıkardı. Enerji kaynaklarına bağımlılığın stratejik zaafları ve bunun ileride yükselebilecek halk muhalefetlerine stratejik avantajlar sağlayabileceği düşüncesi, emperyalistleri yeni önlemler almaya sevk etti.</p>

  <p class="normal">ABD’nin, Körfez’i denetimi altında tutmasının, Nixon yönetimince resmen belirlenmiş “iki ayak”lı düzenlemesi, İran ile Suudi Arabistan’a dayanıyordu. Bu iki ülke, buradaki tetikçi kuşatmasınin iki yerel ayağını oluşturmaktaydılar. Suudi Arabistan, geniş petrol rezervleri sayesinde, esas olarak, arz vanasıyla ilgili ekonomik denetimi gerçekleştirmekte ve şeriatçı yapısıyla da, Müslümanlara karşı kültürel-ideolojik saldırının üssü olarak çalışmaktaydı. İran ise, işin askerî boyutunu üstlenmişti.</p>

  <p class="normal">Bu ülkeyi, Nixon döneminde başlatılan silahlandırma politikası, Carter tarafından da sürdürüldü ve ABD, İran’a nükleer teknoloji yardımı yapmaya başladı. Carter’a, İran’ı ziyareti sonrasında 4 Ocak 1978’de gönderdiği mektubunda Şah, “Nükleer işbirliği konusunda yaptığımız ilke anlaşmasından dolayı özellikle şükran duymaktayım,” diye yazıyordu.<sup class="calibre3"><a href="../Text/ortadogu_split_490.html#footnote-170647-134" id="footnote-170647-134-backlink">[134]</a></sup></p>

  <p class="normal">Ne var ki, 1979 yılında Şah, gelişen toplumsal muhalefet karşısında ülkeden kaçtı ve İmam Humeyni’nin Paris’ten gelip yeni bir hükümet kurmasıyla, Ortadoğu ve Körfez’de dengeler yeniden altüst oldu. ABD’nin bölgedeki “iki ayağı”ndan biri artık yoktu. İran’da kurulan İslam Cumhuriyeti, bölgede itibarını yitirmiş milliyetçilik ve “sol” karşısında yükselmekte olan İslami duyarlılık ve Filistin mücadelesiyle bağlar kurarak kendi savunma hinterlandını genişletti ve popülist, dinci-milliyetçi rejim altında devlet kapitalizmini (kamu ağırlıklı karma ekonomi) geliştirerek ABD’yle çatışmacı bir ilişkiye girdi. ABD Mısır’ı kazanmıştı ama, bu kez de İran’da, Körfez kuşatmasının temel askerî dayanağı Şah yitirilmişti; üstelik yerine Amerika’yı “şeytan” olarak tanımlayan bir rejim gelmişti.</p>

  <p class="normal">Amerika, ikili bir strateji uygulamaya yöneldi. Birincisi, artık Vietnam batağından kurtulmanın da verdiği rahatlıkla, bölgede doğrudan bir askerî varlık oluşturmanın hazırlıklarını yapmaktı. İkincisiyse, buna bağlı olarak, yerel müttefikler politikasını yeniden düzenlemekti.</p>

  <p class="normal">1979 yılında Sovyetler Birliği’nin Afganistan’a girmesi, Amerika’ya iyi bir bahane yaratmıştı. Afganistan’da, “Marksist” hükümete karşı Taliban ve benzeri dinci akımlara verilen destekle içinde milyonlarca Müslümanın yaşadığı Sovyetler Birliği’nin sıkıştırılıp kışkırtılması ve yeni bir “gerici kuşatma”ya maruz kalma fobisine girmesi söz konusuydu. Carter’ın danışmalarından Brzezinski’nin, kendisine, Afganistan’da köktendincilere verilen desteğin Usame Bin Ladin’leri yarattığını ve 11 Eylül saldırılarıyla sonuçlandığını anımsatan ve dolayısıyla da pişman olup olmadığını soran bir Fransız gazeteciye verdiği yanıt çok şeyi anlatmaktadır:</p>

  <p class="indentmetin">Neden pişman olayım? Bu gizli operasyon harika bir fikirdi. Rusların Afganistan tuzağına düşmesi sonucunu doğurdu; siz benim bundan pişmanlık duymamı mı bekliyorsunuz? Sovyetler’in sınırı resmen geçtikleri gün Başkan Carter’a şunu yazdım: Şimdi SSCB’ye onların Vietnam Savaşı’nı verme fırsatını elimize geçirdik...<sup class="calibre3"><a href="../Text/ortadogu_split_491.html#footnote-170647-135" id="footnote-170647-135-backlink">[135]</a></sup>5</p>

  <p class="normal">Carter yönetimi, böylece, hem Sovyetler’i bir savaş batağına sokmuş oldu, hem de Körfez’e ilişkin yeni saldırısına bir meşruiyet kaynağı buldu.</p>

  <p class="normal">23 Ocak 1980’de Carter, Kongre’ye sunduğu “Birliğin Durumu” raporunda, sonradan Carter Doktrini diye anılacak şu strateji açıklamasını yaptı:</p>

  <p class="indentmetin">Bir dış güç tarafından Basra Körfezi bölgesinin denetimini ele geçirmeye yönelik herhangi bir girişim, Birleşik Devletler’in yaşamsal çıkarlarına karşı bir saldırı olarak kabul edilecek ve böyle bir tecavüz, askerî güç de dâhil olmak üzere, her araç kullanılarak geri püskürtülecektir.</p>

  <p class="normal">Bu asla var olmayan bir tehdidi kullanarak Körfez’in ABD tarafından kapatılmasından başka bir şey değildi. ABD’nin birinci hamlesi, yani Körfez’e askerî müdahale hazırlıklarının başlatılması için düğmeye basılmış oldu. ABD, yeniden kendi askerî varlığıyla devreye girecekti. Aslında bu bir bakıma, 1950’lerdeki, bölgeyi, en azından Körfez’i, yerel işbirlikçilerle doğrudan Amerikan asker gücünün ortaklaşa denetimi altında tutma stratejisine dönüştü.</p>

  <p class="normal">Carter’ın Körfez danışmanlarından kıdemli diplomat George Ball, Amerikan yaklaşımını şöyle özetliyordu: “Eğer İran’daki felaket bir şey kanıtlıyorsa, o da, –Nixon Doktrini’nin varsaydığı gibi– stratejik bir bölgenin güvenliğini, geri bir ülkeyi silaha boğmakla garanti edemeyeceğimizdir.” Bu durumda, Ball’a göre, bütünüyle yerel tetikçilere dayanmak yerine, “Hint Okyanusu’ndaki [askerî] varlığımızı önemli ölçüde artırmalı, Suudileri izleme yönünde güçlendirmeli ve Amerikan üslerinden bile çabuk hareket kabiliyetimizi ... geliştirmeliyiz.”<sup class="calibre3"><a href="../Text/ortadogu_split_492.html#footnote-170647-136" id="footnote-170647-136-backlink">[136]</a></sup></p>

  <p class="normal">29 Ocak 1980 tarihli ABD Savunma Bakanlığı Yıllık Raporu, ABD’nin sorununu şöyle ortaya koyuyordu:</p>

  <p class="indentmetin">[Dünyanın bazı bölgeleri] şimdi, içeriden ve Sovyet müdahalelerinden kaynaklanan sarsıntılar içindedir.</p>

  <p class="indentmetin">Bu, en fazla Ortadoğu’da böyledir. Bölge, İran’da olduğu gibi, iç karışıklıklar, savaş, terörizm ve yıkıcı faaliyetler için bir kaynak hâline gelmiştir. Bunun sonucu olarak da, İran Körfezi’nden petrol akışında geçici kesilmeler veya daha kalıcı azalmalar meydana gelebilir.<sup class="calibre3"><a href="../Text/ortadogu_split_493.html#footnote-170647-137" id="footnote-170647-137-backlink">[137]</a></sup></p>

  <p class="normal">Bu durumda, Amerikan müdahale yeteneklerinin geliştirilmesiyle birlikte, Pakistan, Türkiye gibi geri planda kalmış “müttefik”lerin yeniden devreye sokulması gerekmekteydi. ABD artık, kriz bölgesi olarak, dar gördüğü “Ortadoğu” kavramını kullanmıyor, “Güneybatı Asya”dan söz etmeye başlıyordu. Afganistan’dan Cezayir’e uzanan ve fakat esas olarak Körfez’de odaklanan bu yeni genişletilmiş alan, Amerikan çıkarlarının merkezlerinden biri yapılmaktaydı.<sup class="calibre3"><a href="../Text/ortadogu_split_494.html#footnote-170647-138" id="footnote-170647-138-backlink">[138]</a></sup></p>

  <h3 class="solbaslik" id="calibre_toc_84">Acil Müdahale Gücü</h3>

  <p class="normal">Bölgeye doğrudan askerî müdahalenin ilk ayağı olarak, 1978 yılındaki bir Başkanlık Direktifi <span class="ideitalik">(PD-18)</span> ile, Türkiye’de Çevik Güç olarak da adlandırılan bir Acil Müdahale Gücü <span class="ideitalik">(Rapid Deployment Joint Task Force)</span> oluşturulmasına geçildi. Amerika’da, bölge koşullarına benzeyen yerlerde, Kaliforniya’da, Nevada Çölü’nde askerî birlikler işgal provaları yaptılar, eğitilmeye başlandılar. Bu işgal gücüne, deniz ve hava kuvvetlerinden de destekler oluşturuldu ve planlar hazırlandı.</p>

  <p class="normal">Çevik Güç (RDF), Amerikan ordusunun bütün kuvvetlerinden devşirilen güçlerle donatılmıştı ama ilk başta merkezî bir komutanlığa bağlı değildi. Daha sonra, 1983’de, Reagan yönetimi Merkezî Komutanlığı <span class="ideitalik">(Central Command-CENTCOM)</span> ihdas ederek bu gücü birleşik komuta altına aldı. İlk başta, hava indirme ve deniz çıkarma birlikleriyle birlikte 100 bin asker, iki ya da dört uçak gemisi ve 200 kadar uçaktan oluşması planlanan RDF, zamanla, deniz, kara ve hava silahlarındaki en yüksek teknolojiye sahip, altı ay içinde yarım milyon askerî hedef bölgeye intikal ettirebilecek ve Afrika, Ortadoğu, Güneydoğu Asya’daki üsler ve Körfez yakınlarında stoklanmış silahlarla beslenen devasa bir güce dönüştürüldü. ABD, bu yıllardan başlayarak, “Körfez petrol alanlarını ele geçirip gasbetmenin planlarını, hazırlıklarını, kışkırtmalarını” oluşturmaya girişiyordu.<sup class="calibre3"><a href="../Text/ortadogu_split_495.html#footnote-170647-139" id="footnote-170647-139-backlink">[139]</a></sup></p>

  <p class="normal">Bu arada ABD, nükleer dişlerini de gösterme niyetindeydi. 51 ve 59 sayılı Başkanlık Emirnameleri’yle <span class="ideitalik">(Presidential Directive)</span> nükleer hazırlıklara geçildi.</p>

  <p class="normal">Kongre Araştırma Servisi <span class="ideitalik">(Congressional Research Service)</span> tarafından yapılan bir araştırma, ABD’nin petrol sahalarını zor kullanarak ele geçirip kullanmasının mümkün olamayabileceğini, çünkü tesislere yapılacak sabotajlar neticesinde, petrol arzında, bir petrol ambargosundan daha fazla kesintinin ortaya çıkacağı belirtilmekteydi.<sup class="calibre3"><a href="../Text/ortadogu_split_496.html#footnote-170647-140" id="footnote-170647-140-backlink">[140]</a></sup> Bu tür kaygılardan da hareketle, 1978’de verilen izinle, yeni bir nükleer silahın geliştirilmesine de geçildi. Nötron bombası diye de bilinen bu “yoğunlaştırılmış radyasyon” başlığı tam bir işgal silahıydı. Bomba başlığında nükleer patlamanın şok (patlama, yani yıkma) ve ısı (termal radyasyon) etkilerinin azaltıldığı, buna karşılık ani radyasyon etkisinin artırıldığı bir yöntem kullanılmaktaydı. Böylece, bir işgal saldırısında, örneğin petrol tesislerine ya da havaalanlarına görece az zarar verilmiş, buna karşılık radyasyon etkisiyle insanlar öldürülmüş oluyordu. Amerikan insancılığının, “emperyalist hümanizma”nın bir harikasıydı nötron bombası; insanlar öldürülüyordu ama petrol kuyuları, rafineriler gibi kaynaklar pazara sunulmak üzere korunuyordu. İnsanları öldürmeye, cansız varlıkları (ekonomik kaynakları) korumaya yönelik bu yeni silah, Körfez’deki petrol tesislerinin mümkün olduğu ölçüde az hasarla ele geçirilmesi için biçilmiş kaftandı.</p>

  <h3 class="solbaslik" id="calibre_toc_85">Bölgesel Üsler ve Yardım Arayışı</h3>

  <p class="normal">Yeni stratejinin temel sorunu, ABD’nin bölgeye olan uzaklığıydı. Binlerce kilometre uzaklıktaki bir yerde savaşmak, orayı işgal etmek ve işgal altında tutmak stratejisi beraberinde yaşamsal önemde lojistik sorunları getirmekteydi. Bunun için öncelikle, bölgeye yakın yerlerde Amerikan güçlerinin, silahlarının, uçaklarının konuşlandırılabileceği ya da ikmal yapabileceği üsler gerekmekteydi.</p>

  <p class="normal">İkinci olarak, bir işgal harekâtına olası Sovyet müdahalesi karşısında Amerika’nın, özellikle de NATO müttefiklerinden yardım görmesi gerekmekteydi. Bunun için, NATO’nun sorumluluk alanının, Ortadoğu’yu da içine alacak biçimde genişletilmesi zorunlu olmaktaydı.</p>

  <p class="normal">Üçüncü olarak da, yerel işbirlikçilerin silahlı kuvvetleriyle eşgüdümlü operasyonların düzenlenebilmesi için, politik sorunlar yaratabilecek, toplumsal tepkiler doğurabilecek ortak harekâtların, eğitim manevralarının yapılması ihtiyacı doğmuştu.</p>

  <p class="normal">Bu sorunlara yanıt olarak, İsrail, Mısır, Bahreyn, Umman, Somali gibi ülkelerdeki üslerle ilgili girişimlerde bulunuldu, ortak askerî manevraların yapılması için düzenlemeler yapıldı, anlaşmalar imzalandı. Pakistan’da, darbeci general Ziya Ül Hak’la yeni ve yakın ilişkiler geliştirildi. 1977’de darbe yaparak iktidara geçen ve İslam devleti kurmaya girişen bu ABD eğitimli diktatör, Amerika için bulunmaz fırsattı.</p>

  <p class="normal">Yine de ABD’nin gözü, özellikle 1950’lerdeki hizmetleriyle temayüz etmiş Türkiye’deydi.</p>

  <h3 class="solbaslik" id="calibre_toc_86">Türkiye Yeniden Devrede</h3>

  <p class="normal">Ne var ki, Türkiye’de yükselen toplumsal muhalefet popülist iktidarları tutsak almıştı. Toplumsal uyanışın hızı karşısında paniğe kapılan egemenlerin Amerikancı generaller aracılığıyla kotardığı 12 Mart 1971 darbesi yarım kalmış, toplumsal hareketliliğin önünü kesememişti. Aksine, Türkiye kapitalizmi çok boyutlu bunalımlar içinde kıvranıp çürümekte, egemenlerin değerler hegemonyası yıkılmaktaydı. Düzen güçlerinin can havliyle sahneye sürdükleri faşist cinayet dalgasıyla ortaya çıkan ve iç savaş boyutlarına varan gelişmeler karşısında yönetim felç olmuştu. Ülkede ekonomik bunalım iflas boyutlarına varmıştı. Bu hâliyle Türkiye’nin ABD’nin derdine deva olması mümkün değildi.</p>

  <p class="normal">Oysa Türkiye, ABD’nin yeni stratejisinde özellikle iki bakımdan hayati önemdeydi.</p>

  <p class="normal">Birincisi, Türkiye topraklarındaki üsler, en önemli sorunda, yani hedefle Amerikan güçleri arasındaki mesafe (ve işgal gücünün intikal süresi) sorununda çözüm oluşturabilirdi. RDF’nin, Körfez’e ulaşım yollarındaki hava sahalarında geçiş üstünlüğüne, transit kolaylıklarına, konaklama ve stoklama hakkına sahip olması gerekiyordu ve Türkiye de ideal bir konumda bulunuyordu.</p>

  <p class="normal">İkinci olarak da, NATO üyelerinin böyle bir maceraya atılmada gösterdikleri tereddüt, Türkiye’nin yaratabileceği bir olupbittiyle halledilebilirdi. Bu düşünceye göre, Körfez’deki bir işgal harekâtında Türkiye bir biçimde yer alır ve Sovyet müdahalesini üzerine çekerse, NATO’nun “yardım” maddeleri işletilir, NATO da, kendi sorumluluk alanı dışındaki bir maceraya böylece bulaştırılmış olurdu. Kısacası, Türkiye, bir “aktarma teli” <span class="ideitalik">(tripwire)</span> işlevi görecekti; bu tele basılınca tuzak işleyecek, tetik boşaltılmış olacaktı.</p>

  <p class="normal">Daha 1975 yılında, Kongre Dış İlişkiler Komitesi için hazırlanmış bir raporda, Türkiye’nin konumuna ilişkin şöyle denmekteydi:</p>

  <p class="indentmetin">Başka hiçbir alternatif alan, [Ortadoğu’nun] herhangi bir yerindeki Sovyet maceracılığının önünü kesmek için, kıyas edilebilir bir avantaja sahip değildir. Geçmiş yıllarda, Ortadoğu’da kullanılmak üzere Amerikan yedek stokları Adana’da depolanıyordu. İncirlik, hava operasyonları için potansiyel bir kalkış noktası ve İran Körfezi’ne giden uçaklar açısından da önemli bir transit duraklama alanıydı. 1958 Lübnan çıkarması sırasında ... Amerikan askerleri için yararlı bir toplanma noktasıydı. Bu rahat günler, 1960’larda, Yunanistan ve Türkiye’nin, Birleşik Devletler’e açık tesislerin sadece NATO tarafından ya da üzerinde ortak anlaşmaya varılan harekâtlarda kullanılabileceğini açıklamalarıyla sona erdi. Gerçi bu da pek çok açık kapı bırakmaktaydı. Örneğin, 1970’te Kral Hüseyin Filistinli muhalifleri bastırdığında, Amerikan uçakları Adana’dan Amman’a yardım taşıdılar. [1973 savaşında] İsrail’e doğu kıyılarımızdan muazzam bir yardım operasyonu başlattığımızda da, komünikasyon istasyonları gibi pasif kolaylıklar üzerinde herhangi bir kısıtlamaya gidilmedi.<sup class="calibre3"><a href="../Text/ortadogu_split_497.html#footnote-170647-141" id="footnote-170647-141-backlink">[141]</a></sup></p>

  <p class="normal">Ne var ki, ileriki yıllarda, hükümetlerin bu “açık kapılar”ı kullandırtmaları da zorlaşmaktaydı. 1980 yılında bu kez Senato Dış İlişkiler Komitesi’ne sunulan bir raporda, “Carter Doktrini’yle Birleşik Devletler’in İran Körfezi’ne askerî güç gönderme konusuna yeniden eğilmesi, Türkiye’nin bölgeye yakınlığına duyulan ilgiyi de artırmıştır. ... Türkiye’deki Amerikan üsleri, İran ya da bölgenin öteki yerlerinde girişilecek askerî operasyonlarda yardım müdahaleleri için yararlı bir kalkış noktası olabilirler,” denmekte, ancak bu tür senaryoların Türkiye’deki mevcut politik gerçeklikler ve duyarlılıklarla bağdaşmadığına da işaret edilmekteydi.<sup class="calibre3"><a href="../Text/ortadogu_split_498.html#footnote-170647-142" id="footnote-170647-142-backlink">[142]</a></sup></p>

  <p class="normal">Bu dönemde, Amerika’da, Türkiye’ye yeniden 1950’lerdekine benzer roller verilmesinin zamanı geldiği görüşü etkili çevrelerde dillendirilir olmuştu. ABD, uzun yıllar, jandarmalık görevleri için sürekli para isteyen Türkiye’nin isteklerinden bıkmış, daha da önemlisi bu ağır yükü karşılayamaz olmuştu. ABD’nin Avrupalı müttefiklerinin özellikle de Almanya’nın devreye girmesiyle bu yük görece azalmış ama bu kez de iç ve dış gelişmeler nedeniyle Türkiye’yi eskisi kadar kolay kullanmak zorlaşmıştı. Kıbrıs çıkarmasından sonra uygulanan silah ambargosu da ilişkileri olumsuz etkilemişti. RDF için kolaylıklar gündeme gelince, itici yüke dönüşmüş olan “bahşiş”lerin yeniden verilmeye başlanmasıyla Türkiye’den yararlanmanın yollarının araştırılması ve bunun iyi bir yatırım olacağı düşüncesi gündeme geldi.</p>

  <h3 class="solbaslik" id="calibre_toc_87">12 Eylül Darbesi</h3>

  <p class="normal">Bu görüşler, amaçlar ve Türkiye’deki toplumsal muhalefetin gücü ile düzenin iflası, ABD açısından, Türkiye’de bir rejim değişikliğini de gündeme getiriyordu:</p>

  <p class="indentmetin">Washington’da Carter Doktrini açıklandığında özellikle ABD Hava ve Deniz Kuvvetleri ... hazırlıklarını yapıp önlerine haritayı açtıklarında tüm parmaklar Türkiye’yi gösteriyordu. ... Oysa, ABD’ye göre Türkiye’de sol gemi azıya almış gidiyor, İslamcılık hisleri kabarıyordu. Bu iki hastalığın önüne geçilmesi, temelinden ve sert şekilde durdurulması kaçınılmazdı. Türkiye’nin stratejik konumu, ülkenin ekonomik, sosyal, kültürel, etnik yapısı, sol akımları kaldıramazdı. Türkiye’de sola yer yoktu. Göstermelik dahi olsa tehlikeliydi. İslamcılık, yani laikliğin zedelenmesi de Batı çıkarlarına en ters düşen gelişmelerdi.. Sovyet tehdidine karşı, Ortadoğu’daki oluşumları etkilemenin koşulu buydu. ... [B]atı, 1980 Ocak’ından itibaren, uluslararası konjonktürdeki değişiklik ve Carter Doktrini çerçevesinde Türkiye’ye büyük bir yardım kampanyası açmış. ... OECD çerçevesinde yeni bir fon oluşturmuştu...</p>

  <p class="indentmetin">Batı’nın bütün ... kaygılarını giderebilecek tek gelişme ise, Türk Silahlı Kuvvetleri’nin duruma el koymasıydı. Disiplinli şekilde sol ve sağ [İslamcı hareket] ancak bu şekilde ezilebilir, grevler durdurulabilir, işçi kesimindeki çalkantılar önlenebilir[di]...</p>

  <p class="indentmetin">Başka hiçbir çare yoktu.<sup class="calibre3"><a href="../Text/ortadogu_split_499.html#footnote-170647-143" id="footnote-170647-143-backlink">[143]</a></sup></p>

  <p class="normal"><span class="ideitalik">US Armed Forces</span> (ABD Silahlı Kuvvetleri) dergisi, Haziran 1980’de şöyle yazıyordu:</p>

  <p class="indentmetin">Türkiye’deki gelişmeler öyle bir noktaya gelmiştir ki, Türk Silahlı Kuvvetleri’nin müdahalesinden başka bir çıkış noktası görülememektedir.<sup class="calibre3"><a href="../Text/ortadogu_split_500.html#footnote-170647-144" id="footnote-170647-144-backlink">[144]</a></sup></p>

  <p class="normal">1980 yılının 12 Eylül günü saat 20.00’de (Türkiye’de saat 03.30), ABD Millî Güvenlik Konseyi Türkiye Masası Sorumlusu Paul Henze’ye şöyle bir haber verildi:</p>

  <p class="normal">“Paul, seninkiler nihayet yaptı. <span class="ideitalik">(Your boys have done it</span> - Senin oğlanlar yaptılar.)”</p>

  <p class="normal">Sonra şöyle bir diyalog gelişti:</p>

  <p class="indentmetin">– Kim benimkiler, neden bahsediyorsun?</p>

  <p class="indentmetin">– Senin generaller Türkiye’de darbe yaptılar.</p>

  <p class="indentmetin">– O, öyle mi? Çok memnun oldum...<sup class="calibre3"><a href="../Text/ortadogu_split_501.html#footnote-170647-145" id="footnote-170647-145-backlink">[145]</a></sup></p>

  <p class="normal">Brüksel’de görev yapan gazeteci M. Ali Birand’ın bildirdiğine göre, darbe NATO’da “âdeta bayram havası estirmişti ... [ve] Genel Sekreter Luns’un Türk Daimi Delegesi Büyükelçi Osman Olcay’ı bir tek sarılıp öpmediği kalmış[tı]. ... NATO delegasyonundaki Candan Azer’e bir İngiliz diplomatın söylediği sözler en ilginciydi:</p>

  <p class="normal">“– Bir ara acaba unuttular mı, nerede kaldılar, diye telaşlanmaya başlamıştık. ... IMF ve OECD başta olmak üzere, tüm Batılı finans çevreleri en rahat nefes alanlar arasında sayılıyorlardı.”<sup class="calibre3"><a href="../Text/ortadogu_split_502.html#footnote-170647-146" id="footnote-170647-146-backlink">[146]</a></sup></p>

  <p class="normal">Reagan’ın danışmanlarından Jed Snyder’in belirttiği gibi, artık “Washington, General Evren liderliğindeki bir MGK’yla kendini ... daha güvenli hissetme”ye başlamıştı, “[t]abii [Amerikalı ve Türk] liderler arasındaki bu anlayış, Türkiye’nin Körfez kontenjanı konusundaki ideal konumunu daha da ideal yapmakta”ydı.<sup class="calibre3"><a href="../Text/ortadogu_split_503.html#footnote-170647-147" id="footnote-170647-147-backlink">[147]</a></sup> Reagan’ın Dışişleri Bakanı eski NATO komutanı Alexander Haig, “yerel etkin güçler” <span class="ideitalik">(regional influentials)</span> arayışında, önce meslektaşı Evren’in iktidarda olduğu Türkiye’yi kıvama getirmeyi hedefleyecekti.</p>

  <h3 class="solbaslik" id="calibre_toc_88">Körfez Sıcağında Türkiye</h3>

  <p class="normal">Şimdi sıra, altyapıyı ve hukuki çerçeveyi oluşturmaktaydı. 7 Ekim 1982’de Amerikan Acil Müdahale Gücü’ne mensup kuvvetlerin de katıldığı NATO manevraları Türkiye’de yapıldı. 31 Ekim’de Türkiye ile ABD arasında üslerin modernizasyonu anlaşması imzalandı. 29 Kasım’da, Muş ve Batman’da ortak kullanıma açık iki havaalanı inşa edilmesi kararına varıldı <span class="ideitalik">(Co-Location Operation Bases)</span>. ABD Savunma Bakan Yardımcısı Richard Perle, sözde NATO çerçevesinde yapılan anlaşmanın, aynı zamanda, “Sovyetler’i Körfez politikaları açısından da caydırıcı bir rol oynarsa çok önemli bir işlevi yerine getirmiş sayılır,” diyerek asıl işlevine gönderme yaptı. 1984 yılında Türkiye ile ABD bu kez de “Ev sahibi Ülke Destek Anlaşması’nı <span class="ideitalik">(Host Nation Support Agreement)</span> imzaladılar. ABD Kongresi Araştırma Merkez Savunma Bölümü Başkanı Richard Grimmet de, 1984’te, “Muş ve Batman’da yeni kurulan üsler Basra Körfezi’nin istikrarını garanti ediyor,” dedi.<sup class="calibre3"><a href="../Text/ortadogu_split_504.html#footnote-170647-148" id="footnote-170647-148-backlink">[148]</a></sup></p>

  <p class="indentmetin">Körfez’de Türkiye’nin rolüne ilişkin, ABD Donanma Akademisi Strateji Bölümü öğretim üyelerinden Cohen’in yorumuysa şöyleydi: “Özellikle Doğu Türkiye’nin önemi arttı. Çünkü ittifak içinde insan fazlası olan tek ülke Türkiye; cepheye birbiri ardına dizi dizi insan sürebilir. ... Doğu Türkiye’de yapılmasına başlanan yeni üsler de bu bağlamda çok önem taşıyacak. Bu üsler her ne kadar kâğıt üzerinde Basra Körfezi’yle irtibatlandırılmıyorsa da müstakbel bir kriz anında büyük hizmetleri geçecek.<sup class="calibre3"><a href="../Text/ortadogu_split_505.html#footnote-170647-149" id="footnote-170647-149-backlink">[149]</a></sup></p>

  <p class="normal">Türkiye geleneksel politikasını bu kez Körfez’de uygulamaya koyuyor, jeopolitiğini pazarlıyor, kan parası karşılığında emekçi çocuklarını “cepheye birbiri ardına dizi dizi” sürmeye yeşil ışık yakıyordu. Türk subaylar Suudi Arabistan’a gönderiliyor, bazıları da ABD’de kimyasal savaş konusunda eğitiliyorlardı.<sup class="calibre3"><a href="../Text/ortadogu_split_506.html#footnote-170647-150" id="footnote-170647-150-backlink">[150]</a></sup></p>

  <p class="normal">Türkiye hava sahasında nükleer bomba taşıyan uçaklar görülmeye başlanıyor ve artık Türkiye, İsrail ve Mısır’dan sonra, en fazla Amerikan yardımı alan üçüncü ülke konumuna yükseliyordu!<sup class="calibre3"><a href="../Text/ortadogu_split_507.html#footnote-170647-151" id="footnote-170647-151-backlink">[151]</a></sup></p>

  <p class="normal">İşçi sınıfının “kızıl”ına, İslam’ın “yeşil”ine, hatta 1982 anayasa oylamasında “hayır” oyunu simgeleyen “mavi”ye savaş açan haki renge bürünmüş Türkiye kapitalizminin gözünü bir başka renk, doların yeşili bürümüştü.</p>

  <p class="normal">Henüz ortada yeniden Ortadoğu’ya yönelmenin bahanesini oluşturacak PKK, “kırmızı çizgiler”, “Kürt oluşumu” gibi “millî meseleler” yoktu. Basra Körfezi’ne, uzaklarda bilinmeyen “Arap çölleri”ne Türkiye’yi çeken para kokusuydu. Dış politikayı ve ekonomik kalkınma stratejisini, emperyalizme hizmet karşılığı alınan “dış yardım”a indirgeyen borç bulma-avuç açma hariciyeciliği, Ortadoğu’da yeniden, 1950’lerin “Kuzey Kuşağı”na benzer biçimde, Türkiye’den Pakistan’a, “General Evren’den General Ziya Ül Hak’a bir yeni kan köprüsü kurmuştu. Türkiye, yeni bir piyasa, yeni bir geçim kapısı bulmuştu; bu kez Körfez çöllerinde, elindeki dolarları sallayan Karanlıklar Prensi Perle’yle pazarlığa oturmuş ... jeopolitiğini pazarlıyordu.”<sup class="calibre3"><a href="../Text/ortadogu_split_508.html#footnote-170647-152" id="footnote-170647-152-backlink">[152]</a></sup></p>

  <p class="normal">Böyle karanlık durumlarda her zaman olduğu gibi, Türkiye’de büyük bir kampanya açılmıştı. Körfez’in, giderek petrol kaynak ve ikmal yollarının hayati önemi, bu noktada Türkiye’nin rolü, medyada ve “bilimsel kılıf”la YÖK üniversitelerinde, “sivil toplum” kuruluşlarında ballandıra ballandıra işleniyordu. Türkiye, petrol ikmal yollarındaki militer görevleriyle uzaklara bayrak açıyor, bir “merkez dünya gücü” olmaya koşuyordu. Tehdit ne kadar büyük olursa ve dünya hegemonyasına soyunmuş Amerika ne kadar kışkırtılırsa, Türkiye’ye verilecek rol o kadar büyüyecek ve karşılığındaki para da o kadar artacaktı. Pompalanan görüş, ufukların uçsuz bucaksız genişletilmesiydi; süngülerin korumasında kendine güveni artmış Türkiye kapitalizmi dur durak bilmiyor gibiydi. NATO’yu tanıtmak amacıyla kurulmuş bir sivil toplum örgütünün konuyu pişirmek üzere düzenlediği uluslararası sempozyumda, Türk ve Amerikan resmî görüşlerine yakın bir öğretim üyesi şöyle kızıştırıyordu açık artırmayı:</p>

  <p class="indentmetin">Petrol İran Körfezi’nden ve Hürmüz Boğazı’ndan geçmek durumundadır. Ama bölge sularının önemi sadece Körfez ve Hürmüz Boğazı’ndan kaynaklanmamaktadır. Arap Denizi ve Hint Okyanusu gibi bölgeye komşu öteki suların kontrolü de petrol akışının denetimiyle sonuçlanır. Aynı bakışla, Afrika Boynuzu, Ümit Burnu ve Güneydoğu Asya’nın dar geçitleri de özel olarak önemlidir...<sup class="calibre3"><a href="../Text/ortadogu_split_509.html#footnote-170647-153" id="footnote-170647-153-backlink">[153]</a></sup></p>

  <p class="normal">Çılgınlık, 1980’lerin sonlarında “bir koyup üç alma” pespayeliğine dönüşecekti... İleride göreceğiz...</p>

  <h3 class="solbaslik" id="calibre_toc_89">Yeni Tetikçi Saddam, İran Üzerine Sürülüyor</h3>

  <p class="normal">Türkiye, Körfez saldırısı için yeniden kıvama getirilirken, yeni İran rejimine karşı Amerikan saldırganlığının tetikçisi olmayı “ulusal sol”cu Saddam Hüseyin üstlendi. Türkiye’deki darbeden 10 gün sonra, 22 Eylül’de, Irak Silahlı Kuvvetleri İran’ı istilaya başladı.</p>

  <p class="normal">1975 yılında, ABD’nin şemsiyesi altında, İran’la Cezayir’de imzalanan anlaşmayla, Kürt isyanını desteklemekten vazgeçmesi karşılığında, Şattülarap kıyısı sınır bölgesinde Şah’a bırakılan toprakları geri almak bahanesiyle savaşı başlattı Saddam. Irak, Fırat ve Dicle’nin birleşmesiyle Körfez’e akan ve Irak’ın denize çıkış noktasını oluşturan Şattülarap su yolunu denetimi altına almayı planlıyordu. Şah’ın ABD desteğini arkasına alarak 1971’de işgal ettiği adaların geri alınması da Irak’ın temel hedefleri arasındaydı.</p>

  <p class="normal">İran’daki Şii rejimi de, onun Şiilerin çoğunlukta olduğu Irak’taki azınlık Sünnilere dayanan iktidarını tehdit etmekteydi. Humeyni, daha 1978’de Paris’teyken düşmanlarını şöyle ilan etmişti: “Önce, Şah; sonra Amerikan Şeytanı; ardından da Saddam ve dinsiz BAAS partisi.”<sup class="calibre3"><a href="../Text/ortadogu_split_510.html#footnote-170647-154" id="footnote-170647-154-backlink">[154]</a></sup></p>

  <p class="normal">Savaş’ın en önemli nedenlerinin başındaysa, Saddam’ın, ABD’nin İran’la çatışmasından yararlanma ve Körfez’de ABD şemsiyesi altında Irak hegemonyasını kurma fırsatçılığıydı.</p>

  <p class="normal">Artık o, ABD’nin bölgedeki “altın çocuğu”ydu. Hele 1982 yılında İsrail olupbittisini kabul ettiğini açıklayınca, ABD nezdindeki notu iyice yükseldi. Bundan iki yıl sonra, Kasım 1984’te ABD ile Irak arasındaki diplomatik ilişkiler yeniden kuruldu. ABD, Saddam’ı o denli kollamaya başlamıştı ki, Reagan, Irak’ta olası bir Şii ayaklanmasına karşı Saddam iktidarının korunması için, Carter Doktrini’nin güçlendirilmesi gerektiğini bile söylemişti.<sup class="calibre3"><a href="../Text/ortadogu_split_511.html#footnote-170647-155" id="footnote-170647-155-backlink">[155]</a></sup></p>

  <p class="normal">ABD’de 1981’de Reagan başkanlığı devralmıştı. Tahran’da Amerikan Büyükelçiliği’nin basılması üzerine Carter’ın rehineleri kurtarmak amacıyla yapmaya kalktığı askerî harekât, helikopterlerin kum fırtınasına yakalanmalarıyla tam bir fiyaskoya dönüştü ve desteğini önemli ölçüde yitimiş Carter’a son darbe oldu. Yeni Soğuk Savaş ve “yıldız savaşları” projesiyle uzay dâhil her alanda büyük bir silahlanma kampanyasını başlatma gözü karalığıyla Reagan seçimi kazandı.</p>

  <p class="normal">Reagan’ın ilk yaptığı işlerden biri, Carter Doktrini’ni, Eisenhower Doktrini’nin “dolaylı saldırı” kavramına benzer biçimde genişletmek oldu: 1981 yılında, Suudi Arabistan’daki bir rejim değişikliğini kabul etmeyeceğini bildirerek, ABD’nin bölgede feodal despotizmin yanında ve demokratik değişimin karşısında olduğunu bir kez daha kanıtladı.</p>

  <p class="normal">ABD, yeni İran rejiminin yıkılmasını, en azından Saddam’ın savaşıyla iyice güçten düşmesini ve istikrarsızlaşmasını şiddetle arzuluyor, bu nedenle de Irak’ı kolluyordu. Savaşın başlamasıyla birlikte Amerikan şirketleri Bağdat’a üşüştüler ve Irak’la çok sayıda anlaşma imzaladılar. Milyarlarca dolarlık kontratlarla, bir yandan Irak’a yüksek teknoloji akıttılar, bir yandan büyük kârlar elde ettiler, bir yandan da az sayıdaki Irak burjuvazisinin zenginleşmesine katkıda bulundular. Bu tarihten sonra, Reagan yönetimi, gerek Amerika’dan gerek üçüncü ülkelerden Irak’a silah ve askerî teknoloji aktarılmasına onay verdi. Bu arada, İran terörist ülkeler listesine alınarak fiilî bir silah ambargosuyla iyice zayıflatılmak istendi. İran’ın savaşta ilerlemeler kaydetmesiyle, ABD’nin Irak’a yardımları da artmaya başladı.</p>

  <p class="normal">Yine de ABD’nin nihai hedefi, bu kıyıcı savaşla iki tarafın da büyük yıkıma uğraması, zayıflaması, yakılıp yıkılmasıydı. ABD, büyük bir keyifle, tarafların birbirini kırmasını izlemeyi umuyordu. Bu politikayı Kissinger şöyle ifade ediyordu: “Karşılıklı yıkım, Ortadoğu’yu, Ayetullah Humeyni ve Saddam Hüseyin’in saldırgan rejimlerinden kurtarabilir.” İran savaşta üstünlüğü ele geçirince Amerikalı diplomatlar, “İran-Irak savaşındaki rahatlatıcı dengenin sona ermesi”nden rahatsızlık duyduklarını dile getirmeye başladılar. Bu arada bir rapora göre de ABD, iki tarafa da yanlış istihbarat vererek taraflardan birinin zaferini önlemeye, dengeyi koruyarak savaşın devamını sağlamaya çalışmaktaydı.<sup class="calibre3"><a href="../Text/ortadogu_split_512.html#footnote-170647-156" id="footnote-170647-156-backlink">[156]</a></sup> Savaştan iki tarafın da azami zarar görmesi siyasetinin bir örneğini de İsrail gösterdi. 1981 yılında İsrail Hava Kuvvetleri, Amerikan F-16 ile F-15’lerini kullanarak ve Amerikan istihbari bilgilerinden yararlanarak Irak’ın Osirak nükleer reaktörüne bir saldırı düzenledi ve tesisi yok etti. Bu arada, Reagan yönetimi, Amerikan kamuoyundan ve Kongresinden habersiz, İsrail aracılığıyla İran’a silah satışını örgütledi ve buradan elde edilen fahiş karlarla da Nikaragua’daki kontralara gizlice silah yardımında bulundu.</p>

  <p class="normal">Özellikle 1986’dan başlayarak, İran’ın savaşta üstünlüğü ele geçirmesi ve Körfez’e yakın kimi stratejik yerleri işgal etmesiyle birlikte, Amerikan yönetimi de savaşa doğrudan müdahil olmaya başladı. Petrol taşıyan tankerlerin Körfez’den güvenli geçişini sağlama bahanesiyle Reagan yönetimi Kuveyt bandıralı gemilere Amerikan bayrağının çekilmesine izin verdi ve bölgeye savaş gemileri gönderdi.</p>

  <p class="normal">Artık İran ile ABD arasında da çatışmalar çıkmaya başladı. ABD, İran gemilerini batırdı, petrol platformlarını vurdu, İran uçaklarına ateş açtı. Bu saldırılara İran’ın da yanıt vermesiyle, iki ülke arasında daha yaygın bir savaş çıkma olasılığı ortaya çıkmaya başladı. Bu arada Irak da İran’a saldırılarını yoğunlaştırmaya başladı. Reagan yönetimi de, Körfez’deki Amerikan askerî gücünü İran’a karşı bir topyekûn saldırıya hazırlamaya girişti. 20 Haziran 1988’de ABD, bir İran sivil Boeing uçağını füze atışlarıyla düşürdü ve uçaktaki 290 yolcuyla mürettebat yaşamını yitirdi. Irak karşısında ABD ve NATO müttefiklerince kuşatıldığını anlayan Humeyni, 20 Ağustos 1988’de ateşkes imzalanmasına izin vermek zorunda kaldı.</p>

  <p class="normal">Saddam’ın bu macerası sonunda, her iki ülke de büyük zarar gördü; milyona varan sayıda insanını yitirdi, mali çöküntü ve fiziki yıkımla karşılaştı. Savaştan, hiç kuşkusuz sadece Siyonist Devlet ve ABD kazançlı çıktı.</p>

  <h3 class="solbaslik" id="calibre_toc_90">Reagan’dan da “Barış” Planı</h3>

  <p class="normal">ABD’nin Ortadoğu’ya ilişkin politikalarının trajikomik ya da ikiyüzlü örneklerinden biri de Ronald Reagan’a ait. 1982 yılında Reagan kendi “barış planı”nı açıkladı. Buna göre, İsrail, Batı Yakası ve Gazze’de yeni yerleşim bölgeleri ihdas etme politikasını donduracak, bir geçiş süreciyle buralardaki “yerel otorite” Filistinlilere devredilecek, böylece kısmi bir “özerklik” tanınmış olacak ama bütün süreç Ürdün’ün taşeronluğunda, ona bağlı bir biçimde gerçekleştirilecekti. Elbette, “terörist” FKÖ bu şema içinde yer alamayacaktı.</p>

  <p class="normal">Noam Chomsky, çok isabetli bir biçimde, bu planı, 1947 yılında Yahudilere önerilmesini varsaydığı bir “plan”la karşılaştırıyor ve soruyor: Acaba siyonistler, 1947’de BM tarafından kendilerine, Yahudileri mülteci kabul eden, siyonist örgütlerin işin içine karıştırılmadığı, sınırları belirsiz bir yerde “özerklik” vadeden, bir devlet kurma hakkını ve millet olma yetkisini reddeden, üstelik bütün sürecin de anti-semitizmin yaygın olduğu bir Avrupa ülkesine bağlı olarak yürütüleceği bir “plan”a ne derlerdi?<sup class="calibre3"><a href="../Text/ortadogu_split_513.html#footnote-170647-157" id="footnote-170647-157-backlink">[157]</a></sup></p>

  <p class="normal">Aslında o tavır biliniyor ve Reagan Planı’na karşı İsrail’in yanıtı da o tavrın aynısıydı. 1947’de, böyle bir öneri olmamasına karşın siyonizmin yöntemi terördü. Reagan Planı’nı da İsrail hükümeti sadece sert bir biçimde, “tartışılmaya bile değer” bulmadan reddetmekle kalmadı, aynı zamanda, yeni yerleşim bölgeleri kurmayı ve Filistin’e göçü hızlandırdı, askerî/polisiye tedbirlerini, baskıyı artırdı.</p>

  <p class="normal">Reagan yönetimi ise, bu yanıta tepkisiz kaldı, ABD’de planın başarısızlığının faturası, “terör örgütü” FKÖ’ye çıkarıldı.</p>

  <p class="normal">Ardından da, İsrail’in öteki yanıtı geldi.</p>

  <h3 class="solbaslik" id="calibre_toc_91">Lübnan’da “Nihai Çözüm” Saldırısı</h3>

  <p class="normal">Körfez’de savaş kargaşası sürerken, 1978’den beri yeni fırsat kollayan ABD ve Siyonist Devlet, yerel tetikçileri olan sağcı milliyetçilerle birlikte, yarım kalmış hesabı kapatmak üzere, son kozlarını oynamaya yönelmekteydi. Artık, “Ürdün çözümü”, yani Filistin gerillalarının Lübnan’dan atılmaları için düğmeye basılacaktı. Ardından da, Reagan’ın öngördüğü gibi, Filistinliler Batı Şeria’da, Ürdün’e bağlanmış bir “yurt” içinde köle koşullarında tecrit edileceklerdi. İsrail’in bu nihai zaferiyle ayrıca, ABD-İsrail cephesi, Sovyetler Birliği’ni Ortadoğu üzerinden baskı altına almayı da başarmış olacaktı ki, bu hedef, Reagan’ın Yeni Soğuk Savaş saldırısının önemli bir ayağını oluşturmaktaydı.</p>

  <p class="normal">1979’dan başlayarak, İsrail güneyde FKÖ güçlerine saldırılarını yeniden yoğunlaştırmıştı. O sırada Siyonist Devlet’e, “Özgür Lübnan” komutanı kukla binbaşı Haddad ile Musa Sadr’a bağlı Şiiler de destek vermekteydiler.</p>

  <p class="normal">Benzer biçimde, Suriye de FKÖ’yü zayıflatmak için elinden geleni yapıyordu. 24 Eylül 1981 tarihli bir Amerikan istihbarat notunda şöyle denmekteydi:</p>

  <p class="indentmetin">Başkan Esad, FKÖ lideri Arafat’ın Filistin hareketi üzerindeki kontrolünü zayıflatmak ve onu Suriye’ye daha fazla bağlamak için zayıflatmaya çalışıyor.</p>

  <p class="indentmetin">Esad, Arafat’ın önemli konularda kendisine danışmamasından rahatsız. ... [Bunu] Arafat’a, Suriye’deki bazı El Fetih bürolarının kapatılması talimatını vererek gösterdi. Esad, şimdi, Lübnan’da FKÖ’ye Suriye üzerinden silah gelmesini süresiz durdurma tehdidinde bulundu. ...</p>

  <p class="indentmetin">Şam, Suriye yanlısı Filistin örgütü Sayka (Saika) üzerindeki denetimini de sıkılaştırıyor ve FKÖ içindeki küçük grupları Arafat’ın keyfî <span class="ideitalik">(freewheeling)</span> davranışlarına karşı çıkmaya özendiriyor. Suriyeliler, Arafat’ı itibarsızlaştırmak ve İsrail’le işgal altındaki topraklarda bu tür operasyonları sınırlama siyasetini boşa çıkarmak için, Fetih muhalifi Abu Nidal’ı terörist operasyonlar yapması yönünde cesaretlendiriyor.</p>

  <p class="indentmetin">Suriyeliler, kontrol dışı bırakılırsa, Arafat’ın, Filistin sorunu konusunda, ABD ve Arap ılımlılarıyla, Suriye’yi dışarıda bırakan bir diyalog yolu açabileceğinden korkuyor. FKÖ’yü Suriye denetimi altına almaya kararlılar, çünkü, Golan Tepeleri’ni geri almak için ileride yapılacak müzakerelerde, Filistinliler üzerindeki etkilerini en önemli pazarlık kozları olarak görüyorlar...<sup class="calibre3"><a href="../Text/ortadogu_split_514.html#footnote-170647-158" id="footnote-170647-158-backlink">[158]</a></sup></p>

  <p class="normal">Lübnan’da kargaşa ve çatışmalar her yanda devam ederken, 26 Mayıs 1982’de Reagan’ın Dışişleri Bakanı General Haig, Chicago’da yaptığı bir konuşmada, Lübnan’daki iç savaşın sona erdirilmesi için, “uluslararası eylem” çağrısında bulundu. İki Amerikalı tarihçinin belirttikleri gibi, bu planlanmış konuşma, “İsrail’e, Lübnan’ı işgal etmesi için gönderilmiş bir sinyaldi.”<sup class="calibre3"><a href="../Text/ortadogu_split_515.html#footnote-170647-159" id="footnote-170647-159-backlink">[159]</a></sup></p>

  <p class="normal">6 Haziran 1982’de, İsrail Silahlı Kuvvetleri Lübnan’ı işgale başladı.</p>

  <p class="normal">İsrail güçleri kısa sürede Batı Beyrut’a kadar geldiler ve FKÖ ile solcu, Müslüman müttefiklerinin elinde bulunan bölgeyi kuşatarak ağır bombardımana başladılar. İlk kez, bir Arap başkenti İsrail’in eline düşmüştü. Güneyden başlayarak, İsrail hava, deniz, kara kuvvetleri halkın üzerine ölüm yağdırıyor, Filistin kamplarını vahşice bombalıyorlardı. Bu sırada öteki Arap başkentlerinde yetkililer, kendi rejimlerine karşı da ideolojik bir tehdit oluşturan ve denetim altına alıp kendilerine benzetemedikleri radikal Filistin hareketinin ezilmesini utanç verici bir sessizlikle izliyorlardı.</p>

  <p class="normal">11 Haziran’da Suriye ile İsrail ateşkes anlaşması yaptılar. Artık İsrail’in önünde hiçbir engel kalmamıştı. FKÖ, bütünüyle yok olma tehdidi altındaydı. İsrail, Beyrut’ta taş üstünde taş bırakmamaya, halkı kılıçtan geçirmeye kararlıydı.</p>

  <p class="normal">Sonunda, akıl almaz vahşet, gözü dönmüş ölüm makinesinin kan dökmeye susamış kararlılığı karşısında Arafat kendisine dayatılan teslimiyeti kabul etti: FKÖ Lübnan’ı terk edecekti ve gerillaların ayrılırken korumasını, Amerikan, İtalyan, Fransız güçleri üstleneceklerdi. Sivil Filistinlilerin güvenliği de bu güçlerle Lübnan hükümetine bırakılacaktı; daha doğru bir ifadeyle, kuzu, kurtlara emanet edilecekti.</p>

  <p class="normal">21 Ağustos’ta, Arafat başta olmak üzere, 7000 kadar Filistinli gerillanın, Beyrut limanından tahliyesine başlandı. FKÖ, sadece, gerillaların kendi silahlarıyla ayrılmaları koşulunu kabul ettirebilmişti. Çeşitli Arap ülkelerine gönderilen kahraman gerillaları, oralarda da baskı, sürgün ve tecrit bekliyordu.</p>

  <p class="normal">Sonunda FKÖ, Lübnan’dan da çıkarılmıştı. “Ulusalcı sol” Mısır cepheyi terk etmiş; solcu, milliyetçi Suriye arkadan vurmuş; Kukla Kral’ın Ürdün’ü silah çekip kovmuş; Lübnan’ın sağcı milliyetçileri düşmana tetikçilik yapmış; emperyalizm siyonizme her türlü desteği vermişti.</p>

  <p class="normal">Fransız askerleri yarım asırdan fazla bir zaman, Amerikan deniz piyadeleri de kırk üç yıl sonra yeniden Lübnan topraklarını çiğnerken, Filistin’in özgürlük savaşçıları, Arap halkının kahraman çocukları Beyrut’u terk ediyorlardı.</p>

  <p class="normal">23 Ağustos günü, yani gerillaların Lübnan’ı terk etmeye başlamasından iki gün sonra da, İsrail tetikçisi Falanjist Parti’nin savaşta öldürülen lideri Pierre Cemayel’in oğlu Beşir Cemayel devlet başkanlığına seçildi. Zalimler, bir kez daha adalete galip gelmişlerdi...</p>

  <p class="normal">Her şey bittikten sonra, Reagan, Begin’e bir mektup gönderdi:</p>

  <p class="indentmetin">Sevgili Menahem,</p>

  <p class="indentmetin">En son haziran ayında burada Washington’da buluşmamızdan bu yana çok şey oldu. FKÖ’nün Beyrut’tan ve Lübnan’daki egemen konumundan barış içinde tasfiyesiyle nihai noktasına ulaşan tarihî olaylara birlikte taraf olduk. İsrail’in kuzeyindeki nüfus artık güvende; hep böyle olması için duacıyım ve bu amaç uğruna İsrail’i sonuna kadar destekleyeceğim.</p>

  <p class="indentmetin">Haziran ayında Lübnan ve barış sürecine ilişkin Oval Ofis’te yaptığımız konuşmadan bildiğin gibi, FKÖ’nün ciddi ölçüde zayıflaması ve Sovyetler’in Ortadoğu’daki gerçekten önemli gelişmeler üzerindeki etkisizliğinin bir kez daha görülmesiyle şimdi belki artık önümüze serilmiş fırsatların ayırdındaydım.<sup class="calibre3"><a href="../Text/ortadogu_split_516.html#footnote-170647-160" id="footnote-170647-160-backlink">[160]</a></sup></p>

  <p class="normal">Evet, gerçekten de ABD, fırsatları yaratarak ve onlardan yararlanarak, Ortadoğu’yu ele geçirme yönünde emin adımlarla yürümekte olduğunu düşünmekteydi. Şimdi artık sıra, devreye doğrudan Amerikan gücünü de koyarak nihai darbeyi vurmanın imkânlarını oluşturmaktaydı.</p>

  <p class="normal">Ne var ki, büyük fırsatlara geçilmeden, küçüklerin görülecek hesapları tamamlanmalıydı. 14 Eylül’de Beşir Cemayel öldürüldü. Bunu bahane bilen İsrail kuvvetleri yeniden Batı Beyrut’a girdiler ve buradaki Filistin kamplarını abluka altına aldılar. 16 ve 17 Eylül’de, faşist Lübnan milisleri, Filistinli mültecilerin yaşadığı Sabra ve Şatila kamplarında korkunç bir katliama giriştiler. Artık “Beyrut kasabı” olarak anılacak Ariel Şaron’un komutasındaki İsrail kuvvetlerinin gözetiminde, çoluk çocuk, yaşlı, kadın Filistinli katledildi. Katledilenlerin tam sayısı hâlâ tam olarak bilinmiyor; 1000 diyen de var, 3.500 diyen de.</p>

  <p class="normal">Aralık ayında da ABD, Lübnan ordusunu eğitmeye ve silahlandırmaya başladı...</p>

  <p class="normal">Kardeşinin yerine başkanlık koltuğuna oturan Emin Cemayel, 17 Mayıs 1983’te, sağcı milliyetçi Lübnanlıların, Siyonist Devlet’in ve ABD’nin en büyük düşlerinden birini gerçekleştirdi ve İsrail’le bir “barış” anlaşması imzaladı, güney Lübnan’da İsrail’in istediği “güvenlik bölgesi”ne onay verdi. Kıyıdan Amerikan gemileri ve jetleri de Müslüman mevzilerini bombalıyordu. Amerikan “barış gücü” savaşın fiilen tarafı olmuştu.</p>

  <p class="normal">Direnişse, sürüyordu.</p>

  <p class="normal">16 Mart’taki intihar saldırısında Beyrut’taki Amerikan elçiliği büyük hasar gördü, aralarında bölgedeki CIA yetkililerin de bulunduğu 17 kişi öldü. Ekimde, Beyrut’taki Amerikan deniz piyadelerinin merkezine düzenlenen bir intihar saldırısında 240’tan fazla Amerikan askeri öldü. Bir başka intihar saldırısında da, Fransız karargâhında 58 asker öldü. Fransa Baalbek, ABD de Bekaa vadisindeki mevzileri bombalamayı sürdürdüler; Beyrut Havaalanı çevresinde Amerikalılarla Şiiler arasında şiddetli çatışmalar gerçekleşti.</p>

  <p class="normal">1984 başında Amerikan güçleri Lübnan’dan geri çekilmek zorunda kaldı. Emin Cemayel’in İsrail’le imzaladığı anlaşma anlamsız bir kâğıda dönüştü ve mart ayında Lübnan hükümeti anlaşmayı iptal ettiğini açıklamak zorunda kaldı.</p>

  <p class="normal">Güney Lübnan’daki İsrail işgali, Beyrut mezalimi, Batı Şeria ve Gazze’deki baskılar ve yeni yerleşim birimlerinin kurulması, Amerikan ve İsrail saldırıları ve sağ-sol milliyetçiliğin ihanetiyle iflası, “ulusal sol”un peşine takılarak kirlenen komünistler karşısında, Arap dünyasında İslami hareketler güç kazanmaya, direnişi örgütlemeye başladılar. Filistin örgütleri arasında bölünmeler, silahlı çatışmalar yoğunlaşmaya başladı. 1984’te Arafat’ı “İsrail’le uzlaşma” arayışı içinde olmakla suçlayan gruplar FKÖ içinde farklı bir örgütlenmeye gittiler. Arap dünyası bunalımlar içinde kıvranır, ortaya çıkmış “sol milliyetçi” ve “liberal” seçenekler anlamsızlaşır, devletler birbirine düşmüş çatışırlar ve ABD’nin gözüne girmeye çabalar, İsrail’in varlığının tanınmasına dayalı bir “çözüm” peşinde koşarlarken; Arap halkları yoksulluk, yolsuzluk, gerilik ve baskı altında yaşarken, Lübnan’da Hizbullah’tan Filistin’de Hamas’a uzanan yeni bir hat ortaya çıkmaktaydı...</p>

  <p class="normal">ABD-İsrail hattı da güçlendirilmişti. Reagan’a göre, “İsrail, Ortadoğu’da, Sovyet askerî varlığına karşı [Amerikan] askerî dengesini oluşturmakta”ydı. Dışişleri Bakanı George Schultz da 1985 Nisan’ında şunları söylüyordu:</p>

  <p class="indentmetin">Her yıl İsrail’e başka her ülkeden daha fazla güvenlik yardımı veriyoruz. Bu yardımı, sadece İsrail için değil, aynı zamanda kendi güvenliğimiz için de, yapabileceğimiz en iyi yatırım olarak görmekteyiz.<sup class="calibre3"><a href="../Text/ortadogu_split_517.html#footnote-170647-161" id="footnote-170647-161-backlink">[161]</a></sup></p>
</body>
</html>
