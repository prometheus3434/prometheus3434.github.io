<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Doğal olarak çok azın talep edileceği yerden biz daima her şeyi talep ediyoruz, bizi umutsuzluğa düşürüyor bu durum. Biz bu insanı tepelerde görmek istiyoruz, ama o daha aşağılardayken başarısızlığa uğruyor, gerçekten de her şeyi elde etmek istiyoruz ve gerçekten de hiçbir şey elde edemiyoruz. Doğal olarak da bizzat kendimizden yüksek ve en yüksek taleplerde bulunuyor ve bu arada yüksek ve en yüksek talepler için yaratılmamış insan doğasının tümünü bir yana bırakıyoruz. Dünya aklı, insani olanı gözünde büyütüyor. Çıtayı olması gerekenden birkaç yüz kat daha yükseğe koyduğumuz için de zaten hep başarısız oluyoruz. Görüyorsak eğer, bakışımızı her yere ve her şeye yönelttiğimizde çıtayı hep çok yükseğe koyup başarısız olanları görüyoruz. Ama öte yandan diye düşünüyorum, çıtayı sürekli aşağıda tutarsak nereye varırız? Oturduğum koltuktan bavuluma baktım, dendiği gibi, tinsel olana ve tinsel olmayana, ve o anda eğer gücüm olsaydı kendime kahkahayla güler ya da tam tersine gözyaşlarına boğulurdum. Bir kez daha kendi gülünçlüğüme yakalanmıştım. Dümen kırmıştım ve gene duruma göre ya gülünecek ya ağlanacaktı, ama ben ne gülmek ne de ağlamak istediğim için kalkıp doğru ilaçları alıp almadığımı kontrol ettim, onları kırmızı benekli ilaç torbama koymuştum, yeterince Prednisolon ve Sandolanid ve Aldactone saltucin koymuş muydum, ilaç torbasını açtım, içine baktım ve pencere önündeki masaya boşalttım. Hesabıma göre bunlar bana dört ay yetecek, dedim kendi kendime ve ilaçları gene torbaya koydum. Kimyadan iğreniyoruz, dedim kendi kendime, yalnız yaşamam yüzünden alışkanlık edindiğim kısık sesle, dünyada her şeyden fazla bu hor gördüğümüz kimyaya borçluyuz yaşamımızı, varoluşumuzu, bu kahrolası kimya olmasaydı onlarca yıl önce mezarlığı boylamış ya da herhangi bir yere atılmıştık, asla dünyada olmayacaktık. Cerrahların gövdemde kesecekleri bir yer kalmadığında bütünüyle bu ilaçlara muhtaç oldum ve her gün İsviçre'ye ve Cenevre Gölü kıyısındaki sanayiine teşekkür ediyorum, var oldukları ve beni, bugün Vevey ve Montreux civarındaki cam kafeslerinde herkes tarafından hiç kimsenin yerin dibine batırılmadığı gibi yerin dibine batırılan bu sanayiye, tıpkı belki de milyonlarca insanın her gün varoluşlarına ve ne kadar perişan da olsa hayatta oluşlarına şük-ranlık duydukları gibi. Bugün hemen hemen bütün insanlık hasta ve ilaç almaya mahkûm olduğuna göre, bunu düşünmeliler, insanlık sırf, lanetlediği bu kimya ile en yüksek ölçüde varlığını sürdürmekte. En az otuz yıldır artık dünyada olmayacaktım ve bu otuz yıl içinde gördüklerimi ve yaşadıklarımı görmeyecek ve yaşamayacaktım ve esasında bu gördüklerime ve yaşadıklarıma bütün kalbim ve ruhumla bağlıyım. Ama insan kendisini ayakta ve hayatta tutan şeylere en çok lanet okumaya meyilli. Kendisini kurtaran ilaçları yutuyor ve her an budala bir lanetleme dürtüsüyle bugün artık çökmüş büyük kentlerde tam da bu kurtarıcı ilaçlara karşı yürüyüş yapıyor, son derece budala olduğu için, sürekli ve doğal olarak sürekli politikacılar ve onların basını tarafından kışkırtılarak, palavracılıkla ve en ufak bir düşünme izi olmadan, kendini kurtaranlara karşı çıkıyor. Bir tek cümle ile söyleyecek olursam her şeyi kimyaya borçluyum, otuz yıldan bu yana her şeyi. Bu saptama ile ilaç torbamı, zihin bavulu dediğim bavula yerleştirdim, giysi bavuluna değil. Yeniden koltuğumda otururken üç gün önce Peiskam'ı terk etmeyi hiç düşünmedim diye düşündüm, ondan nefret ediyordum, boğazımı sıkmak ve beni boğmakla tehdit ediyordu, ama hemen ondan ayrılma düşüncesi hiç tartışılmamıştı, herhalde ablam durmadan bu yönde, yani Peiskam'ı mümkün olduğunca çabuk terk etmem konusunda imalarda bulunduğu için. Durmadan kent isimleri saymıştı, şimdi anlıyorum, beni kışkırtmak için <span class="calibre2">Aıiria</span> sözcüğü, <span class="calibre2">Akdeniz </span>sözcüğü, sıkça <span class="calibre2">Roma</span> sözcüğü ve <span class="calibre2">Sicilya</span> sözcüğü ve sonunda defalarca <span class="calibre2">Palma</span> sözcüğü anılmıştı, ama bunlar bana Peiskam'da kalıp çalışmama başlamamı daha yoğun biçimde düşündüren sözcükler olmuştu, durmadan konuşur, diye düşündüm ve gitmez, o Tanrı bilir nereye giderse gitsin, isterse Güney Denizine, ama mümkün olduğunca çabuk ve uzun bir süre için, çünkü artık sinirime dokunmuştu ve, hâlâ kendisinin de her an küçümsediği ve durmadan <span class="calibre2">mezar çukuru</span> diye andığı, kendisinin ve benim yaşamımızdaki şanssızlık diye nitelendirdiği, daha çok satıp savmak istediği Peiskam'da ne arıyor, diye sormuştum kendi kendime; ebeveyn evleri ölümcüldür, demişti, her türlü ebeveyn mirası ölümü getirir ve gücü olan bu ebeveyn mirasından kalan evleri ve ebeveyn miraslarını en kısa zamanda itip atmalı ve kendini onlardan kurtarmalı, çünkü bunlar yalnızca insanın boynuna dolanır ve mutlaka gelişimini engeller. Peiskam'dan da kâra geçmek senin işine gelir demiştim ve o da beni şaşırtan biçimde hiç gücenmemişti. Şimdi, her fırsatta, her zaman korkunç diye adlandırdığım ablamın belki de gerçekten tamamen beni düşünerek, bana yardım etmek istediğini düşünüyorum. Bir buçuk yıl oldu sen Peiskam'dan dışarı çıkmayalı demişti birkaç kez. Beni Peiskamdan çıkarmak için durmadan ısrar edişine kızmıştım. Kimse senin gibi severek yolculuğa çıkmaz ve sen bir buçuk yıldır burada oturup duruyor ve mahvoluyorsun! Bunu son derece sakin söylemişti, tıpkı bir doktor gibi diye düşündüm şimdi. Sen burada Mendelssohn Bartholdy'ne asla başlayamayacaksın, sana garanti ederim bunu. Sen üretimsizliğe çakılıp kaldın. Peiskam bir yandan mezar çukuru, öte yandan da yaşamı tehdit eden bir zindan, dedi. Ve gerçekten de ardından birdenbire uzunca bir süre Timeo'ya övgüler yağdırdı, bir kezinde benimle birlikte orada bulunmuştu, on beş yıl önce, <span class="calibre2">begoııvilleri görmüyor musun?</span> demişti. Ama söylediği her şey bana çekilmez geliyordu. Durmadan bana telkinlerde bulunuyor ve gitmek bilmiyordu. Sonunda beni kurtarmak için Peiskam'dan ayrılmaya ikna edemeyeceğini anlayıp söylediklerinin aptalca olduğunu görünce ayrıldı. Oysa şimdi zafer kazanmıştı, şimdi onun düşüncelerine uyup birden bütün gücümle sarılmıştım, gerçekten de yola çıkıyorum diye düşündüm. Ama bu karara ve bu sonuca gelebilmek için, yani Palma'ya gitme düşüncesine, önce <span class="calibre2">onun</span> buradan gitmesi gerekti. Şimdi ona karşı, Palma'ya gitmek benim karar verdiğim bir şeymiş gibi davranıyordum. Bununla yalnız onu kandırmıyordum, haliyle olanaksızdı bu, çünkü o benim içimi okuyordu, ama en çok da kendi kendimi kandırıyordum. Sen delisin ve deli kalacaksın, diye düşündüm. Yolculuğa çıkacağım gün sabah saat sekizde eksi on iki dereceydi hava. Bir gün önce Kienesberger eve gelmişti ve gerekli her şeyi onunla konuşmuştum, her şeyden önce evi soğutmaması gerektiğini, haftada üç gün, aşırıya kaçmamak koşuluyla evi düzenli ısıtmasını söyledim ona, çünkü tamamen eski, soğuk bir eve geri dönmek kadar korkunç bir şey daha olamaz, ne zaman döneceğimi de bilmediğimi söyledim, üç ay, iki ay, dört ay içinde diye düşünüyordum ve Kienesberger'e üç ya da dört hafta sonra, dedim ve ona artık, soğuk geçer geçmez pencereleri silmesi, mobilyayı cilalaması, çamaşırları yıkaması vs görevini verdim, en çok da avluyu düzenlemesini ve kar yağdığında, karı mümkün olan en kısa zamanda temizlemesini rica ettim, insanların böylece benim burada olduğumu, bir yere gitmediğimi sanacaklarını söyledim, bu nedenle de en yukarıdaki batı kanadı odasına akşamları ve sabahları birkaç saat yanacak saat ayarlı bir lamba taktım, yolculuğa çıktığım zaman bunu hep deniyorum, Kienesberger'e o kadar çok şey tembih etmiştim ki birden kendimden iğrendim, çünkü söylediklerime gerçekten son vermiş olmama rağmen kendi korkunç lakırdı tufanım kulaklarımda çınlamaktaydı, gömleklerin nasıl ütüleneceği ve üst üste dizileceği, doğu kanadındaki, üzüm sıkma odası diye anılan odanın her zaman açık olan penceresinden postacınm attığı postanın nasıl biriktirileceği, merdivenleri nasıl cilalayacağı, halıları nasıl döverek temizleyeceği, perdelerin arkasındaki her yeri ve iyice kuytularda biriken örümcek ağlarını nasıl temizleyeceği vs. Komşulara nereye gittiğimi söylememesi gerektiğini, bunun kimseyi ilgilendirmediğini, belki de yarın geri döneceğimi, hiç değilse geri dönüşümün her an mümkün olduğunu, yatak çarşaflarını çıkartmasını ve şilteleri havalandırmasını, sonra hepsine temiz çarşaf geçirmesini vs. Asla ve hiçbir biçimde yazı masama dokunmamasını, ama bunu da bin kere söylemiştim, o da benim bu talimatıma her zaman sıkı sıkıya uymuştu. Aslında Kienesberger yıllardır konuştuğum tek kişiydi, diyorum kendi kendime, gerçekten de son derece abartılı ve hemen aksi söylenecek bir durum olsa da, ama onun, benim uzun süre, evet en uzun süre, hiç abartısız aylarca konuşma ilişkim olan kişi olduğu duygusunu taşımaktayım. Sağır dilsiz (!) kocasıyla orman kenarındaki küçük, tek katlı bir evde oturuyor, yerleşim yerinden pek uzakta değil, bana on dakikada yürüyerek geliyor. Kendisi de konuşma özürlü ve bu da çene çalmamasının garantisi, ama doğuştan çenesi düşüklerden değil, on dört yıldır bana geliyor ve bu on dört yıl içinde onunla benim aramda hiçbir uyuşmazlık olmadı, herkes bunun ne demek olduğunu bilir. Ve çoğu zaman bir tek bu güvenilir insana sahip olduğumu, başka da hiç kimseye sahip olmadığımı düşünürüm. Ve o da belki bunu hissediyor ya da biliyordur. Zaten ona her zaman talimatlar vermem, davranış kuralları koymam, tam tersine çok ender bir isteğim olur ve çoğu zaman onu rahat bırakırım ve işini yaparken, başka türlüsü olanaksız olduğundan, gürültü çıkardığında saatlerce evi terk ederim ya da bu zaman içinde av evi diye anılan eve çekilirim. Günün birinde Kienesberger'in gelmemesi felaket olur diye düşünüyorum, hangi nedenle olursa olsun her an böylesi bir neden ortaya çıkabilir; ama o da tıpkı benim gibi, benden memnundur ve herkes kendi gereksinimini karşısındakinden aynı biçimde alabiliyorsa bu yararlı bir ilişkidir. Üç çocuğu var ve zaman zaman evin girişinde ayakta durarak onların yaşamöykülerini anlatır, çocuklarının nasıl bir gelişim gösterdiklerini, ne tür hastalıklar geçirdiklerini, okulda nasıl işkencelere maruz kaldıklarını, kızakla kayarken ne giydiklerini ve ne zaman uyuyup, ne zaman kalktıklarını ve salı günü ve cumartesi günü ne yediklerini ve her konuda nasıl tepkiler gösterdiklerini, bu fırsatta ben her zaman, annelerin, eğer Kienesberger gibi bir anneyseler, çocuklarını nasıl derinlemesine gözlemlediklerini söylerim kendime, onları ne çok şımartırlar ne de az, çocuklarının yetiştirilmesi hakkında hiç ama hiç düşünmeden çocuklarını yetiştirir, başkalarının spekülasyon fanatizmi içinde ilk önce düşünüp bulmaları gereken en ideal biçimde çocuklarını yetiştirir ve bunda başarısız olmazlar, hem de başkalarının başarısız olmaları gereken yerde. Hepsi de beceriksiz gürültücüler olan eski bakıcı kadınların yanında onun tarzı en dikkatli olanıdır. Nerede bulunur böylesi artık? diye soruyorum kendime. Pencereden bakarken, yolculuk sırasında kürkümü, sıcak iç çamaşırımı ve uzun yün çoraplarımı giyme kararı alıyorum, çünkü kimse benim kadar kolay üşütüp ardından böylesine ağır hastalanmaz. <span class="calibre2">Morbus boeck</span> ortaya çıktığından bu yana asla üşütmemem gerekiyor, oysa yılda üç ya da dört kez kötü üşütürüm ve bu yüzden nerdeyse ölecek gibi olurum. Prednisolon yüzünden direncim sıfıra yakın. Bir kez üşüttüğümde, böylesi bir üşütmeden kurtulmam haftalar sürer. Böylece hiçbir şeyden, üşütmekten korktuğum gibi korkmam. Ufacık bir cereyan haftalarca yatağa çakılmama yeter, bu yüzden Peiskam'da da hep kendimi üşüteceğim korkusuyla yaşarım ve bu çıldırma sınırına dayanan üşütme korkusu belki de uzun süre bir zihinsel çalışmaya başlayamamamın nedenidir; bir insanda birden bu kadar çok korku yoğunlaşmışsa, bu insanın her şeyi sürekli kırılma noktasındadır demektir. Kürkü giyerim ve en sıcak iç çamaşırlarını ve en sıcak çorapları, çünkü trene bineceğim ve Münih'te trenden havaalanına geçeceğim ve kim bilebilir ki, dedim kendi kendime Palma'da havanın nasıl olduğunu; bir buçuk yıl önce ben Palma'dan Kasım ayında ayrılırken kar fırtınası olmuştu ve iliklerime kadar donmuştum ve dönüşümde Peiskam'da iki ay yatakta kalmıştım, Palma'ya gidip dinlenmemin etkisi bu üşütme yüzünden bir anda sıfıra inmiş ve yok olmuştu, arzu edilen ve benim de benimsediğim gibi daha dinç ve daha kuvvetli döneceğime, ölümcül hasta olarak Peiskam'a dönmüştüm ve o sırada beni gören birçok kişi için tanınmayacak durumdaydım, ne yazık ki en acıklı biçimde tanınmayacak haldeydim, Palma'ya gidişim sırasında olduğumdan çok daha iyi göründüğüm ve dört başı mamur durumda olduğum anlamında değil. Kürk ve kürk kalpağı ve sıcak İngiliz şalı, dedim kendi kendime. Eksi on iki derece! Dehşete kapıldım. Ama istenildiği gibi karşıtı gerçekleşirse, dedim kendi kendime, Palma'da sıcaklık buradaki gibi eksi on iki derece değil de artı on iki derece ya da daha yüksekse, belki de on sekiz ya da hatta yirmi dereceyse, Palma'da bu mevsimde, Ocak sonunda mümkün olduğu üzere, o zaman daha çok faydalanacağım, özellikle sevineceğim demedim bu gibi durumlarda mutat olduğu üzere, istek duygumu biraz olsun frenlemek için fayda, dedim. O zaman on sekiz ya da yirmi derecede Palma'da faydalanırım, dedim, hatta tam da ablamın ses tonunda söyledim bunu, o bu fayda sözcüğünü benzersiz biçimde kullanır, kendi ses tonumu onunkine iyice yaklaştırdım, fayda sözcüğünü Palma'daki hava sıcaklığı ile ilişkili söylediğimde, sanki o bunu işleriyle ilgili söylemiş gibi geldi bana. Evet, bu yine kayda değer bir fayda getirecek! derdi sık sık ve bu faydanın gerçek boyutu ve türü hakkında bir şey söylemezdi. Ve Palma'da hava birden fazla ısınırsa, dedim kendi kendime kürkü koluma alırım, tasarladığım gibi bir tek Loden paltoyla yola çıkmak artık söz konusu değildi. Bir gün önce dolaptan çıkarttığım Loden paltoyu yine dolaba koydum ve kürkümü dışarı çıkardım. Ne kadar çok kürküm vardı, diye düşündüm bu fırsatta, ama bütün bu kürkleri sırayla armağan etmiştim, zor kullanarak uzaklaştırmışım, diyorum, çünkü bu kürklerin her biriyle gittiğim bir kentin ilişkisi vardı, birini Varşova'da, bir diğerini Krakau'da, bir üçüncü-sünü Split te, bir dördüncüsünü Trieste'de, hep havanın birden daha önce görülmemiş biçimde soğuduğu yerde ve hastalanacağımı ya da kürksüz donacağımı düşünerek satın almıştım. Bu kürklerin büyük çoğunluğunu Kienesberger'e hediye etmiştim. Geriye yirmi iki yıl önce Fiume'de aldığım kürkü bırakmıştım, en sevdiğim kürktü. Onu silkeledim ve komodinin üzerine koydum. Ne kadar zamandır bu kürkü giymedim diye düşündüm. Hediye ettiğim ötekiler gibi kıymetli değildi, ağır, ama benim en sevdiğim kürktü. Yıllardır dolapta durmakta, öyle de kokuyor, dedim kendime. Belli giysileri severiz, ne kadar üzerimizden düşüyor, eskimiş de olsalar bu giysiler bize belli bir yolculuğu ve son derece güzel bir yolculuğu anımsattığı için onlardan zor ayrılırız. Giysilerimin çoğunu attım, hediye ettim, yaktım, hâlâ bende olan giysilerin hepsi hakkında her zamanki gibi bir öykü anlatabilirim, aslında hep güzel bir öyküdür bu. Hüzünlü ve korkunç bir yaşantıyla ilgili olan giysilerin hiçbiri yok artık bende, çünkü dolabı açıp hem de pahalı bir şal yüzünden korkunç bir olayı hatırlamaya dayanamadığım için onlardan hemen ayrıldım. Uzun süreden bu yana yalnızca bana iç açıcı şeyleri anımsatan giysileri tutuyorum, hiç değilse bir hoşluğu anımsatanları, gene de bana son derece büyük bir mutluluk duygusunu anımsatan giysim az değil ve onlara baktığımda gerçekten de yıllar, evet yıllar sonra demek zorundayım kendi kendime, büyük mutluluk anlamı taşımaktalar. Ama bu konuda koca bir kitap yazılabilir. Sevdiğimiz bir insanı kaybettiğimizde, hiç değilse ona ait bir giysiyi, kaybettiğimiz kişinin kokusunu giyside aldığımız sürece tutarız ve gerçekten de kendi ölümümüze kadar tutarız, çünkü onun kokusunu bu giysinin bugüne taşıdığına inanırız her ne kadar çoktandır artık yalnızca bir hayal olsa da. Böylece annemden kalan bir paltoyu hep sakladım, ama bu sırrı hiçbir zaman ele vermedim, kimseye, ablama bile. O bu gerçeği yalnızca alaya alırdı. Annemin paltosu onun dışında boş olan ve benim sıkıca kilitlediğim bir dolapta asılı. Bir hafta bile geçmiyor ki dolabı açmayayım ve paltoyu koklamayayım. Kürkü geçirdim sırtıma ve bedenime uyduğunu fark ettim. <span class="calibre2">Hâlâ</span> uyduğunu demek zorunda kaldım kendi kendime onu giyerek aynanın karşısına geçtiğimde, çünkü son yıllarda, öyle sanıyorum ki, hiç değilse yarı yarıya zayıflamıştım. Yeniden nükseden <span class="calibre2">morbus boeck,</span> her yıl yeniden tekrarlayan üşütmeler, bunun sonucu ortaya çıkan genel ve sürekli zayıflık durumu ve sonra da fazlasıyla alman Prednisolon'un şişirdiği aynı ritim ve hep gerekli olan Prednisolon'u azaltmanın yarattığı zayıflama, evet azletme. Şimdi zayıflamıştım ve gene şişmeyi beklemekteydim, çünkü iki hafta önce gene fazla miktarda Prednisolon'a başlamıştım, şimdi artık günde sekiz tane alıyordum. Bu hayatta kalma yöntemine daha uzun bir süre dayanılmayacak olduğunu şimdi kavramıştım. Ama bu düşünceyi bastırdım, bastırdım onu, oysa hep buradaydı, ben onu hep bastırıyordum, çünkü hep buradaydı. Alıştım buna. Doğal olarak kürkün modası geçmişti diye düşündüm aynanın önünde, ama tam da onun modasının geçmiş oluşu hoşuma giden şeydi, öte yandan hiçbir zaman moda giysiler giymedim, onlardan başlangıçtan beri nefret ettim ve bugün de nefret etmekteyim. Beni ısıtmalı, dedim kendi kendime, nasıl göründüğü aslında hiç önemli değil, amacını yerine getirmeli her şey gibi, bunun dışındaki her şey önemsiz. Hayır, asla moda olan bir şey geçirmemiş-tim gövdeme, tıpkı kafamda da hiçbir zaman moda bir şey olmadığı gibi. İnsanlar bana modaya uygun ya da o iğrenç sözcük <span class="calibre2">modern</span> yerine eski moda diyedursunlar. İnsanların ne düşündüğüne son derece az değer verdim, çünkü en sert biçimde kendi düşüncemle ilgili oldum hep ve bu yüzden insanların ne düşündüğüne ayıracak zamanım olmadı, bunlara aldırmadım, bugün de aldırmıyorum ve hiçbir zaman da aldırmayacağım. İnsanların ne söylediği beni ilgilendiriyor, ama her şeyden önce asla ciddiye alınamaz. Böyle olunca en iyi biçimde ilerliyorum. Artık kendimi Palma'da uçaktan inerken görüyorum ve sıcak Afrika rüzgârı yüzüme vuruyor, dedim kendi kendime. Ve kürkü omzuma atıyorum ve birden ayaklarım hafifliyor, zihnim açılıyor vesaire, artık kafamda ve bütün gövdemde bu sarsıcı umutsuzluk kalmıyor. Doğal olarak her şeyin alçakça bir aldatmaca gibi görülmesi de olasıdır. Ne kadar çok geldi bu benim başıma! Aylarca kalmak için yolculuğa çıktım ve iki gün sonra yine geri döndüm, ne kadar çok eşya aldımsa yanıma o kadar çabuk yine eve döndüm, iki ay için eşya aldımsa iki gün sonra eve döndüm vesaire. En çok da Kienesberger'in önünde kendimi gülünç duruma düşürdüm, ona aylarca gideceğimi söylemiştim ama sonra bu iki gün olmuştu, ona yarım yıl demiştim ve bu yalnızca üç hafta olmuştu. O zaman utanmış ve günlerce başım öne eğik, Peiskam'da dolaşmıştım oradan oraya ama bir tek Kienesberger'den utanmıştım, başkasından değil, çünkü diğerlerinin hepsi bu arada bana daha da ehemmiyetsiz gelir olmuştu. Sonra bir açıklamam da yoktu, çünkü <span class="calibre2">hayal kırıklığı</span> sözcüğü <span class="calibre2">deli</span> sözcüğü kadar gülünç kaçardı. Kienesberger gibi bir insana bu sözlerle yaklaşamazdım, bu sözcüklerle insan kendisini bile inandıramıyor, ki Kienesberger gibi basit olma dışında her şey olan zor bir insanı inandırsın; insanlar durmadan basit insan sözcüğünü ağızlarında geveleyip duruyorlar, bu basit insan denilen insanlar kadar hiç kimse daha zor ve gerçekte daha karmaşık olamaz. Onlara <span class="calibre2">hayal kırıklığı</span> ve <span class="calibre2">deli</span> sözcükleriyle yaklaşılamaz. Basit insanlar denilen insanlar gerçekte en karmaşık olanlardır ve benim için onlarla anlaşmak hep zor olmuştur, son zamanlarda onlarla ilişkimi nerdeyse tamamen kestim, basit insanlarla ilişki artık çoktandır benim için mümkün değil, gücümü aşıyor, basit insanlarla artık anlaşamam. Gerçekten de basit insanlarla ilişkiyi, ki dediğim gibi bunlar en zor olanlardır, tamamen kestim, çünkü beni yoruyor ve ben yalan dolan yoluyla kendimi anlatmaya çalışıyorum. En basit insanların en iddialılar olduğu da kafama dank etti. Hiç kimse basit insanlar kadar iddialı değildir ve artık öyle bir yere geldim ki bunlarla uğraşamam. Kendi kendimle bile nerdeyse artık uğraşacak durumda değilim. Ablamı, birkaç hafta ya da birkaç ay için yolculuğa çıkıp ardından, birkaç saat sonra yeniden ortaya çıkıyor diye suçluyorum, ben de aynı biçimde uzun süreliğine yolculuğa çıkıyor ve iki gün sonra yine burada oluyorum. Bütün sonuçlarıyla, ki yalnızca korkunç şeyler olabilir bunlar. İkimiz de böyleyiz, birbirimizi akıl almaz dediğimiz şeylerle onyıllarca karşılıklı suçluyoruz ama bu akıl almaz şeylerden, bu tutarsızlıklardan, bu kaprislerden, bu kararsızlıklardan da vazgeçemiyoruz, ablam ve ben, biz bunlardan oluşuyoruz ve hep bunlarla var olduk, herkesin sinirine dokundu bunlar, ama bu başkalarını da hayran bıraktı ve işte bu yüzden hep bizimle görüşmek istediler, aslında bizim kaprislerimiz, tutarsızlıklarımız, kararsızlıklarımız, güvenilir olmamamız yüzünden, ikimiz de bunlarla herkesi kendimize çektik. İnsanlar heyecan verenleri, sinirlendirenleri, oynakları, her an değişen ve çoğunlukla da her an tamamen tersi davrananları arıyor. Ve bütün yaşamımız boyunca ablam ve ben kendi kendimize ne istediğimizi sorduk ve bunu söyleyemedik, bir şeyimiz mi var, sonunda mümkün olan her şeyi aradık ve bulamadık, her zaman her şeyi zorlamak istedik ama ele geçiremedik ya da ele geçirdik ve aynı anda yine yitirdik. Düşündüğüm üzere bu çok eski bir miras, anne babadan geçen değil, çok çok daha eski. Üç dört aylığına diye yolculuğa çıkıp iki gün sonra evde eşyalarımı boşaltırken geri döndüğümde beni evde gören Kienesberger şaşırmaz bile. Benimle ilgili hiçbir şeye artık şaşırmaz, böylesi basit bir insan ve böylesi sonsuz derecede uyanık bir sismograf! diye düşünüyorum. Ama birden her şey yalnızca Palma'ya yapılacak bu yolculuğa ve çalışmama odaklandı: dışarı, Peiskam'dan dışarı, gerçekten, kendi kendime itiraf etmeye bile çekiniyorum, <span class="calibre2">bu çalışmayı bitirinceye kadar, belki de bitirdiğimde</span> diye düşünmeye cesaret ediyorum. Peiskam'dan bu çıkış en nefret ettiğim şey. Odanın birinden ötekine gidiyorum, aşağıya iniyor ve sonra gene yukarıya çıkıyorum, avluyu geçiyorum, bir yığın kapıyı kurcalıyorum, pencere kilitlerini gözden geçiriyorum ve de böyle bir yolculukta gözden geçirilmesi gereken her şeyi ve pencereleri kontrol edip etmediğimi bilemiyorum, kapı kilitleri iyi durumda mı, kapı kilitlerini kontrol ettim mi bilemiyorum, pencereler kapalı mı, Peiskam'da oturduğum yerden bu ansızın ayrılış, ki Peiskam ikametinden onlarca yıldır hep ansızın ayrılmışımdır beni çıldırtıyor ve ben bunları yaparken kimse beni görmüyor, bu tamamen dışsal ve içsel dengesizliğimin tanığı yok diye memnunum. Şimdi şu anda yazı masama oturup çalışmama başlayabilmem ne kadar ideal bir durum olurdu dive düşündüm, oturup arkasını getirecek olan o ilk cümleyi yazmam ne kadar ideal olurdu ve sonra kendimi haftalarca, belki aylarca yalnızca bu Mendelssohn Bartholdy çalışmasına yoğunlaştırmak ve onu ilerletip ve bitirebilseydim, <span class="calibre2">ne ideal, ne ideal, ne ideal</span>, ama yazı masası toplandı ve bu toplama işiyle bir anda çalışmaya başlamanın bütün koşullarını yok ettim, belki de bu birdenbire yolculuğa çıkma sözleşmeleri ve yer ayırtmalar vs vs ile kendimi her şeyden mahrum ettim, belki de sadece Mendelssohn Bartholdy çalışmamdan değil, her şeyden, belki de hayatta kalmanın son şansından da! Çalışma odamın kapı tokmağına sıkıca sarıldım sakinleşmek için, kalp atışımı kontrol ettim, ama hiçbir ses duyamadım, sanki o anda kulaklarım sağır olmuş gibi geldi bana ve gövdemi ve kafamı kapı tokmağına öylesine sıkıca dayadım ki sancıdan bağırabilirdim. Sonunda, kafam hiç de yerinde olmadan kendi kendime gene her şeyi kontrol ettiğimi sandığım /aman, en çok da su hatlarını ve elektriği, kendimi koltuğa atıyorum, ama ardından gene zıplayarak unuttuğum sıcak su termostatını kapatıyorum, bunıı Kienesberger'den bekleyemem, büyük kirli çamaşır sepetini de boşaltıyorum, haftalardır birikmiş olan dağlar kadar kirli çamaşır, benim durumumda, yani günde birkaç ktv tamamen terlediğim için bu kadar çok çamaşır çıkıyor, bütün bu çamaşırlara bir de çok sayıda aldığım Aldactone saltucin'in kokusu ekleniyor, bunu drenaj ve kalbimi rahatlatmak için alıyorum, bu çamaşırları sepetten çıkarıp çamaşır masasına atarken koku beni iğrendirdi, kendi çamaşırlarım olmalarına rağmen ya da sırf bu nedenle iğrendim, belki de bir delilik işareti olduğunun farkına varmadan çamaşırları saymaya başladım, elbette bu tamamen saçmaydı, ama bu saçmalıkla aklım başıma geldiği anda yorgunluğum son haddine varmıştı ve birinci kata çıkıp yeniden koltuğuma oturma gücünü kendimde bulamadım. İnsanların en büyük şanssızlığı sonuçta hep kendi isteklerine <span class="calibre2">karşın</span> bir şeye karar vermeleri, şimdi koltukta otururken daha iyi gözlemlediğimde birden ortaya çıkan Peiskam'ı gerimde bırakıp Canellas'ların Borne'de bir saraylarının olduğu Palma'ya gitme kararımın tamamen bana karşı bir karar olduğunu düşündüm, bu kararımı anlayamadım, ama bu karar, anladığım üzere şimdi, ortaya çıkmış bu koşullarda artık geriye dönüşü olmayan bir durumdu, gitmek zorundaydım, hiç değilse Palma'da çalışmaya başlamayı denemeliydim, durmadan hiç değilse denemeliyim sözcüklerini tekrarladım durdum, hiç değilse denemeliyim. Neden sanki son haftalarda koltuğu Fransız kadifesiyle kaplattım, şimdi koltuğa oturmayacak ve onun tadını çıkartmayacak-sam, dedim kendi kendime, yeni yazı masası lambası şimdi ne işime yarayacak ya da yeni jaluzi, yolculuğa çıktığıma göre, belki de yeni bir cehenneme doğru? Gerçekten de gerekli her şeyi, hiç değilse mutlaka gerekli olan her şeyi bavullarıma ve büyükbabamdan kalan ve onsuz asla yolculuğa çıkmadığım ufak seyahat çantasına koyup koymadığımı düşünürken sakinleşmeye çalıştım, ama aynı anda da, şu anki durumumda sakinleşeceğimi nasıl düşünebilirim, dedim, gerçekten de saçma bir düşünceydi bu, koltuğa iyice gömülmüş durumda ve hatta bir daha ayağa kalkamayacağım duygusuyla. Ve böyle, yarı ölü bir adam Palma'ya gidiyor, dedim birkaç kez kendime, artık söküp ahlamaz bir alışkanlık haline gelen kısık sesimle, yıllarca yalnız kalan ve artık yalnızca ölebilmeyi bekleyen yaşlı insanlar gibi, burada koltukta otururken ben de artık yaşlı bir insandım, bir bunak, daha çok öteki tarafa ait, yaşayanlardan çok ölüler tarafına, orada olmayan, ama kendimi kendi gözlemcim olarak varsaymazsam, gözlemleyenim üzerinde zavallı ve evet hem de kesinlikle acınacak durumda biri olduğum etkisi yapmısımdır, oysa bu budalalıktır, çünkü ben kendi kendimin gözlemciyiyim, gerçekten de kendimi yıllardır gözlemliyordum, onyıllardır değilse bile, aralıksız, artık sadece kendi gözetimim altında yaşamaktayım ve de kendi takibim altında ve doğal olarak da bu yüzden kendimi lanetlemekle ve kendimi inkâr etmekle ve kendimle alay etmekle. Yıllardır bu kendi kendimi lanetleme, inkâr etme ve alaya alma durumunda yaşıyorum, ki bunlar benim kaçış alanlarım olmak durumunda, kendimi kurtarmak için. Ama durmadan da: neden kurtarmak diye soruyorum? Bu kadar kötü mü durmadan kendimi kurtarmak istediğim şey? Hayır, o kadar kötü değil, dedim kendi kendime ve hemen ardından kendimi gözlemlemeyi ve kendimi la-netlemeyi ve kendimle alay etmeyi sürdürdüm. Kendimi içinde bulduğum, beni doğrudan doğruya dünyanın dışına iten bu durumdan başka bir durumu hiç istemiyordum ki, dive düşündüm, ama kendi kendime bile söylemeye çekindiğim şev bunu dışarı çıkarmaktı, bu durumla oynuyorum ve bu durumla istediğim sürece oynuyorum. İstediğim gibi, dedim şimdi kendi kendime ve sonra kulak kabarttım ama bir şey duymadım. Komşular, diye düşündüm, yıllardan beri benim deli olduğumu varsayıyorlar,</p>
<p class="calibre1">bu rol, bütün bu öyle ya da böyle çekilmez tiyatroda benim için biçilmiş kaftan. İstediğim sürece, dedim yine kendi kendime ve birden kendimi severek konuşuyorken buldum, bu bir venilikti o anda, çünkü yıllardan beri kendi sesimden nefret etmekteydim, konuşma organımdan iğreniyordum. Bir an bile olsa sakinleşmeyi nasıl düşünebilirim ki diye düşündüm, içimdeki her şey heyecan dolu olduğu sürece? Bir plakla denedim bunu, evim akla gelebilecek en iyi akustiğe sahip ve ben onu bir Haffner senfonisiyle doldurdum. Oturup gözlerimi kapadım. Müzik olmasaydı ne olurdu her şey, Mozart olmasaydı! dedim kendime. Her zaman müzik olmuştur beni kurtaran. Her zaman kapalı gözlerle Haffner senfonisinin matematiksel bilmecesini çözdüğümde, ki bana en büyük zevki vermiş olaydır, gerçekten de sakinleştim. Tam da Mozart, Mendelssohn Bartholdy çalışmam için en önemli besteci, Mozart bana her şeyi açıklıyor diye düşünüyorum, Mozart'tan yola çıkmalıyım. Kienesberger'e hakkı olan parayı verdim mi? Evet. Bütün ilaçları koydum mu? Evet. Gerekli olan bütün kitapları ve yazıları koydum mu? Evet. Av evini kontrol ettim mi? Evet. Ablama başlangıçta ondan istediğim Peiskam'daki odasının duvar kâğıdı tutarını ödemesi gerekmediğini söyledim mi? Evet. Bahçıvana Ocak ayında ağaçları nasıl budaması gerektiğini söyledim mi? Evet. Dahiliyeciye, artık geceleri göğüs kafesimin sadece sol tarafında değil, sağ tarafında da ağrılarım olduğunu söyledim mi? Evet. Kienesberger'e doğu tarafı jaluzilerini açmamasını söyledim mi? Evet. Ben yokken evi ısıtmasını, ama <span class="calibre2">fazla</span> ısıtmamasını söyledim mi? Evet. Av evinin anahtarını çıkarttım mı? Evet. Duvar kâğıdı hesabını ödedim mi? Evet. Kendime soruyor ve kendim yanıtlıyordum. Ama zaman geçmek bilmiyordu. Ayağa kalkıp aşağıya hole indim ve bavullarımın iyice kilitlenmiş olup olmadığını bilmek istedim ve kilitleri kontrol ettim. Neden bütün bunları yapıyorum kendime? diye sordum kendime. Aşağıdaki doğu odasına oturdum ve bir zamanlar Moskova'da büyükelçi olan amcamın resmine baktım, resimden de anlaşılıyordu büyükelçiliği. Lampi yapmıştı, başlangıçta ummadığım kadar büyük sanatsal değeri de vardı. Bu resmi seviyorum, amcam bana beni anımsatıyor. Ama o benim olacağımdan daha yaşlı oldu, diye düşündüm. Artık yolculuk ayakkabıla-nmı da giymiştim, üzerimdeki her şey fazlaydı, her şey çok dardı ve çok ağırdı. Bir de üstelik kürk diye düşündüm. Tasarladığım üzere Voltaire'e dalıp gitmek, sevgili Diderot'ya, birden kalkıp gitmekten ve temelde o kadar çok sevdiğim her şeyden ayrılmaktan daha iyi olmaz mıydı? Birçok insan beni öyle görmek istediği için, sandıkları gibi duygusuz bir insan değilim ki, çoğu zaman kendimi öyle gösterdiğim için, nasıl olduğumu çoğu zaman göstermeye cesaret edemediğim için. Ama nasıl bir insanım ben? Kendim hakkında spekülasyon yaparken kendime yakalanmıştım. Bilmiyorum nasıl, ama birdenbire yirmi beş yıl önce, yirmi yaşımı henüz geçmişken Sosyalist Parti'ye üye olduğum geldi aklıma. Gülünçtü! Üyeliğim çok uzun sürmedi. Birçok şey gibi bundan da birkaç ay sonra istifa etmiştim. Ya bir zamanlar keşiş olmak istemem! Gerçekten de bir zamanlar Katolik rahip olma düşüncem vardı! Ve bir defasında Afrika'daki açlara sekiz yüz bin şilin bağışta bulunuşum! Gerçekten de doğruydu bu! O zamanlar bunların hepsine makul ve anlaşılır diye bakmıştım. Bugünse bunlarla hiçbir ilişkim yok. Ya bir zamanlar evlenebilirim sanmam! Çocuklarımın olması! Belki askerlik! Bunu bile düşündüm bir zamanlar. General, mareşal, tıpkı atalarımdan biri gibi! Saçma. Bir zamanlar her şeyimi vermek istediğim bir yığın şey var, dedim kendi kendime. Ama bütün bu spekülasyonlar bir hiçe varmadıysa da gülünçlük içinde eriyip gitti. Yoksulluk, zenginlik, kilise, askerlik, partiler, yardımlaşma kurumlan, hepsi de gülünç. Bana sonunda kendi zavallılığım kaldı, bundan da pek bir şey çıkmaz. Ama iyi böylesi. Hiçbir ders daha fazla etkilemez, söylenen ve öğütlenen her şey gülünçlüğe batar, bunun için artık benim sarakaya almam da gerekmez, hiçbir şey, ama hiçbir şey gerekmez. Dünyayı gerçekten tanıyorsak, o da böyle yanılgılarla doludur. Ama ondan isteyerek ayrılmayız, çünkü biz her şeye rağmen saf ve çocuksu kalmışızdır diye düşündüm. Ne kadar iyi, dedim kendi kendime, göz tansiyonumu ölçtürmüş olmam. Otuz sekiz! Kendimizi kandırmayalım. Her an yığılabili-riz. Gittikçe çoğalan, insanların uçtukları rüyalar, camdan dışarı fırlayışları sonra tekrar içeri dönüşleri, daha önce hiç görmediğim güzel insanlar, bitkiler, şemsiye büyüklüğünde devasa yapraklar. Her türlü önlemi alırız, ama yaşam için değil, ölmek için.</p>
<p class="calibre1">Yeğenime dokuz yüz bin vermek de birden verilmiş bir karardı, söylediği üzere bugünün koşullarına uygun bir muayenehane açması için verdiğim gerçeğini şimdi söylemeliyim. Bugünün koşullarına uygun da ne demek? Ona bu kadar çok parayı bir hiç uğruna vermek bir yandan saçmaydı, öte yandan da parayı ne yapacaktık ki? Ablam Ruhsam'daki arsaları sattığımı öğreninceye kadar ben buradan gitmiş olacağım. Bu düşünce beni rahatlatıyor. Voltaire'i bavula koydum diye düşündüm, Dostoyevski'yi de, iyi bir karar. Eskiden basit insanlarla, ki onlara uzun zamandan beri basit insanlar demekteyim, epey iyi bir ilişkim vardı, onları nerdeyse her gün ziyaret ederdim, ama hastalık her şeyi değiştirdi, artık onları ziyaret etmiyorum, şimdi onlardan mümkün olan her yerde kaçıyorum, onlardan saklanıyorum. Bu arada yolculuğa çıkmanın hüzün yarattığını düşündüm. Basit insanlar denilenler, örneğin odun kesicilere güvenim vardı, onların da bana inancı vardı. Gece yarılarına kadar odun kesicilerin yanında kalırdım. Onlarca yıl yalnız onlara sempati duymuştum! Artık beni görmüyorlar bile. Aslında basit olan her şeye karşı mahvolmuş olan bizler bu insanların üstlerine varıyoruz, onlarla birlikte olduğumuzda yalnızca zamanlarını çalıyoruz, onlara faydalı olmuyor, yalnızca zararlı oluyoruz. Şimdi onlara bağlı oldukları her şeyin yalnızca saçma olduğunu söylerdim, sosyalist partinin örneğin ya da Katolik kilisesinin, her ikisi de bugün insanları sömürmeye dayanan vicdansız kurumlardır. Ama aklı kıt olanın sömürüldüğünü söylemek temelden yanlıştır, herkes sömürülür, bu durum öte yandan da iç açıcıdır, bir ödündür, belki bir tek böyle sürüp gidecektir. Bizde yayınlanan gazete demeye bin şahit, sadece pis kâğıt parçaları ve para hırsı olan sonradan görmelerin çıkarttığı iğrenç gazeteleri artık okumak zorunda olmamam, burada beni çevreleyen şeyleri görmek zorunda kalmayacak olmam! dedim kendi kendime. Koltuğumda otururken yola çıkana kadar bir aldatmaca bir diğerini izliyordu şimdi anladığım üzere. Tamamen harap olmuş bir ülkeyi terk ediyordum, iğrenç bir devlet sistemini, bunlar insanın midesini bulandırıyordu her sabah. Önce tutucular denilen takım sömürdü ve fırlatıp attı, şimdi de sosyalist denilenler. Başbakan dik kafalı, ikiyüzlü bir budala, tutarsız, toplum düşmanı. Biri günler sayılı dese gülünç olur. Neden acaba artık kimseye bir şey yazmadım, mektuplaşma işinden de elimi ayağımı çektim? Eskiden severek olmasa da mutlaka düzenli yazardım. Hiç farkında olmadan her şeyden vazgeçiyoruz ve her şey yok oluyor. Ablamı bu kadar uzun süre Peiskam'da kalmaya iten benim sandığım gibi Viyana'da birden sıkılması değil de benim gittikçe kötüleşen durumum muydu? Bunu ona sorsaydım o hoş yalanlarından birini kafama kakardı. Pred-ni-so-lon, bu sözcüğü birkaç kez son derece yavaş ve şimdi burada yazdığım biçimde tekrarladım kendi kendime. Doktorlar yüzeyden daha derine inmiyorlar. Her zaman her şeyi ihmal ederler, hem de bunu, ihmali durmadan hastalarının kafasına kakarlar. Doktorların vicdanı yoktur, sadece tıbbi dışkılarını fırlatırlar. Ama biz bu gerçeğe inanmak istemediğimizden hep onlara sığınırız. Bu bavulları en kısa mesafeye bile kendi başıma taşırsam bu benim sonum olabilir, dedim kendi kendime. Eski zamanlarda <span class="calibre2">hamal</span> çağırırız derdik, ama artık hiçbiri kalmadı. Hamalların soyu tükendi. Herkes istediği gibi kendi eşyasını taşısın. Dünya birkaç derece daha soğudu, kaç derece olduğunu tam olarak hesaplayacak değilim, insanlar çok daha merhametsiz ve saygısız oldular. Ama bunların hepsi budala olmadığımız için önceden gördüğümüz, hesaba katmamız gereken doğal bir süreç. Ama hastalar hastalarla severek birleşmezler, yaşlılar da yaşlılarla severek birleşmez. Birbirlerinden kaçarlar. Mahvolmaya doğru. Herkes yaşamak ister, hiç kimse ölmek istemez, bunun dışında her şey yalandır. Sonunda koltukta otururlar, herhangi bir berjer koltukta ve bir varoluş fantazması içine girerler, bunu var etmişlerdir, ama bunun kendi varoluşlarıyla hiçbir ilgisi yoktur. Yalnızca mutlu insanlar olmalıydı, bunun bütün koşullan mevcut, ama yalnızca mutsuz insanlar var. Bunu geç anlıyoruz. Genç olduğumuz sürece ve hiçbir şey bize acı vermezken, yalnızca yaşamın sonsuzluğuna inanıyor değiliz, ona sahibiz de. Sonra kırılma, sonra yılma, sonra da bundan yakarış ve son. Hep aynı şey. Bir defasında mâliyeyi kandırmak istedi canım, artık buna bile hevesim yok, dedim kendi kendime. İsteyen herkese izimi belli ediyorum. Şu sırada böyle düşünmekteyim. <span class="calibre2">Şu</span> sırada. Asıl sorun acı çekmeden kışı nasıl geçireceğimizdir. Bir de ondan daha hain olan ilkbaharı. Yazdansa hep nefret ettik. Sonbaharsa</p>
<p class="calibre1">bize gene kaybettirir. <span class="calibre2">Sen ra dünyanın o güne kadar görmediği şahane göğüsicrini gösterdi,</span> Zadig. Neden şimdi bu cümlenin aklıma geldiğini ye beni güldürdüğünü bilmiyorum. Gerekli de değil ama hiç beklenmedik anda gülmem önemli. Aslında utanmam gerekmeyen bir konuda. Dönemsel heyecanlar yaşanz, bazen haftalarca sürebilir ve durdurulamaz, birden kaybolurlar, sonra uzun süre sükûnetle varlığımızı sürdürürüz. Bu sükûnetin ne zaman başladığını kesin olarak söyleyemeyiz. Yıllarca, odun kesicilerine gidip onlarla çalışmaları üzerine sohbet etmek yetiyordu. Şimdiyse neden artık yetmiyor? İki saat dosdoğru ve tekrar kışa geri, her gün, önemsiz bir şey, hiçbiri bugün yapılamaz, diye düşündüm. Ucuz yöntemlerin hepsi aşındı, ziyaretler, gazete okumak vesaire, yüksek edebiyatın okunması da artık eskisi gibi etkili değil. Birden saçma gevezelikten ürkeriz, özellikle de o tanınmış ve ünlü denen, bu yüzden de daha iğrenç olan kültür sayfası gazetecilerinin kesintisiz gevezeliklerinden. Ve bu iğrenç boş laflarla yıllarca, onyıllarca zaman harcadık. Gene de bir telgraf göndermek için Dostoyevski gibi akla karayı seçmek durumunda kalmamam belki de bir avantajdı. Görece bağımsız diyebilirdim. Gene de herkes gibi bağlı ve tutuklu. Merak dolu olarak bulantıyla itilen. Hep berrak zihinden söz ederdik, ama böyle bir zihnimiz hiç olmadı, bu cümleyi nereden bildiğimi bilmiyorum, belki de benim cümlemdir, ama bir yerde okudum onu, belki de notlarım arasında bir yerdedir. Notlar diyoruz utanç duymamak için, oysa bizim utanarak notlar diye adlandırdığımız cümlelerin daha fazla şeyler olduğuna gizliden inanırız. En çok kendimizle ilgili olan şeylerin daha önemli olduğuna inanırız. Buna dayanarak ne kadar derin olduğunu bilmediğimiz uçurumdan sakınırız. Bildiğimiz üzere her durumda öldürücü olduğu için fark etmez de. Geriye bakıp düşündüğümde başkalarına hep sorular sorardım, ilk soruyu kesinlikle anneme sordum, anne babamı sorularla deliliğin sınırına getirdim ve soruma bir cevabım bulunduğuna emin olduğumda, birden artık sadece kendime soru soran biri oldum. Her kişi kendi çalgısının virtüözüdür, hepsi bir arada ise çekilmez bir kakofonidir. Bu <span class="calibre2">kakofoni</span> sözcüğü ayrıca anne tarafından büyükbabamın en sevdiği sözcüktü. En çok ve en derinden nefret ettiği sözcükse <span class="calibre2">düşünce dürtüleri</span> sözcüğü idi.</p>
<p class="calibre1">En sevdiği sözcüklerden biri de <span class="calibre2">karakter</span> sözcüğü idi. Bunlan düşünürken ilk kez koltuğumun gerçekten de ne kadar rahat olduğu geldi aklıma, daha üç hafta önce eski püskü olan bu koltuk döşemeciye gittikten sonra lüks bir nesneye dönüşmüştü. Ama yolculuğa çıkacağıma göre bana ne faydası var. Kendi içimde çok büyük bir güçle yolculuğuma karşı çıkıyordum. Ama artık onu ertelemem olanaksızdı. Ve bir kez daha o anlık duyguva, Peiskam'a bağlanıp kalmaya boyun eğmek istemiyordum, gerçekte diğer her şeyi sadece can sıkıcı, eziyetli, gereksiz bulmama karşın. Bir çift siyah ve bir çift kahverengi ayakkabı, dedim kendi kendime ve bir çift kesin kötü hava koşulları için. Her zaman hoşlandığım gibi Molo kıyısında yürürken. Koşmak elbette düşünülemezdi. Ağır ağır Molo kıyısına ineceksin ve gözlemlerini yapacaksın ve ne kadar ilerleyebileceğine bakacaksın. Böylesine radikal bir hava değişiminin ilk günleri en tehlikeli olanlardır, kendini çok zorlayamazsın, dedim kendi kendime. Dehşetle tanık olduğum üzere insanlar sabah saat dokuzda gelip duşun altına girip tenis oynamaya koşuyor, düşüp ölüyorlar ve öğleden sonra saat ikide mezarlıkta oluyorlar. Güneyde ölüler hemen gömülür. Her şeyi yavaş yap, yavaş kalk, yavaş kahvaltı et, kente yavaş git, ama en iyisi ilk gün kente inme, yalnızca Molo'ya in. Şimdi derin bir nefes aldım ve kendimi olabildiğince yukarıya kaldırıp doğrulttum sonra kendimi bitkinlikle koltuğa bıraktım. Ne kadar yaşlı olursak olalım hep bir dönüşüm bekleriz, dedim kendi kendime, hep mutlak bir dönüşüm, çünkü berrak bir zihinden çok uzaktayızdır. Bu mutlak dönüşümler onlarca yıl geride kaldı, yalnız o zamanlar bunlara mutlak dönüşümler gözüyle bakmıyorduk. Eski arkadaşlar ya öldü ya mutsuz bir yaşam sürdürdüler, delirdiler ölmeden önce ya da herhangi bir yerde yaşıyor ve artık beni ilgilendirmiyorlar. Hepsi bir düşünceye saplanıp kaldı ve bu arada yaşlandı, temelde bildiğim üzere hâlâ orada burada deli gibi dolanmaktalarsa da vazgeçtiler. Onlarla buluştuğumuzda, aradan onlarca yıl geçmiş olmasına rağmen, hiç zaman geçmemiş gibi boş laflar ediyorlar. Gerçekten de dendiği üzere dostlukları yürüttüğüm zamanlar oldu. Ama bunların hepsi bir zaman geldi koptu, bir zamanlar vazgeçilmez olarak gördüğüm birinden ya da diğerinden gazetede bir şeyler okuyorum, herhangi bir budalalık, zevksizlik, artık onlardan haber almıyorum. Hemen hepsi aile kurdu, dendiği gibi, işlerini kurup evler yaptırdılar ve her yönde kendilerini garantiye almayı denediler ve zamanla ilginç olmaktan uzaklaştılar. Artık onları görmüyorum ve eğer görürsem de birbirimize söyleyecek bir şeyimiz olmuyor. Biri durmadan sanatçı olduğunu savlayıp duruyor, diğeri bilim insanı olduğunu, bir üçüncüsü başarılı bir tüccar olduğunu, oysa benim onları gördüğüm anda midem bulanıyor, onlar daha ağızlarını açmadan önce, o ağızlardan yalnızca banal ve hep kulaktan dolma şeyler çıkıyor, asla kendilerine özgü bir şey çıkmıyor. Bu evin bir zamanlar <span class="calibre2">bizzat benim</span> davet ettiğim insanlarla dolu olduğu ve onların burada geceler boyunca kahkahalarla yiyip içtikleri, akıl almaz bir durum. Toplulukları yalnızca sevmekle kalmayıp partiler de vermem, bu gibi topluluklar içinde eğlenebilmem. Ama bu durum o kadar gerilerde kaldı ki hiçbir izine rastlanamaz. Bu ev davetliler toplantısı! diye haykırıyor diye bağırdı ablam geçenlerde. Sen onu mezara dönüştürdün! Kendini nasıl böylesine korkunç bir yönde geliştirdiğini anlamıyorum. Heyecanla söylendiyse de ciddiydi bu sözler ve beni içimden vurdu. Bugün bu insanlar artık sadece sinirime dokunuyor. Ve gerçekten de yıllarca bu insanları eğlendiren ve onlara karşı öğretici olan bendim, ama boşuna. Sonunda insanı deli yerine koyarlar. Önce hastalık mı geldi yoksa benim birden ortaya çıkan her türlü topluluğa karşı isteksizliğim mi bilmiyorum, bu isteksizlik yüzünden mi hastalık gelişti yoksa önce hastalık vardı da bu hastalıktan mı bu topluluğa karşı isteksizliğim ve bu topluluğa ve genel olarak topluma karşı isteksizliğim gelişti bilmiyorum. Bu insanların hepsini kovalamış mıydım, yoksa onlar mı benden uzaklaşmışlardı? Bilmiyorum. Ben mi onlarla görüşmeyi kesmiştim yoksa tam tersi mi? Bilmiyorum. Bir zamanlar bu insanlar hakkında yazma düşüncem vardı, ama sonra bu düşünceyi saçma bulup vazgeçtim. Vaktiyle bu insanlar hakkında gerçekten düşünürüz ve birden onlardan nefret ederiz, onlardan nefret etmek dışında başka türlü davranamayız ve onları uzaklaştırırız ya da tersine bir anda biz onları tam anlamıyla gördüğümüz için, onlardan uzaklaşmak zorunda kalırız ya da tersi. Onlarca yıl hiç yalnız kalamayacağımı sandım, bütün bu insanlara gereksinimim olduğunu, ama aslında bütün bu insanlara gereksinimim yok, onlar olmadan da gayet iyi üstesinden geldim. Onlar sırf, kendilerini rahatlatmak ve bütün sefilliklerini ve bütün dertlerini ve bunlara bağlı pislikleri bana bulaştırmak için geliyorlar. Onları davet ettiğimizde bize bir şeyler getireceklerini, doğal olarak da neşe verici, diriltici bir şey getireceklerini sanırız, ama onlar bizden sahip olduğumuz her şeyi alırlar. Kendi evimizde bizi sonunda çıkışı olmayan bir köşeye sıkıştırırlar ve en gaddar biçimde, içimizde onlardan iğrenmekten başka bir şey kalmayıncaya kadar sömürürler; sonra veda ederler ve bizi bütün korkunçluklarımızla gene yalnız bırakırlar. Biz onları evimize çağırarak kendi işkencecilerimizi evimize çağırmış oluruz yalnızca, ama bizi tamamen soyan ve karşılarında sonradan çır-çıplak durduğumuzda bizimle alay edenleri evimize getirmekten başkaca bir seçimimiz yoktur. Böyle düşünen biri doğal olarak zamanla tamamen kendini izole ettiğine şaşırmamalı, günün birinde yapayalnız kalacağına ve bunun da sonunda ve en sonunda varılacak sonuç demek olduğuna! Yapamayacağımızı bildiğimiz halde bütün hayatımız boyunca tekrar tekrar hesabı keseriz. Bu hastalığımız varken herkesin çok gürültücü olduğu dikkatimizi çeker. Farkına bile varmazlar bunun! Her şeyi kabalaştırırlar. Gürültüyle kalkar ve bütün gün gürültüyle dolaşır ve sonra gene gürültüyle yatarlar. Ve hiç durmadan gürültülü konuşurlar. Kendilerini o kadar beğenirler ki ötekini, hasta olanı durmadan incittiklerinin farkına bile varmazlar, yaptıkları, söyledikleri her şey bizleri incitir. Böylece hastayı, o artık kaale alın-maymcaya kadar adım adım arka plana iterler. Hasta da <span class="calibre2">kendi </span>arka planına çekilir. Ama her yaşam, her varoluş yalnızca bir kişiye aittir ve bir tek ona aittir ve başka hiç kimsenin herhangi, böylesi bir yaşamı ve böylesi bir varoluşu sıkıştırmaya, püskürtmeye, yaşamın dışına fırlatmaya hakkı yoktur. Yeniden neye hakkımız olduğuna kendiliğimizden karar veririz. Doğal olarak. Benim için olası en kritik ânı, annemle babam öldüğünde, görmezden geldim, ablam gibi Peiskam'a sırtımı çevirmeliydim, gerçekten de, burayı satmalıydım ve kendimi <span class="calibre2">böylece kurtarmalıydım</span>, ama buna gücüm yoktu, anne babamın ölümünden sonra yıllarca süren çöküntü durumu herhangi bir girişimde bulunmamı olanaksız kıldı, bir öğrenime bile başlayamadım, evet, birçok öğrenime başladım, <span class="calibre2">aynı anda birçoğuna,</span> oysa bu öğrenimlerin hepsinde başarısız olacağımı sezmeliydim. Matematik öğrenimine inandırmıştım kendimi, felsefe öğrenimine, ama kısa süre sonra matematik, kısa süre sonra felsefe beni itmişti, hiç değilse üniversitede okutulan biçimiyle matematik, orada okutulan felsefe, hiç de okutulmayacak şeylerdi. Sonra birden müzik kelimenin tam anlamıyla hayranlık uyandırmıştı bende ve müziğe balıklama atladım. Koltuğumdan kalktım ve saate baktım sonra gene oturdum, yolculuğumdan önce başka bir şey yapacak durumda değildim, bu yüzden kendimi gene bu fantezilere bıraktım. Üniversiteler beni itmişti, birçoğuna kaydolmuştum, babam için olağandı bu durum, ama hepsine yalnızca kısa süre devam ettim. Viyana, Innsbruck, sonunda ömür boyu nefret ettiğim Graz'dakilere, bunların hepsine mutlaka bir eğitim alma ve bitirme isteği ile başladım, ama daha işin başında başaramadım. Bir yandan bu üniversitelerin yüzlerce yıl durup bozulmuş bilgi bulamaçları hemen midemi ve aynı anda da doğal olarak kafamı bozmuştu, öte yandan da bütün bu kentlere dayanamamıştım, ne Innsbruck'a, ne Graz'a, ne de uzun süreyle Viyana'ya. Doğal olarak daha önceden çok iyi olmamakla beraber tanıdığım bütün bu kentler beni sarsıcı biçimde bunaltıyordu, zaten bunlar, en çok da Graz iğrenç bir taşra kasabasıdır, bunların hepsi kendini dünyanın göbeğinde görür ve düşüncenin onların tekelinde olduğunu sanır, evet, ama bu en ilkel küçük burjuva düşüncesidir; felsefe okutan ve edebiyatla uğraşan küçük bahçıvanların tatsızlıklarını bu kentlerde tanıdım, başkaca da bir şeyi değil ve bu Avusturya lağımlarındaki dar kafalı hainliğin pis kokusu daha işin başında, iştahımı uzun süre korumak bir yana orada kısa süreli kalışımı bile mahvetti. Viyana'da da gereğinden fazla kalmak istememiştim. Ama doğruyu söylemem gerekirse müziğe yönelmemi Viyana kentine borçluyum, eıı ideal olana demek zorundayım. I5ıı kenti lırr ne kadar küçük görüyor ve lanetliyorsam ve hana çoğu zaman iğrenç yüzünü gösterdiyse de, bestecilerimi/r, IJrrthnven'a, Mozart'a, VVagner'in kendisine ve doğal olarak Srlıııbrrt'e giden yolu bana açtığı için ona borçluyum, S( huberl'in adını bu saydıklarım anısında anmak bana güç geli* yorsa da, ayrıca doğal olarak en çok da babamın utanmazlık diye söz ettiği yeni ve en yeni müziği de bu kente borçluyum. Schönberg, Berg, YVebern vesaire. Nerdeyse yirmi yıl süren Viyana yıllarım sayesinde tamamen kentli bir insan oluşumu, istesem de istemesem de sonradan hep böyle kalışımı oraya borçluyum, Viyana yıllarımı önce ablamla birlikte, sonra yalnız başıma kent merkezinde, Döblinger'li amcamın evinde, Hasenauer Caddesi'nde, koca bir evin bana ait olduğu yerde geçirdim, Viyana yıllarım beni Peiskam için sonuna kadar mahvetmişti. Peiskam'ı benim için temelinde olanaksız kılmıştı. Ben hiçbir zaman Peiskam'da bir yaşam için gerekli olan doğa insanı olmamıştım. Ama hastalık beni sonunda konser salonlarından kopararak Peiskam'a geri çekilmeye zorlamıştı, akciğerlerim yüzünden Viyana'dan ve en çok da o zamanlar benim için biraz değerli olan şeyden ayrılmak zorunda kalmıştım. Bu ayrılığın üstesinden asla gelemedim. Ama Viyana'da kalsaydım varoluşumu en kısa süreye indirmek zorunda olacaktım. Peiskam anne babamızın ölümünden sonra yirmi yıla yakın bir süre boştu, doğaya bırakılmıştı. Kimse günün birinde tekrar bir insanm Peiskam'a yerleşeceğini sanmamıştı, ama günün birinde ben oraya taşınmıştım, pencereleri her yöne doğru açmış ve yıllar sonra gene temiz havayı eve sokmuş ve zamanla orayı oturulabilir hale getirmiştim. Ama bana yabancı kaldı doğruyu söylemem gerekirse, bugüne kadar, diye düşündüm. O anda Viyana'dan ve benim için anlamı olan her şeyden, yani her şeyden vazgeçmek zorunda kalmıştım, ayrılmaz bir biçimde beni bu kente bağladığını sandığım her şeyden, daha o zamanlar bildiğim üzere hep nefret ettiğim, aynı zamanda da başka hiçbir kenti sevmediğim gibi sevdiğim bu kentten. Bugün ablamı sırf Viyana'da yaşayabildiği için kıskanıyorum, beni Viyana'ya karşı öfkelendiren, bu kıskançlık ablama karşı en büyük haksızlıkları yapmaya ve nihayet hainliklere bile beni iten, kıskançlığım onun Viyana'da yaşayabilmesi ve üstelik de en hoş ve mutlu biçimde, benim değil. Bir yerde yaşanacaksa o zaman bu yer Viyana olmalı, dünyanın başka hiçbir kenti değil, diye düşünürüm hep, ama ben Viyana'yı engelledim, sonuna kadar olanaksız kıldım. Ben artık bu kente layık değilim, diye düşündüm. Ve ilk kez Viyana'da Mendelssohn Bartholdy den bir parça dinlemiştim, yani <span class="calibre2">Gezici Komedyenler'!,</span> Müzik Derneği salonunda, bende önemli bir etki yaratan bir parça ve bir edim. O zamanlar bu parçanın neden bu kadar etkileyici olduğunu bilmiyordum, bugün bilmekteyim. Dâhiyane yetkinsizliği yüzünden. Ama bir seferinde aklıma Leoben'deki madencilik yüksek okuluna gitme düşüncesi takılmıştı, yeraltı zenginlikleri beni ilgilendirdiğinden değil, Leoben'in bulunduğu mevki yüzünden, Steiermârk dağlarmdaydı ve o zamanlar hiç değilse özellikle iyi olan havası yüzünden tanınıyordu, ama bugün artık her yer gibi orası da zehirlendi. Çünkü daha yirmi yaşımda bile değilken doktorlar bana mutlaka kent yaşamı yerine kır yaşamı sürmem gerektiğini kesinlikle önermişlerdi, oysa ben o zamanlar hangi biçimde olursa olsun kentte ölmeliydim kırsala geleceğime. Leoben'de okula gitme düşüncesi bir kez ortaya çıkmıştı, ben de Leoben'e gitmiştim, madencilik öğreniminin olanaklarından faydalanıp bildiklerim dışında yeni bilgiler edinmek ve deneyim kazanmak için, ama daha Leoben'de trenden iner inmez orası beni itmişti. Böylesi bir yerde sen yalnızca mahvolursun, gerekenden bir gün bile daha fazla varlığını sürdüremezsin, demiştim o zamanlar kendime ve Leoben'de bir gün bile kalmam gerçekten gerekmiyordu ve aynı gün gene Viyana'ya dönmüştüm, Leoben'i oradan değerlendirmek istemiştim. Semmering üzerinde olduğum sırada beni bir sıkıntı duygusu sarmıştı, kafamda ve bütün gövdemde. Leoben gibi ufak kasabalara dayanan insanlar nasıl oluyor da varlar diye düşünmüştüm o zaman ve nihayet bizim ülkemizde bile birkaç yüz bin kişi tartışmasız bütün yaşamları boyunca Leoben gibi kasabalarda ömür geçirmekteler. Leoben'de öğrenime başlama düşüncesi en önce benden değil, anne tarafından büyükbabamdan gelmişti, kendisi de bir zamanlar madencilik okumuştu, ama Leoben'de değil Padua'da, ki ikisinin arasında son derece büyük bir fark vardı. Bir seferinde de İngiltere'ye gitmeyi düşünmüştüm, mümkünse Oxford'a ya da Cambridge'e diye düşünmüştüm, bu düşünce ile kendimi önde gelen düşünce insanlarının sırasına koymuştum hemen, çünkü bunların en önemlileri İngiltere'de, yani Oxford ya da Cam-bridge'de okumuşlardı ve sonra orada ders vermişlerdi ve İngiliz dili benim için hiçbir zorluk yaratmadığından İngiltere'ye giderken doğru yolda olduğuma inanmıştım. Ama İngiltere'deki iklimi, en azından Oxford ve Cambridge'dekini hesaba katmamıştım, bu iklim benim gibi hastalığı olan biri için çok daha zararlıydı ve hangi yöne giderse gitsin daha başlangıçta her türlü çabayı yok ediyordu. Yalnızca on gün İngiltere'de kalmıştım, oysa anne babamla en azından altı ay için vedalaşmıştım ve İngiltere'ye gidişimden on gün sonra Peiskam'a döndüğümde içinde bulunduğum çöküntü bütün şiddetiyle bugür bile gözümün önünde. O zamanlar kendimi gerçekten de gülünç duruma düşürmüştüm, ama o zaman bile içimi kaplayan hastalık, henüz ortaya çıkmamış olsa da bunun suçlusuydu. Benim için İngiltere ve Londra denince hatalı bir imgeden başka geriye hiçbir şey bırakmayan bu yıkımdan sonra yurtdışı olanaklarından vazgeçmiş ve tamamen artakalan yurtiçi olanaklarına yoğunlaşmıştım, ama bir yanda Viyana, öte yanda Innsbruck arasındaki olanaklar asla kabul edilemezdi. Benim gibi ve benim kökenimden gelen insanlar için çoğu zaman görüldüğü üzere yozlaşmış bir öğrenci rolü oynamak istemediğimden kanımca en iyi olanak olan hiçbir öğrenim görmemekte karar kılmıştım, hiç değilse bir kamu okulunda okumaktan vazgeçmiştim ve bu yüzden, denildiği gibi, düşünsel bir dalda kendimi geliştirmek için güçlü ve karakter sahibi olduğuma inanmıştım. Ayrıca dünyada müzik dışında hiçbir şeyin beni bu derece ilgilendirmediğini ve müzik dışındaki her şeyin anlamsız olduğunu birden kavramıştım. Viyana yıllarım işte böyle açıklanır. Müziğe gelince, onu kendim için keşfettiğim andan itibaren en iyi kavradığım şey olmuştu. Bir seferinde babamla ahbap olan bir gazeteciyi tanıyarak <span class="calibre2">Presse</span> gazetesine girebilirdim, ama epey güçlü olan sağduyum beni böylesi bir sapıklıktan korumuştu. Stubenring denilen yerde ablamla birlikte otururken her gün mümkün olan bütün kütüphanelere gittim ve öğrenim amaçlarım için faydalı ve aynı ölçüde de müzik konusunda eğitimli insanlarla buluştum, bunlar hemen hemen kısa süre içinde kendiliğinden ortaya çıkmışlardı, çünkü araştırmalarım için zamanla kaçınılmaz olmuşlardı. Bu yolla sadece müzik teorisi ile ilgili en önemli kitap ve makaleleri değil, aynı zamanda bu kitap ve makaleleri yazan kişileri de tanımış oldum ve bundan en iyi biçimde yararlandım. Bunun yanında genel olarak da Viyanalı-</p>
<p class="calibre1">ların sanatsal ürünleriyle ilgilendim ve nerdeyse her gün konsere ya da operaya gittim. Kısa süre içinde müzik konusunda inisiyatifi ele alıp önce operaya gidişlerimi, sonra da konser ziyaretlerimi kısabiliyordum, programlarda da bana göre aynı parçaların fazlasıyla tekrarı bulunuyordu, zaten bu durum Viyana için hep karakteristik olmuştur, yeniyi, dolayısıyla da en ilginç olanı arzulayan biri için kısa sürede hiçbir şey sunamaz olmuştur. Artık eskiden olduğu gibi her gün bütün dünyadan gelenler değil, hep aynı orkestralar çalmaktaydı benim Viyana günlerimde ve esasında çok iyiydiseler ve iyiyseler de, bende her zaman, aynı orkestraların hep aynı şeyi çaldıkları izlenimi uyanıyordu, başka bir şey çalsalar ya da çalıyorlarsa da. Ama müzikte karar kılmış bir insanın doğal olarak bugün de Viyana'da bir yeri vardır. Yalnız bu kentin atmosferine uzun süre asla dayanılamaz, bırakalım doktorların daha ilk başta Viyana'nın havasının benim için <span class="calibre2">en tehlikeli hava</span> olduğunu açık açık söylemelerini. Toplam yirmi yıldan fazlasını Viyana'da geçirdim, kesinlikle sadece müzikle birlikte. Birden bıktım ve Peiskam'a geri döndüm. Bu adımı atmak doğal olarak bir çıkmaz sokağa soktu beni, bunu bu notlar da ortaya koymakta. Peiskam'da öğleyin saat ikide beni aldıklarında hâlâ sıfırın altındaydı sıcaklık, bu notları yazdığım Palma'ya varışımda termometre artı on sekiz dereceyi gösteriyordu. Ama durumum bu gerçek karşısında daha iyi olmamıştı, tam tersine. İlk gece otelde ölmekten korkuyordum. Bu hastalığı bilen biri neden söz ettiğimi anlayacaktır. Varışımın ertesi günü bütünüyle, kapalı perdeler ardında yatakta kalarak iyileştim. Bavulları boşaltmak söz konusu değildi. Doğal olarak böylesine ani iklim değişiminin ne anlama geldiğini önceden biliyordum, ama bu derece merhametsiz bir durumu beklemiyordum. Gerçekten de bütün gün yatakta kalmakla yetindim ve iki kez bir bardak su içtim, bunu da sırf ilaçlarımı almak için yaptım. Herhalde resepsiyonda ne kadar kötü durumda olduğumu hemen görmüşlerdir ve hiç sorun çıkarmadan bana aynı odayı verdiler. Bavulumu <span class="calibre2">son derece yavaş</span> boşaltacağım, dedim kendi kendime sırtüstü yatakta uzanmış tavana bakarken ve Peiskam'da yarıda kestiğim hayallerimi sürdürürken. Uçuş bundan önce atlattıklarım gibi korkunçların en korkuncuydu. Sanki yapmamam gerekirmiş gibi, ama gene de ikinci gece sabah saat üçe doğru kalktım ve bavullarımı boşaltmaya başladım ve bu arada hiç de sandığım kadar zayıf olmadığımı fark ettim. Bu büyük, normal olarak iki kişilik düşünülmüş, ayrıca büyük banyosu ve hiç de daha küçük olmayan antreleriyle, sadece eski kenti değil aynı zamanda denizi de gören bu odaları seviyorum. Ve ayrıca kesinlikle sessiz. Sabahları yalnızca horozların ötüşünü duyuyorum, tersaneden gelen birkaç tok vuruşu, köpek havlamalarını ve belki bir de bir annenin terbiyesiz çocuğunu azarlayışını. Burada böylesi cömert bir odada lüks içinde yaşadığım halde yerlilerden izole olduğum duygusunu taşımıyorum, hemen altımdaki eski kentte bu lüksün tam tersine her şey beni onlardan ayırıyor. Ama hastalığım bu lüksü affettiriyor diye düşünüyorum. Ama temelinde hiç vicdai: azabı duymuyorum artık, dedim kendi kendime. Yaşamın sonuna gelindiğinde vicdan azabı son derece gülünçtür. İkinci gece bavullarımı boşaltmaya başladım. Önce giysi ve çamaşır bavulumu. Tam birkaç giysi ve çamaşır çıkarmış ve dolaba yerleştirmiştim ki kendimi yatağa attım. Çoktan beri bu derece güçlü bir nefes darlığı bana bu kadar zorluk çıkarmamıştı. Bu durumu sağlıklı olanlara bile dokunan hızlı iklim değişimine bağladım, kaldı ki bana dokunmasın. Ama sonunda birinci bavulu boşaltmıştım ve Mendelssohn Bartholdy hakkında yazacağım çalışmama gerektiği için aldığım bütün kitap ve yazıların olduğu ikinci bavulumu boşaltmaya başladım. Önce kitapları ve yazıları nereye koyacağımı bilemedim, bunları nereye ve şunları nereye, bir plan yapıncaya kadar, bu kitap ve yazıların masanın üzerinde ve dolapta <span class="calibre2">nasıl</span> yerleştirileceğine karar verinceye kadar, gerçekten de bavulu boşaltırken plana göre hareket ettim. Bunu yaparken Mendelssohn Bartholdy hakkında <span class="calibre2">hâlâ</span> böyle bir çalışma yapmanın bir anlamı olup olmadığını sordum kendi kendime. Bir yandan kendime böyle bir çalışma yapmanın anlamsız olduğunu söylerken, öte yandan <span class="calibre2">bu çalışmaya ne pahasına olursa olsun</span> başlamalısın, dedim. On yıllık bir hazırlık, çünkü bu çalışmaya bunca zamandır hazırlanıyordum, böyle bir çalışmaya koyulma benim gibi tamamen yıpranmış durumda bulunan biri için yeterli neden midir? Dönüşümlü olarak <span class="calibre2">hiçbir şey</span> böylesi bir çalışmayı haklı göstermez ve <span class="calibre2">her şey</span> böyle bir çalışmayı haklı gösterir, di-</p>
<p class="calibre1">yordum. Sorun böylesi bir çalışmanın anlamını ya da anlamsızlığını sormayı sürdürmek ya da vazgeçmekti ve ben bundan vazgeçtim ve sanki çalışmaya gerçekten mümkün olan en kısa zamanda başlamaya kararlıymışım gibi yaptım. Hem de şimdi, amaca ulaşmadan hemen önce sonuç olarak bütün varoluşumun bağlı olduğu her şeyi bir kenara mı itmeliydim, her şeyi mahvet-meli miydim, birazcık umut taşıyan ince iplikte bu çalışmayı sonuçta gerçekleştirmeli miydim? Bu çalışmayı yazacağım, ona hemen başlayamasam bile, bunu tahmin etmiştim ve hiçbir zaman inanmamıştım, çünkü kesin anlamsızlığa düşecek kadar deli değildim, bugün olmasa da yarın, yarın olmasa da öbür gün vesaire. Sırf bu çalışma için bu yolculuğa çıkmıştım, dedim kendi kendime. Kendime olumlu telkinde bulundum, her şeyi yazı masasına öylesine dizdim ki her an çalışmaya başlayabileyim ve balkondaki beyaz boyalı demir koltuğa oturdum ve sonra yine yatağıma uzandım ve birkaç saat gün sona erinceye kadar balkon koltuğu ve yatak arasında ve tersine gidip geldim. Akşama doğru kente gittim. Aslında yalnızca Molo'ya kadar gitmeyi, belki de Molo'daki eskiden beri çok iyi tanıdığım ve orada her zaman iyi yemek yediğim balık lokantasında oturmayı tasarladım-sa da, sonradan gene de Lonja'dan geçip <span class="calibre2">Borne</span> ye kadar gittim, orası Franco'nun hayatta olduğu zamanlarda, yani faşistlerin zaferinden yıkılışına kadar yalnızca <span class="calibre2">Paseo del Generalisimo</span> diye anılırdı, oturdum, sıcak olduğu için, ama gene de kendime söylediğim üzere dikkatli olmak için Canellas'ların karşısındaki kahvenin terasına oturdum, burada yıllarca, evet nerdeyse on yıldır, gerçekten de hep aynı salam ve peynir ve zeytinden ve bir bardak sudan oluşan kendi yiyeceğimi seçmekteydim ve o iyice eski, beyaz boyalı hasır koltuklarda otururken, büyük bir espressoyu yudumlarken ve güneş henüz yapraksız çınar ağaçları arasında parıldarken gözlerim kapalı son Palma gezilerimin birinde, burada, <span class="calibre2">Borne'de</span> konuştuğum ve benimle şimdi gözlerim kapalı hasır koltukta oturduğum bu terasta kahve içmeye davet ettikten sonra bana korkunç öyküsünü anlatan Münihli genç kadının adını düşündüm. <span class="calibre2">Anna Hardtl'dı</span> adı genç kadının. Ve <span class="calibre2">ben</span> değildim onunla ilk konuşan, tersine oydu benimle ilk konuşan. Her neyse. Kahvenin karşısında parfümeri dükkânları olan, Viyana'dan tanıdığım, orada müzik eğitimi gören (ünlü Wührer'den piyano öğrenen) Canellas'ların kızlarından biriyle, şimdi anımsamadığım bir nedenle gülerek çınar ağaçlı yolda yürüyordum ve <span class="calibre2">Anna</span> adını andım, Canellas kızları ile son yıllarda yaptığımız ve severek anımsadığımız birçok öğleden sonra gezintisinde Andraix'e yaptığımız bir ziyarette tanıdığım benden birden yüksek sesle çıkan bu <span class="calibre2">Anna</span> sözcüğünü kız kendi üzerine alınmıştı. Bugün neden bu kadar yüksek sesle bilmediğim biçimde <span class="calibre2">Ama </span>diye seslendiğimde, önümüzde yürüyen genç bir kadın birden dönmüş ve: <span class="calibre2">Evet?</span> demişti. Ve sonra büyük şaşkınlıkla: <span class="calibre2">benim adım Anna</span> demişti. Kendiliğinden dönmüştü, çünkü ona sesleniliyor sanmıştı. Genç kadını birden görmek benim ve yanımdaki kızın havasını tamamen değiştirmişti. Kadının görüntüsünden dehşete kapılmıştım. Üzerinde matem giysisi taşıdığı açıktı ve tedirgin ve zavallı bir etki yapmaktaydı. Bir yabancıyla bir anda konuşmaya girişmek benim tarzım değildir, bunu yapabilmek için her türlü koşulum eksiktir, ama genç kadının yüzünü gördüğüm anda ve gerçekten de o anda ortaya çıkan duygu acıma değil, böylesi umutsuz bir yüzden doğrudan doğruya etkilenerek genç kadına bizimle, yani Canellas'ların kızı ve benimle terasa oturup kahve içip içmeyeceğini sordum; daveti yapar yapmaz kendimi suçladım, çünkü bunu genç kadına merhamet eden bir sesle değil, onu incitecek biçimde söylemiştim ve daveti yaptığıma üzülmüştüm, ama daveti ve onu dile getirmiş olmamı o anda geri alamazdım ve böylece davetimi şimdi başka, benim algıladığıma göre daha uyumlu bir sesle yinelemiştim, oysa bu ses de tamamen beceriksizce oldu diye düşündüm sonra. Kendisini <span class="calibre2">Anna Hardtl</span> olarak tanıştıran genç kadının daveti hemen kabul edişine şaşırmıştım. Günler sonra tekrar insanlarla konuşmanın hoşuna gideceğini söylemişti ve bundan sonra anlattıkları tıpkı dengesini tamamen kaybetmiş ve mahvolmuş bir insanın anlattıklarıydı, Santa Ponsa'da oturuyorum, demişti, sonra bir ölüm olayından söz etti, sonra kapalı bir konsolosluktan, sonra pahalı bir öğle yemeğinden, soğuk bir odadan, daha biz kahveye giderken onun söylediği şeyler cinnet getirmeye yakın bir insanın söyledikleri gibi geliyordu kulağa. Üçümüz kahveye oturur oturmaz bu son derece acı verici durumu kavradım ve şimdi artık nasıl bir tepki gösterecvğirni, hele* küçük C afıellas da beni tamamı-n ortada bırakınca o andaki olayı asla anlayamadım ve ilgisizce pencereden dışarıya baktım, çünkü şimdi bizimle masada oturan insanın nasıl biri olduğu görülüyordu, umutsuz biri söz konusuydu. Yabancı biriyle, birden aynı masada oturmaya, bütün İspanyollar gibi alışkın olmayan genç Canellas için bütün bu durum yürekler acısıydı. Ve ben bir kelime bile edemeden, sözcükleri arayarak, ama bir sözcük bile bulamamanın utancını taşıyordum ve hiç istemediği halde bir insanı hem de herhalde sert bir biçimde zorladığım için kendime sitem ediyordum, genç kadın belki ne benimle ne de onu hiç ilgilendirmeyen Canellas'la aynı masada oturup kahve içmek istiyordu, sırf onu kaba olmasa da, hemen hemen hiç duyarlı olmayan bir tonda bizimle terasta kahve içmeye davet etmem yüzünden utanıyordum ve bir konuşmaya başla-yamıyordum, bir tek sözcük bile edemiyordum, hele genç kadının biraz önce o büyük umutsuzluğu ve çaresizliği içinde söylediklerini bile daha fazla açamıyordum. Kendisini zorladığım insan da aynen o biçimde burada oturmakta diye düşündüm. Genç bayan Canellas da bunu aynen hissediyor olmalıydı ki uzun bir süre bana bakamadı bile. Ama utanç duygumla kendi yarattığım bu durumdan kurtulmak için bir şansım olamazdı. Birdenbire genç kadına bütün sinirimle adını sordum, oysa o bana adını onu kahveye davet ettiğim sırada zaten söylemişti. Ama severek yineledi: <span class="calibre2">Anna Hardtl.</span> Bütün bu durum bana göre değildi. Böylece üçümüz de sustuk ve herkesin kendi içinde bu durumun bütün dehşetinin farkında olduğu apaçıktı. Birden Anna Hârdtl'dan şunları duyduk: Ağustos sonunda kocası ve üç yaşındaki oğlu ile, Münih'in doğusundaki bir banliyö olan Trudering'de elektrikçi dükkânı açtıktan sonra, her ikisi ve de çocuk, özellikle de resmi dairelerin bu dükkânın açılışı sırasında azap verici iğrençliklerinden huzur bulamayıp bitkin düştükleri için iki haftalığına Santa Ponsa'ya gelmişler. Benim, onların bu yıl içinde dükkân açılmadan önce ve dükkân açılıncaya kadar neler çektiklerini, bağımsız olmayı istemenin en korkunç şey, en imkânsız şey olduğunu, günümüzde bunun eskisinden daha beter hale geldiğini anlamamın imkânsız olduğunu söylemişti. Ve kocasının da, anlattıklarının hemen başında belirttiği gibi, en zoru olduğunu.</p>
<p class="calibre1">Zoruydu, dedikten sonra hemen kocasının yasını tuttuğunu anlamıştım, oysa o ana kadar bunun farkına varmamıştım. Kocası yeni yirmi üç yaşına girmişmiş, Nürnbergiiymiş, yoksul bir aileden geliyormuş, oysa kendisi kendi deyişiyle daha varlıklı bir aileden geliyormuş Kosenheim civarında doğmuş. Kocası Nürn-berg civarında bir mühendislik okuluna devam etmiş ve bu mühendislik okulunu bitirmiş de, daha önceden tanışıyorlarmış ve bu yüzden onun bu okula devam etmeyi sürdürmesi en zorlu şey olmuş, ama sonunda bunu başarmış, çünkü mühendislik okuluna gitmezse babasının her ay ona ödediği paralar kesilirmiş, anlattığına göre çok az bir para doğal olarak, ama kocası bütün gücünü toparlamış ve mühendislik okulunu gerçekten de bir sömestr önce bitirebilmiş, hiç de lüzumu olmayan <span class="calibre2">olağanüstü bir başarıyla</span>, dedi. Ona olan sevgisiyle Trudering'de dükkân işine girişmiş, bu kadının fikriymiş, çünkü kadın kocasının bir büroda mahvolup gideceğini düşünüyormuş, hem yeni kurdukları aile için kendi dükkânını işletmek bir büroya gitmekten daha iyi olurmuş, ayrıca onda <span class="calibre2">bağımsızlık</span> sözcüğü başka hiçbir sözcüğün uyandırmadığı gibi hayranlık uyandırırmış, ama bu sözcükle tongaya basmış. Kocası bundan böyle küçük bir işadamı olmayı banliyölerde, muhtemelen kamusal bir hizmette, ömür boyu gelirin garantilendiği bir işte itibarlı bir memur olmanın yanında seviyesinin altına düşmek olarak algılamamış, tam tersine genç karısının isteğini kavramış ve işadamı olarak sonuçta çalışma ve akılla küçük, önemsiz bir işi, şansı yaver giderse ve karısına güvenirse günün birinde büyük, hatta önemli bir işe dönüştürebileceğini düşünmüş. İkisi bu kararı verdikten sonra Trudering'deki yeri kiralayıp, düzenleyip sonunda açabileceklerini sanmışlar. Ama benim bu çabucak yazdığım ve Borne'de kapalı gözlerle akşam ılıklığında gördüğüm işlem bir yıldan fazla sürmüş, genç kadın bu yılı iç karartıcı olarak adlandırıyor, çünkü bütün resmi makamların korkunçluğuna sonradan bir de çocuk eklenmiş ve sonra, belki de bunun sonucu olarak garip bir hastalık ortaya çıkmış, ölümcül olmasa da sinsi, ama tatsız ve gövdesinin tümünde ufak kahverengi lekeler çıkaran bir hastalık, doktorlar gövdede böylesi lekeleri daha önce hiç görmediklerini söylemişler. Ama sonunda ikisi, genç kadının anne babasının büyük yardımıyla, ki genç kadın bu paranın ne kadar olduğunu belirtmedi, dükkânlarını açabilmişler. Ama açıldığı zaman asıl güçlükler başladı, dedi genç kadın, ben bunları Borne'de koltukta otururken yeniden bütün ayrıntısıyla duydum, ses tonunu, her şeyi. Malı gönderenler kredi ile malı göndermek istememişler ve depo mümkün olduğunca büyük olmalıymış, gönderdiklerinde ise yanlış malı göndermişler ya da eksik malı, böyle adlandırıyordu, taşıyıcılar son derece dikkatsiz olduğu için ve bugün artık kimse hiçbir şey için sorumluluk taşımadığından, çoğu zaman içinde yarı yarıya kırılmış aletin bulunduğu bir yığın sandık geliyormuş. Bir yandan bütün gününü çocukla uğraşarak geçirirken, öte yandan aynı günü kocasına dükkânda yardım ederek geçirmek zorundaymış, kocası kendisiyle karşılaştırıldığında ticari açıdan sorumsuzluk sınırına dayanacak biçimde beceriksiz çıkmış, çünkü kendisi kocasından farklı olarak herhalde orada akrabaları olduğu içindir, garip bir biçimde Erlangen'de bir zamanlar ticaret akademisine gitmişmiş. Ama bu açıdan kocasına sitem edememiş, çünkü <span class="calibre2">kendisi</span> onu dükkân açmaya ve asıl mesleği olan elektrik mühendisliğinden vazgeçmeye zorlamış. Belki de yanılmıştım ve en büyük hatamdı, dedi, kocamı daha önce çizilmiş olan yolundan ayırıp bu dükkânı açmaya zorlamak. En büyük güçlükleri düşünmüş olsalar da doğal olarak asıl güçlükleri öngörememişler, ayrıca üzerlerine yığılacak ne büyüklükte olursa olsun güçlükleri yenebilmek için son derece iyi niyetli ve son derece umutlu bir dönem ler indeler m iş. Ama kocası, ki bunu iş işten geçtikten sonra saptamış, her türlü bağımsızlıktan uzak biriymiş. Trudering'de bir dükkân açma kararını vermeden önce uzun yıllar onunla birlikte olduğu için bunu görmesi gerektiği halde bilememiş, ama belki de, dedi, hepsini görmüş, ama görmek istememişmiş. Trudering'de, temelde büyük iddiaları olmayan bir iş kadını olmayı, kocası ve çocuklarıyla mutlu olmayı öyle güzel hayal etmiş ki. Ama hesabı boşa çıkmış. Kocası onu bu hayalden uzaklaştırmış ve çocuk da kadının dükkânla uğraşması yüzünden eğitimi için gereken dikkat ve himayeden yoksun kalmış. Çocuk bizim işe nasıl saplanıp kaldığımızı hissetti, dedi. Önce veda etmek isteyen Canellas'ların kızından kalmasını rica etmiştim, şimdi birden dikkatle genç Anna Hârdtl'ın anlattıklarını dinliyordu, doğal olarak hiç tepki vermiyordu, bunu beklemek de fazla olurdu zaten, ama bana hiç değilse anlayışlı göründü. Bu arada genç kadın dükkânın Trudering'in en iyi caddesinde bulunduğunu söyledi. Ağlamamak için kendini zor tutuyordu, öte yandan ben, henüz bütün ayrıntısıyla açmadığı felaketini anlatmaktan onu alıkoymak niyetinde değildim, çünkü şimdi artık bundan sonra gerçekten neler olduğunu duymak istiyordum. Genç kadın kronolojik bir anlatımı doğal olarak başaramıyordu ve ben şimdi bunları yazarken çok daha planlıyım, ona bunu söylemek pek mümkün değildi. Büyükbabam ve büyükannem çocuğumuzla ilgilenemeyecek kadar uzakta oturuyorlardı, dedi. Annem kocamdan hoşlanmazdı, annem, kızları evlenen her anne gibi, kocanın kızını ondan kopardığı, elinden çekip aldığı yönünde o deliliğe sahipti, son derece haksızdı da. Esas olarak herkes tarafından terk edilmiştik ve bir tek dükkânla ilgili sıkıntılarımız bize kalmıştı, dedi. Artık asla tahammülünün kalmadığı doruk noktada birden kocası ve çocuğu ile birkaç haftalığına Mallorca'ya uçma fikri gelmiş aklına. En ucuz yolculuğu değilse de nerdeyse en ucuzunu seçmiş, odanın deniz gören balkonu olması tek isteğiymiş ve Ağustos sonunda, yani bundan bir buçuk yıl önce Münih'ten Mallorca'ya uçmuşlar. Biliyor musunuz, ben yirmi bir yaşındayım henüz, demişti ve sözlerine devam edememişti. <span class="calibre2">Paris Oteli</span>, dedi, yerleştiğimiz otel. Ben her şeyin başka türlü olacağını sanmıştım. <span class="calibre2">Nastl</span> başka türlü olacağını söyleyememişti, ben nasıl başka türlü diye sorduğum zaman da söyleyememişti. Varışlarından hemen sonra sabahleyin çocuğu ile denize girdiğinde bundan iğrenmişti. Çocuk da. İki şezlong kiralamışlar ve saatlerce hemen otel duvarının altında bu şezlonglarda bin ya da iki bin insanın arasında sessizce oturmuşlar. Asla sohbet edememişler, çünkü otelin yanında bir inşaat alanı varmış ve bu yüzden her türlü konuşma olanaksızlaşmış. Otelden çıkmayı denemişler, ama bu da olanaksızmış, hiçbir otelde yer bulamamışlar. Bu yüzden daha ikinci gün Münih'e geri dönmeyi düşünmüşler, ama bunu da yapamamışlar, çünkü uçakta hiç yer yokmuş. Gece gündüz kulaklarımızı tıkamak zorunda kaldık, dedi, ve son derece iğrenç bulduğumuz için denize de gitmedik ve karada içeriye doğru gittik, ama buralarda da sıcaktan ve pis kokulardan ner-</p>
<p class="calibre1">deyse ölecektik. Ve bir an bile gürültüden kurtulamamışlar, duvarları iyice ince olduğundan yandaki odada yatan birinin yatakta dönüşünü bile duydukları odada ancak baygın düşünce uykuya dalabilmişler. Dolabın kapağını açtığımda dışarıyı gördüm, dedi, çünkü dolabın arka tarafı hava yüzünden delinmiş beton duvardan başka bir şey değildi, on santimden daha kalın değildi. Gece öylesine bir cereyan oluyordu ki üçümüz de üşüttük. Çocuk da hastalandı. Gündüzleri bara sığınıyorduk, orası rutubetli olsa da dayanılırdı. Tam pansiyonumuz vardı, ama yemekleri yiyemedik. Beşinci gün oldu olay, dedi. Kendisi, gene herhalde baygın düşerek sabah saat ikiye doğru uykuya dalmış ve sonra gene sabah saat beşe doğru uyanmış. Dehşet içinde. Çok pusluydu, dedi. Kocamın yatakta olmadığını fark edince, çocuk da uyumuştu, kalktım ve balkona çıktım. Ama kocam balkonda değildi. Gene yatağa uzandım, ama hemen ardından gene kalktım ve balkona çıktım ve korkunç bir hisse kapılmıştım, dedi, ve balkondan boşluğa baktım. Balkonun altındaki betonun üzerinde bir ceset yatmaktaydı, üzerine örtü örtülmüştü. Hemen bunun kocam olduğunu anladım, dedi genç kadın. Otelin lobisinde ona cesedi daha sabah üçte bulduklarını, başının tamamen parçalandığını söylemişlerdi. Otel müdürü onu uyandırıp ürkütmek istemediğini söylemiş, onun aşağıya otel lobisine gelmesini beklemiş, bu da işte şimdi olmuşmuş. Gerçekten kocası imişse ki bunda kuşku yokmuş ve o kocasını kesinlikle teşhis ederse kendisi bundan sonraki işlemleri yoluna koyarmış. Genç kadın izahat vermeyi birden son derece sakin biçimde sürdürebildi ve izahat vermeye razı ettiğim için sakinleştiğini düşündüm şimdi. Sanki dün olmuş gibi anlattıklarını gene duymaktaydım. Ağzını aça-madan sekizinci kattaki çocuğunun yanına gitmişmiş, asansör bütün ucuz otellerde olduğu gibi gene çalışmamaktaymış ve sonra gene çocuğu ile birlikte lobiye inmiş. Bu arada, dedi kendisi, bir yığın meraklı toplanmış, oysa saat henüz altıya geliyormuş. Bir doktor belirmiş, bir polis, sonra kocasının cesedini Palma'dan çağırılan cenaze arabasına koymuşlar ve onunla birlikte gitmişler. Kendisi bütün bu olaylara hiç katılmadan lobide oturakalmış, yarım saat kadar ayağa kalkamamış ve çocuğunu bağrına basmış. Sonra odasına çıkmış ve iki gün odadan dışarıya çıkmamış.</p>
<p class="calibre1">İkinci gün öğleye doğru aşağıya lobiye indiğinde ona kocasının Palına mezarlığına gömüldüğünü söylemişler ve eline mezarın numarasını gösteren bir kâğıt tutuşturmuşlar. İşte hepsi buymuş. Kendisi taksi ile mezarlığa gitmiş, saatlerce süren umutsuz bir aramadan sonra mezarı bulmuş. Hava korkunç sıcakmış ve o, o anda ölmekten başka bir şey dilememiş. Ama bu dileği yerine gelmemiş. Dehşet içinde kocasının mezarda yalnız gömülmedi-ğini, ama cesedinin, güney ülkelerinde yer darlığı yüzünden gerekli ve yaygın olduğu üzere yedi katlı bir beton mezar sandukasında, ondan bir hafta önce ölen <span class="calibre2">îsabella Fernandez'in</span> cesedinin yanma yatırıldığını görmüş. Böylece kendisi çocuğu ile birlikte kocasının ölümünden iki gün sonra, neden Paris Oteli'nin balkonundan düştüğü bilinmeyen kocasının ve çoktan betonlanmış ve üzerinde adı bile bulunmayan mezarının önünde durakalmış, üzerinde sadece tamamen yabancısı olduğu, yetmiş bir yaşındaki bir kadının adı ve sarımsı mermer levhaya yapıştırılmış sayı, kocasının sayısı varmış. Bu izahatı, bu arada kendisine ikinci kahveyi ısmarlayan genç kadın, son derece sakin biçimde verdi. Sonra birden ayağa kalktı ve aslında mezarlığa gitmek niyetinde olduğunu söyledi, tıpkı her günkü gibi, yedi gündür Palma'daymış ve her gün artık aşina olduğu mezarlığa gidiyormuş. Burada Palma'da severek kalmak istermiş, Almanya'da sadece mutsuz oluyormuş. Bu arada halletmesi gereken acıklı hukuki işlemler için iki kez Palma'ya gelmiş. Önce Alman konsolosluğuna güvenebilir sanmış, ama bu konsolosluk onu ortada bırakmış, sonunda Anna Hârdtl tarafından uygunsuz bir talepte bulunulduğunu ve rahatsız edildiklerini hissetmişler ve genç kadın daha fazla konsolosluğa başvurmaktan vazgeçmiş, ama böylece de yırtık bir Palma'lı avukatın eline düşmüş, bu adam her şeyi halletmiş ama onun elinde avcunda kalan bütün parayı kaptığı gibi kadının bir Münih bankasından yüksek bir kredi almasına yol açmış. Bu durumun en garip yanıysa polisin Anna Hârdtl ile olay hakkında hiçbir soruşturma açmaması, kendisinin polisten hiçbir kimseyle konuşmaması, polisin bir tek cenaze işlerinin faturasını ona yollaması olmuş. Bundan çok sonraları Canellas'm kızı bana bir an için bir cinayetin de söz konusu olabileceğinden kuşku duyduğunu söyledi, bu düşünce tamamen saçma göründü ve daha sonra bunu düşünmedik. Gerçek şu ki Santa Ponsa'daki Paris Oteli'nin balkon demirleri yalnızca yetmiş santim boyundaydı ve bu durum İspanyol kanunlarına göre de yasaya aykırıydı ve genç bay Hardtl'ın bir an için balkona hava almaya ya da belki bir sigara içmek için çıkıp, belki de yarı uykuluyken, balkon demirlerinden aşağıya, doğrudan doğruya balkonun altındaki betona düşmüş olması en büyük olasılıktı. Bu arada bir soruşturma açılmışmış, böyle demişti genç bayan Hârdtl, artık mezarlığa gitmek üzere ayağa kalkmıştı, ama kendisinin <span class="calibre2">ne</span> gibi bir soruşturma yapıldığından haberi yokmuş. Münih'ten kocasının bir fotoğrafını getirmiş, bize göstermek istedi bu fotoğrafı ve gösterdi, koyu renk saçlı bir adam portresiydi, hiçbir özelliği olmayan milyonlarcası gibi bir genç, zayıf, hüzünlü yüz hatları olan, daha çok güneyliyi andıran bir tip diye düşündüm, Bavyeralı değil. Ve sonra genç bayan Hârdtl'a mezarlığa benim ve genç bayan Canellas'm onunla birlikte gelip gelemeyeceğimizi sorma düşüncesi ve akıl almazlığı bana ait değildi, Canellas'a aitti. Bununla neyi amaçladığını bilemiyorum, olasılıkla, her şeye rağmen epey ayrıntılı olsa da umarsız belirtilerini deneyimlediğimiz bu deyim yerindeyse trajediye dair dolaysız görüşlere, kanıtlara sahip olmak istemişti. Sonra üçümüz birden Jaime IH'e çıktık ve sonra mezarlığa gitmek için bir taksiye bindik. Palma'daki mezarlık son derece büyük ve hiç değilse Orta Avrupa anlayışı için önce son derece yabancı ve bu yüzden de tuhaf, daha çok Kuzey Afrika'yı ve çölü anımsatıyor ve her zaman, nerede gömüleceğim fark etmez diye düşünmüş olmama rağmen, <span class="calibre2">burada</span> gömülmek istemem diye düşündüm. Genç bayan Hârdtl taksinin mezarlığın hangi giriş kapısına gitmesi gerektiğini bilmiyordu ve gerçekten de taksi en ters girişte durdu. Genç kadın bu yüzden aceleyle yolunu şaşırdı, ölmüş kocasının fotoğrafını elinde tutarak bizi durmadan bir o yana bir bu yana götürdü ve mezarı bulamadı. Sonunda ondan, içinden çürüme kokuları sızan morgun önündeki insanlara kocasının mezarının nerede olduğunu sormasını rica ettim. Ama bunu asla yapamıyordu. Elinden fotoğrafı aldım ve morgun önünde gri plastik paltolar giymiş adamlardan birine mezarın numarasını sordum ve o da belirli bir yönü gösterdi, hepimiz oraya yöneldik, genç bayan Hârdtl önden, biz arkasından, bu durum daha berbat ve daha itici olamazdı, ama biz böyle olmasını istemiştik, böylesini davet etmiştik ve sandığım kadarıyla meraktan çok acımadan, evet belki de genç bayan Canellas'm epey yardımcı olduğu sansasyon yaratma hırsından. Sonunda o binlerce, betonlanmış mermer dörtgenlerden birinin önünde durmuştuk, orada henüz işlenmiş <span class="calibre2">Isabella Fernandez</span> adını okuyabiliyorduk. Genç bayan Hârdtl'ın gözleri şimdi yaşla dolmuştu ve yanında getirdiği kocasının fotoğrafını mermer levhaya yapıştırmayı deniyordu, önce bunu beceremedi. Ama rastlantıyla bir yapıştırma bandının kalan kısmını cebime sokmuştum ve bununla fotoğrafı mermere yapıştırdım. Genç bayan Hârdtl kurşunkalemle Isabella Fernandez'in adının altına kocasının adını, yani <span class="calibre2">Hans Peter Hârdtl</span> yazmıştı, yağmur bu adı biraz silmişti, ama hâlâ okunabiliyordu. Zavallı insanlar, dedi, ya da birdenbire başlarına böyle bir talihsizlik gelenler, kendisi gibi ve doğru dürüst anlaşamayanlar, geliyor, ölüyorlar, aynı gün böylesi bir toprak üstünde duran, çoğunlukla iki ceset için değil de üç ceset için düşünülmüş beton deliğe tıkılıyorlar. Betonlanmış mermer levhaların hepsinden aşağıya küçüklü büyüklü plastik çiçek demetleri sarkıyordu. Bütün mezarlık morg kokusu ile doluydu. Önce, genç bayan Hârdtl'ı şimdi yalnız bırakmalıyız, diye düşündüm, ama sonra onu taksiyle tekrar kente geri götürmemiz daha iyi olur gibi göründü, deli gibi ağladığında utandık, kafamızı çevirip aşağıdaki mezarlığın arkasındaki çöle baktık. Aşağı yukarı beş dakika sonra artık orada dikilmeye gücü kalmamıştı ve bizden onunla birlikte mezarlıktan çıkmamızı rica etti. Dışarıya çıktık ve hiçbir yönde bir taksi görülmediği için mezarlığın hemen yanındaki palmiyelerle dolu bir parkın içinde bulunan akıl hastanesinin kapıcısı aracılığıyla taksi çağırttık. Kente geri döndük, ama sonra düşünülebilecek en hüzünlü izlenimi veren genç kadını oteline götürmeyi kararlaştırdık. Kendine gene korkunç bir otel seçmişti kalmak için diye düşündüm, aynı anda da ne yapabilirdi ki, artık korkunç mutsuzluğundan başka hiçbir şeye sahip olmadığına göre, bu iğrenç <span class="calibre2">Zenith Oteline</span> yerleşmek dışında başka şansı yok, ki burası bütün Calamayor'un en batık oteliydi ve buraya daha çok da yetmiş ila doksan yaşındaki Alman dullar Almanya'daki çocukları tarafından kendilerinden en ucuz biçimde kurtulmak için atılırlardı. Böyle bir otelde on iki hafta tam pansiyon geçirmek Almanya'da doğru dürüst yarım gün geçirmekten daha ucuzdur, dedim kendi kendime. On binlerce Alman dul her yıl noelde noel ağacının altında <span class="calibre2">kışı geçirme kuponu</span> denilen kuponu bulur, bu <span class="calibre2">uzun siireli kalış</span> anlamı taşır ve Mallorca'daki en iğrenç oteller için seyahat acenteleri tarafından yüzlercesi sunulur ve seyahat için Mallorca'ya gönderilirler, bu yolculuklardan çocuklarının ve kupon armağan edenlerin gizli isteği olan, mümkünse bir daha dönmemeleri için ve eğer dönerlerse yalnızca Joschi denilen ve seyahat acentesi jargonunda soğutma torbasına konulmuş ceset olarak dönmeleri beklenir. Doğal olarak Mallorca ve Palma'nın bu yüzünü de bilirim. <span class="calibre2">Zenith'de kalmak</span> en bunaltıcı durumdur, kokan delinmiş plastik mobilyalar ve güç bela koltuk değnekleriyle, aslında karanlık, havasız bodrum deliği olup yemek salonu denilen yere doğru sürüklenen çoktan ölmüş bunak erkek ve kadınlarla kahvaltı etmek ve deniz manzarasının tadını çıkarmak, bunu yapabilmek için pencerenin önündeki geçit vermeyen beş ya da altı metre yükseklikte inşa edilmiş teneke evlere bakmak. <span class="calibre2">Burada mı kalıyorsunuz?</span> demiştim genç bayan Hârdtl'ı indirirken. Bunu söylememeliydim, çünkü benim <span class="calibre2">burada nıı kalıyorsunuz?um</span> sonucu o gözyaşlarına boğulmuş bir ağlama krizine tutuldu. Bu umutsuz, evet gerçekten de korkunç mutsuzluğu içinde yalnız kalmış, bu ağlama krizine tutulmuş genç kadınla olan ilişkiyi tamamen kesmek olanaksızdı, genç bayan Canellas ve ben genç bayan Hârdtl'la ertesi sabah, onun deyimiyle <span class="calibre2">olayın geçtiği sahneyel</span> onun felaketinin geçtiği yere ricası üzerine, hayır diyemediğimiz için, gitmeyi kararlaştırdık, oysa bunu yaparak artık asla çekilmez olan bir durumun içine daha çok çekildiğimizin bilincindeydik. Doğal olarak otelimde uyuyamamıştım, genç bayan Hârdtl'la karşılaşmak karşı konulmaz bir sanrıya dönüşmüştü. Saat tam on birde kararlaştırıldığı gibi, genç bayan Canellas ve ben Hârdtl'ı Zenith Oteli'nden aldık. Sırf para hırsıyla inşa edilmiş olan bu tip otelleri insan anlatacak olsa, insanlar için yapılmış bir lağım çukurunu anlatmaya karar vermek zorunda kalır ki buna niyetli değilim. Şimdi genç bayan Canellas'm arabasındaydık, Santa Ponsa'ya ve aynı zamanda bilmediğimiz Paris Oteli'ne gidiyorduk. Birbirlerinden yalnızca bir buçuk metre aralıkta iki beton duvar arasından geçiyorduk, herhalde iki sahip tarafından on iki ya da on üç kat yüksekliğinde yapılmışlardı, aralarından geçmeye zorlanıyorduk diyebilirim ve birden genç bay Hârdtl'ın tam da boşluğa düştüğü balkona doğru bakabileceğimiz yerde durduk. İşte balkon yukarda, dedi genç bayan Hârdtl ve balkonu gösterdi. Ve işte şurada aşağıda yatmaktaydı, dedi. Başkaca bir şey söylenmedi. Yeniden duvarların arasından zorlanarak geçtik ve otomobile bindik. Hiç konuşmadan Palma'ya geri döndük, önce genç kadını kaldığı <span class="calibre2">Zenith Oteline</span> bırakacaktık. Bir daha onu görmedik. Olanaksızdı bu bizim için. Onunla başkaca randevulaşmadık da. Ayrıca kendisi ertesi gün Münih'e geri dönüyordu. Hâlâ vedalaşırkenki yüzünü görüyorum. Bu yüzü hep göreceğim. Bu arada yirmi dört yaşma! gelmesine rağmen genç bayan Canellas, o akıllı kız, Zaragoza'da bir Chopin konseri vermiş ve Madrid'de de konser vermişti, hatta şimdiden Salzburg Festivali'ne bir davet almıştı, Inca yakınına gidip orada birlikte akşam yemeği yemeyi önerdi. Sabah saat ikiye kadar dışarda kaldığımızı anımsıyorum ve yirmi yıldan bu yana dans etmememe rağmen onunla dans etmiştim. Bu görüntü ile Borne'deki hasır koltuğumda uyandım ve Canellas'ların pencerelerine doğru baktım. Işık yanıyordu, demek ki evdeydiler. Ama bugün, hemen bugün uğramayacağım onlara, dedim kendi kendime, ve uğrayıp uğramayacağımı kim bilir. Benim durumumdaki bir insan! Bakalım. Alacakaranlıktı, kalktım, hesabı ödedim ve otele geri döndüm, bir hastanın yapması gerektiği gibi yavaşça. Molo'da birkaç balıkçıyla sohbet ettim. Ama kısaca, yoluma devam etmek üzere. Meliâ'ya doğru giderken ne kadar çok hüzünle karşılaşıyoruz, dedim kendi kendime, <span class="calibre2">eğer</span> görebiliyorsak, başkalarının hüznünü ve umutsuzluğunu görüyoruz, başkaları da bizimkini görüyor. Genç, felakete uğramış kadın Palma'ya taşınmak istiyor diye düşündüm, ölen genç kocasının iyice yakınında olmak için. Ama Palma'da neyle ve nasıl yaşayacak? Dediği gibi artık Almanya'da yaşavamıyorsa burada hiç yaşayamaz. Doğal olarak şimdi bu genç kadını düşünmeyi kafamdan atamıyordum ve hemen Borne'de cadde tarafındaki hasır koltuğa oturur oturmaz, gene bu trajediyle karşı karşıya gelmemin gerçekten de nedeni ne olabilir diye düşündüm, hangi durumla gerçekten onunla karşı karşıya geldim. Bütün enerjimi Mendelssohn Bartholdy'me yoğunlaştırmam gerekirdi ve çalışmamla ilgili bu düşünce birdenbire bir buçuk yıl, hatta aslında iki yıl öncesinde kalmış olan Hârdtl trajedisini düşünmek zorunda bırakıyordu beni, belki de trajedi beni ancak şimdi gerçekten etkiliyordu, asıl kurban olan genç bayan Hârdtl ve oğlu belki de o sırada artık çoktan kanıksamışlardı bunu, evet, bu da olanaklıydı diye düşündüm ardından, belki de unutmuşlardı artık, korkunç. Gerçekten de son Palma yolculuğumdan beri artık bayan Hârdtl'ı ve onun felaketini düşünmemiştim, hiç aklıma gelmemişti. Ama şimdi, durum yüzünden, Borne'de hasır koltuğa kendimi sakinleştirmek ve gerçekten de dinlenmek için oturduğumda, birdenbire aklıma gelmişti ve kurcalayıp kurcalayıp duruyordu ve beni nerdeyse delirtiyordu. Otele giderken önce Canellas'ların zilini çalayım, dedim, ama sonra kendimi tuttum ve zili çalmadım, Palma'da üç dört kere Mendelssohn Bartholdy'me başlamak istemiş ama bir türlü başarılı olamamıştım. <span class="calibre2">Hiçbir yerde</span> bunu başaramadım. Sicilya'da da, Garda Gölü'nde de, Varşova'da da, Lizbon'da da ve Mondsee'de de. Bütün bu yerlerde ve daha birçok yerde durmadan Mendelssohn Bartholdy'me başlamayı denemiştim, bütün bu yerlere aslında başlanması gereken bu çalışma yüzünden gitmiştim ve oralarda gerektiği kadar kalmıştım, boşuna. Bu düşünce doğal olarak otele giden yolda beni bunalttı. Yoğun pis kokusuyla, baskı yapan bir havanın suçuydu birden ortaya çıkan ve beni yat kulübünün önündeki ufak parkta durduran nefes darlığıydı, hatta oradaki taş banklardan birine sakinleşmek için oturmak zorunda kaldım. Bu nefes darlıkları birden ortaya çıkar, hiç bilmiyorum neden, hangi birden ortaya çıkan nedenle olduğunu, o zaman nerede olursam olayım hep yanımda bulunan cam tüpçükten iki üç gliserin hapı çıkarıp yutuyorum. Ama her zaman etki yapmaları iki ya da üç dakika sürüyor. Geçen sefer burada kalışımla karşılaştırıldığında ne kadar da kötüleşti durumum diye düşündüm. Canellas'lar beni gördüklerinde ürkecekler. Öte yandan diye düşündüm daha kötü olması mümkün olmayan <span class="calibre2">asıl durumum</span> görülmüyor ya da hiç değilse ben öyle zannediyorum. Her şeyi yavaş, her şeyi dikkatli yapmak, dedim kendi kendime, dikkatli, bu dahiliyecinin en etkileyici sözüydü. Ama vazgeçmem diye düşündüm. Hele şimdi. Her şeyden önce hava nefis, baharatlı, tamamen canlanıyorum ve bir andan ötekine köpek gibi yere yıkıyor beni. Bilirim bunu. Ama bildiğim bütün iklimsel koşulların içinde Palma'nınki en iyisidir. Ve ada da Avrupa'daki en güzel adadır, yüz milyonlarca Alman'm ve aynı korkunç biçimde çevreye yayılan İsveçli ve Hollandalınm oluşu bile adayı bozamadı. Bugün eskisine göre daha da güzel. Ve hangi yer ve hangi bölgenin diye düşündüm bir de fena tarafı yoktur ki? Peiskam'dan ayrılmış olmam ve Palma'da yeniden başlamam iyi. Yeni bir başlangıç diye düşündüm ve taş banktan kalkıp yoluma devam ettim. Son derece büyük olduklarını anımsadığım palmiyeler şimdi daha da büyümüşlerdi, nerdeyse yirmi metre yükseklikteydiler, son üçte birlik bölümde hemen hepsinin hafif bir büklümü vardı. Büyük limandaki yolcu gemilerinin ışıkları ne kadar olağanüstü biçimde parıldıyor. <span class="calibre2">Victoria Oteli</span> yazısını okudum, orada da bir seferinde kalmıştım, ama şimdi son yıllarda iğrenç yeni zengin denen takım buraya hücum etmişti ve oteli çekilmez kılmıştı. <span class="calibre2">Hayır, bir daha asla Victoria olamaz,</span> dedim kendi kendime. Nefes darlığımdan yaklaşık on beş dakika sonra son derece rahat Molo'da yürüdüm ve hiç farkında olmadan eski âdetimi tekrarlamaya başladım; burada binlercesi bağlı olan yelkenlilerin ve yatların direklerini sayıyordum, çoğunluğu teknelerini satmak isteyen İngiliz-lere aitti ve nerdeyse yarısında <span class="calibre2">for sale</span> levhası asılıydı; artık İngiltere de saltanattan vazgeçti, dedim kendi kendime, mırıldanarak. Cümle beni neşelendirdi, oysa beni daha da hüzünlendi-rebilirdi. Otelde hemen odama çıkmadım, lobide oturdum. Tanıdık olmayan birini gördük mü, dedim kendi kendime lobideki en ideal yerde oturduğum sırada, hemen onun ne olduğunu ve nereden geldiğini bilmek isteriz. Bu merakımı en çok otel lobilerinde uygularım ve her seferinde bir otelde kaldığımda bu benim en sevdiğim oyuna dönüşür. Belki bu adam mühendistir? ya da daha ayrıntılı olarak baraj yapımcısıdır? Belki şu doktordur, dahiliyeci ya da cerrah? Şu ise büyük tüccar? Ve şu müflistir. Bir prens? Üstelik mahvolmuş. Böylelikle saatlerce otel lobisinde oturup kendime onun bunun kim olduğunu sorarım, sonunda lobiye giren herkesin kim olduğunu sorarım. Yorulunca odama çıkarım. O akşam sırf Borne'ye gidip geri dönüşüm ve daha çok da şu Hârdtl felaketinin hiç aklımdan çıkmaması yüzünden tamamen yorulmuştum. Eskiden bir bardak viski çıkarırdım odama, şimdi ise bir bardak maden suyu çıkarıyorum. Uyuyacağımı sandım ama uyuyamadım. Kürkümü sırtıma almam iyi oldu diye düşündüm, Borne'de otururken kesinlikle üşütebilirdim. Cümleler kafamızdayken, diye düşündüm, onları kâğıda geçirmemizin garantisi henüz yoktur. Cümleler bizi ürkütür, önce düşünce bizi ürkütür, sonra cümle, sonra cümlenin yazmak istediğimizde muhtemelen artık kafamızda olmayışı. Çoğunlukla bir cümleyi <span class="calibre2">çok erken</span> yazarız, sonra bir başkasını <span class="calibre2">çok geç;</span> cümleyi doğru anda yazmamız gerekir, yoksa kaybolur. Mendelssohn Bartholdy hakkındaki çalışmam aslında <span class="calibre2">edebi,</span> dedim kendi kendime, <span class="calibre2">müzikle ilgili</span> değil, oysa tamamen müzikle ilgili. Bir konuya takılırız ve yıllarca ona takılı kalırız. Onlarca yıl ve bu konunun her durumda bize baskı yapmasına izin veririz. Yeterince erken başlamadığımız için ya da yeterince erken başladığımız için. Zaman hepimizi mahvediyor, ne yaparsak yapalım. Otelden odama getirttiğim yazı masasının üzerinde çalışmam için gerekli olan yazı ve kitapları öyle bir düzenledim ki sonunda bunların düzeninin doğru olduğuna yani muntazam olduklarına kanaat getirebildim. Belki de çalışmama başlayamamamın nedeni kitap ve yazıların yazı masamın üzerinde doğru düzenlenmemiş oluşlarıydı, dedim kendi kendime. Odama çıkmadan önce herkese bolca bahşiş verdiğimi sanıyorum, onların da buna benim gibi çok önem verdiklerini düşünüyorum. Her zaman her şeyi yaptılar benim için, her zamanki gibi nazikler. Otuz yıldır Palma'ya geliyorum ve on yıldan fazladır da Meliâ'ya, bu insanlar AvusturyalIyı tanıyor. Her seferinde buraya vardığımda en sevdiğim besteci hakkında çalışma yapacağımı söyledim, ama bunu bugüne kadar yazmadım. Yedi yüz otuz dört numaralı odama geldiğimde bir tomar kâğıt yazı masasının üzerinde oluyor bile. Ayrıldığımda o kâğıt tomarı artık orada olmuyor, çünkü onları doldurmuş oluyorum, ama sırayla da hepsini atmış oluyorum. Belki bu sefer şansım yaver gider! dedim kendi kendime. Balkona çıktım, ama katedrali aydınlatan keskin ışık gözlerimi kamaştırdı ve akşam için odama çekildim, perdeleri kapattım ve dediğim gibi uyuyabileceğimi sandım ve doğal olarak da uyuyamadım. Kocasının ölümünden sonra ilk kez Palma'ya geri döndüğünde dehşete kapılarak o arada Trudering'deki dükkânının birkaç değersiz eşya dışında tamamıyla soyulduğunu görmek zorunda kalmıştı. Daha kocası hayattayken yaptığı sigorta parayı ödememişti, çünkü dükkân güvenlik koşullarına uygun olarak hazırlanmamıştı, böyle demişti bayan Hârdtl. Bunun üzerine deposunda birçok gereci bulunan bir Amerikan firması da ona dava açmıştı, milyonluk bir dava, demişti genç bayan Hârdtl. Ama böyle bir insana diye düşündüm, şimdi üç saattir yatakta uyuva-madan yatıyordum, yardım edilemez. Gerçekten de mutsuzluklarından kurtarılamayan milyonlarca böyle umutsuz insan var. Yaşadıkları sürece bir felaketten bir diğerine sürüklenirler, buna karşı bir şey yapılamaz. Genç bayan Hârdtl da böyle biri diye düşündüm. Kalktım ve yazı masasının sağ tarafında duran Moscheles'in kitabını Schubring'in kitabının üzerine sol tarafa, Nadson'un kitabının altına koydum. Sonra gene yatağa uzandım. Peiskam'ı düşündüm, herhalde tamamen karlar altındaydı ve donmuştu. Nasıl olup da bu kış birkaç hafta için de olsa Peiskam'da kalabilirim sanmıştım. Oldukça inatçıyım, diye düşündüm. Peiskam'ı ve onunla ilgili her şeyi tamamen bitirdim diye düşündüm. <span class="calibre2">Johann Gustav Droyserii unutmadım</span> diye düşündüm. <span class="calibre2">1874, keman konçertosu e-moll'u bitirdi</span> diye düşündüm. Kalkıp bu cümleyi not ettim hemen ardından gene uzanacaktım. <span class="calibre2">Birmingham'daki Elias'ın ilk seslendirilişi 26 Ağustos 1846</span> geldi aklıma, gene kalktım ve yazı masasına gittim ve ilgili notu kaydettim. Bayan Hârdtl <span class="calibre2">kadar</span> umutsuz bir insanla karşılaştığımız zaman hemen kendimizin hiç de sandığımız <span class="calibre2">kadar</span> mutsuz olmadığımıza inanırız, nihayet bizim zihinsel bir işimiz vardır. Ama bu genç kadının yirmi üç yaşında hangi biçimde olursa olsun ölen kocasından olan üç yaşındaki oğlu dışında nesi var? Gerçekten de biz bizden <span class="calibre2">daha</span> mutsuz olan bir insanın yanında hemen düzeliyoruz. Ve hastalığımız, hem de ölümcül hastalığımız bile bir anlam taşımıyor. Mendelssohn'u yazacağıma bu notları yazıyorum diye düşünüyorum ve: ablam Elisabeth'e, Viyana'ya telefon etmem gerekir. Sabahın iki buçuğuna kadar uyumadım, çalışmamı düşündüm, <span class="calibre2">on yıl ileriye atılmış, öteye itilmiş</span>, diye düşündüm, ayrıca sabah na-sil başlayacağımı, hangi cümle ile ve birden ilk cümle denen cümlelerden çoğu aklıma düştü. Ve de genç bayan Hârdtl. Onun mutsuzluğu, dedim kendi kendime, genç bay Hârdtl<sup class="calibre6">#</sup>ı, kocasını mühendislik kariyerine değil de ona hiç uymayan dükkân işine zorlaması ve sonra da ona hangi nedenle olursa olsun Mallorca yolculuğunu dayatması. Korkunç bir düşünce diye düşündüm, Ağustos sonu Palma'ya gelmek! Kent ve bütün ada aslında sadece kışın güzel, o zaman dünyadaki her şeyden daha güzel. Sadece iki saat uyumuştum ve beş buçukta şu düşünceyle uyandım: şimdi kırk sekiz yaşındayım ve bıktım. Sonunda ne kendimizi ne de başkaca bir şeyi haklı çıkarmak durumundayız. Kendimizi biz yapmadık. Ve mutlaka öngördüğüm Mendelssohn'a başlamak ve sabah saat dörtte aslında başlamak için ideal koşullara sahip olduğumu sandığım halde uyanınca sadece genç bayan Hârdtl'ı düşünür olmuştum. Olay beni rahat bırakmıyordu ve belki de yaklaşmakta olan hava değişimi ile ilişkili baş ağrısıyla saat henüz yediye çeyrek varken kalktım, çünkü hiçbir koşulda gerçekten üzerime gelen yatmayı sürdürmek ve kalkmak arasında ortaya çıkacak depresyona kendimi bırakmak istemiyordum kesinlikle. Genç bayan Hârdtl bana rahat vermiyordu ve doğal olarak bu sabah Mendelssohn çalışmama başlayacak durumda değildim. Bir an önce mezarlığa gitmeliyim, dedim kendi kendime, hangi nedenle birdenbire ortaya çıktığını bilmediğim korkunç bir kararlılıkla. Saat yedi olmadan bir taksi çağırdım ve mezarlığa gittim. Genç bay Hârdtl'm orada mezarını bulmakta hiçbir güçlükle karşılaşmadım. Birkaç dakika içinde oradaydım. Betonun içine gömülmüş mermer levhada bir buçuk yıl önceki gibi <span class="calibre2">Isabella Fernarıdez</span> ve <span class="calibre2">Hans Peter Hârdtl</span> adlarının değil de <span class="calibre2">Anna ve Hans Peter Hârdtl</span> adlarının kazılı olduğunu şaşkınlık içinde gördüm. O an acele dönüp morgda görevli mezarlık bekçisinin yanına gittim. Ona sorumu, açık seçik ve görebildiğim kadarıyla gayet anlaşılabilir biçimde İspanyolca yönelttiğimde, kapıcı sadece defalarca <span class="calibre2">suicido</span> sözcüğünü kullandı. Hemen akıl hastanesine koştum bir taksi çağırmak için, çünkü mezarlıktan çağırmak olanaksızdı ve hemen otele döndüm. Odamın perdelerini kapattım, diye yazıyor Rudolf, bir yığın uyku hapı aldım ve ancak yirmi altı saat sonra büyük bir korkuyla uyandım.</p>
</body>
</html>
