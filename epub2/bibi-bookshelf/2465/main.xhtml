<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">BETON</p>
<p class="calibre1">Thomas Bernhard 9 Şubat 1931'de Hollanda'nın Heerlen kentinde AvusturyalI bir ailenin çocuğu olarak doğdu. Annesi yazar Johannes Freum-bichler'in kızıdır. Bernhard, Viyana ve Seekirchen'de annesinin ailesinin yanında büyüdü. 1943 sonbaharından 1944 sonbaharına dek Salzburg'da yatılı bir okulda okudu. 1945 yazında Salzburg'daki Johanneum'a başladı. 1946 sonunda bütün aile Salzburg'a taşındı. 1947'de lise öğrenimine ara vererek bir bakkalın yanında çıraklık yaptı. 1948'de zatülcenp, 1949 ilkbaharında ağır bir akciğer rahatsızlığı geçirdi. 1949 Şubatı'nda büyükbabasını, 1950'de annesini yitirdi. 1951 yılına kadar Grafenhof'taki sanatoryumda kaldı, orada ilk yazarlık denemelerini gerçekleştirdi. 1952-1957 yılları arasında Salzburg Mozarteum Akademisi'nde müzik ve oyunculuk öğrenimi gördü; Artaud ve Brecht üzerine hazırladığı benzersiz bitirme çalışması büyük bir yankı uyandırdı. 1957'den başlayarak serbest yazarlık yaptı, uzun süreli olarak yurtdışında kaldı. 1965'te Ohlsdorf'ta (Yukarı Avusturya'da) bir çiftlikte yaşamaya başladı. Seksenli yıllarda Viyana'da da yaşadı. 12 Şubat 1989'da Gmunden'de (Yukarı Avusturya'da) öldü. <span class="calibre2">Kitap-lık</span> dergisinin Mayıs-Haziran 2001 tarihli 47. sayısında "vesikalık konuğu" olan Thomas Bernhard ile Kurt Hofmann'ın yaptığı bir dizi söyleşiden oluşan <span class="calibre2">Thomas Benıhard'la Konuşmalar</span> adlı kitap YKY tarafından 2000 yılında yayımlandı.</p>
<p class="calibre1">Türkçede başlıca yapıtları: <span class="calibre2">Wittgenstein'ın Yeğeni,</span> Metis, 1989; <span class="calibre2">Kahramanlar Alanı,</span> Can, 1992; <span class="calibre2">Neden. Bir Değini,</span> Mitos, 1993; <span class="calibre2">Mahzen. Bir Vazgeçiş</span>, Mitos, 1994; <span class="calibre2">Soluk. Bir Karar,</span> Mitos Boyut, 1997; <span class="calibre2">Soğukluk. Bir Dışlanma,</span> Mitos, 1997; <span class="calibre2">Bir Çocuk,</span> Mitos, 1997; <span class="calibre2">Tiyatrocu,</span> Mitos Boyut, 1999; <span class="calibre2">Odun Kesmek,</span> YKY, 1999; <span class="calibre2">Bitik Adam,</span> YKY, 2000; <span class="calibre2">Eski Ustalar,</span> YKY, 2002; Ses <span class="calibre2">Taklitçisi,</span> YKY, 2003; <span class="calibre2">Yok Etme,</span> YKY, 2005; <span class="calibre2">Don,</span> YKY, 2006; <span class="calibre2">Beton,</span> YKY, 2007, <span class="calibre2">Yürümek</span> • <span class="calibre2">Evet,</span> YKY, 2009; <span class="calibre2">Düzelti,</span> YKY, 2011; <span class="calibre2">Amras</span> • <span class="calibre2">Watten,</span> YKY, 2013.</p>
<p class="calibre1">Sezer Duru Avusturya Lisesi Sankt Georg'u bitirdikten sonra İstanbul üniversitesinde dört sömestr sosyoloji okudu. Yazar ve gazeteci Orhan Duru ile evlenerek gittiği Ankara'da Dil Tarih ve Coğrafya Fakültesi Alman Dili ve Edebiyatı bölümünü bitirdi. 25 yıl kadar Alman TV kanalları ZDF ve ARD'de gazetecilik yaptı.</p>
<p class="calibre1">Max Frisch, Heinrich Böll, Sigfried Lenz, Jerzy Stefan Stawinsky, H.M.En-zensberger, Bertlt Brecht, Gustav Meyrink, Peter Handke, Thomas Bem-hard, Dieter Glattauer, Joachim Sartorius, Reiner Stach, Charles Levvins-ky, Tezer Özlü gibi yazarların yapıtlarını Türkçe'ye, Ferit Edgü, Demir Özlü, Başar Sabuncu, Adalet Ağaoğlu gibi yazarlardan Almanca'ya çeviriler yaptı. Ayrıca çeşitli kitap, gazete ve sanat dergilerinde röportaj ve yazıları yayınlandı. Orhan Duru ile birlikte <span class="calibre2">Dünya Batıyor mu? ve O Perada’ki Hayalet</span> adlı kitapları hazırladı.</p>
<p class="calibre1">Kendi kitapları arasında <span class="calibre2">Tezer özlüye Armağan, Yeryüzüne Dayanabilmek İçin</span> Tezer Özlü-Yazılar, <span class="calibre2">Beyaz Gecelere Doğru, Likyaya Mektuplar</span> gibi yapıtlar vardır. Alman Liyakat nişanı, Abdi İpekçi Barış Ödülü, Uluslararası Yazar ve Çevirmenler Merkezi/Rodos, Frankfurt Edebiyat Evi Ödülü 2007, Dünya Kitap Yılın en iyi çevirmeni ödülü 2008, Tarabya Büyük Çeviri Ödülü 2013 ödüllerinin sahibidir.</p>
<p class="calibre1"><span class="calibre2">Thomas Bernhard'ın YKY'deki kitapları</span></p>
<p class="calibre1"></p>
<p class="calibre1">Odun Kesmek <span class="calibre2">(1999) </span></p>
<p class="calibre1">Bitik Adam <span class="calibre2">(2000) </span></p>
<p class="calibre1">Eski Ustalar <span class="calibre2">(2002)</span></p>
<p class="calibre1">Ses Taklitçisi <span class="calibre2">(2003) </span></p>
<p class="calibre1">Yok Etme <span class="calibre2">(2005)</span></p>
<p class="calibre1">Don <span class="calibre2">(2006)</span></p>
<p class="calibre1">Beton <span class="calibre2">(2007) </span></p>
<p class="calibre1">Yürümek • Evet (2009)</p>
<p class="calibre1">Ödüllerim <span class="calibre2">(2010) </span></p>
<p class="calibre1">Düzelti <span class="calibre2">(2011) </span></p>
<p class="calibre1">Amras • Watten <span class="calibre2">(2013) </span></p>
<p class="calibre1">Goethe Öleyazıyor <span class="calibre2">(2013) </span></p>
<p class="calibre1">Ungenach <span class="calibre2">(2014)</span></p>
<p class="calibre1"><a id="bookmark0"></a><span class="calibre3">THOMAS BERNHARD </span></p>
<p class="calibre1"></p>
<p class="calibre1"><a id="bookmark1"></a><span class="calibre3">Beton</span></p>
<p class="calibre1">Çeviren</p>
<p class="calibre1"><a id="bookmark2"></a>Sezer Duru Roman</p>
<p class="calibre1">Ydpı Kredi Yayınları - 2531 Edebiyat - 784</p>
<p class="calibre1">Beton / Thomas Bernhard Özgün adı: Beton Çeviren: Sezer Duru</p>
<p class="calibre1">Kitap editörü: Fahri Güllüoğlu Düzelti: Ali Alkan İnal</p>
<p class="calibre1">Kapak tasarımı: Nahide Dikel</p>
<p class="calibre1">Baskı: Promat Basım Yayım San. ve Tic. A.Ş.</p>
<p class="calibre1">Orhangazi Mahallesi, 1673. Sokak, No: 34 Esenyurt / İstanbul Sertifika No: 12039</p>
<p class="calibre1">Çeviriye temel alınan baskı: Suhrkamp Taschenbuch, 1988 1. baskı: İstanbul, Temmuz 2007 3. baskı: İstanbul, Haziran 2015 ISBN 978-975-08-1272-9</p>
<p class="calibre1">© Yapı Kredi Kültür Sanat Yayıncılık Ticaret ve Sanayi A.Ş. 2015 Sertifika No: 1206-34-003513 © Suhrkamp Verlag Frankfurt am Main 1982</p>
<p class="calibre1">Sertifika No: 12334 Bütün yayın hakları saklıdır.</p>
<p class="calibre1">Kaynak gösterilerek tanıtım için yapılacak kısa alıntılar dışında yayıncının yazılı izni olmaksızın hiçbir yolla çoğaltılamaz.</p>
<p class="calibre1">Yapı Kredi Kültür Sanat Yayıncılık Ticaret ve Sanayi A.Ş.</p>
<p class="calibre1">İstiklal Caddesi No: 142 Odakule İş Merkezi Kat: 3 Beyoğlu 34430 İstanbul Telefon: (0 212) 252 47 00 (pbx) Faks: (0 212) 293 07 23 <a href="http://www.ykykultur.com.tr">http://www.ykykultur.com.tr</a> e-posta: <a href="mailto:ykykultur@ykykultur.com.tr">ykykultur@ykykultur.com.tr</a> Internet satış adresi: <a href="http://alisveris.yapikredi.com.tr">http://alisveris.yapikredi.com.tr</a></p>
<p class="calibre1"><span class="calibre3">BETON</span></p>
<p class="calibre1">Mart'tan Aralık'a kadar, diye yazıyor Rudolf, Mendelssohn Bartholdy hakkında yazılmış akla gelebilecek bütün kitap ve yazıları bir araya getirmiş, mümkün olan ve mümkün olmayan bütün kütüphaneleri ziyaret etmiştim, bu arada üçüncü kez azan <span class="calibre2">morbus boeck</span>'imi yatıştırmak için de çok sayıda Prednisolon aldığımı söylemem gerekir, en sevdiğim besteci ve onun yapıtını temelden öğrenmek ve en tutkulu ciddiyetle onun hakkında büyükçe, bilimsel açıdan kusursuz bir çalışma yapmak iddiasın-daydım, bu işten geçtiğimiz kış boyunca da büyük korku duymuştum, bu kitap ve yazıların hepsine sonsuz bir dikkatle çalışmak niyetindeydim ve ancak ardından, nihayet bu esaslı, konuya layık çalışmadan sonra, şimdiye kadar müzikbilimi hakkmda yazıp yayınladıklarım ve yayınlamadıklarımı fersah fersah aşacak ve geride bırakacağını düşündüğüm, on yıldan bu yana planlanan, ama bir türlü ortaya çıkarılamayan çalışmama ayın yirmi altısına kararlaştırılmış olan ablamın gidişinden sonra tam olarak yirmi yedi Ocak sabah saat dörtte başlayacaktım, onun Peiskam'da haftalarca kalışı benim Mendelssohn Bartholdy hakkmda yapacağım çalışmaya başlama düşüncemin en ufak bir satırını bile daha başında yerle bir ediyordu. Yirmi altısı akşamı ablam o hastalıklı, baskıcı hırsı ve en çok kendisini yiyip bitiren, öte yandan her gün yeniden canlandıran, her şeye, en çok da bana karşı duyduğu güvensizlik ve bunlarla bağlantılı ortaya çıkan korkunçluklarla sonunda gerçekten çekip gittiğinde, evin içinde nefes alarak birkaç kez oradan oraya gittim, niyetim evi iyice havalandırmaktı ve nihayet ertesi sabahın ayın yirmi yedisi olduğunun bilincinde, planladığım çalışmaya başlamak üzere bütün kitapları, yazıları, yığınla notu ve kâğıdı, hepsini yazı masamın üzerine bir çalışmanın başlangıcını oluşturacak biçimde yerleştirdim. Zihinsel bir çalışmaya başlayacaksak herkes tarafından terk edilmiş ve yalnız olmalıyız! Akşam saat sekiz buçuktan sabah bir buçuğa kadar beş saatten fazla zamanımı alan hazırlıktan sonra, beklendiği gibi gecenin kalan kısmında uyuyamadım, bana en çok azap veren düşünce de ablamın herhangi bir nedenle geri dönebileceği ve planımı mahvedeceğiydi, her şeyi yapabilirdi, en ufak bir olay, en ufak bir tedirginlik, dedim kendi kendime, eve dönüşünü erteler, geri döner ve işte gene buradadır, ilk kez olmuyor bu, onu Viyana trenine götürürüm ve aylarca görüşmeyeceğimiz için vedalaşırız ama o üç ya da dört saat sonra gene evimde belirir, istediği kadar kalmak üzere. Sürekli kulak kesildim, acaba kapıda mıydı, durup durup kulak kesildim ablam kapıda mı diye ve sonra gene işimi düşündüm, en çok da bu çalışmaya <span class="calibre2">nasıl</span> başlayacağımı, çalışmanın ilk cümlesinin ne olacağını düşünüyordum, hâlâ bu ilk cümlenin ne olacağını bilmiyordum ve ilk cümlenin nc olacağını bilmeden bir çalışmaya başlayamam, işte böylece ablamın gene dönüp dönmediği düşüncesiyle kulak kabartıyor olmak bana durmadan azap veriyordu ve bir de Mendelssohn Bartholdy için yazacağım ilk cümlenin ne olacağı; durmadan kulak kabartıyordum ve endişeliydim ve durmadan Mendelssohn hakkında yapacağım çalışmanın ilk cümlesinin ne olacağını düşünüyordum ve gene aynı endişeyi duyuyordum. İki saat kadar Mendelssohn çalışmamım ilk cümlesinin ne olacağını düşündüm ve Mendelssohn çalışmamı ben daha ona başlamadan mahvedecek olan ablam geri döndü mü diye kulak kabarttım. Ablam belki geri dönmüştür diye gittikçe daha yoğun kulak kabartıp, aynı zamanda da <span class="calibre2">şayet</span> gerçekten geri dönecek olursa ister istemez Mendelssohn Bartholdy çalışmamı mahvedeceğinden, bir de çalışmamın ilk cümlesinin ne olacağını düşünmekten sonunda öylesine yorgun düşmüşüm ki uyuyakalmışım; korku içinde uyandığımda saat beşti. Saat dörtte çalışmama başlamam gerekiyordu, şimdi ise saat beşti, önceden tahmin edilemeyen bu ihmalim, daha doğrusu disiplinsizliğim karşısında dehşete kapıldım. Kalkıp battaniyeye sarıldım, bu anne tarafından büyükbabamdan bana kalmış bir at kılı örtüydü, örtüyü deri bir kemerle bağladım, kemer de tıpkı örtü gibi büyükbabamdan bana miras kalmıştı, olabildiğince sıkı bağladım, öyle sıkı ki nerdeyse nefes alamıyordum ve yazı masasına oturdum. Doğal olarak ortalık kapkaranlıktı. Evde gerçekten val-nız olup olmadığım konusunda emin oldum, nabzım dışında bir şey duymuyordum. Dahiliyecinin verdiği dört Prednisolon hapını bir bardak suyla yuttum, önüme bir kâğıt koydum. Sakinleşeceğim ve başlayacağım, dedim kendi kendime, ama bunu yüzüncü kez söylediğimde ve söylemeyi artık durduramadığımda vazgeçtim. Denemem başarısız olmuştu. Sabah gün ağarırken artık çalışabilmem söz konusu değildi. Gün ışığı sonunda bütün umudumu yok etti. Kalkıp hızla yazı masamı terk ettim. Aşağıya hole indim, çünkü oradaki soğukta sakinleşmeyi umuyordum, çünkü bir saatten fazla yazı masasında oturmuş ve beni nerdeyse delirtecek bir öfkeye kapılmıştım, yaşadığım zihinsel gerilimden değil yalnızca, Prednisolon haplarının da etkisiyle, korkmuştum. Her iki avcumu da duvara dayadım, sık sık kullandığım bir yöntemdi bu öfkeyi bastırmak için, gerçekten de sakinleştim. Kendimi büyük bir olasılıkla beni mahvedecek olan konuma adadığımın bilincindeydim, ama bu sabah çalışmamın hiç değilse başlangıcını yapacağımı sanıyordum. Yanılmıştım, artık hiç de burada olmamasına rağmen evin her köşesinde bucağında akla gelebilecek en büyük zihin düşmanı ablamın varlığını hissediyordum. Onu düşünmek bile içimdeki her türlü düşünceyi mahvediyordu, bütün zihinsel planlarımı daha filizlenirken boğuyordu. Çoktan gitti, ama hâlâ bana hükmediyor diye düşündüm ellerimi sıkıca hol duvarına dayarken. Sonunda ellerimi soğuk hol duvarından çekme gücünü buldum kendimde ve birkaç adım atabildim. <span class="calibre2">/cııufn</span> üzerine bir şey yazma niyetimde de başarısız olmuştum, Tikim sonundaydı bu, ablam eve gelmeden bir süre önceydi, kendi kendime işte şimdi de Mendelssohn Bartholdy'de başarısız oluyorsun, dedim ve hatta şimdi, ablan gitmişken bile başarısızsın. <span class="calibre2">Schönberg Hakkmda'nm</span> taslağı da bitirilememişti, onu da mahvetmişti, önce bozmuş, sonra tamamen mahvetmişti tam taslağın sonunu getireceğimi sandığım anda odama girerek. Ama ablam gibi hem çok güçlü, aynı zamanda da zihin düşmanı bir insana karşı koymak mümkün değildir, o gelir ve kafanın patlayıp aylarca zihni akıl almaz biçimde zorlamasını, evet zihni aşırı zorlamanın sonucu düşünülenleri mahveder, ne olursa olsun, en ufak bir konuda en ufak bir taslak bile olsa. Ve son yıllar-</p>
<p class="calibre1">da kendimi adadığım müzik gibi kırılgan bir şey daha yoktur, önceleri pratik müziğe, sonra teorik müziğe adamıştım kendimi, önce pratik müziği sonuna kadar uyguladım, sonra teorik müziği, ama ablam ve ona benzeyen bütün insanların anlayışsızlıkları gece gündüz peşimi bırakmadı ve bütün planlarımı mahvetti, <span class="calibre2">Jenufa'</span>yı mahvetti, <span class="calibre2">Musa ve Aron'u, Rubinstein Hakkında</span> adlı yazımı, <span class="calibre2">Six'ler</span> adlı çalışmamı ve genel olarak benim için kutsal olan her şeyi. Korkunç bir şey, tam müzikle ilgili bir zihinsel çalışmaya muktedir oluyorum ki ablam çıkageliyor ve her şeyimi mahvediyor. Sanki her şeyi benim zihinsel çalışmamı mahvetmek için hazırlamış gibi. Sanki Viyana'da, benim burada Peiskam'da bir konuya başlama eğiliminde olduğumu sezmiş gibi ortaya çıkıyor ve onu mahvediyor. İnsanlar zihni izleyip ele geçirmek, onu mahvetmek için buradalar, kafanın zihinsel bir çabaya hazır olduğunu hissediyor ve bu zihinsel çabayı henüz filizlenirken boğmak için yolculuğa çıkıyorlar. Ve bu kişi mutsuz, hain, sinsi ablam değilse eğer onun cinsinden bir başkası oluyor. Ne çok yazıya başladım ve sonra ablam ortaya çıktığı için onları yaktım. O görünür görünmez sobaya attım. Hiç kimse onun kadar sık: <span class="calibre2">rahatsız etmiyorum ya?</span> demez, her zaman rahatsız etmiş ve her zaman rahatsız edecek ve hayattaki işinin rahatsız etmek olduğu ortada olan, her şeyi ama her şeyi rahatsız eden ve böylece <span class="calibre2">mahveden</span> ve sonunda yıkan ve durmadan benim için dünyada en önemli görünen şeyi, <span class="calibre2">zihinsel ürünü</span> mahveden birinin dilinden bu sözlerin eksik olmaması nispet gibi. Daha biz çocukken her fırsatta beni rahatsız etmeyi denerdi, beni benim o zamanlar düşünsel cennetim diye adlandırdığım yerden uzaklaştırmaya çalışırdı. Elime bir kitap aldığımda beni kitabı bırakıncaya kadar izlerdi, kitabı bütün öfkemle suratına fırlattığımda zafer kazanırdı. Çok iyi anımsıyorum, yere haritalarımı sererdim, ömür boyu en büyük tutkum olmuştur bu, çocukluk düşlerimi doldurmaya çalıştığım sevdiğim ülke ve bölgelere bütün dikkatimi verdiğim anda saklandığı delikten çıkıp sırtımdan uzanarak birdenbire ve haince ayağını bastığını görür ve ürkerdim. Henüz beş ya da altı yaşımdayken elimde bir kitapla bahçemize çekilirdim, bir defasında, iyi anımsıyorum, büyükbabamın kütüphanesinden mavi kaplı Novalis şiirleriydi, içinde yazılanları tam olarak kavrama-sam da bütün Pazar öğleden sonrası mutluluğu içinde saatlerce okumuştum, ta ki ablam beni bulup çığlık atarak çalılıkların arasından fırlayarak Novalis-kitabını elimden kapıncaya kadar. En küçük kız kardeşimiz bambaşkaydı, ama o otuz yıldır ölü, hastalığa yatkın, hasta ve nihayet ölü olanla ablamı karşılaştırmanın bir anlamı yok, her zaman sağlıklı olan ve çevresindeki her şeye hükmedenle karşılaştırmanın. Kocası da ona yalnızca iki buçuk yıl dayanabildi, sonra onun çemberinden kurtulup Güney Amerika'ya kaçtı, Peru'ya, sırf bir daha onunla karşılaşmasın diye. Dokunduğu her şeyi mahvediyordu ve ömür boyu beni mahvetmeyi denedi. Önceleri bilinçsizce, sonra bilinçli olarak beni mahvetmek için her şeyi yaptı. Bugüne kadar ben ablamın azgın mahvetme isteğine karşı koymak zorunda kaldım ve bugüne kadar ondan kaçmayı nasıl başardığımı da bilemiyorum. Ne zaman isterse o zaman ortaya çıkıyor, ne zaman isterse o zaman gidiyor, ne isterse onu yapıyor. Emlakçıyla evlendi, kocasıyla, onu başından savıp Peru'ya kaçırmak ve emlak işlerini tamamıyla ele geçirmek için. Bir iş kadını o, daha küçük bir çocukken buna yatkındı, zihinsel gelişimine bağlı ve bununla çok yakın ilişkili biçimde para çoğaltma işine yatkın. Aynı anneden oluşumuzu hiç kavrayamadım. Evden gideli şimdi nerdeyse yirmi dört saat oldu ama hâlâ bana hükmediyor. Ondan kurtulamıyor-dum, çaresiz denedim bunu, ama başaramadım. Yataklı vagonda prensip olarak yalnızca kendi çarşaflarını kullanıyor olması düşüncesi tüylerimi ürpertiyor. Üçüncü kez pencereleri açtım, içeriye giren soğuk bütün evi buzdolabına çevirinceye kadar havalandırdım, nerdeyse donacaktım; önce boğulmaktan korktum, donup kalma düşüncesi beni şimdi bu derece ürkütüyordu, riepsi de bu abla yüzünden, onun etkisi altında ömür boyu boğulma ve donma tehdidi altındaydım. Gerçekten de Viyana'daki evinde sabah saat on buçuğa kadar yataktan çıkmaz, saat bir buçukta Imperial ya da Sacher'e yemeğe gider, yemeğini yiyip roze şarabını yudumlarken yozlaşmış kontlar ve genelde olur olmaz bütün kraliyet mensubu yüksek kademeden kişilerle işlerini yürütür. Onun bugün içinde bulunduğu durum beni iğrendiriyor. Bugün de giderken odasını darmadağınık bıraktı, orayı görür görmez, ancak bir sonraki hafta sonu gelebilecek ve evi on yıldan</p>
<p class="calibre1">fazla bir zamandır temizleyen Bayan Kienesberger'i düşünerek utanç duydum; her şey darmadağınık üç büyük yığın halinde duruyordu ve yorgan da yerdeydi. Daha önce de söylediğim gibi üç kez havalandırdıysam da ablamın kokusu hâlâ odanın içindeydi, aslında kokusu hâlâ bütün evdeydi ve ben bu kokudan iğreniyordum. Küçük kız kardeşim de onun vicdan sorunu diye düşünürüm sık sık, çünkü o da ablasından hep korktu, son zamanlarında herhalde ölümcül bir korku hissetti. Anne baba ufak bir çocuk yapar ve böylece dünyaya bir canavar kazandırırlar diye düşünüyorum, bu çocuk onunla ilişkiye giren her şeyi öldürür. Bir seferinde Haydn üzerine bir yazı yazmıştım, Josef üzerine değil, Michael Haydn üzerine, birden çıkageldi ve kalemi elimden attı. Yazıyı bitirmediğim için yazı mahvoldu. <span class="calibre2">Şimdi yazını mahvettim!</span> diye bağırdı büyük bir zevkle ve pencereye koşup bu şeytansı cümleyi defalarca dışarıya doğru bağırdı, <span class="calibre2">şimdi yazım mahvettim! Şimdi yazım mahvettim! Şimdi yazını mahvettim!</span> Bu iğrenç baskınla ben başa çıkamazdım. Sofrada her konuşmayı daha başında mahveder, birden attığı kahkaha ile ya da henüz konuşulmaya başlanan konuyla hiç ilgisi olmayan akıl almaz budalaca bir sözle sohbeti keserdi. Babam onu durdurabiliyordu, ama annem acımasızca onun eline düşmüştü. Annemiz öldüğünde ablam, biz henüz mezarın başındayken, büyük bir kabalıkla: <span class="calibre2">kendi kendini öldürdü</span>, <span class="calibre2">yaşam için çok zayıf biriydi. Kimileri güçlü</span>, <span class="calibre2">kimileri güçsüzdür,</span> dedi, buydu ağzından çıkan sözler biz mezarlıktan çıkarken. Ama artık ablamdan kendimi kurtarmalıyım, dedim şimdi kendi kendime ve dışarıya avluya çıktım. Derin derin nefes aldım, bu da hemen öksürük krizine tutulmama yol açtı, hemen eve girip aynanın altındaki koltuğa oturmak zorunda kaldım bayılmamak için. Akciğerlerime dolan soğuktan yavaş yavaş kurtarabildim kendimi. İki gliserin ve dört Prednisolon hapını birden içtim. Sakin ol, sakin ol, dedim kendi kendime, bu arada da tabanın dalgalı lekelerini gözlemledim, karaçam rabıtalarının yaşam çizgileri. Bu gözlemle yeniden dengemi buldum. Dikkatlice kalktım ve gene birinci kata çıktım. Belki şimdi çalışmama başlayabilirim diye düşündüm. Ama tam oturmuştum ki kahvaltı etmediğim aklıma geldi, kalkıp gene aşağıya mutfağa indim. Buzdolabından süt ve tereyağı çıkardım, İngiliz reçelini bunların yanına masaya koydum, iki dilim ekmek kestim. Çay suyunu koydum ve kahvaltım için her şeyi hazırladığımda masaya oturdum. Ama buzdolabından çıkan tereyağı ile çekmeceden çıkarıp kestiğim ekmeği yemek zorunda kalma düşüncesi canımı sıktı. Çayımdan sadece bir yudum aldım ve mutfaktan çıktım. Her gün ablamla kahvaltı etmeye nasıl dayanamadımsa şimdi yalnız kahvaltı etmeye de öyle dayanamamıştım. Ablamla kahvaltı etmek beni nasıl iğrendirdiyse, şimdi yalnız başıma kahvaltı etmek de öyle iğrendiriyordu. Gene yalnızsın, gene yalnızsın, mutlu ol! dedim kendi kendime, ama felaket bu kaba deyişle atlatılamıyor-du. Dolu mideyle Mendelssohn Bartholdy yazıma başlayamazdım, başlayacaksam ancak boş mideyle başlayabilirdim diye düşündüm. Mendelssohn Bartholdy üzerine olduğu gibi bir düşünce yazısına başlamak için mide boş olmalı. Gerçekten de Mendelssohn Bartholdy üzerine olduğu gibi bir çalışmaya her zaman boş mideyle başlamıştım, asla dolu mideyle değil. Kahvaltıdan sonra başlama düşüncesi nasıl olup da aklıma gelmişti! dedim kendi kendime. Boş mide düşünmeyi sağlar, dolu mide onu engeller, daha başında boğar. Birinci kata çıktım ama hemen masanın başına oturmadım, sekiz ya da dokuz metre öteden, dokuz metrelik birinci kat odasının açık olan kapısından yazı masasına baktım, daha çok da yazı masamın üzerinde her şeyin yerli yerinde olup olmadığına. Evet, yazı masasının üzerinde her şey yerli yerinde, dedim kendi kendime. Her şey. Yazı masasının üzerindeki her şeyi gözlemledim, kıpırdamadan, dolaysız. Yazı masasını, kendimi yazı masama otururken sırtımdan görünceye kadar gözlemledim, hastalığımla ilişkili olarak yazmak için nasıl öne doğru eğildiğimi gördüm. Hastalıklı bir gövde duruşum olduğunu gördüm, ama zaten sağlıklı değilim ki, sürekli hasta biriyim, dedim kendi kendime. Burada oturduğun şu halinle Mendelssohn Bartholdy hakkında çoktan birkaç sayfa yazdın, dedim kendi kendime, belki de on ya da on bir sayfa, on ya da on bir sayfa yazdıysam masada oturuyorum, dedim kendi kendime. Kıpırdamadım ve sırt duruşumu izledim. Bu sırt anne tarafımdan büyükbabamın sırtı diye düşündüm, onun ölümünden bir yıl önceki sırt. Benim sırtımın duruşu da aynı, dedim kendi kendime. Hiç kıpırdamadan kendi sırtımı büyükbabamın sırtıyla karşılaştırdım ve bu arada büyükbabamın ölümünden bir yıl önce çekilen çok belirgin bir fotoğrafı düşündüm. Düşünce insanı böylesi hastalıklı bir sırt duruşuna zorlanır ve hemen ardından ölür. Bir yıl sonra diye düşündüm. Sonra görüntü kayboldu, artık yazı masamda oturmuyordum, yazı masası boştu, üzerindeki kâğıt da aynı biçimde boştu. Şimdi oraya gidip başlasam başarabilirim, dedim kendi kendime ama oraya gitme cesaretim yoktu, niyetim vardı, ama gücüm yoktu, ne bedensel ne de zihinsel gücüm. Orada durup kapıdan yazı masasına bakıyor ve kendi kendime yazı masasına yaklaşıp, oturarak çalışma anının ne zaman geleceğini soruyordum. Kulak kabartıyor, ama bir şey duymuyordum. Evin çevresinde komşu evleri olduğu halde hiçbir şey duyulmuyordu. Sanki şu dakikada her şey ölmüştü. Bu durum birden hoşuma gitti ve onu mümkün olduğu kadar uzatmayı denedim. Dakikalarca bu durumu uzatıp, çevremdeki her şeyin kesinkes ölmüş olduğu tahayyülünün tadını çıkarttım. Sonra birdenbire: <span class="calibre2">masanın başına gidiyor, oturuyor ve çalışmanın ilk cümlesini yazıyorsun. İhtiyatlılıkla değil kararlılıkla!</span> dedim kendi kendime. Ama buna gücüm yoktu. Orada öylece duruyor ve nefes almaya bile çekiniyordum. Ben oturur oturmaz hemen bir engel çıkar, önceden tahmin edilemeyen bir olay, biri kapıyı çalar, komşunun biri bağırır, postacı imzamı ister. Sen oturmalısın öylece ve başlamalısın, düşünmeden, tıpkı uykudaymış gibi ilk cümleyi kâğıda dökmelisin, vesaire. Akşam, hâlâ ablamla birlikteyken, sabah o nihayet gittiğinde çalışmama başlayabileceğimden emindim, Mendelssohn Bartholdy çalışmam için düşünülmüş olan birçok ilk cümleden biricik olasılığı ve dolayısıyla doğru olanı kâğıda geçirmek ve çalışmayı ilerletmekten, acımasızca ilerlemek ve ilerlemekten emindim. Hele ablam çıkıp gitsin evden, başlayabilirim, dedim, bir kez daha zafer kazanacaktım. Bu insanlıktan nasibini almamış kişi evden çıkar çıkmaz çalışmam kendiliğinden ortaya çıkacak, bu çalışmayla ilgili düşüncelerimi yapıtım için bir noktada toplayacağım. Ama şimdi ablam yirmi dört saatten fazla bir zamandır evde değildi ve ben çalışmama başlayabilmekten iyiden iyiye uzaklaşmıştım. Beni mahveden kadının av-cunun içindeydim hâlâ. Adımlarımı yönlendiriyor aynı zamanda da kafamı bulandırıyordu. Babamızın, annemizin ölümünden üç yıl sonra ölmesiyle birlikte onun bana karşı merhametsizliği daha da keskinleşti. Her zaman kendi gücünün, benim de zayıflığımın bilincindeydi. Benim zayıflığımdan ömür boyu faydalandı. Birbirimizi karşılıklı küçümsememize gelince terazi hep ondan yanaydı. Onun yaptığı işlerden iğreniyordum, o benim hayallerimden iğreniyordu, ben onun başarılarını küçük görüyor, o benim başarısızlığımı küçük görüyordu. Felaket olan ne zaman isterse evime gelme hakkına sahip olmasıydı, babamın vasiyetindeki bu korkunç madde benim için ürkütücüydü. Çoğu kez önceden haber vermez, birden burada belirirdi, sanki hepsi ona aitmiş gibi evimde dolanırdı, oysa burada yalnızca <span class="calibre2">oturma izni</span> vardı, ama oturma izni ömür boyu sürer ve mekânla sınırlı değildir. Ve ne olduklan belirsiz bazı dostlarını getirmeye kalktığında buna karşı yapacak hiçbir şeyim yok. Evime yayılır, sanki hepsi ona aitmiş gibi ve beni sıkıştırır ve ben buna karşı koyacak gücü kendimde bulamam, bambaşka bir karakterim olması gerekirdi, bambaşka bir insan olmam gerekirdi karşı koyabilmek için. Sonra ben ne kadar kalacağını bilmem, iki gün mü ya da iki saat mi ya da dört ya da altı hafta mı ya da gerçekten birkaç ay mı kenti artık sevmediği ve kırsalın havasına gereksinme duyduğu için. <span class="calibre2">Benim küçük erkek kardeşim</span> demesinden iğreniyorum. <span class="calibre2">Benim küçük erkek kardeşim</span> diyor, <span class="calibre2">şimdi ben kütüphanedeyim, sen değil</span> diyor ve gerçekten de ben oradaysam ve hem de ondan çok daha önce oraya girmişsem kütüphaneden o anda çıkmamı istiyor. <span class="calibre2">Sevgili kardeşim, bütün saçmalıklarla uğraşmaktan ne elde ediyorsun, hastalandın bu yüzden, artık nerdeyse delirdin, hüzünlü, gülünç biri oldun,</span> dedi son akşam beni kırmak için. <span class="calibre2">Bir yıldır Mendelssohn Bartholdy diye zırvalayıp duruyorsun, nerde yapıtın?</span> dedi. <span class="calibre2">Sen yalnız ölülerle uğraşıyorsun, bense yaşayanlarla, fark bu. Benim çevremde yaşayan insanlar var, seninkinde yalnız ölüler. Sen yaşayanlardan korktuğun için,</span> diyor, <span class="calibre2">en ufak bir hamle yapmaya istekli olmadığın için, insanın yaşayan insanlarla uğraşmak istemesi için gereken hamlede bulunmadığın için. Burada mezardan başka bir şey olmayan evinde oturuyor ve ölülerle uğraşıyorsun, annemiz, babamız ve bahtsız kız kardeşimizle ve senin o aklın büyükleri dediklerinle! Korkutucu bu!</span> Aslında haklı diye düşünüyorum şimdi, gerçeği söylüyor. Zamanla evim olan bu mezara saplanıp kaldım. Sabahlan <span class="calibre2">mezarda</span> uyanıyor ve bütün</p>
<p class="calibre1">gün mezarda oradan oraya koşuyor ve akşamları da bu mezarda uykuya yatıyorum. <span class="calibre2">Senin evin!</span> diye bağırdı yüzüme karşı, <span class="calibre2">senin mezarın!</span> Aslında haklı, dedim şimdi kendi kendime, söylediklerinin hepsi doğru, bir tek yaşayan insanla bile uğraşmıyorum, komşularla olan ilişkimden bile yiyecek maddeleri alma gereksinimim dışında vazgeçtim, artık evden dışarıya bile çıkmıyorum. Ve artık nerdeyse hiç posta gelmiyor bana, çünkü kendim de mektup yazmıyorum. Yemeğe çıktığım zaman kaçıyorum, iğrendiğim yemeğimi yer yemez girdiğim lokantadan hemen dışarıya fırlıyorum. Böylece nerdeyse hiç kimseyle konuşmuyorum ve ara sıra artık hiç konuşamayacağım duygusunu taşıyorum, konuşmayı unuttum, inançsızca konuşma alıştırmaları yapıyorum bakalım benden hâlâ bir ses çıkıyor mu diye, Kienesberger'le bile çoğu zaman bir şey konuşmuyorum. O işini yapıyor, ben ona hiç emir vermiyorum, bazen onun farkına bile varmıyorum ve o gitmiş oluyor. Ablamın birkaç hafta onun yanına Viyana'ya gitme önerisini neden acaba reddettim, kabaca, sanki hain bir hakareti durdurmak ister gibi. Anne babamızın ölümünden sonra nasıl bir insan oldum ben? diye sordum kendi kendime. Holdeki koltuğa oturmuştum, şimdi birden üşüyordum. Ev boş değil ölüydü. Bir mezar diye düşündüm. Ama benden başkası olunca içinde asla dayanamıyorum. Ablamı gene kötü yönleriyle gördüm. Beni sadece alaya alıyor ve hor görüyordu. Yapabildiği her yerde beni gülünç duruma düşürüyordu, fırsatını bulduğu her an, herkesin önünde. Böylece bir hafta önce, Salı günü, villasını baştan aşağıya yenileten ve benim herkesten çok iğrendiğim bakan denilen (tarım ve aynı anda kültür bakanı!) adamı ziyarete gittiğimizde, oradaki herkesin önünde o <span class="calibre2">mavi salon</span> (!) denilen yerde, <span class="calibre2">o </span>(yani ben!) <span class="calibre2">on yıldır Mendelssohn Bartholdy hakkında bir kitap yazıyor ama daha ilk cümlesi bile yok aklında,</span> dedi. Bu budala insanların hepsi kahkaha attı o iğrenç koltuklarında oturarak ve gerçekten de orada bulunanlardan biri, komşu kasaba Vöcklabruck'lu bir dahiliyeci bu Mendelssohn Bartholdy'nin kim olduğunu sordu. Bunun üzerine ablam şeytanca bir kahkaha atarak ağzından <span class="calibre2">besteci</span> sözcüğünü çıkarttı, bu da gene iğrenç bir gülüşmeye neden oldu o hepsi de milyoner ve ahmak ve buna ilaveten geçkin kontlar ve düşkün baronlar, yıllardır kokuşmuş deri pantolonlarını giyen ve acınası günlerini toplum, hastalık ve para üzerine yaptıkları gevezelikle geçiren o insan topluluğunda. O an o topluluğu terk etmeyi düşündüm, ama ablamın bir bakışı niyetimden vazgeçmeme neden oldu. Kalkıp gitmeliydim diye düşündüm şimdi, ama oturup kaldım ve bu akşamın geç saatlerine kadar süren iğrenç aşağılanmayı kabullendim. Ablamı, ona her konuda uygun olan bu topluluğun içinde yalnız bırakmak olanaksızdı, hepsi de hatırlı, akıl almaz derecede çok paralı ve karşısında dünyanın nefesini tuttuğu unvanlara sahip kişilerdi. Herhalde diye düşündüm şimdi gene bir iş kokusu almıştır, çünkü en büyük işlerini bu eski kont ve eski baronlarla yürütüyordu, onlar çoğunlukla yaşamlarının sonuna doğru muazzam mülklerinden muazzam bölümünü satıyor, böylece kendilerinin ve doğal olarak da mirasçılarının işini kolaylaştırıyorlardı. Doğal olarak böyle bir evdeki ve böyle bir topluluktaki böyle bir akşam ablam için milyonluk bir iş demekti diye düşündüm, benim için bir anlamı yoktu, ama benim her zaman ablamı korumak zorunluluğum vardı. Bacak bacak üstüne atıyor ve eski bir barona okşayıcı ve baştan aşağı yalan bir cümle söylüyor ve böylece bir yıllık bir hovarda yaşamı kazanıyordu diye düşündüm. Daha çocukken bile ablamda akıl almaz bir tüccar kafası vardı. Hiç çekinmeden buraya gelen her konuktan para isterdi, insanlar yedi ya da sekiz yaşında bir çocuğun bu davranışını orijinal buluyorlardı, oysa bundan tıpkı benim o zamanlar tiksindiğim gibi tiksinmeleri gerekirdi. Anne babamız bunu ona yasakladılar doğal olarak, ama o daha o zamanlar anne babamızın hiçbir yasağına uymazdı. Biraz önce sözünü ettiğim toplulukta sonunda, aslında baron olmadığını bildiğim Baron Lederer diye anılan kişiyi cesaretlendirdi ve onun bir dahaki Viyana ziyaretinde kendisini Bristol'e davet etmesini sağladı; bunun herkese utanmazlık olarak görünmesi gerekirdi, ama aslında ablamın olağanüstü bir manevrasıy-dı, o işlerini nasıl bağlayacağını her zaman bilirdi. Ve her zaman da başarılı oldu. Anne babamızın ölümünden sonra servetini üç misline çıkarttığını bugün söylüyorsa, ben, onun servetini sadece bir kez değil, herhalde üç dört kez üç misline çıkarttığını kabul etmek zorundayım, çünkü işleri konusunda bana her zaman yalan söylemiştir, günün birinde ondan bir şey isteme düşüncesine kapılırım korkusuyla. Bundan korkmasına hiç gerek yok. Benim sahip olduklarım yaşamım boyunca bana yeter, çünkü ben zaten uzun yaşamayacağım, dedim kendi kendime ve koltuktan kalkıp mutfağa gittim. Sabahın ilk saatlerinde Mendelssohn Bartholdy çalışmama başlama niyetimi başaramadığıma göre, dedim kendi kendime, mutfağa oturup kahvaltı yapabilirim. İstemeye istemeye ekmeğimi yerken ve bu arada soğumuş çayımı içerken, çünkü yenisini yapmayı canım istemiyordu, ablamın birçok kez <span class="calibre2">benim yanıma Viyanaya gelsene, birkaç hafta, göreceksin sana yarayacak</span>, <span class="calibre2">seni her şeyden koparacak, kendi dışına çıkaracak</span> diye ısrarla konuştuğunu duydum. Viyana'da ablamla birlikte olma düşüncesi bile midemi bulandırdı. Yüz kere haklı olsa da bunu asla yapmayacağım. Viyana'dan nefret ediyorum. İki kez Kârntner Caddesi ve Graben'de bir aşağıya bir yukanya gitmem ve Kohlmarkt'a bir bakış atmam midemin bulanmasına yetiyor. Otuz yıldır aynı görüntü, aynı insanlar, aynı ahmaklık, aynı ahlaksızlık, aynı alçaklıklar, yalanlar. Kendisine Graben'de sahibi olduğu binanın en üst katında üç yüz metre karelik tamamen lüks bir kat yapmış, burayı görmeliymişim. Asla, diye düşündüm ve bayat ekmeğimi çiğnedim. Buraya, beni inandırmaya çalıştığı gibi hasta birini, belki de bir ölümcül hastayı, ki belki de öyleydim, iyileştirmeye değil, söylemeye cesaret edemediği ifadeyle bir deliye bakmaya gelmişti. Çünkü bana tamamen bir deli muamelesi yapıyor, onun davrandığı gibi yalmzca bir deliye davranılır, bir çılgına demek zorunda kaldım ekmeğimi çiğnerken. Sonunda apaçık biçimde <span class="calibre2">ziyaretimin gördüğüm kadarıyla sana hiçbir faydası dokunmadı. Neyse ki komşularınla bir iki iyi iş bağladım,</span> dedi. Pişkince, soğuk ve çıkarcı. <span class="calibre2">Sana yardım edilemez, sana kimse yardım edemez,</span> dedi son öğle yemeğimizde. Sen <span class="calibre2">her şeyi küçük görüyorsun, </span>dedi, <span class="calibre2">dünyadaki her şeyi, bana zevk veren her şeyi küçük görüyorsun. Ama en çok da kendini küçük görüyorsun. Herkesi her şeyle suçluyor-sun, senin felaketin de bu.</span> Bunu gerçekten de söyledi ve ben bu sözü bütün akıl almazlığı içinde tam olarak kavrayamamıştım, ancak şimdi onun isabetli bir şey söylediğini kavrıyordum. Yaşam bana zevk veriyor, acılarım olduğu halde, herkeste bu acılar vardır, benim sevgili küçük erkek kardeşim, ama sen yaşamı küçük görüyorsun, senin felaketin bu, bu yüzden hastasın, bu yüzden ölüyorsun. Ve eğer değişmezsen yakında öleceksin, dedi. Şimdi kesin olarak duyuyordum bunları onun kendine has soğukluğuyla söylediği andan daha da kesin olarak duyuyordum. Her şeyi öngören ablam, saçma! Belki de bir süre için Peiskam'dan uzaklaşmamın iyi olacağı konusunda haklıdır, ama başka bir yerde çalışmama başlama garantim yok, hele ilerletmemin hiç yok. Akşam yemeği sırasında birçok kez <span class="calibre2">Mendelssohn Bartholdy! </span>diye bağırmıştı, sanki bunu bağırarak iyice eğlenmek ister bir hali vardı, çünkü bu davranışının beni iyice inciteceğini çok iyi biliyordu. Gerçek şu ki ben ona on yıldan daha fazla bir zaman önce Mendelssohn Bartholdy üzerine bir şey yazma düşüncem olduğundan söz etmiştim, bir kitap ya da bir yazı dememiş <span class="calibre2">bir şey</span> demiştim. O zaman Mendelssohn Bartholdy diye bir şey duymamıştı, şimdiyse benim hiç durmadan her fırsatta Mendelssohn Bartholdy adını kullanmam onu deli ediyordu, artık bu adı duyamaz olmuştu, hiç değilse benim ağzımdan, Mendelssohn Bartholdy adını bir kez daha onun yanında anmamı yasakladı, eğer Mendelssohn Bartholdy adı anılacaksa yalnızca onun tarafından anılırdı, çünkü bu onu neşelendiriyordu, çünkü beni on yıllık bir deneyimden sonra gülünç duruma düşürmek zorundaydı. Ayrıca kendisine tamamen uygun biçimde, Mendelssohn Bartholdy'nin müziğinden nefret ediyordu. <span class="calibre2">Mozart ve Beethoven varken bu Mendelssohn nasıl sevilir!</span> diye bağırdı bir seferinde. Benim Mendelssohn Bartholdy ile uğraşmamın nedenlerini ona bir kez olsun açıklamam saçma olurdu. Mendelssohn Bartholdy uzun yıllar boyunca aramızda sürtüşme sözcüğü oldu, bütün korkunç, hastalıklı ve dolayısıyla da acı verici karşıtlıklarımızla birbirimizle kapıştık. Sen bu Mendelssohn Bartholdy'yi sırf Yahudi diye seviyorsun, diyordu alayla. Ve belki de son ziyaretinde birdenbire dile getirdiği bu düşüncesinde haklıydı. Ortaya çıkmış ve işimi ve sonuçta da beni nerdeyse mahvetmişti. Kadınlar ortaya çıkar ve birine yapışıp onu mahvederler. Ama onu çağıran ben değil miydim? Ona Peiskam'a birkaç günlüğüne gelmesi önerisini ben yapmamış mıydım? Ona bir telgraf yollamış ve Peiskam'a gelmesini istemiştim. Ama yalnızca birkaç günlüğüne, aylarca değil. Ona telgraf yollayacak duruma nasıl gelmiştim! Gerçekten de ondan yardım beklemiştim, mahvedilmemi değil. Ama hep aynı şey oluyordu: rica ediyor, nerdeyse ona yardım etmesi için yalvarıyordum, o ise beni mahvediyordu! Bunu bildiğim halde ona gene de telgraf çekmiştim, yüzüncü kez beni mahveden kadını evime çağırıyordum. Yardım isteyerek ona telgraf çektiğim doğru, onun hiç davet edilmeden Peiskam'a geldiği doğru değil. Gerçek zaten her zaman en korkunç olan şey, ama gene de yalana, kendi kendini aldatmaya dayanacağına gerçeğe dayanmak her zaman daha iyi. Ama ben ona aylarca kalsın diye telgraf çekmemiştim, çünkü ablamın aylarca evimde kalması demek cehennem demekti, bunu ona söyledim de, burada aylarca kalman cehennem, dedim, bunun üzerine güldü. Benim sevgili küçük erkek kardeşim, dedi, seni gene yalnız bıraksay-dım mahvolup giderdin, belki hayatta bile kalamazdın. Bunun üzerine sustum, belki de o andan başlayarak onun haklı olduğu aklıma geldiği için. Ama kafamı benim onu buraya çağırıp çağırmadığıma yormanın ne faydası olur ki, bu zaten açığa çıktı, gerçek, Mendelssohn Bartholdy ile ilgili çalışmama başlamaya muktedir olduğum anda onun çekip gitmesi, Peiskam'ı terk etmesiydi! Ama ablam gibi bir insan böylesi bir an için hassas bir kulağa sahip değildir. Ve ben de ona doğal olarak Mendelssohn üzerine yaptığım çalışmama ya da her ne ise ona başlama anımın geldiğini söylemeye cesaret edemedim, evet olasılıkla yüz elli sayfa ya da daha uzun bir şey yazmaya hazır olduğum anın geldiğini, onun da gitmesi gerektiğini söylemeye cesaret edemedim. Böylece birden ondan nefret ettim, belki de o neden nefret ettiğimi bilmiyordu, ona lanet okudum ve böylece Mendelssohn Bartholdy hakkındaki çalışmama başlama fırsatımı kaçırdım. Ama belki de ona, onu Peiskam'a sırf henüz başlamadığım bu çalışma için, yani zihinsel ürünüm için tamamen ilkel bir yardım aracı olarak kullanmak üzere, ki bunu yapardım, çağırdığımı açıklamaya utandım. Düşünce insanı denen kişi her zaman bir başkası üzerinden konuyu ele alır, bu iş için onu <span class="calibre2">öldürür</span> ve zihinsel amacı için onu ceset haline sokar. Belirleyici anda bu tip bir düşünce insanı, ona böylesi bir zihinsel ürünü mümkün kılan insanı, bu zihinsel ürün için feda eder, ölesiye kötüye kullanır kendi şeytansı spekülasyonları için. Ben de böylece ablamı zihinsel ürünüm için kötüye kullanmayı becereceğimi sanmıştım, ama hesabım tutmadı. Tam tersine en büyük aptallığı yapmıştım ablama Viyana'ya telgraf çekerek: <span class="calibre2">birkaç günlüğüne gel!</span> Benim davetim olmadan Viyana'ya dayanası kalmadığı için zaten aynı gün Peiskam'a geleceği ortaya çıktı, bitmek bilmeyen davetler, bütün o insanın tüylerini diken diken eden insanlar onu iğrendirmişler, çünkü bu toplantıları son aylarda doruğa çıkarmışmış. Telgrafı çekmeme hiç de gerek yokmuş meğer, saçımı başımı yol-dumsa da faydası yoktu, çünkü telgrafı çekmeseydim ona birkaç gün sonra artık defolmasını söyleme cesaretini bulabilirdim. Ama şimdi ben onun Peiskam'a gelmesini rica ettiğim için bu cesarete sahip değildim, zaten utanmazlık olurdu buraya çağırıp sonra hemen evden dışarıya atmak. Ayrıca onu yeterince iyi tanıyorum, defolmasını söylesem, defolmaya hiç niyeti olmadığını söylerdi. Yüzüme karşı güler, sonra da büsbütün eve yayılırdı. Bizim gibiler bir yandan yalnız kalamazlar, öte yandan da bir topluluğa dayanamazlar, bizi ölesiye sıkan erkek topluluğuna dayanamaz, ama kadın topluluğuna da dayanamazlar, erkek topluluklarını ben bırakalı onlarca yıl oldu, çünkü hiçbir şey vermez, kadın topluluğu ise kısa süre sonra sinirime dokunur. Ablama ise beni yalnızlık cehenneminden kurtarma konusunda hep güven duydum ve doğrusunu söylemek gerekirse bunu çoğu kez de başardı, çoğu zaman kara, yıkıcı, tiksinti yaratan kokulu bir bataklık olan yalnızlıktan çekip çıkarmayı başardı, ama son zamanlarda onun da gücü, belki de isteği yoktu bunu yapmaya; belki de çoktandır benim ciddiyetimden kuşku duyuyordu, bunun için benim Mendelssohn Bartholdy'ye saplanıp kalmam bir savdı. Yıllardır hiçbir yazı yazamamıştım, ablam yüzünden hep, dedim, ama belki de herhangi bir yazı yazmada ortaya çıkan kendi yeteneksizliğimdendir. Biz böylesi bir yazıya başlamak için her şeyi, gerçekten de her şeyi deneriz, en korkunç olan bile olsa bizi böylesi bir yazı yazmaya sürükleyen hiçbir şeyden ürkmeyiz, bu en büyük hainlik ve en büyük sapıklık ve en ağır suç da olsa. Bütün bu soğuk duvarlarla çevrili olduğum Peiskam'da yalnız kalarak ve bakışımı hep sadece sis duvarlarına yönelterek bir şansım olamazdı. En anlamsız denemeleri yapmıştım, örneğin yemek odasından birinci kata çıkan merdivenlere oturmuş birkaç sayfa Dostoyevski okumuştum <span class="calibre2">Kumarbazdan</span>, bu yolla</p>
<p class="calibre1">Mendelssohn Bartholdy üzerine çalışmama başlayabileceğimi ummuştum, ama doğal olarak bu saçma deneme de boşa gitti, uzunca süren bir ürperti ve bu yüzden de birkaç saat ter dökerek yatakta oradan oraya tepinmemle son buldu. Ya da dışarıya avluya koşup üç kez derin nefes alıp verdim ardından bir sağ kolumu, bir sol kolumu olabildiğince uzatıp gerebilmek için. Ama bu yöntem de beni yalnızca yordu. Pascal'ı, sonra Goethe'yi, sonra Alban Berg i denedim, ama hepsi boşuna. Bir arkadaşım olsaydı! dedim gene kendime, ama bir arkadaşım yok ve neden bir arkadaşım olmadığını biliyorum. Bir kadın arkadaş! diye bağırdım, öyle ki sesim holde yankılandı. Ama bir kadın arkadaşım yok, son derece bilinçli olarak bir kadın arkadaşım yok, o zaman bütün zihinsel ihtiraslarımdan vazgeçmem gerekirdi, insanın hem kadın arkadaşı, aynı zamanda da zihinsel ihtirasları olamaz, eğer genel durumu benim kadar kötü bir haldeyse. Bir kadın arkadaş <span class="calibre2">ve</span> zihinsel ihtiraslar düşünülemez! Ya bir kadın arkadaşım olur ya da zihinsel ihtiraslarım, ikisi bir arada olanaksızdır. Ve ben çok önceleri kadın arkadaşa karşı, zihinsel ihtiraslarda karar kıldım. Bir arkadaşım olsun hiçbir zaman istemedim yirmi yaşımdan, dolayısıyla özgür düşünen biri olmamdan bu yana. Sahip olduğum tek dostlarım ölüler, bana edebiyatlannı bırakanlar, başkaca dostum yok. Zaten her zaman bir kimsemin olması güçtü benim için, bunu söylerken herkes tarafından istismar edilmiş, mide bulandırıcı dostluk sözcüğünü asla düşünmüyorum. Çok eskiden beri hiç ama hiç kimsem olmadı, diğer herkesin bir kimsesi oldu, benim olmadı, hiç değilse ben olmadığını biliyordum, diğerleriyse hep benim de bir kimsem olduğunu öne sürüyorlardı durmadan, senin de bir kimsen var diyorlardı, oysa ben kesinlikle emindim birinin olmadığına, belki de bu düşünceydi egemen olan, mahveden, kimseye gereksinim duymamam yani. Ben bir insana gereksinimim olduğunu sanıyordum, bugün bile öyle sanıyorum. Gereksinimim yoktu, dolayısıyla da kimsem yoktu. Ama doğal olarak bir insana gereksinimiz vardır, yoksa kaçınılmaz biçimde benim şimdiki durumumda buluruz kendimizi: yorucu, dayanılmaz, hasta, kelimenin tam anlamıyla imkânsız. Ben hep tamamen yalnız kalarak, herhangi bir insan olmadan zihinsel çalışmamı sürdürürüm sanıyordum, bunun yanılgı olduğu ortaya çıktı, ama gerçekten de birine gereksinimimiz olduğu da yanılgıydı, bu iş için bir insana gereksinimimiz var ve gereksinimimiz yok ve bazen gereksinimimiz oluyor bazen de olmuyor ve bazen oluyor bazen olmuyor aynı zamanda, bu gerçeklerin en saçması şimdi, bugün gene kafama dank etti; birine gereksinimimiz var mı yoksa gereksinimimiz yok mu hiç bilemeyiz ya da aynı zamanda birine gereksinimimiz var mı yok mu ve hiçbir zaman gerçekte neye gereksinimimiz olduğunu asla bilmediğimiz için mutsuzuzdur ve dolayısıyla istediğimiz ve bize doğru görünen anda zihinsel bir çalışmaya başlayamayız. Ben <span class="calibre2">ısrarla</span> ablama gereksinimim olduğunu sandım Mendelssohn Bartholdy üzerine çalışmama başlayabilmek için, o buraya geldiğinde, ona gereksinimim olmadığını anladım, ancak o burada olmadığı zaman başlayabilirim. Ama şimdi gitti ve ben özellikle başlayamıyorum çalışmama. Önce bunun nedeni onun burada oluşuydu, şimdi ise neden, onun burada olmayışı. Bir yandan bir diğerini yüceltiriz, öte yandan küçük görürüz onu ve durmadan yüceltiriz kendimizi ve küçük görürüz, kendimizi yüceltmemiz gereken yerde küçük görürüz ve kendimizi küçük görmemiz gereken yerde yüceltiriz. Ve gerçekten de durmadan yapmak istediğimiz şeyi yüceltiriz, aslında her zihinsel iş diğer bütün işler gibi ölçüsüz derecede yüceltilir ve dünyada hiçbir zihinsel iş yoktur ki bu her şeyiyle yüceltilen dünya onsuz yapamasın, aynen bu dünyanın onsuz yapamayacağı hiçbir insan ve dolayısıyla hiçbir şeyin olmayışı gibi, tıpkı cesaretimiz ve gücümüz olsaydı her şeyden vazgeçilebileceği gibi. Herhalde bende bu olağandışı konsantrasyon eksik diye düşündüm ve aşağıdaki, ablamm düşünebildiğim zamanlardan bu yana <span class="calibre2">salon</span> diye adlandırdığı büyük odaya oturdum, ne büyük bir zevksizliktir böyle demesi, çünkü bir çiftlik evinde salonun işi yoktur. Ama aşağıdaki odaya bu adı vermesi de tam ona uygun bir şey, salon sözcüğü çok sık duyulur ağzından, gerçekten de doğal olarak Viyana'da onun salonu var ve bu salon salon olarak kullanılıyor, bu salonu <span class="calibre2">nasıl </span>kullandığı hakkında büyük bir araştırma yazabilirdim, canım isteseydi. Ablamın salon diye andığı ve beni her zaman nerdeyse kusturan alt kattaki odada ayaklarımı uzattım, olabildiğince ileriye uzattım ve kendimi Mendelssohn Bartholdy'ye yoğunlaştırdım. Ama doğal olarak böyle bir çalışmaya <span class="calibre2">üç Şubat bin sekiz yiiz dokuzda</span> vesaire diye başlamak tamamen yanlış. Bir doğum tarihiyle başlayan kitap ve yazılardan nefret ederim. Genel olarak kronolojik biyografik yazılan kitaplardan ya da yazılardan nefret ederim, bu bana en zevksiz, aynı zamanda da en düşüncesiz bir yöntem olarak görünür. Nasıl başlayacağım? En basit olan bu ama bu en basit olanı şimdiye kadar başaramamıştım. Belki de çok fazla not aldım? Mendelssohn Bartholdy hakkında çok fazla şey yazdım masamın üzerinde yığılı duran bu yüzlerce ve binlerce ufak notlara, acaba en sevdiğim besteci olan Mendelssohn Bartholdy ile gereğinden fazla mı ilgilendim? Çok sık olarak Mendelssohn Bartholdy hakkında yaptığım araştırmaları zorladığımı düşündüm, bu yüzden de şimdi Mendelssohn Bartholdy hakkındaki çalışmama başlamayı beceremiyorum. Çok zorlanan konu artık kâğıt üzerinde gerçekleşemez, dedim kendi kendime, birçok kanıtım vardı bunun için. Kafamda iyice zorladığım kaç konunun yazılamadığını saymak istemiyorum. Öte yandan da özellikle Mendelssohn Bartholdy için onlarca yıl değilse de yıllarca süren araştırma yapmak gerekiyordu. Bir yazı ya da bir yapıt için gereken her şey kafamın içinde diyorsam, doğal olarak bunu kâğıt üzerinde gerçekleştiremem artık. İşte böyle. Mendelssohn Bartholdy'yle de böyle mi? Konuyu olasılıkla haddinden fazla zorlayıp zorlamadığım düşüncesi beni nerdeyse delir-tecekti, hatta çıldırtıyordu, o zaman kurtarıcı melek olarak ablamı telgrafla buraya çağırmamın hiçbir anlamı yoktu, öte yandan onu evden dışarı atmanın da vesaire. İki hafta Hamburg'daydım, iki hafta Londra'da, garip bir biçimde de Venedik'te Mendelssohn Bartholdy hakkında en ilginç belgeleri buldum. En iyi bir biçimde korunmak için kendimi hemen Bauer-Grünvvald'a geri çektim, kiremit damlar üzerinden Markus kilisesine bakan bir odaya ve piskoposluk sarayından ödünç aldığım belgeleri inceledim. Turin'de Mendelssohn Bartholdy'nin kendi eliyle Cari Friedrich Zelter hakkında yazdığı yazıları buldum, Floransa'daysa Men-delssohn'un Cecıle'ine yazdığı yığınla mektubu. Bütün bu yazı ve belgelerden kendime kopyalar yapmış ya da yaptırmıştım ve bunları Peiskam'a yollamıştım. Mendelssohn Bartholdy üzerine yaptığım bu araştırma gezileri uzun yıllar önceydi, bazıları ise on yıldan önce. Mendelssohn Bartholdy hakkındaki bu yazı ve belgeler için özel olarak hazırlanmış olan bir odada bunları katalogladım ve bu odada (birinci kattaki yeşil odanın üstündeydi) haftalar geçirdim. Ablamın bu odaya Mendelssohn odası adını vermesi uzun sürmedi. Önceleri diye düşünüyorum bu Mendelssohn odasından gerçekten saygı ve hürmetle söz etti, ama sonunda alayla ve beni kırarak. Ancak yıllar geçtikten sonra ben Mendelssohn odasından çeşitli ve bana önemli görünen yazıları yazı masama taşımaya başladım, hep de çalışmama başlamamın artık uzak olmadığına inandığım ve umutlandığım anda. Ama yanılmıştım. Hazırlıklarım yıllardır sürmekte, yani on yıldan fazla bir zamandır. Belki de diye düşünüyorum hazırlıklarımı hiçbir şeyle kesintiye uğratmamalıydım, Schönberg hakkında hiçbir şeye el atmamalı, Reger hakkında da, Nietzsche-taslağmı asla düşünmemeliydim, bütün bu konudan sapmalar beni Mendelssohn için olgunlaştıracağına Mendelssohn'dan iyice uzaklaştırdı. Hiç değilse hepsini burada sayamayacağım bu konular bir sonuca varsaydı bari, ama bana durmadan bir düşünce çalışmasının ne kadar zor ortaya çıktığını gösterdiler, en kısası, en önemsizi bile olsa, oysa önemsiz bir düşünce çalışması da asla yoktur benim anlayışıma göre. Temelde Schönberg, Reger vesaire ile yapılan denemeler asıl konumdan sapmaktan başka bir şey değildi, ayrıca bunlar beni iyice güçsüzleştirerek bir sonuç da vermediler. Onların hepsini yok etmiş olmam iyi oldu, sonuçta bu denemeler daha başlangıçta tıkanıp kaldı ve eğer yayınlanmalarına izin verseydim bugün bana derin bir utanç vereceklerdi. Ama her zaman neyin yayınlanacağı ve neyin yayınlanmayacağını iyi hissedebiliyordum ve yayınlamanın bütünüyle saçma, bir zihin cinayeti ya da daha doğrusu zihin sermayesinin katli olduğu düşüncesini her zaman taşımıştım. Biz şöhret hırsımızı tatmin etmek için yayınlarız, başka nedenle değil, eğer daha da alçaltıcı bir neden olan para kazanma hırsıyla yayınlamıyorsak, ama bu neden benim içine doğduğum koşullarda Tanrıya şükür ki gereksiz kaldı! Schönberg hakkındaki yazımı yayınlasaydım sokağa çıkmaya cesaret bile edemezdim, Nietzsche hakkındaki yazımı da, oysa o <span class="calibre2">bütünüyle</span> başarısız <span class="calibre2">değildi.</span> Her türlü yayınlama aptallıktır ve kötü bir karakteri gösterir. Düşünceyi duyurmak suçların en zararlısıdır ve ben bu en zararlı suçu birçok kez işlemekten kaçınmadım. Kaba bir duyurma güdüsü bile değildi, çünkü ben kimseye bir şey duyurmak niyetinde değildim, bununla ilişkim yoktu, sırf şöhret hırsıydı bu, başkaca bir şey değil. Nietzsche ve Schönberg'i, hele hele Reger'i yayınlamamış olmam ne kadar iyiydi, kendimi affetmezdim. Zaten yüzlerce ve binlerce yayından midem bulanıyor, bu yüzden de kendiminkilerden daha da beter bulanıyor. Ama kendini beğenmişlikten kurtula-mıyoruz, şöhret hırsından da, gerektiğinde başımız yukarda bunlara kaptırıyoruz kendimizi, oysa davranışımızın affedilemez ve sapıkça olduğunun farkındayız. Mendelssohn Bartholdy yazımın durumu ne?, onu sırf kendim için yazıp sonra bittiğinde öylece bırakmak için yazmıyorum ki. Doğal olarak onu yayınlama niyetim var, bütün sonuçlarıyla. Gerçekten de bu çalışmamın en başarılısı olacağına inanıyorum ya da daha doğrusu en az başarısız olduğuna. Mutlaka yayınlanmasını düşünüyorumdur! Ama onu yayınlamadan önce yazmalıyım diye düşündüm ve bu düşünceyle bir kahkaha attım, benim kendi kendine kahkaha atma dediğim kahkahaya, yıllar içinde aralıksız süren yalnızlık içinde bunu huy edinmiştim. Evet, yazıyı önce yazman gerekir, sonra yayınlayabilmek için! diye bağırdım ve bu bağırma beni neşelendirdi. Gerçekten de bu birdenbire ortaya çıkan kendime gülme içinde kasılmamdan kurtulmuş ve koltuktan fırlayarak pencerenin yanına gitmiştim. Ama bir şey görmedim. Yoğun bir sis camlara yapışmıştı. Pencerenin çerçevesine dayandım ve sürekli bir dikkat kesilmeyle avlunun diğer yanındaki duvarı görmeye çalıştım, ama son derece dikkat kesilerek bile duvarı görmeyi başaramadım. Sadece yirmi metre var arada ve ben duvan göremiyorum! Böylesi bir siste tek başına var olmak bile çılgınlık! Böylesi, her şeyi ve her şeyi bin kez daha güçleştiren bir iklimde! Her zaman bu mevsimde olduğu üzere kasvetliydi. Sağ işaretparmağımla pencereyi tıklattım, belki dışarıda bir kuşu ürkütüp kaçırırım diye, ama hiçbir şey kıpırdamadı. Sağ işaretpar-mağımla pencereyi tıklattığım gibi şimdi de kafamı tıklattım ve sonra gene koltuğa bıraktım kendimi. On yılda <span class="calibre2">bir tek başarılmış çalışma bile yok!</span> diye düşündüm. Doğal olarak bu yüzden inandırıcı olmadım. Ablam bütün Viyana'da, özellikle de benim için en yıpratıcı etkisi olan yerde benim başarısız biri olduğumu yayıyordu. Aralıksız, olası her türlü insana: <span class="calibre2">benim küçük erkek kardeşim ve onun Mendelssohn Bartholdy'si,</span> dediğini duyuyorum. Hiç utanmadan beni herkesin önünde deli diye anıyor. Artık kafası tam yerinde olmayan biri olarak, benim için böyle konuştuğunu biliyorum ve hakkımda son derece zararlı söylentiyi yaymakta olduğunu. Para kazanmak için hiçbir şeyden kaçınmaz, işini yürütmek için de ve çevresini tedirgin etmemek için hakkımda her şeyi söyleyebilir. İnsafsızdır. Hain de olabilir. Öte yandan ben onu her türlü korkunçluğu ile her zaman sevdim. Sevdim ve nefret ettim ve bazen ondan nefret ettiğimden daha fazla sevdim onu, tersi de oldu, ama ondan çoğu zaman nefret ettim, hep benim karşımda yer aldığı için, tamamen bilinçli biçimde, yani zihni açıkken, böyle olduğu asla inkâr edilemezdi zaten. O her zaman gerçekçi bir insan oldu, bense hayalci. <span class="calibre2">Seni bu kadar hayalci olduğun için seviyorum!</span> der sık sık, ama bu sözlerde daha çok alay vardır, zıddı olacağı yerde. Onun gibi bir insanın seni seviyorum demesi yalnızca sahtekârlıktır. Yoksa <span class="calibre2">ben miyim</span> ürkütücü olan? Kocasına adam dayanamayıp kayboluncaya kadar <span class="calibre2">seni seviyorum, </span>dedi. Peru'ya, gerçekten de buradan bakıldığında dünyanın öteki ucuna, bir daha da geri dönmedi. Aldatılan ve kendilerine yalan söylenen ve deli yerine konan kocalar yüzyıllardan beri Güney Amerika'ya kaçıyorlar bir daha geri dönmemek için, bu gerçeğin geleneği var. <span class="calibre2">Ben sevgililer için yaratılmış biriyim,</span> der ablam. Hiçbir zaman evliliğe uygun biri değildim. Bir ömür boyu kocayı sırtında taşıma düşüncesi bile beni tiksindiriyordu diyor. Buna rağmen gene de neden evlendiğimi bilemiyorum. Belki de anne babamın hatırı içindir? dedi. Evliliğinden ona kalan işi, ki bu iş Avusturya'nın milyonlar değerindeki en büyük ve en seçkin mülkleri demek oluyor, kocası onu terk ettikten sonra ciddi insanların iğrenç, diğerlerinin ise inanılmaz başarılı buldukları duruma soktu. Ben kesinlikle birinci gruba dahilim, doğru ya da yanlış, ablamın şimdi sürdüğü hayat benim için utanç verici, gerçekten de sırf çıkar ilişkileri üzerine kurulu bir yaşam. Yıl sonunda Caritas'a milyon bağışı, bunu büyük bir zevkle gazetelerde okur ve haftalarca ölesiye güler, beni itiyor bu durum der kendisi de. Bir zamanlar Roma'da tanıdığı ve birdenbire böbrek yet-</p>
<p class="calibre1">mezliğinden ölen Kont Ruspoli'den kalan, ki onunla birlikte onlarca yıl sadece kutlamalar yapmakla kalmamış mektuplaşmıştı da, onun akrabası olduğunu da iddia etmişti, Siena yakınlarındaki, onlarca yıl, içinde sadece farelerin cirit attığı bir malikâneyi, yaşlılar yurdu yapılması için iki yıl önce kiliseye armağan etti ve restorasyona da iki milyon şilin katkıda bulundu. İtalya'ya gidip yapımı tamamlanan malikâneyi görüp görmeyeceğini ona sorduğumda, hemen hayır, dedi, onu ilgilendirmiyormuş. Eski binalar hiç de ilgisini çekmezmiş. Yaşlılar evet, dedi alayla, ama eski binalar asla. Kiliseyle aramın iyi olması gerekir küçük erkek kardeşim benim, dedi, bu durumu ve bununla ilgili olarak söylediklerini son derece iğrenç buldum. Ama böyle o. Her zaman yalnızca Nagy'den el yapımı, bizim demir pençeli dediğimiz ayakkabılar giyen ve sırf bu yüzden itici, doğal olmayan bir yürüyüşe sahip birtakım züppelerle birlikte olur ve bu insanların kendisinin akrabaları olduğunu söylerdi. Benim akrabalarım yok derdim durmadan ona, benim yalnızca zihinsel akrabalıklarım var, ölmüş filozoflar benim akrabalarım. Bunun üzerine, her zamanki gibi o sinsi gülüşü belirirdi yüzünde. Ama felsefeyle yatağa giremezsin küçük erkek kardeşim, derdi çoğu zaman, bunun üzerine ben aynı biçimde, tabii ki girerim, hiç değilse o zaman kendimi kirletmiş olmam, diye cevap verirdim. Bu cevap bir keresinde benim yanımda, beni hiç durmadan ikna ederek sürüklediği Mürzzuschlag'da bir topluluğun önünde hakkımda: küçük erkek kardeşim Schopenhauer'le yatıyor demesine neden oldu. Bir Schopenhauer'le, bir Nietzsche'yle, bunun üzerine beklediği başarıyı da elde etti benim sırtımdan. Temelde, ablamın bir sohbete başlamada gösterdiği hafifliğe her zaman hayran olmuşumdur, bugün bile ya da kesinlikle bugün de, daha da büyük bir hâkimiyetle en zor toplumsal engelleri aşıyor, eğer onun için bu tarz toplumsal engeller varsa. Bu yeteneğe nereden sahip olduğunu bilmiyorum, çünkü babamız toplumla hiç ilgili değildi ve annemiz de toplumsal yapmacıkları, her zaman dile getirdiği üzere sevmezdi. Ablamın en önemli özelliği olan tüccar kafası, ki onu benim gibi iyi tanımayan kimse bunun farkına varamazdı, baba tarafından büyükbabamızdan geliyor, oydu bizim servetimizi yapan. En garip koşullarla, ama gene de nasıl ve hangi yolla olursa olsun o kadar büyük bir servet edinmişti ki biz, ablam ve ben, yani üçüncü kuşak yeterince paraya sahibiz var olmak için ve her ikimiz de, nereden bakarsak bakalım hiç de alçakgönüllü bir yaşam sürmemekteyiz. Ben Peiskam'da yalnız yaşıyor olsam da, başka büyük ailelerin bir ayda harcadıklarından daha az para harcamıyorum, çünkü, bir örnek vermek gerekecek olursa, kim dokuz odadan daha büyük bir evi bütün kış ısıtır, hem bu odalar küçük de değil, sırf kendisi için vesaire. Gerçekten de benim para işleri denen işlerde en beceriksiz kişi olduğum göz önünde tutulacak olursa, bir kuruş bile kazanmak zorunda kalmadan daha yirmi yıl yaşarım, ardından da bana sırasıyla birer parsel satma olanağı doğar, araziyi büyük zarara uğratmadan, değerini azaltmadan, satmadan, buna hiç gereksinimim olmazdı ve bundan sonra bitmeyen ve durmadan ilerleyen hastalığını yüzünden kısa yaşacağım göz önüne alınırsa, bir ya da iki yıl, daha fazla ve daha uzun değil, ki o zaman geldiğinde bu dünyadaki yaşam ve varoluş gereksinimim tamamen kullanılmış olacaktır, işte bu yüzden satışları düşünmem saçmadır. Ben istersem eğer kendimi zengin diye adlandırabilirim ablamın karşıtı olarak, o gerçekten zengin olmasına rağmen, çünkü onun ortada görünen zenginliği bütün zenginliği asla değil, ama ben ondan daha önce de belirttiğim bir konuda tamamen ayrılıyorum: o cennete gitmek ve kendini eğlendirmek için, kiliseye ya da benzer kuşkulu kurumlara milyonlar değerinde bağışta bulunuyor, milyarlar içinde yüzen ve yardımın en olanaksız olduğu bir dünyada Caritas'cılık taslamak için hiçbir bağışta bulunmuyorum. Örneğin Caritas'a bağışta bulunarak haftalarca kendimi eğlendirmek, bonkörlüğüm ve insanlara olan sevgim hakkında gazetelerde çıkan haberlerden zevk almak gibi bir niyetim yok, çünkü ne bonkörlüğe ne de insan sevgisine inanıyorum. İyi dünya denilen dünya bütünüyle ikiyüzlü, bunun tersini ilan eden ve hatta buna inananlar ise rafine bir insanteper ya da affedilemez bir ahmak. Bugün biz yüzde doksan bu insanteperler ve yüzde on affedilemez ahmaklarla uğraşmaktayız. Ne birine ne de ötekine yardım edilebilir. Kilise işine geldiği için her ikisini de sömürüyor, hangi kilise olursa olsun, ama ben Katolik olanı iyi tanıyorum, bu yüzden de ona akla gelebilecek hiçbir şey bırakmam, bu kilise hepsinden daha rafine ve fırsat bulduğu her yerde sömürüyor, en büyük parayı da yoksullardan ve en yoksullardan topluyor. Ama bu yoksul ve en yoksullara da yardım edilemez, onlara yardım edilebileceği yalanı en yaygın ve özellikle de politikacıların ağzından düşmeyen bir konu. Yoksulluk yok edilemez ve onu yok etmeyi düşünen biri özellikle insanları ve dolayısıyla da doğayı yok etmekten başka bir niyete sahip değildir. Tıpkı benim kurnaz ablamın dağıttığı gibi bağışlar daha büyük ve daha çok miktarda olduğu sürece, bununla alay edişler de o derece büyük ve cehennemsi, onun bağışlarıyla ilgili bir şey duyanlar, dünyanın nasıl döndüğünün farkında. Ben bunu o kadar çok duydum ki, artık duymak istemiyorum. İnsanlar durmadan diğerlerine, yanlış duyguların bütün alçaklığıyla kendilerini bulmak için diğerlerine yardım ettiklerini söylerler, oysa sırf kendilerine yardım söz konusudur, herkes önce kendini düşünür ve bugüne kadar kimse kendini bulmamıştır ki, milyarlarca bahtsızdan birinin bir başkasına yardım edebilmesi düşünülemez, oysa kendi kendilerini iyice aldatarak bir başkasını bulduklarını söyleyip dururlar. Dünya her şeyi karşılayacak kadar zengindir gerçekten, ama bunu dünyayı yöneten politikacılar tamamen bilinçli olarak engelliyorlar. Yardım çığlıkları atıyorlar ve her gün milyarları silah için harcıyorlar ve utanmıyorlar. Yok, bu dünyaya bir kuruş bile vermemeye kararlıyım, ayrıca ablam gibi sahte minnettarlık düşkünü değilim. Durmadan her türlü fedakârlığa hazır olduklarını söyleyen ve durmadan fedakârlık yapan, sonunda kendi yaşamlarını bile feda eden o azizlerden, fedakârlıkları için ve tıpkı domuzların yalaklara koşuşmaları gibi fedakârlıklarına her zaman hazır olduklarını söyleyen dünyanın her ülkesinde ve her bir yerinde bulunan insanlardan, hangi adı taşıyor olsalar da, ister Albert Schweizer ister Teresa Ana olsun adları, her zaman iğrendim. Bu insanların güya baktıkları ve onlardan ellerini açarak yardım bekleyen insanlardan yararlanarak kendilerini övünç beratları ve madalyalarla süslemekten başka bir şey geçmez akıllarından. Bu tehlikeli, kimseye benzemeyen biçimde hırslı ve kendini beğenmişlerden, temelde ruhsal ben-merkezlerinde güç hırsı taşıyan insanlardan, Aziz Assisi'li Franz'dan Teresa Ana'ya kadar milyonlarcası bulunan ve sayısız dini ve politik kurumlarda bütün dünyada her gün kendi şöhret hırsları içinde tepinip duran insanlardan derinlemesine iğreniyorum. Yüzyıllardan beri durmadan sosyal ilke denilen şeyden bıktırıncaya kadar konuşulması en büyük yalan. Yanlış anlaşılma tehlikesine karşın, ki bana her zaman vız geldi, karşı çıkıyorum buna. Ablam yüksek sosyetenin diğer bayanlarıyla birlikte bir kermes hazırlıyor ve bu kermesten elde edilen paraya beş yüz bin şilin daha ilave ediyor, bu kermeslere üstelik de İsa çocuğun korkunç bir hoparlörden çıkan sesi eşlik ediyor, kendisi bir de bana en yoksullan ve fakirleri düşündüğünü söyleyecek kadar da aptallık ediyor. Ama ben kısa sürede onun bu sahte davranışı hakkında ağzımı bile açmayarak niyetini anladığımı belli ettim. Buna karşılık kendisi eski bir parti tilkisi olmaktan başka bir şey olmayan Caritas başkanı ve kardinalin kibarca elini öpmesinden zevk alıyor. Bense bu beyin elinden ancak ürperirdim. Daha on beş ya da on altı yıl önce, benim de bu beyle ister istemez bir ilişkim olduğunda, ablamın sanat ve ince zevkinden yararlanarak, ona sekiz yüz bin şilin vererek Schottenring'de bir daireyi döşemesini rica etmişti, kız kardeşim de bunu yerine getirdi, Floransa'dan gelen bir yığın Rönesans mobilyası ve düşürdüğü iki Marchfeld şatosundan gelme Josefin çağı kıymetli eşyalarla kardinale ev döşedi. Bu işleri bitirdiğinde, adamın şerefine seçkin elli kişiden oluşan bir parti verdi, konukların en önemsizi İrlandalı bir konttu, onu kardinalin davetine sırf adamın Aşağı Avusturya ve Burgenland sınırında bir iplik fabrikası olduğu, kendisinin de bu mülkü mutlaka ele geçirmek istemesi yüzünden çağırmıştı, bildiğim üzere ele geçirdi de, ablam bu alanda istediği her şeyi elde eder. Kaynağı mutlaka kilise için toplanan paralar olan sekiz yüz bin şilinle ablam kardinale Schottenring'de, o en iyi adreste ev döşemişti, ben gerçekten de ablamın yüzüne karşı kardinale kilise paralarıyla ev döşediğini, sekiz yüz bin şilin harcandığını, bunun bugün altı ya da yedi milyon ettiğini söylemiştim. Düşünün bir kere: kardinal kendisine sekiz yüz şiline ev döşetiyor ve aynı zamanda da radyoda, ağlamaklı bir sesle, en ufak ayrıntısına kadar sahtekârlık olan bir dille, Caritas dilenciliğini yapıp yoksulların en yoksulları için para istiyor. Utanıp utanmadığını öğrenmek istemiştim, ama ablam utanmıyordu, bu iş için, kendi deyişiyle çok akıllıydı, yalnızca: dört yüz bini benden, dedi. Kardinal yalnızca dört yüz bin ödedi. Bu durum midemi bulandırdı. Ama yüksek tabaka denen sınıf için tipikti, bu sınıfa her zaman ve sonsuza kadar ait olmak ablam için ömür boyu yaşam amaçlarının en önemlisi olmuştu. Bir kontun çok çekici ve sınırsız parası olması gerekiyordu kendisinin onunla uzunca bir sohbete girmesi için, ondaki normalleşme ancak prenslerde başlıyordu, bu korkunç deliliğinin nereden geldiğini bilmiyorum. Böyle bir insanın doğa ile en ufak bir ilişkisi olup olmadığını sık sık kendime sordum. Öte yandan benim ona yönelik gözlemlerim bir an geliyor ve birdenbire hayranlığa dönüşüveriyor. Küçük erkek kardeş kendisinin de kendisi hakkında söylediği üzere böylesine parıltılı bir insan karşısında güçsüz. Onun girdiği her mekân değişiyor, her şey, nerede ve ne zaman olursa olsun, her şey değişiyor, aynı zamanda da bir tek ona bağlı oluveriyor. Oysa aslında güzel de değil, kendi kendime güzel olup olmadığını sıkça sordum, güzel mi, değil mi, o herkesten değişik ve çevresindeki herkesi söndürmek değilse de arka plana itmek, gölgede bırakmak gibi bir yeteneği var. Yani o benim tam tersim, ben hep arka planda kaldım. Alçakgönüllü değilim, bu yanlış sözcük olurdu, ama arka planda ve temelde hep çekingendim. Bu yüzden kendi kendimi zamanla tasfiye ettim diyebilirdim, diyorum, çünkü doğru. Senin kendini hep arka planda tutman kendi trajedin küçük erkek kardeşim, der sık sık. Öte yandan bir seferinde kendi trajedisinin hep ön planda olmak olduğunu söyledi, istese de istemese de o ön plana itiliyordu, nerede olursa olsun, hangi durumda olursa olsun. Söylediği şeyler hiçbir zaman aptalca değil, çünkü her durumda başkalarının söylediği şeylerden daha akıllıca, gene de söylediği şeylerin çoğu yanlış. Bazen, hiç de bazen değil, her zaman, yarattığı saçmalıkla her yerde ona karşı gösterilen hayranlık karşısında ağlayasım gelir. Doğal olarak operaya gider, hiçbir VVagner operasını, <span class="calibre2">Uçan HollandalI</span> hariç kaçırmaz, ona göre <span class="calibre2">Uçan HollandalI </span>VVagner operası değildir. Birçok kişi gibi o da bu konuda haklıdır. Bu vesileyle giydiği giysiler en basitleridir, en basitten de daha basittirler, gene de en büyük ilgiyi çekenlerdir. Biliyor musun opera benim işlerim için en önemli yer der hep. Hiç anlamadıkları halde müziğe deli olurlar benim dükkânın mallarını alanlar.</p>
<p class="calibre1">"Benim dükkânın malları" ile kastettiği mallar bin hektardan daha az olmayan mülklerdir. Ya da onun <span class="calibre2">Birinci Mahalle malları </span>diye adlandırdığı ve en çok da kısa sürede para kazandıran mallardır. Gerçekten de onu yemek yerken izlemek büyük bir zevktir. Çevresindeki herkes birdenbire bayağı olmasa da, onun her durumda hor gördüğü cinstendir, örneğin onun çorba içmesi ya da salata yemesi vesaire. Geçkin, kendini dışa kapatmış bir hanımefendi ancak onunla yarışabilir. Ama hep merkezde olup kimsenin gözünü ondan ayırmaması korkunç olmalı, hissedebiliyorum, mutlaka benim hissedebildiğimden daha da korkunç olmalı. Ben her zaman epey silik biri olma yeteneğine sahiptim, büyük topluluklar içinde de tek başmaydım neredeyse, bu yüzden de kendi davranışlarıma, kendi fantezilerime ve düşüncelerime istediğim gibi hükmedebilme avantajına sahiptim. Yani benim durumum benim için gerçekten yararlı olandı, toplum içinde hep bana yararlı oldu, ablama uyanınkinin tersine tam da bana uygun olandı. Ve hep, ne zaman ve nerede olursa olsun çekim noktası olması, sanki düşünülebilecek en doğal şeydi, gerçekten de onun her şeyi doğal, yaptığı her şey, söylediği her şey, tıpkı söylemediği ve sakladığı her şey gibi, insan ablamdan daha doğal bir varlığın asla olmadığını sanır. Sanki hiçbir şeyi, ama hiçbir şeyi dert edinmiyormuş gibidir. Ama bu aynı derecede bir yanılgı, biliyorum, uğraştığı her şeyin hileli, sonunda bütün bu insanlara sunduklarının bir kandırmaca olması gibi. Elbette doğru olmadığı halde, bütün bu insanlara durmaksızın, her şeyi değilse bile birçoğunu okuduğunu, her şeyi değilse bile birçoğunu gördüğünü, hepsini değilse bile en önemli ve ünlü kişilerin çoğuyla tanıştığını ve onları iyi tanıdığını en büyük doğallıkla gösterir. Bu konularla ilgili bir söz söylemeden gösterir üstelik de. Müzikten hiç anlamadığı halde, yüzeysel bir müzik anlayışı bile olmadığı halde, herkes onun müzikten iyi anladığını sanır, edebiyatla ilgili olarak da böyledir, hatta felsefe ile bile. Başkalarının uyum sağlamak için durmadan çaba harcamak zorunda kaldığı yerde, o hiçbir şeyle ilgilenmek zorunda değildir, her şey kendiliğinden onun istediği gibi gelişir. Eğitimlidir mutlaka diyebiliriz, ama hepsi sadece yüzeyseldir, doğal olarak da görüştüğü kişilerden daha çok şey bilir, ama en yüzeysel olanı, oysa kimse bunun far-</p>
<p class="calibre1">kına varmaz. Diğerlerinin batmamak, gülünç duruma düşmemek ve çökmemek için sürekli inandırıcı olmak zorunda oldukları yerde, o susar ve zafer kazanır, ya da en doğru anda en doğru olanı söyleyerek bunun sonucunda ortama egemen olur. Ben ablamın yenildiğini hiç görmedim. Tersine o benim gerçekten gülünç herhangi bir noktada nasıl bozguna uğradığımı sık sık yaşadı. Biz düşünülebilecek en zıt karakterleriz. Belki de aramızdaki gerilimin nedeni budur. Ben paradan hiç söz etmem ve paraya sahibim, sen de felsefeden hiç söz etmiyorsun ve ona sahipsin, demişti bir seferinde. Bu cümle ikimizin nerede durduğunun kanıtı ve herhalde, korkarım ki, durakladığımız yerin. Evin her yanında hâlâ ablamın izleri var, nereye bakarsam bakayım orada, şu onu delirtti, şunu unuttu, pencereyi kapatılması gerektiği gibi kapatmadı, şu etrafta duran ve sadece yarısı içilmiş bardakları öylece bıraktı. Ve ben onun darmadağın ettiği şeylerin hepsini yeniden düzenlemeyi düşünmüyorum. Yatağının üzerinde, öfkeyle fırlatılmış halde Proust'un Combray'ını buldum, fazla ilerlemediğine eminim. Öte yandan onun hiçbir şey okumadığını ya da ucuz kitapları okuduğunu söyleyemem, onun yaşındaki, onun sınıfında ve özellikle de onun konumunda ve yeteneğindeki bir kadın için, okuduklarının her zaman şaşırtıcı bir seviyesi oluyor. Bu çiziktirdiklerimi bir gün okuyan biri çıkacak olursa, ablamla ilgili olarak bu sürekli iğnelemenin ne anlama geldiğini soracaktır. Evet, çünkü ablam çocukluktan beri bana doğrudan doğruya hükmediyor, o gittikten sonra ben onu hazmedebilmek için günlerce uğraşıyorum, cismen gitmiş oluyor, ama gene de her yerde en belirgin ve benim için gerçekten de en korkunç biçimde varlığını sürdürüyor, en çok da bu son akşam böyleydi, en acı veren biçimde hissettim bunu, gerçekten hâlâ burada olan akıl almaz varlığı ile, hem de artık gittiği için, ama asıl gidişinden birkaç saat sonra bile onu evden uzaklaştıramamamın gittikçe kesinlik-leşmesiyle hissettim, o kendini uzaklaştırmaz, istediği kadar burada kalır, o akşam da akıl almaz bir kuvvetle istiyordu bunu, <span class="calibre2">çünkü</span> ben evden gitmesini istiyordum, <span class="calibre2">çünkü</span> ertesi sabah Mendelssohn Bartholdy çalışmama başlamak niyetindeydim. O gittikten birkaç saat sonra bu çalışmaya birdenbire başlayabileceğini sanan o çılgın gerçekten de bendim. Gidişinin ardından ablamdan kendimi kurtarmam için her zaman birkaç gün gerekti. Bu defalığına özel bir şansım olur diye umdum. Ama yoktu. Bu tür bir şansım hiç olmadı. Mendelssohn Bartholdy hakkındaki çalışmamın saçma yaşam tarzımı haklı göstermek için yalnızca bir bahane olduğunu söylediğinde acaba haklı değil mi, yazıp tamamladığı bir şey dışında başka bir savunması yok diyor. Kendimi haklı çıkarmak için Schönberg'e, Reger'e, Joachim'e, hatta Bach'a saldırdığım, tıpkı şimdi aynı amaçla Mendelssohn'a saldırdığım gibi. Aslında benim sürdürdüğüm, gerçekten de benzersiz olduğu kadar pahalı, bir o kadar da korkunç bu yaşam tarzına hiç hakkım yok. Öte yandan kendim dışında kime hesap vermek zorundayım ki? Hiç değilse önümüzdeki günlerde Mendelssohn-Bartholdy-çalışmama başlamayı becerebilseydim. En iyi donanıma <span class="calibre2">sahip miyim?</span> Hem sahibim hem değilim, dedim kendi kendime. Ablam gelmemiş olsaydı, dedim kendi kendime, öte yandan, sırf Peiskam'a geldiği <span class="calibre2">için,</span> dedim. Her şeye yüzde yüz sahip çıkmalıyız derdi babam hep, herkese bunu söylerdi, anneme, kız kardeşlerime, bana, yüzde yüz sahip çıkmazsak daha hiç başlamadan kaybederiz. Ama bu durumda yüzde yüz olan ne? Ben bu çalışmaya yüzde yüz çaba sarf etmedim mi? Belki de yüzde iki yüz çaba sarf etmişimdir, hatta belki de yüzde üç yüz, o zaman felaket olurdu. Ama bu düşünce saçmaydı doğal olarak. Senin hatan demişti ablam, bu evde tamamen izole olman, artık hiçbir dostunu aramaman, oysa ne çok dostumuz var. Gerçeği söylüyordu. Ama dostlar ne demek oluyordu! Birçok insan tanıyoruz, belki de yığınla, henüz ölmemiş olan birkaçını ya da temelli taşınmamış olan, çocukluktan beri, her yıl sık sık gittik onlara, onlar da evimize geldiler, ama asla bu yüzden dost sayılamazlar. Ablam herkese hemen dost der, hesabına uyuyorlarsa hiç tanımadıklarına bile. İyi düşündüğüm zaman hiçbir dostum olmadığını biliyorum, çocukluğum bittiğinden beri bir daha hiç dostum olmadı. Dostluk, ne gereksiz bir sözcük! İnsanlar ağızlarında bu sözcüğü bıktırmcaya kadar geveliyorlar, hiçbirinin değeri kalmamış, tıpkı sevgi sözcüğünün öldürülünceye kadar gevelenerek değerini kaybettiği gibi. Senin en büyük hatan artık gezintiye çıkmaman, eskiden saatlerce evden çıkar, ormanlarda, tarlalarda, göl kıyısında gezerdin ve hiç değilse kendi ara-</p>
<p class="calibre1">zinin tadını çıkarırdın. Bugün artık evden dışarı çıkmıyorsun, bu en zararlı şey, dedi, bunu söyleyen de her yerde ve herkes tarafından yürüme tembeli olarak bilinen kendisi, burada kaldığı üç hafta içinde bir kez bile gezintiye çıkmadı. Ama onda <span class="calibre2">bende</span> olan hastalık da yok diye düşünüyorum. <span class="calibre2">Benim</span> gezintiye çıkmam zorunlu. Ama bundan daha çok canımı sıkan bir şey daha yok. Gezintiye çıkmak kadar kalbime ve akciğerime acı veren, sıkan bir şey daha yok. <span class="calibre2">Doğa insanı değilim ben,</span> hiçbir zaman da doğa insanı olmadım, kendimi doğa insanı olmaya zorlamadım. O zaman akciğerlerin genişler, dedi alaylı ve ardından bir dolu bardak sherry içti, <span class="calibre2">Agustin Blasquez</span> tabii, onun için yeterince pahalı olanı. Ispanya'daki sevgililerine yollattırıyor bunu onlarca yıldır, Vivana'da bulunmuyor, hele burada, bu ürkütücü yerde hiç bulunmaz. Katolik olmadığın için artık kiliseye de gitmiyorsun, dedi gülerek. Artık temiz havaya da hiç çıkmaz oldun. Bu yüzden mahvoluyor ve ölüyorsun. Son zamanlarda bana hep sevgi dolu: <span class="calibre2">ölüyorsun</span> diyordu. Bu söz her seferinde beni delip geçiyordu, oysa kendi kendime ölümüme karşı olmadığımı söylüyor ya da hiç değilse telkin ediyordum. Bunu ona da sıkça söyledim, o ise bunu çocuksu bir şımarıklık diye adlandırıyordu. Tabii ki temiz hava almak akıllıca olurdu, ama artık burada temiz hava diye bir şey kalmadı ki, sırf şeytansı, koyu, pis kokan, ayrıca yakındaki kâğıt fabrikasının kimyası yüzünden tamamen zehirli bir hava var. Ve zaman zaman kâğıt fabrikasından çıkan havanın zamanla benim için <span class="calibre2">öldürücü</span> olacak kadar zehirli olduğunu düşünüyorum, bu kâğıt fabrikasının zehirlediği havayı onlarca yıldır içime çekmem birdenbire beni düşündürdü ve ablamın ayrıldığı bu akşam da çalışmama başlayamama yeteneksizliğim, üstelik de hastalığımın ve de görünürdeki ölümümün bu kâğıt fabrikasının zehirlediği havaya bağlı olup olmadığını düşündürdü. İnsan anne babasından bir mülke miras yoluyla konuyor ve ömür boyu bu mülkte oturup kalması gerektiğini sanıyor, ölünceye kadar ve yakındaki kâğıt fabrikasının gece gündüz onun aldığı havayı zehirlediğinin farkına varmıyor. Ama bu spekülasyona kendimi kaptırmadım ve gene evin önüne çıktım. Biz çocukken köpeğimizin durduğu köşeye bakarken hiç değilse bir köpek alsaydım diye düşündüm. Ama büyüdüğümden beri köpeklerden nefret ettim. Kim besleyecekti böyle bir köpeği, köpeğin görünümü nasıl olmalıydı, ne cins bir köpek olmalıydı? Hem ben böyle bir köpek yüzünden eve birini almak zorunda kalacaktım köpeğe bakması için, ama kimseye tahammülüm yoktu, ne bir köpeğe ne de bir insana. Böyle birine tahammül edecek olsaydım çoktan evimde böyle biri olurdu, ama kimseye tahammülüm yok, dolayısıyla hiçbir köpeğe de tahammülüm yok. Köpek benim için söz konusu değil, dedim kendi kendime, köpek benim için söz konusu da olmayacak, gebereceğim ama köpek söz konusu olmayacak benim için. Şu köşede, çiftliğin giriş kapısının hemen yanında duruyordu köpek ve biz de onu seviyorduk, ama bugün sürekli pusuya yatmış bir hayvandan nefret ederdim. Ve gerçek şu ki yalnızlığımı seviyorum, tek başıma da değilim, ablamın bana durmadan bunu telkin etmeye çalışması da bana acı vermiyor, ben yalnızlığımla mutluyum, bunun bana olan faydasını biliyorum, böylesi bir yalnızlığa sahip olmayan, ömür boyu bunu arzulayan ama beceremeyen insanlarda gözlemliyorum bunu. İnsanların bir köpeği var, bu köpek onlara hükmediyor, Schopenhauer bile sonuçta kendi kafasının değil ama bir köpeğin hükmü altındaydı gerçekte. Bu gerçek diğer bütün gerçeklerden daha iç karartıcı. Temelde Schopenhauer'in düşüncesini kafası değil, Schopenhauer'in köpeği belirliyordu, Schopenhauer'in dünyasından nefret eden kafa değil, Schopenhauer'in köpeğiydi. Schopenhauer'in kafası yerine bir köpeği vardı savını ileri sürerken çılgın değilim. İnsanlar hayvanları seviyor, çünkü kendileri sevmekten bile âcizler. Ruhlarının derinliğinde hain olanlar köpek alıyor ve bu köpeğin kendilerine işkence edip sonunda mahvetmesine izin veriyorlar. Sonuç olarak kamu için son derece tehlikeli olan sahtekârlıklarının birinci ve en üst noktasına köpeği oturtuyorlar. Voltaire yerine köpeklerini giyotinden kurtarmayı tercih ederlerdi. Kitle köpekten yana, çünkü kendileriyle yalnız kalma çabasını göstermek istemiyor, bunun için yüce ruhluluk gerekir gerçekten de, ben kitleden yana değilim, ömrüm boyunca kitleye karşı oldum, köpekten yana da değilim. Hayvan sevgisi denen şey o kadar çok uğursuzluk getirdi ki, gerçekten de mümkün olan en büyük hassasiyetle düşünecek olursak bir anda korkudan yok olmamız gerekirdi. Dünya en korkunç savaşları onlara hükmedenlerin hayvan sevgisine borçludur, dediğim zaman bu önce göründüğü gibi saçma bir şey değildir. Bunların hepsi belgelendi, insanlar bu gerçeği artık anlamalı. Bu insanların, politikacıların, diktatörlerin hepsine bir köpek hükmetti ve bu yüzden milyonlarca insanı felakete ve mah-voluşa sürüklediler, bir köpeği <span class="calibre2">seviyor</span> ve sırf bu köpek yüzünden milyonlarca insanın öldüğü bir dünya savaşı başlatıyorlar. Bu hayvan sevgisi denen şeyin insan sevgisi uğruna, ki o da doğal olarak sözümonadır, hiç değilse gülünç birkaç yüzde azaltıldığı düşünülecek olsa bari. Soru, bir köpek beslesem mi yoksa bir köpek beslemesem mi olamaz, kafam bir köpek beslememe izin vermiyor, bildiğim üzere onun en yoğun biçimde bakılması ve dikkat edilmesi gerekir, tıpkı benim istediğimden daha iyi bakılması ve dikkat edilmesi gereken bir insan gibi, ama insanlık, dünyanın her yerinde birlikte yaşadıkları insanlardan çok köpeklere daha iyi bakmak ve onlara daha dikkatli davranmakta bir sakınca görmüyor ve milyarlarca köpek olayında onlara kendilerinden daha iyi bakıyor ve daha dikkatli davranıyor. Böylesi bir dünyayı gerçekten de sapık ve son derece insan düşmanı ve deli diye adlandırma hakkını kendimde görüyorum. Buradaysam köpek de burada, oradaysam köpek de orada. Köpek dışarıya mı çıkacak, ben de köpekle birlikte dışarı çıkmalıyım vs vs. Gözümüzü açar açmaz ve henüz gündelik körlükle alışmadan gördüğümüz köpek komedisine dayanamıyorum. Bu köpek komedisinde bir insana işkence eden, onu kullanan ve onu birçok ya da birkaç harekette zararsız insanlığından uzaklaştıran bir köpek ortaya çıkıyor. Tarihte dikilmiş en yüksek ve en pahalı ve gerçekten de en kıymetli mezar taşı bir köpek için dikilmiş. Hayır, Amerika'da değil sanılacağı gibi, Londra'da. Bu gerçeği yeniden anımsamak insanın köpek hakkında doğru düşünmesine yetecektir. Soru bu dünyada çoktandır birinin ne kadar insansı olduğu değil, ne kadar köpeksi olduğudur, bugüne kadar temelde, gerçek onurlandırılmak isteniyorsa insanın ne kadar köpeksi olduğunun söylenmesi gereken yerde, ne kadar insancıl olduğu söyleniyor. İğrenç olan da bu. Köpek söz konusu olmuyor. Ablam ayrılmadan önce, hiç değilse bir köpek besleseydin, dedi pat diye, ilk kez de söylemiyor bunu, bu onun yıllardır önüme sürdüğü gerekçelerden biri. Hiç değilse bir köpek! Benim köpeğe gereksinimim yok, sevgililerim var, dedi. Bir seferinde, sanırım kendini beğenmişlikten sevgililerden vazgeçip bir köpek almıştı, bu köpek öyle küçüktü ki, hayallerimde herhalde, topuklu ayakkabılarının altındaki aralıktan sürünerek geçebilirdi. Bu durumdaki groteskliği seviyordu ve köpeğe, ki bu hayvana köpek demek bile fazlaydı, altın bordürlü hırka yaptırdı. Sacher'de herkes köpeğe şaşıp kaldı, bu da onun sinirine dokundu, hayvanı hizmetçisine hediye etti, o da başkasına verdi doğal olarak. Ablam her türlü acayiplikten her zaman hoşlanır, ama sonra, geçerli nedenlerden ötürü ve de her şeye rağmen kavrayışı yüksek olduğundan bu acayipliği gerçekten komik görünecek kadar abartmaz. Ya da bir yolculuk, dedi. Yolculuğa çık. Bir an önce yolculuğa çıkmazsan mahvolacaksın, çökeceksin. Senin o kendine ait bir kıyıda köşede nasıl delirdiğini ve sonra da mahvolduğunu görüyorum. Yolculuk! Eskiden en sevdiğim şey, en büyük tutkumdu. Ama şimdi her türlü yolculuk için çok güçsüzüm, dedim kendi kendime, bir yolculuğa çıkmayı düşünemem bile. Gidecek olsam nereye giderim ki? Herhalde deniz benim kurtuluşumdur. Bu düşünce içime iyice yerleşti, bu düşünceden artık kurtulamaz oldum. Kafamı tutup: <span class="calibre2">deniz!</span> dedim. Sihirli sözcüğümü bulmuştum. Ne kadar ölmüş olsak da yolculuğa çıktığımızda gene canlanırız. Ama ben yolculuğa çıkacak durumda mıyım, nereye olursa olsun? Şimdiye kadar yaptığım her yolculuk mucize etkisi yaptı. Anne babamız çok önceden biz çocukları beraberlerinde yolculuklarına götürdüler ve biz henüz on iki on üç yaşımızda bile değilken bu yolla çok şey gördük. İtalya'ya, Fransa'ya, İngiltere'ye ve Hollanda'ya gittik, Polonya'yı tanıdık ve Bohemya'yı ve Maehren'i, gerçekten de on üç yaşındayken Kuzey Amerika'yı bile görmüştük. Daha sonraları, kendi çabamla ve imkân bulduğum her seferinde büyük yolculuklar yaptım, İran'a, Mısır'a, İsrail'e, Lübnan'a gittim. Ablamla Sicilya'yı dolaştım, haftalarca Taormina'da kaldık, Yunan tiyatrosunun altındaki ünlü otel Timeo'da, bir süre Palermo'da kalmıştım, Agrigent'te Piran-dello'nun yaşayıp yapıtlarını yazdığı evin çok yakınında. Birçok kez Kalabriya'ya ve doğal olarak da her İtalya yolculuğunda Roma ve Napoli'ye gittim ve her ilkbaharda anne babam ve ablamla birlikte Trieste ve Abbazia'ya gittik. Her yerde akrabalarımız vardı, ama onlara hep kısa ziyaretler yapardık, çünkü tıpkı benim gibi anne babam da otelde kalmaktan çok hoşlanırlardı, onlar, annem de tıpkı babam gibi, tutkulu otel müdavimleriydi, en iyi ve en güzel otellerde tıpkı benim gibi kendilerini evlerinden daha rahat hissederlerdi. Konakladığımız o olağanüstü güzel sarayları aklıma getirmek bile istemiyorum. Savaş bile yolculuk yapmamızı ve <span class="calibre2">en güzel otellerde kalmamızı</span> engelleyemedi, derdi babam sık sık. Bütün bu otellerden Sintra'daki Seteais ve elbette Timeo en hoş anıları bıraktı bende. Kısa süre önce dahiliyecime yolculuk yapmayı düşünebilir miyim diye sorduğumda <span class="calibre2">tabii</span>, <span class="calibre2">her zaman</span> demişti, ama bu <span class="calibre2">tabii</span> sözcüğünü <span class="calibre2">nasıl</span> söylediği beni düşündürmüştü. Öte yandan durumumuz ne olursa olsun yapmak istediğimiz şeyi yapmalıyız, yolculuk yapmak istiyorsak yolculuk yapmalıyız, en kötü durumda bile olsak aldırmamalıyız, hele ki en kötü durumdaysak hiç aldırmamalıyız, çünkü o zaman yolculuk yapsak da yapmasak da kaybolmuşuz demektir, istenen ve hiçbir şeyin özlenmediği gibi özlenen yolculuğu yapıp ölmek bu istek ve bu özlem içinde boğulup kalmaktan daha iyidir. Bir buçuk yıldır yolculuk yapmamıştım, son olarak benim için en ideal yer olan Palma'ya gitmiştim. Kasım ayıydı, sis en korkunç biçimde bize baskı yaparken ben yaka bağır açık Palma'da dolaşmış ve her gün ünlü Borne'de palmiyeler altında kahvemi içmiştim; ve işte Palma'da Reger hakkındaki en önemli notlarımı tutabilmiştim, ama sonradan bunları kaybetmiştim, bugüne kadar nerede kaybettiğimi söyleyecek durumda değilim, iki aylık bir zihinsel çabayı kendi dikkatsizliğim yüzünden mahvetmiştim, affedilir gibi değil. Nixe Palas'm terasında zeytinlerimi yiyip bir bardak suyumu içerken bu terastaki benim gibi istek ve fikirlerine bağlı diğer insanları gözlemlerkenki halimi düşündüğümde dalıp gitmek yerine deli divane oluyorum. Çoğunlukla, sıkıca yapıştığımız noktadan, varolmayı sürdürmek için bütün gücümüzle bir anda başka bir noktaya kopmamız gerektiğinin farkına varmıyoruz. Ablam benim yanımda yolculuk sözcüğünü ağzından düşürmemekte haklı, hiç durmadan bana yolculuk sözcüğünü kamçılayıp duruyor, diyorum kendi kendime, her an yolculuk sözcüğünü öylesine söyleyip durmuyor sadece, benim varolma kurtuluşumun bu belirgin amacını izliyor. Gözlemci gözlemlediği insanı doğal olarak gözlemlenen kişinin kendisinden daha tarafsız ve daha özgün biçimde anlıyor, dedim kendi kendime. Dünyada yaşamım boyunca gördüğüm ne çok olağanüstü kent, manzara, sahil var, ama bunların hiçbiri benim için Palma gibi ideal olmadı. Ama Palma'da korkunç krizlerimden biri tutarsa, <span class="calibre2">gerçekten</span> doktor yardımı olmadan ölüm korkusu içinde oteldeki yatağımda yatarsam ne olur? En korkunç krizleri de göze almalı ve bu yolculuğa <span class="calibre2">bıına rağmen</span> çıkmalıyız, dedim kendi kendime. Bütün not yığınımı yanımda götüremem ki, dedim aynı anda kendime, bunlar iki bavula zor sığar, Palma'ya iki bavuldan fazlasını götürmekse çılgınlıktır. İki, hele de üç bavulla istasyona ve trene ve trenden havaalanına, orada bir uçağa binmeyi vesaire düşünmek bile beni nerdeyse delirtiyordu. Ama Mediterraneo'nun yıllardır devamlı kapalı kalışından sonra da Palma ve Meliâ fikrinden vazgeçmedim. Bu düşünceye sımsıkı tutunmuştum, ve tersi, bu düşünce de bende yer etmişti. Evde oradan oraya gittim, bir aşağı bir yukarı, üst kata ve sonra gene alt kata ve Peiskam'ı geride bırakma düşüncesinden bir türlü kurtulamadım; ama gerçekte kendimi bu Palma düşüncesinden kurtarmak için en ufak bir çaba sarf etmedim, tersine onu körükledim durmadan ve sonunda onu zirveye ulaştırıp, evin sahanlığındaki sandıktan iki büyük bavulumu çıkardım ve onları gerçekten yolculuğa çıkıyormuşum gibi sandığın yanma koydum. Öte yandan, dedim kendi kendime, böyle birdenbire ortaya çıkan bir düşünceye kendimizi kaptırmamalıyız, yoksa bu yolla nereye varırız. Ama düşünce buradaydı ve ben bavulları sandıkla kapının arasına koydum ve seyretmek için uygun bir köşeden onlara baktım. Bu bavulları ne kadar zamandır sandıktan çıkarmadım! dedim kendi kendime. Çok zaman geçmedi. Gerçekten de bavullar, benim son yolculuğumdan bu yana, yani Palma'ya yaptığım son yolculuktan bu yana sandığın içinde tozlanmışlar-dı ve ben bir toz bezi alıp onların tozunu aldım. Ama bu hemen midemin bulanmasına neden oldu. Henüz <span class="calibre2">bir</span> bavulun bile tozunu tam almamışken, sandığa yaslanmak zorunda kaldım, korkunç bir nefes darlığı çöktü üzerime. Ve böylesi bir durumda Palma'ya gitmeyi düşünüyorsun, böyle bir yolculuğun yaratacağı bütün bu korkunç güçlüklere rağmen, sağlıklı biri için söz konusu bile olmayan, ama hasta biri için güç, belki de ölümle sonuçlanacak bir yolculuğa. Ama bir süre sonra daha dikkatlice ikinci bavulu sildim, sonra en sevdiğim iskemleye, demir sahan-lık-iskemlesine oturdum. Bavulun birine Mendelssohn Bartholdy hakkındaki yazıları, dedim kendi kendime, ötekine giysi ve çamaşırları koyarım. Bu şık yolculuk bavullarına neden sahibim, dedim kendi kendime, bunlar en az altmış yıllık ve anne tarafımdan anneannemden kalma, zevkli biriydi, bu bavullar da ispat ediyor bunu zaten. Toscana'lıların zevkleri iyidir, dedim kendi kendime, tekrar tekrar ispatlanıyor bu, gidersem, dedim kendime demir iskemlede otururken, kesin anlamsızlığı ile beni her gün bunaltan bir ülkeyi terk etmiş olacağım. Onun dar kafalılığı yüzünden her gün boğulacak gibi oluyorum, onun budalalığı yüzünden hastalığım olmasa da er geç mahvolacağım. Son zamanlarda iyice karmaşaya sürüklenen onun siyasal ve kültürel ilişkileri yüzünden erkenden uyandığımızda, daha yataktan bile çıkmadan her seferinde midemiz bulanıyor. Gerçeği söyleyecek olursam, onun akla gereksinim duymaması yüzünden benim gibi bir insan çoktandır umutsuzluk duymamakla kalmıyor, artık sadece kusuyor. Öyle bir ülkeden gidiyorum ki, dedim kendi kendime demir sandalyenin üzerinde, orada düşünce insanı denilen insana zevk veren her şey, zevk vermese bile, hiç değilse varoluşundan haz duymasını sağlayan her şey uzaklaştırılıyor, atılıyor, söndürülüyor, orada artık yalnız bütün ayakta kalma dürtülerinin en ilkeli hüküm sürüyora benzer ve orada düşünce insanı denen insanın en ufak bir isteği henüz filizlenirken boğulur. Orada yiyici devlet ve aynen onun gibi yiyici olan kilise birlikte sonsuz bir ipi çekerler, bu ipi yüzyıllardır en büyük ahlaksızlıkla ve aynı zamanda en büyük vurdumduymazlıkla bu kör olmuş ve kendisine hükmedenler tarafından gerçekten de budalalığına hapsedilmiş ve gerçekten aptal olan halkın boynuna dolamışlardır. Burada hakikat, ayaklar altına alınır ve yalan bütün resmi kurumlar tarafından bütün amaçların tek aracı olarak kutsallaştırılır. Öyle bir ülkeyi terk ediyorum ki, dedim kendi kendime demir sandalyede otururken, orada hakikat anlaşılmaz ya da kabul görmez ve hakikatin karşıtı her şey için tek geçer akçedir.</p>
<p class="calibre1">Oyle bir ülkeyi terk ediyorum ki orada kilise sahtekârlık yapıyor ve iktidara gelen sosyalizm sömürüyor ve sanat bu ikisinin ağzıyla konuşuyor. Öyle bir ülkeyi terk ediyorum ki orada budala olarak eğitilen halk kiliseye kulaklarını ve devlete ağzını kapattırıyor ve orada benim için kutsal olan her şey yüzyıllardan beri hükmedenlerinin çöp tenekesine tıkılıyor. Gidersem, dedim kendi kendime demir sandalyede otururken, temelde artık hiç ilgim olmayan ve orada asla mutluluk bulamadığım bir ülkeden gideceğim. Gidersem, kentleri pis kokan ve bu kentlerde yaşayanların kabalaştığı bir ülkeden gideceğim. Öyle bir ülkeden gideceğim ki dili bayağılaşmış ve bu bayağı dili konuşanların akıllarının bütünüyle hesaba katılamayacağı bir ülkeden gideceğim. Öyle bir ülkeden gideceğim ki, dedim kendi kendime demir sandalyede otururken, orada vahşi hayvan denilen hayvanlar tek örnek oldular. Öyle bir ülkeden gideceğim ki, orada en aydınlık günde bile karanlık gece hüküm sürüyor ve orada esasen sadece bağırıp çağıran cahiller iktidarda. Gidersem, dedim demir sandalyede otururken, Avrupa'nın iğrenç, feci ve uygunsuz biçimde kirli durumda bulunan helasından gideceğim, dedim kendi kendime. Gidiyorum demek, dedim kendime demir sandalyede otururken, uzun yıllardan bu yana beni en zararlı biçimde boğan ve her fırsatta, nerede olursa olsun sinsice ve kötü niyetle başımı ağrıtan bir ülkeyi artık ardımda bırakmak demek. Ama bu durumda ve evin dışında iki yüz adım bile atmama izin vermeyen gövdemle Palma yolculuğu yapmayı düşünmek delilik değil mi? diye sordum kendi kendime demir sandalyede otururken. Ve demir sandalyede otururken sırasıyla Taormina ve Timeo'yu, Christina ve Fiat'ıyla ve Palma ve Meliâ'yı ve üç katlı sarayı ve Mercedes'leriyle Canellas'ları düşündüm ve demir sandalyede otururken kendimi birden Palma'nın dar sokaklarında gezinirken gördüm. <span class="calibre2">Gezinirken!</span> diye seslendim demir sandalyede ve başımı tuttum, oysa Palma'da gezinmeyi bırakın evimin çevresinde bile gezinmekten acizdim; benim gibi hasta birinin bu tip bir düşüncesi kendini beğenmişlik sınırına varmakla kalmaz, bu sınırı aşar da, deliliğe varır, öyle bir delilik ki artık kafamdan çıkıp uzaklaşmak istemez; demir sandalye üzerinde bu deliliği daha fazla durduramadım ve bunu denemedim de, tersine demir sandalye üzerinde onu öylesine kışkırttım ki kendiliğinden ağzımdan <span class="calibre2">deli</span> sözcüğü çıktı, Meliâ ya da Timeo, Christina ya da Canellas, Fiat ya da Mercedes diye hep düşünmek ve spekülasyon yapmak zorunda kaldım demir sandalye üzerinde ve bu gülünç spekülasyonla dirildim de, pencerenin önündeki yüzlerce ve binlerce yatıyla Meliâ, Palma'nın büyük kentli yanı, Timeo'nun pencere önlerinde çiçek açan begonvilleri, Meliâ'nın akıl almaz deniz meltemi, Timeo'daki çok eski banyo, Christina ya da Canellas, begonviller ya da meltem, katedraller ya da Yunan tiyatrosu diye düşündüm demir sandalyede, Mallorca'lılar ya da Sicilyalılar, Etna ya da Pollensa, Ramön Llull ve Ruben Dario ya da Pirandello. Sonunda kendi kendime, şu anda ve özellikle de Mendelssohn Bartholdy'me başlamak istediğimden <span class="calibre2">büyük kent atmosferine</span> gereksinmem var, daha çok insana, daha çok olaya, daha çok hava akımına diye düşündüm demir sandalyede, bir <span class="calibre2">tek yokuşlu</span> olduğu için <span class="calibre2">yorucu</span> olan sokağa değil, bir tek kahvehaneye değil, birçok canlı cadde (ve alanlara!) ve birçok böyle kahveye ve gerçekten çevremde mümkün olduğunca çok insana, çünkü şu sırada çevremde insandan başka bir şeye gereksinimim yok; onlarla ilişki kuracağımdan değil, onlarla konuşmak bile istemem diye düşündüm demir sandalyede, ama çevremde olmalılar ve anlaşılır olan bütün bu nedenlerden ötürü Taormina'da değil, Palma'da karar kıldım, ayrıca Christina'ya karşı Canellas'da ve sonuçta benim durumum için en uygun iklimde, Palma'da Şubat'ta bile hüküm süren yazdan kalma havada, Taormina'dan vazgeçtim, orada Şubat'ta hâlâ kış hüküm sürer, üstelik de çoğu zaman yağmur yağar ve Etna diye düşündüm demir sandalyede, Şubat ayında çok ender seçilebilir, görülecek olursa tepeden tırnağa karla kaplıdır ve bana durmadan en zarar verici biçimde Alpleri ve dolayısıyla da Avusturya'yı ve evi anımsatır, bu da sonuçta mide bulandırmaktan başka bir işe yaramaz. Ama bütün bunlar birden bana heyecanlı bir hastanın demir sandalyede kurduğu saçma bir spekülasyon gibi göründü, ki beni daha da hüzünlendirdi ve gerçekten de yıkımla son buldu. Ama artık kaçış yoktu, oysa demir sandalyede oturarak hâlâ kendi kendime herhangi bir komşuyu ziyaret etmenin yeterli olup olmayacağını sordum. Böylece kalktım, giysimi değiştirdim ve çok yakındaki</p>
<p class="calibre1">Niederkreut'a gittim, bu acıklı durumumda bile oraya ulaşılabilirdi, orası dört yüz yıllık bir harabe, rutubetli ve bakımsız, Birinci Dünya Savaşı'ndan kalma kendine baronum diyen eski bir süvarinin, yani yaşlı bir garibin oturduğu bir yerdi. Oraya, adam özellikle ilgimi çektiği için gitmedim, orası benim en çabuk ve en kolay biçimde ulaşacağım yer olduğu için gittim, tamamen bir insani merak, onu ziyaret ettiğimde bir fincan çay içerim ve Birinci Dünya Savaşı'yla ilgili öykülerini dinlerim, <span class="calibre2">Monte Cimone'de nasıl yaralanmış</span> ve <span class="calibre2">Trieste'de hastanede nasıl iiç ay yatmış </span>ve sonra da <span class="calibre2">altın cesaret madalyasını nasıl almış.</span> Aslında hep aynı hikâyeyi anlatır ve bu aynı hikâyeyi yalnız bana değil, onu ara sıra ziyaret eden herkese anlatır. Adamın çok yaşlı olmasına rağmen nefis çay pişirme gibi bir ayrıcalığı var, seksen beşine geliyor, ağzı kötü kokmuyor, çünkü ben yaşlı erkekleri ziyaretimde en çok korktuğum şey kötü ağız kokularıdır. Ama adam dediğim gibi seksen beşine yaklaşmış olmasına rağmen kendini salıvermiyor, tamamen iç açıcı bir görünümü var. Kendisine bakan, Muxi dediği bir bakıcı kadını var, kimse bunun ne anlama geldiğini bilmiyor, ona ziyarete gidildiğinde kadın mutfağa çekiliyor. Hemen hemen her yarım saatte bir kapıdan başını uzatıp yaşlı adamın bir şey isteyip istemediğini soruyor. Her seferinde yaşlı adam, hayır Muxi, diyor ve kadın kapıyı tekrar kapattığında o size doğru eğilip: <span class="calibre2">Öyle aptal ki</span> diyor. Her zaman aynı şey oluyor. Düş kırıklığı ile demek zorundayım ve sırf yolculuğa çıkma düşüncesinin saçmalığından, hele Palma'ya gitme düşüncesinden ki en saçma düşünceydi benim durumumda, bundan kurtulmak için yaşlı adamın yanma Niederkreut'a gittim, içinde bulunduğum korkunç durumda resmen onu kullandım, kısacası, Pal-ma'dan beni uzaklaştırması için biçilmiş kaftandı. Çanın ipini çektiğimde bakıcı kadının ayak seslerini duydum, bana kapıyı açtı. Bey evdeydi. İçeriye girdim. Bakıcısı tarafından rahat, son derece hoş bir hale getirilmiş ve ısıtılmış odasına girdiğim anda <span class="calibre2">umarım rahatsız etmiyorumdur,</span> dedim ve daha bu sözleri söylerken bu sözleri söylediğime sinirlendim, bunlar ablam tarafından durmadan bana söylenen sözlerdi, ayrıca bu sözler mevcut sözler içinde en sahte olanları. Bey ayağa kalkmış, elimi sıkmış ve benimle beraber yeniden oturmuştu. Tam şu anda kendime çay yapmak üzereydim, dedi. Elinde bir kitap tutuyordu. Şimdi okuma zamanı, dedi, anlamsız bir kitap, Marie-Louise hakkında bir şeyler, kız kardeşim yolladı bana, ama bence çok tatsız. İnsanlar neler de yazıyorlar, gerçeklerle hiç ilgilenmiyorlar, ayrıca bu yetkiyi nereden alıyorlar! Bu doğrultuda bir konuşmaya niyetim yoktu yaşlı adamla, ama daha oturur oturmaz, bir fincan çay beklerken yolculuk planımdan şimdiden uzaklaştığımı fark ettim. Burası da zaten o kadar dayanılmaz bir yer değil, dedim kendi kendime ve duvardaki resimlere baktım. Bu büyükbabam, mareşal ve bütün Adriyatik'in güney cephesi kumandanı, dedi yaşlı adam, ama herhalde bunu yüzlerce kez söylemişimdir, dedi bakıcı kadın suyu içeriye getirip sonra gene kaybolduğunda. Bugün savaşlar bambaşka yerlerde oluyor, dedi. Hepten farklı. Bugün her şey başka türlü. Çaydanlığın kapağını kaldırıp karıştırdı ve: her şey her açıdan değişti, dedi. Bu deyişi her zaman kullanırdı, onun yanına gelir gelmez hemen <span class="calibre2">her şey her açıdan değişti</span> deyişini kullanacak bir bahane bulurdu. İmparatorun elinden altın cesaret madalyası alan on üç kişi kaldı hayatta. Yalnız on üç kişi, düşünsenize. Önceleri mülkünü İngiltere'de yaşayan kızına bırakmayı düşünmüş, ama bunun saçma olduğu kanısına varmış. Sonra mülkünü kiliseye bağışlamayı düşünmüş. Ama kilise onu düş kırıklığına uğratmış, bunun üzerine devlet yardım kurumuna bırakmak istemiş. Ama devlet yardım kurumu da hainlik yuvası, dedi şimdi. Bir şey bırakmak istediğim hiçbir kurum yok. Ama tanıdığım birine de değil. Böylece kendime Londra'dan bir telefon rehberi getirttim. Ne amaçla dersiniz? Bir an durdu, bana ve kendine birer fincan çay koydu ve: herhangi bir sayfayı açtım, dedi, sonradan bunun iki yüz üç numaralı sayfa olduğunu saptadım ve gözlerim kapalı olarak sağ elimin işaret-parmağmı bir noktaya koydum. Gözlerimi açtığımda ve o noktaya iyice baktığımda parmak ucumun <span class="calibre2">Sarah Slother</span> adlı bir ismin üzerinde olduğunu gördüm. Bu Sarah Slother in kim olduğu umurumda bile değil, adresi Knightsbridge 128. Bu adrese, orada kim ya da ne olursa olsun, sahip olduğum her şeyi hemen miras bıraktım. Sevgili komşum, bu bana en büyük memnuniyeti verdi. Ayrıca bu tuhaf meselenin hukuki yanını da çoktan hallettim. İyice düşündüğümüz zaman, <span class="calibre2">tanıdığımız bir tek insana</span> miras bırakamayız, dedi. Hiç değilse ben yapamam bunu. Yaşlı adama hayran kalmıştım, ondan böyle bir davranış beklemiyordum. Ama doğruyu söylemişti. Bu öğleden sonranın, geceye kadar uzayıp gitmesi, yaşlı adamın bilinen gevezeliği, verdiği bu haber yanında anlamsız kaldı. Ama bunu kimseye söylemeyin, dedi bana, ben kimseye bu konuyu açmadım. Ve gerçekten de şaka değil. Siz, size söyleneni yalnız kendine saklayacak olan bildiğim tek insansınız. Çok rahatladım. Gene de, siz bu Slother'in başına gelecekleri biliyorsunuz. Aman Tanrım, sinsiyim, dedi bir de ve herhalde bu sinsilikten zevk alıyordu. Eve döndüğümde yolculuk planımdan uzaklaşmamakla kalmamış, bana hiç de saçma olmayan bir şey gibi görünmüştü, tersine, kendim için, bir an önce yolculuğa çıkmaktan, doğal olarak da Palma'ya gitmekten daha iyi bir şey yapamayacağım duygusuna sahiptim. Son dakikada mağaramdan dışarı çıkmakla birdenbire diriltici bir düşünceye sahip olmuştum, ne kadar söversem söveyim ablamın düşüncesi bir kez daha doğruydu. Yolculuk planım bir anda beni içine aldı. Niederkreut'taki yaşlı adam çoktandır kapalı olan gözümü birden açmıştı. Beni yolculuk planımdan uzaklaştırsın diye onu ziyaret etmiştim, o ise tersine bu plana ilişkin nerdeyse beni delirtmişti. Bütün bu yöreden çekip gitmelisin, durmadan yakındaki mümkünü olan ve mümkün olmayan insanlarla kendini nasıl oyalayacağını vesaire düşünmemelisin, yolculuğa çıkmalısın, uzaklaşmaksın, hem de hemen. Kahrolası ablam gene iyi koku almıştı. Ama benim her zaman bir süre için Viyana'ya gitme olanağım vardı, ablamın evine gitmek zorunda da değildim, <span class="calibre2">Elisabeth'e</span> ya da <span class="calibre2">Macar Kralına</span> gidebilirdim, ama Viyana'yı sık sık düşünmeme rağmen Palma beni avcunun içine aldı. Viyana'da ne var ki diye sordum kendi kendime ve Viyana'daki tanıdıklarımın tümünün adlannı gözümün önüne getirdiğimde tüylerim ürperdi, birkaç istisna dışında, bu istisnalar da hastalık yüzünden söz konusu değillerdi ya da çoktan ölmüşlerdi. Yıllarca Paul VVittgenstein'ım vardı, filozofun yeğeni, ama sonunda öldü demek zorundayım, yıllarca çektiği acılı hastalığın sonunda ve tam da uygun zamanda, çünkü artık Viyana onun için anlamsızdı. Onlarca yıl Viyana'da dolaşmıştı, artık yapacak bir şeyi yoktu orada. Kimse onun kadar zeki değildi, kimse onun kadar poetik değildi, her açıdan onun kadar dürüst değildi. Şimdi onu kaybettiğim için benim de Viyana'da kaybedecek bir şeyim kalmamıştı. Yirmi yıl kesintisiz Viyana'da yaşadım, herhalde en iyi, aynı zamanda da en güzel yıllarımı, ama bu yıllar geri getirilemez, bugünkü her şey o yılların yanında artık sadece sürüklemeye utandığım zavallı bir tortu. Viyana bugün tamamen proleterleşmiş bir kent, dürüst bir insan onu sadece sarakaya alır ve ona en derin horgörüyle bakar. Dünyanın diğer yanıyla karşılaştırıldığında onu büyük ya da dikkate değer kılan her şey çoktan yitip gitti, hamlık ve budalalık ve bu ikisiyle işbirliği yapan şarlatanlık bugün ortama hâkim. Benim Viyanam zevksiz ve gözünü para hırsı bürümüş politikacılar tarafından temelden yıkıldı, artık tanınmayacak halde. Bazı günler hâlâ o eski hava esmekte, ama çok kısa bir süre için, ardından son yıllarda bu kentte yayılmış olan pis köpük her şeyin üzerini örtüyor yeniden. Sanat bu kentte artık mide bulandıran bir maskaralık, müzik tekdüze bir laterna, edebiyat bir sanrı, felsefeden ise hiç söz etmesem daha iyi, çünkü bu konuda benim gibi hiç de hayalgücünden yoksun olmayan biri bile sözcükler bulmakta zorlanıyor. Uzun süre Viyana'nın benim kentim olduğunu düşünmüştüm, hatta vatanım demiştim, ama şimdi söylemek zorundayım ki sahte sosyalistlerin ağzına kadar pislikleriyle doldurdukları lağım benim kentim olamaz. Müzik dinleme pratiğim de eskisi gibi değil, buna ilgim azaldı, daha çok kendi kendime partiturlarımı okuyorum, çok daha pahalı bir zevk olsa da. Ama bugün Müzik Derneği ve konser salonundaki konserler ne sunuyor ki? Eskinin olağanüstü şefleri beceriksiz, sansasyonel hayvan terbiyecilerine dönüştüler ve orkestralar da bu hayvan terbiyecilerinin idaresinde eblehleştiler. Müzelerin hepsini gördüm, tiyatro ise bütün Avrupa'nın en tozlu tiyatrosu. Burg tiyatrosu bugün bütünüyle tiyatronun ister istemez zevksiz bir parodisi, orada akılla ilişkisi olan her şey eksik; taşralılık, maskaralık. Hele öteki tiyatrolardan hiç söz edilmese daha iyi, onların her gün sergiledikleri acemilikler yeni, tamamen zevksiz topluma uygun. Ve doğal olarak da ablamla aynı çatı altında yaşamak benim için çekilmez olurdu, zaten bu daha şimdi onun Peiskam'da olduğu süre içinde ortaya çıktı. O bana, ben de ona cehennemi yaşatır, birimizden biri ötekini kısa</p>
<p class="calibre1">sürede öldürürdük. Biz hiçbir zaman aynı çatı altında yaşayamadık. Ama gene de ablamın beni evine davet ederken, ilerlemem için hakkımda en iyi şeyleri düşündüğü olasıdır, gene de buna inanasım gelmiyor çünkü onu tanıyorum. Öte yandan kendi kendime sırf onun yeni evini teftiş etmek için yeterince meraklı değilim, dedim, herhalde yan yana dizilmiş bir yığın kıymetli eşya ile doludur, bunlar zevk <span class="calibre2">siz</span> de değildir üstelik, tam tersine, ama işte asıl bu beni deli edecektir. Bak küçük kardeşim, bu vazo Yukarı Mısır'dan dediğini duyuyorum, bunu söyleme biçimi ve benim ne yanıt vereceğimi bildiği halde bunu beklemesi. Biz akıllı kardeşleriz, aklımızı kırk beş yıl içinde çok ileri bir düzeye ve epey iyice geliştirebildik, her birimiz bugüne kadar kendi tarzında, kendi yönünde, ben kendi yönümde, o kendi yönünde. Viyana'ya giderken yolculuk çantamı almam yeterli, çünkü Viyana'da çalışmak düşünülemez. Hele ablamın evinde. Ama otelde kalsam da, çünkü Viyana benim çalışmama karşı bir yer, her zaman benim çalışmalarıma karşı oldu, Viyana'da hiçbir çalışmamda başarılı olamadım, Viyana'da birçok çalışmaya başladım, ama hiçbirini bitiremedim, bu da her seferinde bende korkunç bir utanma duygusu yarattı. Bir seferinde Viyana'da, yirmi beş yıl önce VVebern üzerine çalışmamı bitirebildim, ama biter bitmez yaktım, çünkü kötü olmuştu. Viyana benim üzerimde hem felç edici bir etki yaptı, hiçbir zaman bunu kavramak istemesem de, beni her zaman her alanda felç etti. Ve Viyana'da tanıdığım insanlar da beni felç ettiler, bir ikisi hariç. Ama Paul VVitt-genstein'ım, dikkatinizi çekerim deliliği yüzünden öldü, ressam arkadaşım Joana da kendini astı. Viyana'ya giden ve Viyana'da kalan ve Viyana'dan çıkması gereken ânı yakalayamayan herkes, insandan her şeyi alıp götüren ve ona asla hiçbir şey vermeyen bir kentin anlamsız kurbanı olur; kentler vardır, örneğin Madrid ve Londra, onlar da alıp götürür ama fazlasıyla değil ve hemen hemen her şeyi verir, Viyana her şeyi alıp götürür ve hiçbir şey vermez, aradaki fark bu. Kent onun kapanına düşen herkesi sömürür, onlar ölüp düşünceye kadar sömürür. Ben bunun erken farkına vardım ve Viyana'dan mümkün olduğunca uzak durdum. Yalnızca, içten sevdiğim birkaç insanı zaman zaman ziyaret etmek için, o kesintisiz Viyana yıllarından sonra Viyana ya gittim. Viyana'ya çok geç olmadan sırtını dönme gücünü çok az kişi gösterebiliyor, o tehlikeli, hatta zehirli kentte yapışıp kalıyorlar ve sonunda yorgun düşerek ona kendilerini tıpkı bir yılana boğdurur gibi boğduruyorlar. Bu kent ne kadar çok dâhiyi boğdu, sayamayız bile. Doğru anda ona sırtını dönmeyi başaranlar her şeyi ya da hemen hemen her şeyi başardılar, tarih bize bunu göstermekte, bunu mutlaka yazıya dökmek zorunda da değiliz. Şimdi Viyana'ya gidecek olsam kendimden iğreninceye kadar sıkılırdım diye düşündüm. Elimde kalan az miktardaki son şeyleri de kaybederdim kısa sürede. Böylece Viyana'dan çekildim. Kısa bir süre Venedik'i de düşündüm, ama aylarca, aslında cazip ama gene de tamamen sapık taş yığınında oturmak zorunda kalmak, en ideal yerde de olsa içimi ürpertti. Venedik birkaç gün içindir, tıpkı <span class="calibre2">her seferinde son kez</span> ziyaret edilen yaşlı bir hanımefendi gibi birkaç gün için, ama daha fazla değil. Şimdi yalnızca Palma'ya takılıp kaldım ve Niederkreut'tan döndüğüm, yaşlı adamın hayranlıkla karşıladığım ve aslında kafamı sürekli meşgul eden son arzusunu bana söylediği aynı akşam o arada yukarıya birinci kata çıkardığım, her ikisini de açıp yatak odamdaki komodinin üzerine koyduğum bavullarıma neler koyacağımı düşünmeye başladım. Önce en gerekli olanları yanıma alma düşüncesiyle eski prensibime uyarak giysi, çamaşır ve ayakkabıları koydum. Yalnızca iki ceket, yalnızca iki pantolon, yalnızca iki ayakkabı, dedim kendi kendime ve uygun olanları yan yana getirdim, bu arada hepsinin yazlık ceket ve pantolon olması gerektiğini düşündüm, yazlık ayakkabılar, çünkü Palma da Ocak ayı yazdır, hemen hemen yaz gibidir diye düzelttim kendimi. Herkes yolculuğa çıkarken çok giysi alma hatasını yapar ve deli gibi yük taşır, sonuçta biraz akıllı iseler o yerde hep aynı şeyi giyerler. Ama ben otuz yıldan fazla bir zamandır yolculuk yapıyorum kendi çabamla, dedim kendi kendime, gene de son dakikada çok şey alıyorum yanıma, bu yolculuk, herhalde ve olasılık sınırında bir kesinlikle, son yolculuğum olacak diye düşünüyordum, çok şey almayacağım, hiç değilse bu niyete sahiptim. Ama daha ilk soru olan, koyu gri pantolonun yanında koyu kahverengiyi mi siyahı mı alsam, sorusu karşısında kararsızlığa düştüm. Sonunda gene de koyu gri ve koyu kahverengi ve bir de siyah pantolonu bavula yerleştirdim. Buna karşılık ceketlerin sadece bir gri ve bir kahverengi olacağında tereddüdüm yoktu. Palma'da koyu renk bir cekete gereksinimim olduğu takdirde böyle bir ceket alabilirim, şık bir ceket yani, oysa böylesi şık bir cekete gereksinimim olmayacağından emindim. Böylesi koyu renk, şık bir ceketin istendiği bir yere gitmezdim zaten. Hele Canellas'lara içinde bulunduğum durumda gidip gitmeyeceğim bilinmez diye düşündüm. Palma ve çevresindeki, bu adadaki toplumsal doğanın olanaklarını ve olanaksızlıklarını bilirim. Belki de ben adayı sırf yaşlılar ve hastalarla dolu olduğu için seviyorumdur! Zamanın çoğunu otelde geçireceğim ve çalışmamı yazacağım, ikinci bavulu yerleştirmek birinciyi yerleştirmek kadar kolay değildi elbette, çünkü işim için mutlaka gerekli gördüğüm her şeyi sığdırabilmem için iki kah büyüklükte bir bavul gerekmekteydi. Sonunda pencerenin önündeki masada, Mendelssohn Bartholdy hakkında yazılmış kitap ve yazılardan oluşan iki kule diktim önüme: kulelerden biri mutlaka gerekli kitap ve yazılardan ve diğer kâğıtlardan sivriliyordu, öteki ise mutlaka gerekli <span class="calibre2">olmayanlardan</span>, şurası muhakkak ki ben bu kitap ve yazıların ve diğer kâğıtların hangisinin işim için bana diğerlerinden daha gerekli olduğunu biliyordum ve sonunda önümde, masanın üzerinde aynı büyüklükte yan yana duran iki yığın oluştu. Mutlaka gerekli kitap ve yazılan ve diğer kâğıtları ikinci bavula yerleştirdim, sonra da bir yığın mutlaka gerekli olmayanlara da yer kaldığını görerek onlan da bavula koydum, bunlarla bavulu öyle bir doldurmuştum ki nerdeyse kapanmayacaktı. Sonunda, tuvalet malzemelerimi de içine koyduktan sonra, Mendelssohn Bartholdy hakkındaki üç kitabı daha giysi bavuluma tıkıştırdım. Bunların hepsi, ablamın ayrıldığı ve gerçekten de artık geri dönmediği günün ertesi günü oldu. Bavulları hazırladıktan sonra tamamen güçten düştüm. Bu arada birkaç saat önce kendisine telefon ettiğim ve uçakta yer olup olmadığını sorduğum seyahat acentesindeki adam telefon edip her şeyin yolunda olduğunu söyledi. Mesai sonunda seyahat evraklarımı Peiskam'a yollayacağını bildirdi. Uçak biletim ertesi günün akşamı Münih'ten Palma'ya gidiş olarak ayarlanmıştı, yani görece rahat bir yolculuk akışı ümit edebilirdim. Her zaman olduğu gibi birdenbire böyle bir yolculuğa karar vermiştim. Bayan Kienesberger'e ben yokken neler yapılacağını söylemek üzere sabah erkenden gelmesini tembih etmiştim, ardından da YVels'e dahiliyecimi görmeye gitmek istiyordum. Onun düşüncesi şimdi ne olursa olsun, ben gene de yolculuğu yapacağım, dedim kendi kendime. Yolculuğa karar verdiğim için artık bir gün önceki ve sabahki gibi kötü durumda değildim. Akşam ise, epey sakinleşmiş, sıkıca kapanmış iki bavuluma bakarak yatağımın yanındaki koltukta oturduğumda ve Palma'nm görüntüsü gözümün önünden geçerken, seyahat şirketi telefon edip, ancak iki gün sonra yolculuğa çıkabileceğimi, durumun bunu gösterdiğini bildirdi. Bir an bunu uygunsuz bulmadım. Hayal kırıklığına uğramışım gibi yaptım, ama aslında bu ertelemeden memnun kaldım. Senin öldürücü aceleciliğin frenlendi, iyi bu, diye düşündüm. Ama umarım, diye düşündüm, bu arada, iki güne kadar, şimdi bu kadar içten arzuladığım planımdan caymam ve ona bağlı kalacağımı umarım. Ne kadar sabırsız olabileceğimi bilecek kadar kendimi çok iyi tanırım ve iki gün içinde her şey değişebilir ve üç yüz altmış derece dönebilir ve herhalde iki gün içinde birkaç kez <span class="calibre2">her şey her açıdan değişebilir.</span> Ama Palma'nın en doğrusu olduğuna emindim. Artık rahatça dahiliyecine gidebilir, rahatça bankana uğrayabilir, rahatça buradaki işleri bitirebilirsin. Sanki bir sanrı sona ermiş gibiydi. Ablam telefon ettiğinde ona: Öbür gün Palma'dayım, yıldırım hızıyla aldım bu kararı, dediğimde, bana: işte gördün mü küçük erkek kardeşim, dedi. Palma'ya gitmen en akıllıca iş. Söylediği bu son cümle beni gene kızdırdı, çünkü bu cümle beni alaya alan bir sesle söylenmişti, ama bunun üzerinde durmadım, ablama kısaca veda ettim, Palma'ya varır varmaz otelden onu arayacağımı da söylemeden edemedim. Senin Mendelssohn Bartholdy'nin ne olacağını merak ediyorum, dedi ayrıca ve doğal olarak da benden cevap alamadı. Öte yandan kendime dikkat etmemi söylediği basit bir sözle bana veda etti, ki bu da beni gene duygulandırdı. Oysa ben hiçbir duygusallığa kaptırmak istemiyordum kendimi ve ahizeyi kapattığımda birden ortaya çıkıverecek bir ağlama krizini bastırdım. Ne kadar da kırılganız diye düşündüm, ağzımızda büyük sözler geveler dururuz, her gün ve durmadan sağlamlığımızı ve aklımızı överiz ve bir anda devrilir ve ağlamamızı bastırmak zorunda kalırız. Doğal olarak yurtdışındayken her hafta ablama telefon edeceğim her zamanki gibi, öte yandan onun da bana her hafta telefon edeceğinden eminim. Her zaman böyle davrandık. Sen Meliâ'dayken, orayı bilirsin, dedi ayrıca. Tabii, diye cevap verdim. İki gün sonra Palma'da olmayı düşünmek ne kadar olağanüstü ise, gerçekte beni Palma'da neyin beklediğini bilmemenin yarattığı korku içimdeki en büyük korkuydu. Yok, yolculuğa çıkan, hep aynı yere de gitse ve oradaki her şeyi iyi biliyor ve tanıyor olsa da, hiçbir şekilde emin olamaz, şansım varsa her zamanki odamı alabilirim. Şansım varsa hastalığım için tehlikeli olan ilk günleri atlatırım. Şansım varsa birkaç gün içinde çalışmama başlayabilirim. Yolculuktan önce bavulumu hazırladıktan sonra ve her şey kapalı bir durum aldığında ve artık geri dönemeyeceğim sırada, böylesi bir yolculukla ilgili doğacak korkunç sonuçlardan korkarım. En çok da her şeyden vazgeçmeyi yeğlerim. O zaman Peiskam'm aylardır düşündüğüm gibi hiç de ürkütücü olmadığını görürüm, olağanüstü, düşünülebilecek her türlü avantaja sahip rahat bir ev olduğunu, hiç de mezarlık izi taşımadığını. O zaman her bir mekânı, her odayı, her bir mobilya parçasını içtenlikle severim ve bütün evi dolaşır her bir şeye sevgiyle dokunurum. Sonra yorgun argın yatak odamdaki koltuğuma oturur ve kendi kendime, bütün bu akıl almaz stresi yüklenmemin doğru olup olmadığını sorarım. Ama gitmek zorundayım, dedim kendi kendime. Hem de belki son kez olacağı için gitmeliyim. Artık vazgeçmemeliyim, kendimi de gülünç duruma düşürmemeliyim, özellikle de kendime karşı, kendimi kendi önümde deli durumuna düşürmemeliyim. Kienesberger'le her şeyi konuşur, dahiliyeciye gider bütün gerekli ilaçları alırsın, bunları da bavula koyar defolursun. Eve ve içindeki, çok iyi bildiğin gibi son aylarda seni bunaltan ve boğmaya niyetlenen her şeye sırtını dönersin. Seni gaddarca varoluşunun kıyısına getiren şeyi geride bırakırsın, duygusallığa kapılmadan. Bir anda, kafamdan geçen evim hakkındaki düşüncelerimden utanç duydum, ama hemen ardından onların şeytanca olduğuna karar verdim. Kendi kendime duygusallık yaratmam gene midemi bulandırdı. Her konuda bildiğim üzere ömrüm boyunca hızlı karar veren biri olmasaydım, gene kesinlikle bildiğim üzere başından beri felçli gibi aynı yerde oturur kalır ve mahvolurdum, böylece kendime her zaman baskın yaptım, ister yolculuklar ister çalışmalar ya da mümkün olan her konuda, her zaman bu baskıncı etkiyi kullanmak zorunda kaldım. Niederkreut'ta yaşlı adamı ziyaret ederken Palma yolculuğunu <span class="calibre2">yapmamayı</span> düşünmüştüm, belki de birkaç gün arayla düzenli olarak Niederkreut'taki yaşlı adamı ve diğer yaşlıları ya da gençleri de ziyaret etmek beni öylesi bir disipline sokardı ki, yolculuğa <span class="calibre2">çıkmadan da</span> Mendelssohn Bartholdy hakkındaki çalışmama başlayabilirdim. Ama yaşlı adam Londra telefon rehberi öyküsünü ve onunla ilgili vasiyetnameyi anlattığında, yolculuğu yapmam gerektiğini kavramıştım. <span class="calibre2">Sarah Slother</span> kuşkusuz iz bırakıyor. Ama bu Sarah Slother öyküsü, bitmek bilmeyen Avusturya kışının kesinlikle doruk noktasını oluştururdu ve ben bundan sonraki ziyaretlerimde düş kırıklığına uğrardım. Öteki komşuların sunacakları şeylere gelince, bunların beni ayağa kaldırmaya ve çalışmama yardımcı olmayacağını biliyorum. İhtiyarın anlattığı Slother öyküsü Palma'ya yolculuk yapma kararını almamda ateşleyici oldu, bu yolculuk herhalde ablam tarafından önceden planlanmıştır diye düşündüm şu anda. O gerçekten Peiskam'a beni önce bu düşünceye, sonra da Palma'ya gitme gerçeğine inandırmak için gelmiştir, kesinlikle demek zorunda kaldım şimdi kendi kendime, durmadan düşündüğüm gibi sırf beni eğlendirmek ve bana baskı yapmak için gelmemiş, beni kurtarmak için gelmiştir. Amacına ulaşmıştı. Büyük, koruyucu ablam. O anda kendimi küçük gördüm. Bir kez daha zayıf olan bendim. Karşı koysam da durmadan gene rolümü oynuyordum. Tıpkı onun da kendi rolünü oynadığı gibi. O çoktan Viyana sahnesine çıkmışken ben Palma sahnesine çıkmayı bekliyordum. Gerçekten de bizim her şeyimiz tiyatro gibiydi, korkunç gerçekti, ama tiyatro gibiydi. Koltuğumda oturarak ve odamdaki mobilyanın durdurulamaz çöküşünü seyrederken tüylerim ürpererek, bildiğim üzere Mayıs ayına kadar sonsuzluğa uzanır gibi uzayacak olan burada, Peiskam'da geçirmek zorunda kalmayı, komşuluk yardımı diye adlandırdığım Niederkreut'lu ihtiyarı örneğin ve de bakanı ve benzerlerini düşündüm. Yıllardır bozulmuş ve körleşmiş ve de gerçekten de yıllardır çekilmez olan insanlarla, burada dediğimiz gibi, nemli ve soğuk sis aylarında görüşmek zorunda kalmak. Bu düşünce birden kafama dank etti. Bu insanların hepsine teslim etmek zorunda kalacaktım kendimi, ve aynı zamanda da kendimle ve en son köşesine kadar sinsi Peiskam'ımla birden tekrar yalnız kalacaktım. Kendi hazırladığım bir kahvaltıdan diğerine, kendi hazırladığım akşam yemeğinden bir diğerine, havanın hayal kırıklığı yaratmasından bir diğer hava yüzünden hayal kırıklığına iğrenmeyi sürdürecektim. Gazeteleri ve onların yerel politikayla ilgili pisliklerini her gün okumak zorunda kalacaktım, onların dar kafalı politika ve ekonomi ve sanat sayfası yazarlarının pisliklerini. Bu gazetelerden ve onların iğrenç ürünlerinden kendimi kurta-ramıyordum, çünkü öte yandan bu gazete pisliğini her gün iştahla yutmak zorunda kalıyordum, sanki sapıkça bir gazete pisboğazlığına yakalanmış gibiydim. İstediğim halde, gerçekten de <span class="calibre2">hayatta kalma</span> isteğim olduğu halde, bu kamusal ve yayımlanmış pisliklerden, bu pisboğazlık yüzünden kendimi kurtaramıyor-dum, halkın selametini tehlikeye düşüren bir başbakanın budala bakanlarına aynı biçimde halkın selameti için tehlikeli emirler verdiği bütün bu sapık balo salonu masalının ürperticiliğinden. Her gün kulaklarımı tırmalayan ve aklımı kirleten ve içine Hıristiyan riyakârlığının sarmalandığı bütün bu tüyler ürpertici meclis haberlerinden kurtulamıyordum. Mümkün olduğunca çabuk bavulları toplayıp bu kaosa sırtımızı çevirmeliyiz, dedim kendi kendime ve duvarlardaki ve mobilyalardaki çatlaklara baktım ve pencerelerin dışarıyı göremeyeceğim kadar kirli olduklarını fark ettim. Ne yapıyor bu Kienesberger? diye sordum kendi kendime. Aynı anda da kendime, biz daima her konuda büyük taleplerde bulunuyoruz, dedim, her şey bizim için nadiren itinayla yapılmış, hiçbir şey bizim için eksiksiz değil, her şey bir deneme, hiçbir şey bütünlük içinde değil. Benim hastalık derecesindeki mükemmeliyetçiliğim yine öne çıkmıştı. Her zaman en tepedekini, en itinalıyı, en esaslıyı, en olağandışı olanı, hem de daima sadece en aşağılığın ve en yüzeyselin ve en bayağının fark edildiği yerde talep etmemiz gerçekten de hasta ediyor insanı. İnsanı ileriye götürmüyor, öldürüyor onu. Yükselişi beklediğimiz yerde çöküşü görüyoruz, umudumuz olduğu yerde umutsuzluğu görüyoruz, kendi hatamız bu, kendi şanssızlığımız.</p>
<ul class="calibre4"><li class="calibre5"><a href="main-1.xhtml">Doğal olarak çok azın talep edileceği yerden biz d</a></li></ul>
</body>
</html>
