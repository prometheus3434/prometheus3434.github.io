<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <div>
    <h1>ALTMIŞ ÜÇÜNCÜ GÜN</h1>

    <h1>Saat 21:30</h1>

    <p>Ve böylece oyun sonuna gelmişti.</p>

    <p>Katilin öldürmek için son şansı ve Coleridge'in BKG Evi sökülüp parçalanmadan katili yakalamak için son&nbsp;<span style="text-indent: 1em; font-size: 1em;">şansı. Coleridge'in sezgileri, o akşam tutuklayamadığı takdirde katili bir daha asla yakalamamak üzere&nbsp;</span><span style="text-indent: 1em; font-size: 1em;">elinden kaçıracağını söylüyordu.</span></p>

    <p>Ama nasıl tutuklayabilirdi ki? Elinde kanıt yoktu. En azından, şimdilik.</p>

    <p>Kendini çaresiz hisseden yalnızca Coleridge değildi. İzleyici halk da aynı şeyleri hissediyordu. Ev'den son&nbsp;<span style="text-indent: 1em; font-size: 1em;">çıkarılma gösterisi neredeyse sona ermek üzereydi ve hâlâ bir şey olmamıştı. Dünyanın o güne kadar&nbsp;</span><span style="text-indent: 1em; font-size: 1em;">gördüğü en büyük televizyon izleyici kitlesi yayıncılık tarihinin en büyük olaysızlığı olan şeyi seyrediyordu.&nbsp;</span><span style="text-indent: 1em; font-size: 1em;">Dikiz Yapımcılık bir çaba göstermemiş değildi. Büyük bir televizyon gösterisi için her şey hazırdı. Havai&nbsp;</span><span style="text-indent: 1em; font-size: 1em;">fişekler, ışıldaklar, rock orkestraları, hendeğin üzerinden üç kişiyi geçirmek için üç iş makinesi. Dünya basını&nbsp;</span><span style="text-indent: 1em; font-size: 1em;">ve kalabalıklar da oradaydı. Şahane sunucu Chloe'nun memeleri pembe deri sutyeninden fırlamaya hazır&nbsp;</span><span style="text-indent: 1em; font-size: 1em;">olarak gözler önündeydi.</span></p>

    <p>Belki de en şaşırtıcı olanı Ev'den daha önce ayrılan altı kişiden beşinin orada olmasıydı. Bütün zanlılar&nbsp;<span style="text-indent: 1em; font-size: 1em;">cinayet mahalline dönmüşlerdi.&nbsp;</span><span style="text-indent: 1em; font-size: 1em;">Evin eski sakinleri anlaşmaları gereği son eğlence için gelmek zorunda olmasalardı bile nasıl olsa&nbsp;</span><span style="text-indent: 1em; font-size: 1em;">geleceklerdi. Şöhretin çekiciliği hâlâ güçlüydü ve kefalet parasını yakıp kaçan Woggle dışında hepsi bir araya&nbsp;</span><span style="text-indent: 1em; font-size: 1em;">getirilmişti.</span></p>

    <p>Bu özel canlı yayında, havadaki bir balonda çalan ayın bir numaralı rock grubunun açılış parçasından sonra&nbsp;<span style="text-indent: 1em; font-size: 1em;">kameralar Ev'deki son üç kişinin canlı yayınına geçtiler. Seyirciler arasındaki beklenti duygusu doruktaydı.&nbsp;</span><span style="text-indent: 1em; font-size: 1em;">Esrarengiz katilin dev ekranda görecekleri üç kişiden birinin öleceğini söylemesi milleti toplamak için yeterli&nbsp;</span><span style="text-indent: 1em; font-size: 1em;">olmuştu.</span></p>

    <p>Ama bir şey olmadı. Orkestralar çaldı, halk alkışladı, Kelly'nin eski okulunun korosu kızın anısına John&nbsp;<span style="text-indent: 1em; font-size: 1em;">Lennon'ın 'Imagine' parçasını okudu ve son üç kişi birer birer Ev'i terk ettiler. Kimse öldürülmemişti.</span></p>

    <p>Önce Garry çıktı.&nbsp;</p>

    <p>"Evet! İşte bu kadar! Yaşasın!"&nbsp;</p>

    <p>Sonra Dervla.&nbsp;</p>

    <p>"Bittiğine seviniyorum ve ölmedim işte!"&nbsp;</p>

    <p>En&nbsp;<span style="text-indent: 1em; font-size: 1em;">sonunda da Jazz.&nbsp;</span></p>

    <p><span style="text-indent: 1em; font-size: 1em;">"Müthiş."</span></p>

    <p>Jazz, Görüşme Odası'nda Sally'nin hayatını kurtarmak için müdahale ettiğinden bu yana favoriydi.&nbsp;<span style="text-indent: 1em; font-size: 1em;">Dervla'nın Garry'ye kickbox saldırısı arayı kapatmışsa da, insanlar onun hile yaptığını bildiklerinden Jazz&nbsp;</span><span style="text-indent: 1em; font-size: 1em;">birinciliği bileğinin hakkıyla kazanmıştı. Garry ise bütün hafta boyunca puan kaybettiğinden sözkonusu bile&nbsp;</span><span style="text-indent: 1em; font-size: 1em;">olmamıştı.</span></p>

    <p>Ve işte hepsi sağ salim Ev'den çıkmışlardı ve izleyiciler ne kadar istiyor olsalar da, mutlulukla gülümseyen&nbsp;<span style="text-indent: 1em; font-size: 1em;">ve çekleri ellerinde olan üç finalistten hiçbiri diğerlerinden birinin üstüne atlayıp onu öldürecek değildi.&nbsp;</span><span style="text-indent: 1em; font-size: 1em;">Olay hızla sona yaklaşıyordu. Kelly'ye müzik ve sözle gayet ağdalı bir anma yapılmış, kızın âdeta Rahibe&nbsp;</span><span style="text-indent: 1em; font-size: 1em;">Teresa ile Prenses Diana arasında biri olduğu izlenimi verilmişti. Müziğin Elton John'un olması bu izlenimi&nbsp;</span><span style="text-indent: 1em; font-size: 1em;">güçlendirmişti. Şimdi Chloe son konuşmasını yapıyor ve heyecan verici bir şeyler daha olmamasından&nbsp;</span><span style="text-indent: 1em; font-size: 1em;">duyduğu düşkırıklığını fazla belli etmemeye çalışıyordu.</span></p>

    <p>Müfettiş Coleridge stüdyoda Geraldine'in yanındaydı. Hoşgörülü ve rahat görünmeye çalışıyor ama sık sık&nbsp;<span style="text-indent: 1em; font-size: 1em;">omzu üzerinden stüdyonun arkasındaki büyük kapıya bakıyordu. Hooper ile Patricia'yı bekliyordu ama o ana&nbsp;</span><span style="text-indent: 1em; font-size: 1em;">kadar ikisi de görünmemişlerdi. Birkaç dakika içinde gelip kendisine ihtiyacı olan kanıtı getirmedikleri takdirde&nbsp;</span><span style="text-indent: 1em; font-size: 1em;">katilin kaçacağını biliyordu.</span></p>

    <p>Geraldine, "Siz haklı çıktınız" dedi. "Kimse öldürülmedi. Namussuzun bu işi başaracağını sanmıştım.&nbsp;<span style="text-indent: 1em; font-size: 1em;">Benimki belki aptalca bir düşünceydi ama birinci seferinde o kadar olağanüstü bir iş çıkarmıştı ki. Her neyse,&nbsp;</span><span style="text-indent: 1em; font-size: 1em;">öyle ya da böyle bana hiç fark etmez. Gösteriyi peşinen sattık nasıl olsa." Saatine baktı. "Şimdiye kadar elli&nbsp;</span><span style="text-indent: 1em; font-size: 1em;">üç dakika geçti, o da yüz altı milyon dolar eder. Çok ama çok şahane!"</span></p>

    <p>Geraldine dahili telefondan kontrol odasındaki Bob Fogarty'ye seslendi:&nbsp;</p>

    <p>"Bob, Chloe'ya mümkün olduğu&nbsp;<span style="text-indent: 1em; font-size: 1em;">kadar yavaş konuşarak olayı bitirmesini söyle. Sözü bitince Kelly'nin anma törenini tekrarla ve sonra&nbsp;</span><span style="text-indent: 1em; font-size: 1em;">çalışanların adlarını ağır ağır geçir. Her saniye para demektir."</span></p>

    <p>Coleridge bir kere daha baktı kapıya: Meslektaşlarından hâlâ eser yoktu. Katil parmakları arasından sıyrılıp&nbsp;<span style="text-indent: 1em; font-size: 1em;">gidecekti. Gösterinin sonunu mutlaka geciktirmeliydi. Banquo'nun hayaleti yalnızca yayındayken işe yarardı.&nbsp;</span><span style="text-indent: 1em; font-size: 1em;">Bir şölen olmalıydı. Eğer tek başına olacaksa Macbeth'in şaşkınlığı hiçbir anlam taşımazdı.</span></p>

    <p>"Bir dakika, Bayan Hennessy" dedi. "Size bir iki milyon dolar daha kazandırabilirim sanıyorum."</p>

    <p>Geraldine samimi bir konuşmayı duyduğunda fark etmeyecek bir insan değildi. Mikrofonuna,&nbsp;</p>

    <p>"Kameralar&nbsp;<span style="text-indent: 1em; font-size: 1em;">çekime devam etsinler!" diye seslendi. "Şoförüme de beklemesini söyleyin. Ne yapmak niyetindesiniz,&nbsp;</span><span style="text-indent: 1em; font-size: 1em;">müfettiş bey?"</span></p>

    <p>"BKG Evi katilini yakalayacağım."</p>

    <p>"Vay anasını!"</p>

    <p>Müfettiş Stanley Spencer Coleridge kendisine bir mikrofon verilmesinin mümkün olup olmadığını sorunca&nbsp;<span style="text-indent: 1em; font-size: 1em;">Geraldine bile şaşırmıştı.&nbsp;</span><span style="text-indent: 1em; font-size: 1em;">Eline hemen bir mikrofon tutuşturuldu ve Coleridge herkesi şaşırtan bir hareketle sahneye çıkıp Chloe'nun&nbsp;</span><span style="text-indent: 1em; font-size: 1em;">yanına geldi. Dünyanın her yerinde ve güneşin altındaki bütün dillerde aynı soru soruldu:&nbsp;</span></p>

    <p><span style="text-indent: 1em; font-size: 1em;">"Bu moruk da&nbsp;</span><span style="text-indent: 1em; font-size: 1em;">neyin nesi?"</span></p>

    <p>"Chloe, lütfen beni bağışla... Ve zamanlarını bir anlığına aldığım için izleyicilerin de bağışlayacağını&nbsp;<span style="text-indent: 1em; font-size: 1em;">umarım."</span></p>

    <p>Chloe çıldırmış gibi çevresine bakmıyor, yaşlı bir adamın sahneye tecavüzünü önleyecek güvenlik&nbsp;<span style="text-indent: 1em; font-size: 1em;">elemanlarını arıyordu.</span></p>

    <p>Sahne amiri Chloe'nun kulaklığından,&nbsp;</p>

    <p>"Devam et, Chloe" dedi. "Geraldine tamam olduğunu söylüyor."</p>

    <p>"Pekâla."</p>

    <p>Herkes Coleridge'e bakıyordu. Coleridge kendini hiç böylesine sersem gibi hissetmemişti ama yapacağı bir&nbsp;<span style="text-indent: 1em; font-size: 1em;">şey yoktu. Ortada ne Hooper ne de Patricia vardı. Zaman kazanmaya çalışması gerektiğini biliyordu. Beklenti&nbsp;</span><span style="text-indent: 1em; font-size: 1em;">dolu ama biraz da düşman yüzlere baktı. Göremediği ama kendisini seyrettiklerini bildiği yüz milyonlarca&nbsp;</span><span style="text-indent: 1em; font-size: 1em;">insanı düşünmemeye çalıştı. Korkusunu bastırdı.</span></p>

    <p>"Bayanlar baylar, ben Doğu Sussex Emniyeti'nden Başmüfettiş Stanley Coleridge'im. Buraya Kelly&nbsp;<span style="text-indent: 1em; font-size: 1em;">Simpson'un katilini tutuklamaya geldim."&nbsp;</span></p>

    <p><span style="text-indent: 1em; font-size: 1em;">Konuşmasını uzatması gerektiğini biliyor ama bunun süresini&nbsp;</span><span style="text-indent: 1em; font-size: 1em;">kestiremiyordu.</span></p>

    <p>Açılış sözlerinin yarattığı heyecan yatışmaya başlayınca dönüp podyumda Chloe'nun yanında duran sekiz&nbsp;<span style="text-indent: 1em; font-size: 1em;">eski ev sakinine baktı. O kadar uzun zamandır baktığı yüzlerdi bunlar. Zanlılar.</span></p>

    <p>"Bu kolay bir vaka değildi. Dünyada herkesin bu konuda bir teorisi vardı ve neden ise sayılamayacak kadar&nbsp;<span style="text-indent: 1em; font-size: 1em;">çoktu. Bu durum bana ve memurlarıma birkaç hafta çok güç günler yaşattı. Ancak bu zalim katilin, güzel ve&nbsp;</span><span style="text-indent: 1em; font-size: 1em;">masum bir genç kızın kafasına bir bıçak saplamayı uygun gören bu aşağılık yaratığın kimliği esrarını korudu."</span></p>

    <p>Coleridge'e garip bir şeyler oluyordu. Bunu midesinin ta dibinde hissediyordu şimdi. Bu kendisi için yeni bir&nbsp;<span style="text-indent: 1em; font-size: 1em;">duyguydu ama öyle hoşa gitmeyecek bir şey de değildi. Bu işten keyif alıyor olabilir miydi? Belki de öyle&nbsp;</span><span style="text-indent: 1em; font-size: 1em;">dememek gerekirdi. Gerilim büyük, başarısızlık olasılığı keyif almak için çok erkendi, ama yine de... bir&nbsp;</span><span style="text-indent: 1em; font-size: 1em;">ferahlık hissediyordu. Düşünecek zamanı olsaydı bu durumun kendisine en çok istediği ve yerel amatör&nbsp;</span><span style="text-indent: 1em; font-size: 1em;">tiyatro derneğinin esirgediği fırsatı verdiğini düşünebilirdi: Bir seyirci kalabalığı ve bir başrol.</span></p>

    <p>Coleridge canlı olduğunu tahmin ettiği kırmızı ışığı yanan kameraya dönerek,&nbsp;</p>

    <p>"Kelly Simpson'u kim&nbsp;<span style="text-indent: 1em; font-size: 1em;">öldürdü?" diye devam etti. "Çeşitli masum kişilere yöneltilen kuşku çokluğunu gözönüne alarak sanırım Kelly&nbsp;</span><span style="text-indent: 1em; font-size: 1em;">Simpson'u kimin öldürmediğini araştırmak daha doğru olacaktır."</span></p>

    <p>Geraldine sahne amirine,&nbsp;</p>

    <p>"Bu herif doğal bir televizyoncu" diye mırıldandı.&nbsp;</p>

    <p>Coleridge'in karakterinin bu yanı&nbsp;<span style="text-indent: 1em; font-size: 1em;">kendisini çok etkilemişti ve adamın konuştuğu her dakika kendisine fazladan iki milyon dolar kazandırdığı için&nbsp;</span><span style="text-indent: 1em; font-size: 1em;">bu da gayet doğaldı.</span></p>

    <p>Coleridge ise, uzat, mümkün olduğu kadar uzat diye düşünüyordu.</p>

    <p>Coleridge dramatik bir tavırla sekiz zanlıya dönerek,&nbsp;</p>

    <p>"Sally!" dedi. "Sen feci bir tesadüfün kurbanıydın. Özel&nbsp;<span style="text-indent: 1em; font-size: 1em;">bir sır olarak kalacağını umduğun zavallı annenin ıstırabı herkesin bildiği bir şey oldu. Annenin hayatını&nbsp;</span><span style="text-indent: 1em; font-size: 1em;">mahveden lanetin seninkine de bulaşmış olacağı korkularını çektin. 'Kelly'yi Ben mi Öldürdüm' sorusuyla&nbsp;</span><span style="text-indent: 1em; font-size: 1em;">kendine işkence ettin. O kara kutunun karanlığında gerçek kişiliğin mi açığa çıkmıştı?"</span></p>

    <p>Sally bir cevap vermedi. Bakışları çok uzaklara dikilmişti. Annesinin son yirmi yılını geçirdiği o berbat küçük&nbsp;<span style="text-indent: 1em; font-size: 1em;">odada yaşadığını düşünüyordu.</span></p>

    <p>"Sally, bir an bile senin katil olduğunu düşünmediğimi söylemek isterim. Senin aile geçmişinden başka bir&nbsp;<span style="text-indent: 1em; font-size: 1em;">nedenin olamazdı ve o geçmişin böylesine tıpatıp aynı biçimde tekrarlama olasılığı ise neredeyse imkânsızdı.&nbsp;</span><span style="text-indent: 1em; font-size: 1em;">Pek çok ailenin geçmişinde bir yerde bir akıl hastalığı vardır... Bu programın yapımcısı bile bunu söyleyebilir,&nbsp;</span><span style="text-indent: 1em; font-size: 1em;">öyle değil mi, Bayan Hennessy?"</span></p>

    <p>"Ne?" dedi Geraldine.&nbsp;</p>

    <p>Coleridge'in performansından büyük keyif alıyordu ama konuşmanın içine çekilmeyi&nbsp;<span style="text-indent: 1em; font-size: 1em;">de hiç beklemiyordu.</span></p>

    <p>"Memurlarımın personelinizle konuşmalarından anladığım kadarıyla Sally ve Moon akıl hastanelerindeki&nbsp;<span style="text-indent: 1em; font-size: 1em;">hayattan söz ettiklerinde sizin bunun doğru olmadığını söylediğinizi öğrendim. Hatta siz bir akıl hastanesinin&nbsp;</span><span style="text-indent: 1em; font-size: 1em;">nasıl olduğunu gayet anlaşılır bir biçimde açıkladınız. Bundan da sizin bu konuda bazı deneyimleriniz&nbsp;</span><span style="text-indent: 1em; font-size: 1em;">olduğunu çıkardım."&nbsp;</span></p>

    <p><span style="text-indent: 1em; font-size: 1em;">Coleridge bir kere daha stüdyo kapısına baktı. Hiçbir belirti yoktu. Biraz daha uzat.</span></p>

    <p>Geraldine başının üstüne indirilen mikrofona, "Haklısınız" dedi. "Benim annemde de hafif kaçıklık vardı,&nbsp;<span style="text-indent: 1em; font-size: 1em;">Sally. Ve bilmem inanır mısın, babamda da. O nedenle senin karşılaşmak zorunda kaldığın aşırı önyargıyı çok&nbsp;</span><span style="text-indent: 1em; font-size: 1em;">iyi anlıyorum."</span></p>

    <p>"Bunu itiraf sizin büyüklüğünüz" dedi Coleridge. "Tıp uzmanlarının bana söylediklerine göre bir insanın hem&nbsp;<span style="text-indent: 1em; font-size: 1em;">annesinde hem babasında akli dengesizlik varsa, çocuklarının onların bu hastalıklarına tutulma şansı yüzde&nbsp;</span><span style="text-indent: 1em; font-size: 1em;">otuz altıymış."</span></p>

    <p>Geraldine ailesinin kirli çamaşırlarının ortaya dökülmesinden pek hoşlanmamıştı ama dakikası iki milyon&nbsp;<span style="text-indent: 1em; font-size: 1em;">dolara olduğu için buna katlanabilirdi.</span></p>

    <p>Coleridge bir kere daha zanlılara döndü.&nbsp;</p>

    <p>"Sally, böylece geçirdiğin bu korkunç deneyimden, geçmişinin&nbsp;<span style="text-indent: 1em; font-size: 1em;">yükünden korkmaman gerektiği dersini çıkardığını umarım. Sen Kelly Simpson'u öldürmedin ama az sonra&nbsp;</span><span style="text-indent: 1em; font-size: 1em;">göstereceğim gibi az daha sen de öldürülüyordun."</span></p>

    <p>Bu son cümlesi dinleyenler arasında sesli bir heyecan dalgası yarattı. Coleridge vakit kazanmak için&nbsp;<span style="text-indent: 1em; font-size: 1em;">gürültünün dinmesini bekledi.</span></p>

    <p>"Şimdi diğerlerine gelelim. Kelly'yi Moon mu öldürdü? Ha, Moon? Kasetlerden bildiğimiz gibi sen bir&nbsp;<span style="text-indent: 1em; font-size: 1em;">yalancısın. Halk senin Sally'nin karşısında birkaç puan almak için bir taciz hikâyesi uydurduğunu görmedi&nbsp;</span><span style="text-indent: 1em; font-size: 1em;">ama ben bunu gördüm ve böylesine duyarsız ve gülünç yalanlar uyduran bir kadının her şey, hatta cinayet&nbsp;</span><span style="text-indent: 1em; font-size: 1em;">konusunda yalan söyleyebileceğini düşündüm."</span></p>

    <p>Kameralar Moon'a çevrildi.</p>

    <p>Bob Fogarty kontrol odasından,&nbsp;</p>

    <p>"Aşırı yakın çekim!" diye bağırdı.</p>

    <p>Moon terliyordu.&nbsp;</p>

    <p>"Seni boktan..."</p>

    <p>"Lütfen dilimize dikkat edelim" dedi Coleridge. "Ne de olsa canlı yayındayız. Moon, kızmana gerek yok. Bu&nbsp;<span style="text-indent: 1em; font-size: 1em;">dünyada yalancı kadar katil olsaydı şimdi hepimiz ölmüş olurduk. Kelly'yi sen öldürmedin."</span></p>

    <p>"Eh, bunu biliyorum" dedi Moon.</p>

    <p>"Bu soruşturma boyunca aslında kimse bir şey bilmedi, Moon. Layla bile zanlı olmaktan kurtulamadı."</p>

    <p>Kameralar yüzünde bir dehşet ifadesi beliren Layla'ya çevrildi.</p>

    <p>"Ne?"</p>

    <p>"Evet, o korkunç gece bir hava deliğinden girmiş olman bile düşünüldü. Ne de olsa o ilk hafta Kelly'nin seni&nbsp;<span style="text-indent: 1em; font-size: 1em;">aday gösterdiğini ve sonra da seni öperek uğurladığını herkes görmüştü. Bu senin gibi gururlu bir kadını&nbsp;</span><span style="text-indent: 1em; font-size: 1em;">fena yaralamış olmalıydı."</span></p>

    <p>"Öyle de oldu" dedi Layla. "Ve cinayeti duyduğumda bir an Kelly'nin öldüğüne sevindiğimi utanarak itiraf&nbsp;<span style="text-indent: 1em; font-size: 1em;">ederim. Korkunç bir şey bu, değil mi? Ama şimdi ruhsal yardım alıyorum ve bu da bana iyi geliyor."</span></p>

    <p>"Aferin sana" dedi Coleridge. "Açık konuşalım: Dünyamızda yardım almaktan yararlanmayacak hiçbir&nbsp;<span style="text-indent: 1em; font-size: 1em;">durum yoktur. Sen yalnızca bencil davranıyordun, Layla ama buna hakkın olduğunu söyleyecek birinin&nbsp;</span><span style="text-indent: 1em; font-size: 1em;">olduğuna da hiç kuşkum yok."&nbsp;</span></p>

    <p><span style="text-indent: 1em; font-size: 1em;">Coleridge alaycı konuşuyordu ama kalabalık bunu anlamayarak kendisini&nbsp;</span><span style="text-indent: 1em; font-size: 1em;">alkışladı.</span></p>

    <p>Coleridge, "Kelly öldüğünde Layla çoktan Ev'i terk etmişti" diye devam etti. "Ama Garry oradaydı. Öyle&nbsp;<span style="text-indent: 1em; font-size: 1em;">değil mi, Gazzer? Şimdi sana gelelim. Kelly'yi sen mi öldürdün? Onu öldürmek istiyordun. Ülkenin tümü onun&nbsp;</span><span style="text-indent: 1em; font-size: 1em;">sana bir babanın sorumlulukları hakkında bir iki şey öğrettiğini gördükten sonra hiç kuşkusuz onu öldürmek&nbsp;</span><span style="text-indent: 1em; font-size: 1em;">için bir nedenin vardı. Geçmişte yaralanmış gurur pek çok cinayete neden olmuştur, ancak senin bu katilin&nbsp;</span><span style="text-indent: 1em; font-size: 1em;">üstlendiği riskleri alacak kadar herhangi bir şeyle ilgilendiğini hiç sanmıyorum. Ya sen, Hamish? O gece&nbsp;</span><span style="text-indent: 1em; font-size: 1em;">sarhoş bir halde o kulübeye girdiğinizde Kelly'yle aranızda geçenleri yalnızca sen biliyorsun. Belki Kelly'nin&nbsp;</span><span style="text-indent: 1em; font-size: 1em;">anlatacağı bir hikâyesi vardı ama eğer varsa, bunu asla duyamayacağımız için talihli sayılırsın. O korkunç ter&nbsp;</span><span style="text-indent: 1em; font-size: 1em;">kutusunda birlikte otururken onu susturmak istedin mi? Konuşmasını önlemek için elinle ağzını örttün mü?"</span></p>

    <p>Hamish hiçbir şey söylemeden dudaklarını ısırarak öfkeyle dik dik baktı Coleridge'e.</p>

    <p>"Belki bunu yaptın ama onu sen öldürmedin. Peki, ya David?"&nbsp;</p>

    <p>Coleridge bütün geçirdiklerinden sonra hâlâ&nbsp;<span style="text-indent: 1em; font-size: 1em;">gururlu ve kendini beğenmiş bir ifade takınmış olan yakışıklı aktöre döndü. &nbsp;</span></p>

    <p><span style="text-indent: 1em; font-size: 1em;">"Kelly ile sen de bir sırrı&nbsp;</span><span style="text-indent: 1em; font-size: 1em;">paylaşıyordunuz. Hiç açığa çıkmayacağını umduğun bir sır ve Kelly'nin ölümüyle artık sırrının güvencede&nbsp;</span><span style="text-indent: 1em; font-size: 1em;">olduğunu düşündün."</span></p>

    <p>"Tanrı aşkına, onu ben..."</p>

    <p>"Senin öldürmediğini biliyorum, David. Ama ne yazık ki kızın ölümü ve ardından gelen soruşturma sonunda&nbsp;<span style="text-indent: 1em; font-size: 1em;">dünya sırrını öğrendi ve Kelly gibi sen de bundan sonra düşlerini gerçekleştiremeyeceksin sanırım."</span></p>

    <p>David meydan okurcasına,&nbsp;</p>

    <p>"Aslında gayet ilginç bazı teklifler aldım" dedi.</p>

    <p>"Hâlâ rol mu yapıyorsun, David? Sana gerçeklerle yüzleşmeni salık veririm. Sonuçta hayat senin için çok&nbsp;<span style="text-indent: 1em; font-size: 1em;">daha rahat olur."</span></p>

    <p>David kendisine bakarken Coleridge bir kere daha stüdyonun arkasındaki kapıya baktı. Hooper ile&nbsp;<span style="text-indent: 1em; font-size: 1em;">Patricia'dan hâlâ eser yoktu. Bu işi daha ne kadar sürdürebilirdi? Elinde zanlı kalmıyordu.</span></p>

    <p>Coleridge zanlılara dönerek parmağını uzattı,&nbsp;</p>

    <p>"Dervla Nolan, senden hep kuşkulandım."</p>

    <p>Kameralar o yana yöneldi.</p>

    <p>Yeşil gözleri öfkeyle parlayan kız,&nbsp;</p>

    <p>"Öyle mi, başmüfettiş?" dedi. "Neden acaba, merak ettim doğrusu."</p>

    <p>"Çünkü kendini bu oyuna kaptırmıştın. Suçluların cüretine sahiptin ve aynadan kameraman Larry Carlisle&nbsp;<span style="text-indent: 1em; font-size: 1em;">ile iletişim kurarak her şeyi riske edebiliyordun. Ter kutusunun kapısına en yakın sendin ve kimseye fark&nbsp;</span><span style="text-indent: 1em; font-size: 1em;">ettirmeden dışarı çıkabilirdin. Paraya acil ihtiyacın vardı. Kelly öldükten sonra senin kazanabileceğin&nbsp;</span><span style="text-indent: 1em; font-size: 1em;">söylendiği için. İyi bir savcının epeyce bir dava konusu çıkarabileceği ikincil kanıtlar, Bayan Nolan."</span></p>

    <p>"Çılgınlık bu" dedi Dervla. "Ben Kelly'yi seviyordum, ben.."</p>

    <p>"Ama kazanmadın, değil mi, Dervla? Jazz kazandı. Sonunda kazanan Jazz oldu. Herkesin dostu, komedyen&nbsp;<span style="text-indent: 1em; font-size: 1em;">ama aynı zamanda ter kutusunda kilit noktada olan ve kimseye belli etmeden oradan çıkabilecek diğer kişi!&nbsp;</span><span style="text-indent: 1em; font-size: 1em;">DNA'sı katilin kullandığı çarşafta en çok belirgin olan kişi. Cinayetten sonra o çarşafa sarınarak izlerini&nbsp;</span><span style="text-indent: 1em; font-size: 1em;">saklayan kişi. Jazz, açık konuşalım, Kelly ölmeseydi kazanacağına inanıyor musun?"</span></p>

    <p>"Hey, bir dakika!" diye Jazz itiraz etti. "Şimdi de kalkıp benim..."</p>

    <p>"Sorumu cevapla, Jason. Kelly o geceyi atlatsaydı, ter kutusunda sana sürtünerek geçtiği ve arkasından&nbsp;<span style="text-indent: 1em; font-size: 1em;">birinin kendisini öldürmek üzere çıktığı o geceyi atlatabilseydi, kazanır miydin? Şimdi elindeki çekin üstünde&nbsp;</span><span style="text-indent: 1em; font-size: 1em;">onun adı mı yazılı olurdu?"</span></p>

    <p>"Bilemiyorum... Belki, ama bu onu benim öldürdüğüm anlamına gelmez."</p>

    <p>"Haklısın, gelmez, Jazz. Bu onu öldürmüş olduğun demek değildir. Elbette öldürmedin. Çünkü hiçbiriniz&nbsp;<span style="text-indent: 1em; font-size: 1em;">onu öldürmediniz."</span></p>

    <p>Bu sözlerinin yarattığı etki gayet tatmin ediciydi. Coleridge'in duyguları paramparçaydı. Bir yanıyla&nbsp;<span style="text-indent: 1em; font-size: 1em;">meslektaşlarının bir an önce gelmesi için çırpınıyordu. Biraz daha uzarsa gelmelerinin hiç önemi&nbsp;</span><span style="text-indent: 1em; font-size: 1em;">kalmayacaktı. Ama bir yanıyla da düşkırıklıkları yaşamış bir aktördü: Bu yanı bu büyük günün her anının&nbsp;</span><span style="text-indent: 1em; font-size: 1em;">keyfini çıkarmaktaydı.</span></p>

    <p>"Hepiniz masumsunuz" diye tekrarladı. "Çünkü Kelly'nin o gece ter kutusunu paylaştığı kişilerden hiçbiri&nbsp;<span style="text-indent: 1em; font-size: 1em;">onu öldürmedi!"</span></p>

    <p>"Woggle’dı, değil mi?" diye bağırdı Dervla. "Tahmin etmeliydim! Hepimizden nefret ediyordu! Programdan&nbsp;<span style="text-indent: 1em; font-size: 1em;">intikam aldı!"</span></p>

    <p>"Tünelci Woggle!" diye bağırdı Coleridge. "Elbette! Bu soruşturmada herkesin ve de benim yanıldığım&nbsp;<span style="text-indent: 1em; font-size: 1em;">nokta cinayetin o sırada Ev'de olan biri tarafından işlendiğini varsaymak oldu. Ama ya eski ev sakinleri?.&nbsp;</span><span style="text-indent: 1em; font-size: 1em;">Layla değil, Woggle! Onun gibi sicilli bir anarşist, sabotajcı, usta bir tünel kazıcısı için Ev'e girmek ve&nbsp;</span><span style="text-indent: 1em; font-size: 1em;">programdan ve özellikle kendisini aday gösteren kızdan intikam almak isteyen biri için ne kadar basit bir iş!"</span></p>

    <p>Stüdyoya âdeta bomba düşmüştü. Dünyada bütün basın hatları bir anda kilitlendi. Demek cinayeti Woggle&nbsp;<span style="text-indent: 1em; font-size: 1em;">işlemişti, küçük kızları tekmeleyen bu insan eski vahşet düzeylerini kat kat aşmıştı artık.</span></p>

    <p>Coleridge sabırsızlıkla,&nbsp;</p>

    <p>"Elbette Woggle değildi!" dedi. "Tanrım, o çok belirgin yaratık bir halının altında&nbsp;<span style="text-indent: 1em; font-size: 1em;">çıkıvermiş olsa görmez miydik sanıyorsunuz? Hayır, şimdilik fırsatı bir yana bırakıp neden aramaya&nbsp;</span><span style="text-indent: 1em; font-size: 1em;">başlayalım. Cinayet işlemek için en yaygın nedenler nedir? Biri nefrettir. Nefret insanları öldürmeye yöneltir&nbsp;</span><span style="text-indent: 1em; font-size: 1em;">ve ben soruşturmalarımda BKG deneyiminde yalnızca bir tek gerçek nefret ilişkisi olduğunu gördüm ve bu da&nbsp;</span><span style="text-indent: 1em; font-size: 1em;">Ev'in içinde başlamamıştı. Bu dizinin editörü Bob Fogarty'nin, yapımcı Geraldine Hennessy'ye duyduğu&nbsp;</span><span style="text-indent: 1em; font-size: 1em;">nefretti!"</span></p>

    <p>Coleridge izleyicilerin başı üzerinden stüdyonun arka duvarının üstündeki karartılmış camlı stüdyoyu&nbsp;<span style="text-indent: 1em; font-size: 1em;">gösterdi.&nbsp;</span></p>

    <p><span style="text-indent: 1em; font-size: 1em;">"O camın ardında montaj ekibi oturmaktadır. Ekibin başındaki kişi, patronu Geraldine Hennessy'nin&nbsp;</span><span style="text-indent: 1em; font-size: 1em;">bir televizyon fahişesi olduğuna inanmaktadır. Bunu benim memurlarımdan birine söylemiştir. Bob Fogarty,&nbsp;</span><span style="text-indent: 1em; font-size: 1em;">Hennessy'nin bu yaptığının yayıncılıkta yeni bir düzey düşürme rekoru kırdığını ve sevdiği sanayii yıktığını&nbsp;</span><span style="text-indent: 1em; font-size: 1em;">iddia etmiş, onun devrilmesini özlediğini söylemiştir. Ama! Ama Kelly'yi o öldürmedi!"</span></p>

    <p>Coleridge kalabalıkta bir sabırsızlık kıpırtısının başladığını hissediyordu. Oyununu daha fazla&nbsp;<span style="text-indent: 1em; font-size: 1em;">sürdüremeyeceğinin farkındaydı. Ama artık bunun önemi yoktu. Stüdyonun arka kapısı aralanmış ve Hooper&nbsp;</span><span style="text-indent: 1em; font-size: 1em;">içeri girmişti. Hooper, Coleridge'e baş parmağını kaldırarak tamam işareti verdi.</span></p>

    <p>Geraldine, Coleridge'in yüzünde yayılan gülümsemeyi görmemişti. O anda kendisi de saatine bakıp bu&nbsp;<span style="text-indent: 1em; font-size: 1em;">çılgın polisin beş buçuk dakikadır sahnede olduğunu ve bunun da kendisine on bir milyon dolar&nbsp;</span><span style="text-indent: 1em; font-size: 1em;">kazandırdığını düşünerek o da gülümsemekteydi. Ve aptal herifin sözünün hâlâ sona ermediği anlaşılıyordu.</span></p>

    <p>Ancak Geraldine'in yüzündeki gülümseme silinmek üzereydi.</p>

    <p>"Artık Kelly Simpson'u kimin öldürmediğini biliyoruz!" dedi Coleridge. "Şimdi onu kimin öldürdüğüne&nbsp;<span style="text-indent: 1em; font-size: 1em;">gelelim. O korkunç Ev'de yapımcı tarafından önceden tasarlanmayan, manipüle edilmeyen ve hazırlanmayan&nbsp;</span><span style="text-indent: 1em; font-size: 1em;">hiçbir şey olmamıştır. Hiçbir şey, bayanlar ve baylar, ve buna en adi cinayet de dahildir. O nedenle bu&nbsp;</span><span style="text-indent: 1em; font-size: 1em;">konuyu açıklığa kavuşturmak zorundayız. Katil... sendin, Geraldine Hennessy!"</span></p>

    <p><span style="text-indent: 1em; font-size: 1em;">Coleridge parmağını uzatınca&nbsp;</span><span style="text-indent: 1em; font-size: 1em;">bütün kameralar o yana çevrildi.&nbsp;</span><span style="text-indent: 1em; font-size: 1em;">Geraldine ilk kez objektifin yanlış tarafındaydı.&nbsp;</span></p>

    <p><span style="text-indent: 1em; font-size: 1em;">"Sen aklını kaçırmışsın!" dedi Geraldine.</span></p>

    <p>"Öyle mi? Eh, aklını kaçırma konusunda bilgi sahibi olduğunuza eminim zaten, Bayan Hennessy."</p>

    <p>Elinde plastik bir poşet içinde video kasetler olan Trisha montaj odasına girdi. Doğruca Bob Fogarty'nin&nbsp;<span style="text-indent: 1em; font-size: 1em;">yanına gidip kulağına bir şeyler fısıldadı.</span></p>

    <p>"Şimdi çıkamam" diye Fogarty itiraz etti.</p>

    <p>"Ben senin yerine bakarım" dedi yardımcısı Pru. Kız bütün hayatınca böyle bir fırsat beklemişti.</p>

    <p>Trisha yine fısıltıyla,&nbsp;</p>

    <p>"Israr etmek zorundayım, efendim" dedi.</p>

    <p>Fogarty yerinden kalktı, aile boyu bir paket sütlü çikolata alıp montaj odasından çıktı.</p>

    <p>Kontrole Pru geçti.&nbsp;</p>

    <p>"Dört numaralı kamera, ağır ağır Coleridge'e yaklaş" dedi.</p>

    <p>Sahnede bu emrin hedefi olan kişi artık formunu bulmuştu.</p>

    <p>Coleridge, "İzin verirseniz açıklayayım" dedi. "Önce neden üzerinde duralım."&nbsp;</p>

    <p>Coleridge şimdi dimdik,&nbsp;<span style="text-indent: 1em; font-size: 1em;">güçlü ve buyurucuydu. Bu yalnızca uzun süredir uyuşuk duran gösteri kaslarının gerilmesinden değildi,&nbsp;</span><span style="text-indent: 1em; font-size: 1em;">başarının ancak kendine güvenle geleceğini biliyordu. Geraldine'in oyununun sona erdiğini anlaması&nbsp;</span><span style="text-indent: 1em; font-size: 1em;">gerekiyordu.</span></p>

    <p>"Neden gayet basit ve bütün nedenler içinde en eskisi. Nefret değil, aşk değil, yalnızca açgözlülük. Saf ve&nbsp;<span style="text-indent: 1em; font-size: 1em;">basit açgözlülük. Kelly sizi zengin etmek için öldü, Bayan Hennessy. Bizi Kim Gözetliyor dizisinin bu&nbsp;</span><span style="text-indent: 1em; font-size: 1em;">üçüncüsünün başarısızlığa uğrayacağı bütün medya tarafından biliniyordu. Woggle olayı dikkatleri üzerinize&nbsp;</span><span style="text-indent: 1em; font-size: 1em;">toplamıştı ama programınızı tarihin en büyük başarı hikâyesine dönüştüren şey Kelly'nin ölümü oldu. Sizin&nbsp;</span><span style="text-indent: 1em; font-size: 1em;">öyle olacağını tahmin ettiğiniz gibi! Bunu inkâr edebilir misiniz?"</span></p>

    <p>"Elbette ki, hayır" dedi Geraldine. "Ama bu onu öldürdüğüm anlamına gelmez."</p>

    <p>Geraldine şimdi stüdyoda yalnızdı. Heyecanlı mutlu seyirci kalabalığı ve stüdyo personeli geriye çekilip&nbsp;<span style="text-indent: 1em; font-size: 1em;">geniş bir çember oluşturmuşlardı. Geraldine bir dişi aslan gibi tam ortada duruyor, üç büyük stüdyo kamerası&nbsp;</span><span style="text-indent: 1em; font-size: 1em;">yırtıcı hayvanlar gibi çevresinde dönüyordu.&nbsp;</span><span style="text-indent: 1em; font-size: 1em;">Onların ötesinde, Chloe ve sekiz ev sakiniyle sahnede duran Coleridge, Geraldine'ne aynı meydan okuyan&nbsp;</span><span style="text-indent: 1em; font-size: 1em;">bakışlarla bakmaktaydı.&nbsp;</span></p>

    <p><span style="text-indent: 1em; font-size: 1em;">"Çok kurnazdınız, Bayan Hennessy, zalimcesine, şeytancasına kurnaz. Sanırım en&nbsp;</span><span style="text-indent: 1em; font-size: 1em;">gösterişli anınız da, Kelly'nin öldürülmesine dünya çapında duyulan ilgiden elde ettiğiniz ilk kârların&nbsp;</span><span style="text-indent: 1em; font-size: 1em;">dağıtılmasına karar vermeniz oldu. Editörünüz Bob Fogarty bana sizin kaçırılan fırsat konusundaki öfkenizi&nbsp;</span><span style="text-indent: 1em; font-size: 1em;">anlattığında merak etmiştim doğrusu. Bir milyon dolar mı kaçırmıştınız? İki mi? Ama sonra bunun kuşkunun&nbsp;</span><span style="text-indent: 1em; font-size: 1em;">size yönelmesini önlemek için ödenecek çok küçük bir bedel olduğunu düşündüm. Çünkü o günden sonra bu&nbsp;</span><span style="text-indent: 1em; font-size: 1em;">vahşi cinayetinizden yüzlerce milyon dolar elde etmiştiniz."</span></p>

    <p>"Çok dikkatli olmanızı tavsiye ederim, başmüfettiş" dedi Geraldine. "Canlı yayındasınız. Kendinizi aptal&nbsp;<span style="text-indent: 1em; font-size: 1em;">yerine koymanızı bütün dünya izliyor."&nbsp;</span></p>

    <p><span style="text-indent: 1em; font-size: 1em;">Paradan söz edilmesi Geraldine'i yeniden canlandırmıştı. Coleridge'in&nbsp;</span><span style="text-indent: 1em; font-size: 1em;">suçlaması bir şok yaratmıştı ama bunu değil kanıtlamak, neye dayandıracağını bile hayal edemiyordu. Bu&nbsp;</span><span style="text-indent: 1em; font-size: 1em;">arada Bizi Kim Gözetliyor dramı devam ediyor ve geliri her an artmaya devam ediyordu.</span></p>

    <p>"İstediğiniz kadar yüksekten atıp tutabilirsiniz, Bayan Hennessy. Ama sizin bir katil olduğunuzu&nbsp;<span style="text-indent: 1em; font-size: 1em;">kanıtlayacağım ve sonra da adaletin karşısında hesap vermenizi sağlayacağım. Size şunu söyleyeyim ki,&nbsp;</span><span style="text-indent: 1em; font-size: 1em;">cinayet gecesi bile olayların göründüğü gibi olmadığını anlamıştım. Etkileyici çabalarınıza rağmen aksi giden&nbsp;</span><span style="text-indent: 1em; font-size: 1em;">pek çok şey vardı. Çarşafa sarınmış katilin Kelly'nin ardından tuvalete gittiğini gören tek kişi olan Larry&nbsp;</span><span style="text-indent: 1em; font-size: 1em;">Carlisle neden katilin Kelly'den iki dakika sonra ter kutusundan çıktığını düşünüyordu. Oysa olayı videoda&nbsp;</span><span style="text-indent: 1em; font-size: 1em;">izleyenler makinelerinden bu sürenin beş dakika olduğunu görmekteydiler."</span></p>

    <p>"Larry Carlisle'ın..."</p>

    <p>"Çok güvenilir bir tanık olmadığını kabul ederim. Ama bu konuda yeteri kadar güvenilirdi. Aksi takdirde,&nbsp;<span style="text-indent: 1em; font-size: 1em;">Kelly'nin yaralarından akan kan neden o kadar çabuk birikmişti? Buna doktor da şaşmıştı, ben de. Büyük&nbsp;</span><span style="text-indent: 1em; font-size: 1em;">şairin sözleriyle, genç bir kızın bu kadar çok kanı olacağı kimin aklına gelirdi?. Cinayetle sizin olay yerine&nbsp;</span><span style="text-indent: 1em; font-size: 1em;">gelmeniz arasında geçtiği varsayılan iki dakika için bu kan çoktu, Bayan Hennessy, ama Carlisle'ın&nbsp;</span><span style="text-indent: 1em; font-size: 1em;">düşündüğü gibi beş dakika geçmişse bu hiç de o kadar fazla sayılmazdı."</span></p>

    <p>Geraldine canlı yayında olduğunu unutarak,&nbsp;</p>

    <p>"Herkesin kanı aynı hızda akmaz, aptal herif!" diye bağırdı.</p>

    <p>"Sonra kusmuk vardı" dedi Coleridge. "Kelly çok içmişti ve tuvalete koşa koşa gitmişti, değil mi? Ama&nbsp;<span style="text-indent: 1em; font-size: 1em;">gördüğümüz kadarıyla oraya vardığında yalnızca oturuyordu, değil mi? Daha da garip olanı, klozetin içi&nbsp;</span><span style="text-indent: 1em; font-size: 1em;">tertemiz olduğu halde tahtasının üstünde kusmuk lekeleri vardı. Bunun Kelly'den çıktığı saptanmıştır. Bu nasıl&nbsp;</span><span style="text-indent: 1em; font-size: 1em;">olabilir, diye sordum kendi kendime. Kaseti tekrar izleyince Kelly'nin kusmadığını gördüm. Orada yalnızca&nbsp;</span><span style="text-indent: 1em; font-size: 1em;">oturuyordu... ama kusmuş olduğunu biliyordum. Kusmuk parçaları ağzındaydı ve de klozetin oturağındaydı.&nbsp;</span><span style="text-indent: 1em; font-size: 1em;">Kız klozete koşmuş, eğilmiş ve kusmuştu, bunda hiç kuşkum yoktu. Ama izlediğim kayıtta yalnızca&nbsp;</span><span style="text-indent: 1em; font-size: 1em;">oturuyordu."</span></p>

    <p>Montaj odasında Pru hayatının keyfini yaşıyordu. Odanın denetimini eline almıştı, canlı yayında ve&nbsp;<span style="text-indent: 1em; font-size: 1em;">senaryosuz çalışıyordu. İlk iş olarak kameramanlara emirler yağdırarak stüdyoda gelişen sahneyi mükemmel&nbsp;</span><span style="text-indent: 1em; font-size: 1em;">bir biçimde izlemeye almıştı. Şimdi de Coleridge konuşurken cinayet kasetini bulup görüntüye eklemeye&nbsp;</span><span style="text-indent: 1em; font-size: 1em;">başlamıştı. Dünya çevresinde izleyiciler bir kere daha Kelly'nin tuvalete girip oturuşunu bu kere yepyeni ve&nbsp;</span><span style="text-indent: 1em; font-size: 1em;">esrarlı bir bağlamda seyrettiler.</span></p>

    <p>Stüdyoda heyecanlı çatışma devam etmekteydi.</p>

    <p>"Bundan sonra cinayet esnasında kaydedilen sesleri ele aldım. Akşamın ilk saatlerinde o plastik kutuda&nbsp;<span style="text-indent: 1em; font-size: 1em;">konuşulanların çoğu gayet net işitilmekteydi, hoş, bunun bu sahnede gördüğünüz insanlara pek bir saygınlık&nbsp;</span><span style="text-indent: 1em; font-size: 1em;">kazandırdığını sanmıyorum ya."</span></p>

    <p>Coleridge sekiz ev sakinine döndü.&nbsp;</p>

    <p>"Kendilerinizden utanmalısınız. Sizler hayvan değilsiniz."</p>

    <p>"Ben bir şey söylemedim" dedi Layla tam bir okullu çocuk gibi. "Ben Ev'den atılmıştım, orada değildim!"</p>

    <p>Coleridge'in performansı öylesine güçlüydü ki, diğer yedi ev sakini kendi işine bakmasını söyleyecekleri&nbsp;<span style="text-indent: 1em; font-size: 1em;">yerde yüzleri kızararak önlerine baktılar.</span></p>

    <p>"Ama konudan ayrıldım sanırım" dedi Coleridge. "Demek istediğim şu: Kelly ter kutusundayken&nbsp;<span style="text-indent: 1em; font-size: 1em;">konuşulanları gayet rahat işitebiliyorduk ama o tuvalete girdikten sonra sesler bulanıklaşarak mırıltıya&nbsp;</span><span style="text-indent: 1em; font-size: 1em;">dönüştü. Neden? Neden seslerden hiçbirini ayırt edemiyorduk?"</span></p>

    <p>"Çünkü hepsi de zom olmuşlardı, seni beyinsiz..."&nbsp;</p>

    <p>Geraldine dudağını ısırdı. Coleridge'in elinde kanıt&nbsp;<span style="text-indent: 1em; font-size: 1em;">olmadığını biliyordu. Serinkanlılığını kaybetmesine neden yoktu.</span></p>

    <p>"Hiç sanmıyorum, Bayan Hennessy. Yedi kişi birden aynı anda mırıldanmaya başlamaz. Ne olmuştu? Ses&nbsp;<span style="text-indent: 1em; font-size: 1em;">neden değişmişti? Cinayet bandında duyduğum ses ter kutusundan çıkan sesler değil miydi? O kaydı yapan&nbsp;</span><span style="text-indent: 1em; font-size: 1em;">kişi cinayet sırasında kutudan gelen seslerin seçilmemesini istiyorduysa bunun nedeni kimin öldürüleceğini&nbsp;</span><span style="text-indent: 1em; font-size: 1em;">bilmemesi miydi? Ölümünden sonra ter kutusundan kurbanın sesi gelirse garip olurdu? Cinayet bantındaki&nbsp;</span><span style="text-indent: 1em; font-size: 1em;">ses bu neden yüzünden mi bu kadar belirsizdi?"</span></p>

    <p>Geraldine sesini çıkarmadı.</p>

    <p>"Şimdi ikinci cinayet tahmininin bulunduğu nota geçelim. Bu büyük sansasyon yaratmıştı. Ama Bayan&nbsp;<span style="text-indent: 1em; font-size: 1em;">Hennessy, benim için o not cinayetin ev sakinlerinden biri tarafından işlenmediğinin mutlak kanıtıydı."</span></p>

    <p>"Nedenmiş babalık?" dedi Chloe.</p>

    <p>Coleridge az daha havaya sıçrayacaktı. Chloe'nun yanında durduğunu unutmuştu. Kadın konuşması&nbsp;<span style="text-indent: 1em; font-size: 1em;">sırasında pek de zarif olmayan hareketlerle görüntüde kalmaya çalışmış ve şimdi de olaya karışmaya karar&nbsp;</span><span style="text-indent: 1em; font-size: 1em;">vermişti. Chloe programın sunucusu olarak buna hakkı olduğunu düşünüyordu.</span></p>

    <p>"Neden mi, Chloe? Çünkü çok saçmaydı da ondan. Olanaksız. Bir tiyatro. Yarışmacılardan hiçbiri birinci&nbsp;<span style="text-indent: 1em; font-size: 1em;">hafta sonunda Kelly Simpson'un ne zaman ve nasıl öleceğini bilemezlerdi. Onu öldürmeyi planlamış olsalar&nbsp;</span><span style="text-indent: 1em; font-size: 1em;">bile geleceği bu kadar ayrıntılı olarak görebilmeleri ve bekledikleri fırsatın yirmi yedinci gün geleceğini&nbsp;</span><span style="text-indent: 1em; font-size: 1em;">bilemezlerdi. Peki, not tahmin zarfına nasıl girmişti? Ev sakinlerinin sekizinci gün kapattıklarını gördüğümüz&nbsp;</span><span style="text-indent: 1em; font-size: 1em;">zarfa nasıl girmişti? O notu oraya birinin Kelly'yi öldürdüğü sırada koyduğu açık seçik belliydi. Bayan&nbsp;</span><span style="text-indent: 1em; font-size: 1em;">Hennessy, o not doğrusu pek de karşı koyamadığınız diğer bir dramatik unsurdu. Son haftanın görüntülerinin&nbsp;</span><span style="text-indent: 1em; font-size: 1em;">bedelini yükseltmek istiyordunuz ana her geçen gün cinayetin soğumaya yüz tuttuğunu ve Ev'den&nbsp;</span><span style="text-indent: 1em; font-size: 1em;">çıkarılmalar arttıkça katilin Ev'de kalma şansının azaldığını biliyordunuz. O nedenle bütün dünyayı kandıran&nbsp;</span><span style="text-indent: 1em; font-size: 1em;">ama benim için başka bir cinayet işlenmeyeceğini kanıtlayan o saçma notu yazıp zarfa koydunuz."</span></p>

    <p>"Özür dilerim ama sözünü yine kestim, babalık."&nbsp;</p>

    <p>Chloe araya girme fırsatı bulduğuna pek seviniyordu.</p>

    <p>"İçeriden bana cinayetin nasıl işlendiğini sormamı söylediler. Yani istediğin kadar zaman var ancak bu canlı&nbsp;<span style="text-indent: 1em; font-size: 1em;">yayın, araya bir reklam koymak zorundayız ama bunu da mutlaka bilmek istiyoruz."</span></p>

    <p>"Adaletin kendi temposu vardır, bayan."&nbsp;</p>

    <p>Coleridge elinde hiçbir kanıt olmadığını biliyordu. Bir tutuklama&nbsp;<span style="text-indent: 1em; font-size: 1em;">yapmak için bir itiraf gerekiyordu ve bunu da yalnızca Banquo'nun hayaleti, yalnızca kanlı perçemlerini&nbsp;</span><span style="text-indent: 1em; font-size: 1em;">sallamasıyla elde edebilirdi. Zamanın tamam olması, katilin terlemesi gerekiyordu.</span></p>

    <p>"Pekâlâ, babalık" dedi Chloe. "Bildiğin gibi yap diyorlar."'</p>

    <p>Coleridge, "Artık hepiniz onun cinayeti nasıl işlediğini anlamışsınızdır" dedi Coleridge. "Bu pek açık değil&nbsp;<span style="text-indent: 1em; font-size: 1em;">mi?"</span></p>

    <p>Önündeki boş bakışlarıyla yüzler çok tatmin ediciydi.</p>

    <p>"Ha, unutuyordum tabii. Sizler benim gibi Shepperton Stüdyoları'ndaki evin birebir kopyasını gezme imkânı&nbsp;<span style="text-indent: 1em; font-size: 1em;">bulamadınız. Geraldine Hennessy orada bir kayıt yaptı. Henüz işlenmemiş cinayetin kaydını."&nbsp;</span></p>

    <p><span style="text-indent: 1em; font-size: 1em;">Coleridge&nbsp;</span><span style="text-indent: 1em; font-size: 1em;">soğukkanlılık taslamayı bırakmıştı artık. Şimdi bir aktördü, hem de çok tutulan bir eserin aktörü.</span></p>

    <p>"Bizi Kim Gözetliyor oyunu başlamadan kısa bir süre önce bir gece Geraldine Hennessy örnek eve girdi.&nbsp;<span style="text-indent: 1em; font-size: 1em;">Stüdyo ışıklarını yaktı, daha sonra gerçek eve yerleştirilecek olan kameraları çalıştırdı. Bir ay sonra Larry&nbsp;</span><span style="text-indent: 1em; font-size: 1em;">Carlisle'a yapmasını söyleyeceği gibi el kameralarından birini de tuvalet kapısının önüne yerleştirdi. Bayan&nbsp;</span><span style="text-indent: 1em; font-size: 1em;">Hennessy ondan sonra çırılçıplak soyundu, başına Kelly Simpson'un saçı renginde olan bir peruk geçirdi.&nbsp;</span><span style="text-indent: 1em; font-size: 1em;">Sonra tuvalete girdi ve oradaki tek kamera görüntüsünü kaydetmeye başladı. Kamera yüksekte ve&nbsp;</span><span style="text-indent: 1em; font-size: 1em;">arkasındaydı. Bayan Hennessy oturdu, başını elleri arasına aldı, tepedeki kameranın görüş açısı boy ve&nbsp;</span><span style="text-indent: 1em; font-size: 1em;">vücutlardaki farklılığı önemsiz kılacaktı. Tuvalette kamburunu çıkarmış oturan biri bir diğerinden kolaylıkla&nbsp;</span><span style="text-indent: 1em; font-size: 1em;">ayırt edilemezdi. Böylece Kelly'nin tuvalete olan son yolculuğu bir ay öncesinden gerçekleştirilmiş oldu."</span></p>

    <p>Coleridge çok eğleniyordu. Banquo'nun hayaleti kuliste bekliyordu, Macbeth (ya da daha doğrusu Lady&nbsp;<span style="text-indent: 1em; font-size: 1em;">Macbeth demeliydi) bütün kendini beğenmişliğiyle önündeydi. Şimdi yapması gereken tek şey kadının&nbsp;</span><span style="text-indent: 1em; font-size: 1em;">maneviyatını yıkmaktı ve bunu yapabileceğine inanıyordu. Otuz beş yıllık, çoğunlukla başarılı polislik&nbsp;</span><span style="text-indent: 1em; font-size: 1em;">yaşantısında Coleridge'in fazla parladığı söylenemezdi. Ancak uzun meslek hayatının sonuna yaklaştığı bu&nbsp;</span><span style="text-indent: 1em; font-size: 1em;">gece parıl parıl ışıldıyordu.</span></p>

    <p>"Böylece Kelly rolündeki Hennessy tuvalette otururken, erkekler yatak odasında inşa edilmiş ter&nbsp;<span style="text-indent: 1em; font-size: 1em;">kutusundan -daha sonra aynısının ev sakinleri tarafından inşası için talimat verilecekti- çarşafa sarınmış biri&nbsp;</span><span style="text-indent: 1em; font-size: 1em;">çıkıyor. Bu oyunda sizin suçortağınız, Bayan Hennessy, Bu kişi oturma odasını geçiyor, bir bıçak alıp tuvalete&nbsp;</span><span style="text-indent: 1em; font-size: 1em;">dalıyor ve kameranın kendisini görmemesi için çarşafı kaldırıyor. Sonra iki darbe indirirmiş gibi yapıyor. Bu&nbsp;</span><span style="text-indent: 1em; font-size: 1em;">çok kurnazca bir şeydi, Bayan Hennessy: İki darbe, birincisinin isabet etmemesi olayın soğukkanlı ve&nbsp;</span><span style="text-indent: 1em; font-size: 1em;">kurnazca bir aldatmaca değil de, bir doğaçlama olduğu izlenimini verecekti. Bir tek öldürücü darbe çok&nbsp;</span><span style="text-indent: 1em; font-size: 1em;">inandırıcı olmayabilirdi. Sonra ikinci gelen kişi çarşafı sizin üzerinize bırakıyor ve Shepperton'daki küçük&nbsp;</span><span style="text-indent: 1em; font-size: 1em;">sahneden geçip ter kutusu kopyasına giriyor."</span></p>

    <p>"Kim ama? Suçortağı kimdi?" diye soluğu kesilerek sordu Chloe.</p>

    <p>"Bob Fogarty elbette. Bu yalnızca Bob Fogarty olabilirdi, Bayan Hennessy'den nefretini o kadar açık bir&nbsp;<span style="text-indent: 1em; font-size: 1em;">biçimde dile getiren ve sizin kadar montaj becerisine sahip olan insan, Bayan Hennessy. Bayan Hennessy,&nbsp;</span><span style="text-indent: 1em; font-size: 1em;">dünya Kelly'nin öldürüldüğünü asla görmedi! O karanlık eylem hiç kaydedilmedi. O gece gösterilen ve o&nbsp;</span><span style="text-indent: 1em; font-size: 1em;">günden sonra da kamuoyunun büyük ilgisini çeken kaset sizin Fogarty ile Shepperton'da yaptığınız kayıttı!&nbsp;</span><span style="text-indent: 1em; font-size: 1em;">Henüz işlenmemiş ve ikinizin gerçek Kelly tuvalete girdiği anda montaj masasına soktuğunuz kaset. Bu&nbsp;</span><span style="text-indent: 1em; font-size: 1em;">konuda uzmanlara başvurdum ve kasetlerin kapının açılması sırasında değiştirilmesinin mümkün olacağını&nbsp;</span><span style="text-indent: 1em; font-size: 1em;">öğrendim. O andan sonra siz ve o monitör odasındaki herkes gerçek kamera görüntülerini değil, sizin&nbsp;</span><span style="text-indent: 1em; font-size: 1em;">hazırladığınız kaseti seyrediyordunuz. Bilgisayar saatinin kolaylıkla değiştirilebileceğini siz kendiniz&nbsp;</span><span style="text-indent: 1em; font-size: 1em;">söylemiştiniz ve Fogarty'yle birlikte televizyon monitörlerini sizin kasetinize aktarmanız çok basitti."</span></p>

    <p>Geraldine konuşmaya çalıştı ama boğazından ses çıkmadı. Sahne amiri bütün sahne amirlerinin yaptığını&nbsp;<span style="text-indent: 1em; font-size: 1em;">yapıp kadına bir bardak su getirdi.</span></p>

    <p>"Kelly artık tuvaletteydi ve siz onu göremediğiniz halde kendinizin zorla taktırttığınız uzaktan kumanda&nbsp;<span style="text-indent: 1em; font-size: 1em;">kilidiyle tuvalet kapısını kilitlediniz ve kızı içerde hapsederek onun işini görüp siz gelmeden çıkmasına engel&nbsp;</span><span style="text-indent: 1em; font-size: 1em;">oldunuz. Ondan sonra siz de ekranlardaki kız gibi çişiniz geldiğini söyleyerek monitör odasından ayrıldınız ve&nbsp;</span><span style="text-indent: 1em; font-size: 1em;">korkunç eyleminizi yapmaya koştunuz!"</span></p>

    <p>Stüdyoda ve hiç kuşkusuz kürenin dört bir yanında bir sansasyon yaşanıyordu. Bir televizyon oyuncusunun&nbsp;<span style="text-indent: 1em; font-size: 1em;">böylesine dikkat kesilmiş bir izleyicisi olması hiç de sık rastlanmayacak bir olaydı. Dünyanın her tarafında&nbsp;</span><span style="text-indent: 1em; font-size: 1em;">ocaklarda yemekler yanıyor, bebeklerin ağlamalarına aldırış edilmiyordu. Artık reklam arası verme lafı falan&nbsp;</span><span style="text-indent: 1em; font-size: 1em;">da kalmamıştı.</span></p>

    <p>"Devam edin bakalım" diye alay etti Geraldine. "Ondan sonra ne yapmışım?"</p>

    <p>"Hendeğin altındaki bağlantı tüneline girdiniz. Ama önce daha önce uygun bir yere sakladığınız bir önlüğü&nbsp;<span style="text-indent: 1em; font-size: 1em;">alıp giydiğinizi tahmin ederim. Londra'da kanlı bir önlüğün yakıldığı ve kalıntılardan tespit edileceği bir ocak&nbsp;</span><span style="text-indent: 1em; font-size: 1em;">bulunduğuna eminim. Koridordan geçip erkekler yatak odasına girdiniz. Ev sakinlerine ter kutusunun hemen&nbsp;</span><span style="text-indent: 1em; font-size: 1em;">dışına yerleştirmeleri talimatını verdiğiniz yığının üstünden bir çarşaf aldınız. Bu akşam burada gördüğünüz&nbsp;</span><span style="text-indent: 1em; font-size: 1em;">insanların şehvetiyle terleyen o polietilen kulübe..."</span></p>

    <p>"Ben yoktum, ben Ev'den çıkarılmıştım!" diye Layla bağırdı ama Coleridge ona aldırmadan sözüne devam&nbsp;<span style="text-indent: 1em; font-size: 1em;">etti.</span></p>

    <p>"Çarşafa sarındınız, mutfağa bıçak almaya gittiniz ama önce tahmin zarfını yırtıp içindekileri aynısı olan bir&nbsp;<span style="text-indent: 1em; font-size: 1em;">başka zarfa yerleştirdiniz ve kendi yazdığınız notu da araya soktunuz. Bunları hiç kimse görmedi çünkü&nbsp;</span><span style="text-indent: 1em; font-size: 1em;">herkes o sırada Fogarty ile bir ay önce yaptığınız ve Kelly'nin tuvalette sessizce oturduğunun gösterildiği&nbsp;</span><span style="text-indent: 1em; font-size: 1em;">kaseti izliyordu. Düşünülmesi gereken kameraman vardı ama Larry Carlisle'a tuvalet kapısından ayrılmayıp&nbsp;</span><span style="text-indent: 1em; font-size: 1em;">Kelly'nin çıkışını bekleme talimatı verilmişti. Bu yüzden Carlisle, Kelly'nin tuvalete girmesiyle katilin ortaya&nbsp;</span><span style="text-indent: 1em; font-size: 1em;">çıkması arasında kısa bir süre geçtiğini iddia etmişti çünkü çarşafa sarınmış olarak yanından geçen kişi, yani&nbsp;</span><span style="text-indent: 1em; font-size: 1em;">gerçek katil, sizdiniz. Bu arada suç ortağınız Fogarty monitör odasında ekibiyle tuvaletin üstünde oturmakta&nbsp;</span><span style="text-indent: 1em; font-size: 1em;">olan kızı seyretmekteydiler. Siz, Bayan Hennessy, kasetinizdeki çarşafa sarılı kişi tuvalete girmeden önce&nbsp;</span><span style="text-indent: 1em; font-size: 1em;">monitör odasına dönmüştünüz."</span></p>

    <p>İzleyicilerden bir alkış yükseldi.</p>

    <p>"Olamaz" dedi Chloe. "Müthiş. İnanılmaz."</p>

    <p>Geraldine üzerine çevrili üç kameranın ortasında kıstırılmış gibi sakin ve sessiz bekliyordu.</p>

    <p>"Ama fazla ileri gittim" dedi Coleridge. "Zavallı Kelly Simpson henüz yaşıyor... Yalnızca bir iki dakika için&nbsp;<span style="text-indent: 1em; font-size: 1em;">bile olsa. Tuvalet kapısı monitör odasındaki suçortağınız tarafından önceden belirlenen anda açılıyor ama siz&nbsp;</span><span style="text-indent: 1em; font-size: 1em;">kızı kendi yaptığınız videoda olduğu gibi bulmuyorsunuz. Klozetin üstünde oturmuş olacağı yerde önünde&nbsp;</span><span style="text-indent: 1em; font-size: 1em;">çömelmiş kusuyor. Bu iyi değil, her şey kasette olduğu gibi olmalı. Kız oturmuş olarak ölmeli daha da&nbsp;</span><span style="text-indent: 1em; font-size: 1em;">önemlisi kasette kusmadığı için kustuğu da görünmemeli. Onu yakalayıp çeviriyorsunuz. Hiç kuşkusuz kız&nbsp;</span><span style="text-indent: 1em; font-size: 1em;">birinin "yardımına geldiğini düşünüyor ama hayır, siz onu öldürmeye gelmişsiniz. Hayran olunacak bir&nbsp;</span><span style="text-indent: 1em; font-size: 1em;">soğukkanlılıkla önce boynundan bıçaklıyorsunuz ve sonra ihtirasınızın, gücünüzün, açgözlülüğünüzün olanca&nbsp;</span><span style="text-indent: 1em; font-size: 1em;">gücüyle bıçağı kafatasına saplıyorsunuz. Saniyelerin önemli olduğunu bilerek çok çabuk hareket ediyorsunuz.&nbsp;</span><span style="text-indent: 1em; font-size: 1em;">Sifonu çekiyorsunuz, klozette kusmukları temizliyorsunuz. İyi iş çıkarıyorsunuz, Bayan Hennessy ama o kadar&nbsp;</span><span style="text-indent: 1em; font-size: 1em;">da iyi değil. Klozet kapağında birkaç küçük leke kalıyor. Ve ondan sonra, ki burada o buz gibi&nbsp;</span><span style="text-indent: 1em; font-size: 1em;">soğukkanlılığınıza ancak şaşabilirim, ölü kızın ağzını temizliyorsunuz- Bir bez mi getirmiştiniz? Tuvalet&nbsp;</span><span style="text-indent: 1em; font-size: 1em;">kağıdıyla silseniz kâğıt dişleri arasına girer kalırdı. Neyle temizlediğinizi bilmiyorum ama önemli olan bunu&nbsp;</span><span style="text-indent: 1em; font-size: 1em;">yaparken ölü kızın dilinde iz bırakmış olmanız. Kelly öleli yalnızca birkaç saniye olmuştu ve maalesef dilini&nbsp;</span><span style="text-indent: 1em; font-size: 1em;">hâlâ bereleyebilirdiniz. Tabii boğazındaki kusmukları temizleyemezdiniz ama elinizden geleni yapmıştınız ki,&nbsp;</span><span style="text-indent: 1em; font-size: 1em;">bu da doğrusu pek yeterli değildi. Ancak zaman çok kısaydı ve Kelly'nin yarasından kanlar akıyordu.&nbsp;</span><span style="text-indent: 1em; font-size: 1em;">Cesedi hemen sizin bantınızda olan duruma soktunuz. Ölü kızın üzerine ikinci bir çarşaf örttünüz ve kendi&nbsp;</span><span style="text-indent: 1em; font-size: 1em;">çarşafınıza bir kere daha sarınarak tuvaletten çıktınız. Larry Carlisle çarşafa sarınmış kişinin tuvaletten&nbsp;</span><span style="text-indent: 1em; font-size: 1em;">çıktığını monitör odasındakilerden bir iki dakika önce görüyor çünkü onların ekranlarında henüz bir şey&nbsp;</span><span style="text-indent: 1em; font-size: 1em;">olmamış. Onların ekranlarında Kelly Simpson hâlâ yaşıyor! Sizi kutluyorum, Bayan Hennessy, Larry Carlisle'ın&nbsp;</span><span style="text-indent: 1em; font-size: 1em;">anlattıklarının monitör odasında görülenlere tam uyum sağlayacak biçimde olayı düzenlediniz. Ama&nbsp;</span><span style="text-indent: 1em; font-size: 1em;">zamanlamayı ayarlayamazdınız tabii."</span></p>

    <p>Stüdyodan yine takdir sesleri yükseldi.</p>

    <p>"Ondan sonra erkekler yatak odasına girdiniz, sarındığınız çarşafı çıkarıp deri hücreleriyle diğer DNA izlerini&nbsp;<span style="text-indent: 1em; font-size: 1em;">karıştırmak için çarşafı erkeklerin yataklarına sürttünüz. Belki başınız örtülü, elinizde eldivenler vardı,&nbsp;</span><span style="text-indent: 1em; font-size: 1em;">bilemiyorum. O sırada ter kutusu içinde olanlardan başkalarını teste tutmayı düşünemeyecek kadar&nbsp;</span><span style="text-indent: 1em; font-size: 1em;">sersemdim."</span></p>

    <p>İzleyicilerden "Hayır!" sesleri yükseldi. Coleridge günün kahramanıydı ve izleyiciler onun aleyhinde bir söze&nbsp;<span style="text-indent: 1em; font-size: 1em;">tahammül edemezlerdi. Bunu kendisi söylemiş olsa bile.</span></p>

    <p>"Oradan koridora geçiyorsunuz" diye Coleridge devam etti. "Tünelden geçip önlüğünüzü saklıyorsunuz ve&nbsp;<span style="text-indent: 1em; font-size: 1em;">monitör odasına tam da sizin cinayet görüntüleriniz gösterildiği anda giriyorsunuz. Cinayet işlendiği anda&nbsp;</span><span style="text-indent: 1em; font-size: 1em;">personelinizle oturduğunuz için artık kimse sizden kuşkulanamaz. Bu sözde 'reality' programlarında hep&nbsp;</span><span style="text-indent: 1em; font-size: 1em;">olduğu gibi cinayet montaj odasında yapılmıştı ve böylece bir televizyon reality'sinden başka bir şey değildi."</span></p>

    <p>Coleridge bir an durup soluklandı. Kısa bir süre sonra hayaletini getirmek zorundaydı artık.</p>

    <p>"Bayan Hennessy, şimdi yapacağınız şey, görüntüyü sizin kasetinizden canlı kameralara çevirmekti. Bu&nbsp;<span style="text-indent: 1em; font-size: 1em;">sanırım en büyük sınavınızdı. Fogarty değiştirilmiş saat kodlarıyla hazır mıydı? Kelly'nin üzerini Shepperton&nbsp;</span><span style="text-indent: 1em; font-size: 1em;">videosundaki gibi örtmüş müydünüz? O zaman geçiş düzgün olacaktı. Eğer yapamamışsanız o zaman bir&nbsp;</span><span style="text-indent: 1em; font-size: 1em;">durum farkı olacaktı. Sizi bir kere daha kutlarım, Bayan Hennessy. Kaseti pek çok kere seyrettim ve şu anda&nbsp;</span><span style="text-indent: 1em; font-size: 1em;">bile geçişi nerede yaptığınızdan yüzde yüz emin değilim. Tabii kimsenin böyle bir şeyi araştıracağını aklınızın&nbsp;</span><span style="text-indent: 1em; font-size: 1em;">ucundan bile geçirmiş değildiniz."</span></p>

    <p>"Araştıracak bir şey yok da ondan! Değiştirilme diye bir şey olmadı, kalın kafalı kızı ben öldürmedim ve sen&nbsp;<span style="text-indent: 1em; font-size: 1em;">de bunu biliyorsun. Yanında duran o orospu çocuklarının hangisinin yaptığını bulamayacak kadar kalın kafalı&nbsp;</span><span style="text-indent: 1em; font-size: 1em;">olduğundan bütün bunları uydurdun."</span></p>

    <p>Dünyanın dört bir yanında Dikiz şovunu canlı yayınlayan editörler küfürleri örtmek için çırpınıyorlardı. Ama&nbsp;<span style="text-indent: 1em; font-size: 1em;">hepsi de Coleridge'in söylediklerine daldıklarından bip aygıtlarını çalıştırmayı ihmal etmişlerdi. Geraldine'in&nbsp;</span><span style="text-indent: 1em; font-size: 1em;">küfürleri bütün dünyaya reality televizyonunun gerçek bir anı olarak yayıldı.</span></p>

    <p>Coleridge, Geraldine'e bakmıyordu. Onun üzerinden Hooper’ın yine parmağını kaldırarak işaretini verdiği&nbsp;<span style="text-indent: 1em; font-size: 1em;">arka kapıya bakmaktaydı. Banquo'nun hayaletini şölene katma zamanının geldiğini anlamıştı.</span></p>

    <p>"Ama Bayan Hennessy, bu suçlamaları öyle havadan yapıyor değilim" dedi. "Elimde kanıt var, öteki&nbsp;<span style="text-indent: 1em; font-size: 1em;">cinayetlerinizin kanıtları."</span></p>

    <p>"Ne!"</p>

    <p>"Bırakın da onlar kanlı perçemlerini sizden yana sallasınlar, Bayan Hennessy! Bırakın da kanlı parmaklarıyla&nbsp;<span style="text-indent: 1em; font-size: 1em;">işaret etsinler!"</span></p>

    <p>"Sen ne diyorsun be, budala moruk!" dedi Geraldine.</p>

    <p>Coleridge'in yüzünden utanmış bir ifade geçer gibi oldu.&nbsp;</p>

    <p>"Belki de doğru ifade edemedim. Diğer cinayet&nbsp;<span style="text-indent: 1em; font-size: 1em;">tasarımlarınız diyecektim. Bayan Hennessy, o gece tuvalete gitmek üzere ter kutusundan kimin çıkacağını&nbsp;</span><span style="text-indent: 1em; font-size: 1em;">bilemezdiniz. Biri nasıl olsa çıkacaktı ve bütün cinayet planınız bu varsayıma dayanıyordu. Ama bunun kim&nbsp;</span><span style="text-indent: 1em; font-size: 1em;">olacağını bilemezdiniz. Bu nedenle senaryonuzu yalnızca Kelly için değil, en azından diğer kızların hepsi için&nbsp;</span><span style="text-indent: 1em; font-size: 1em;">hazırlamış olacağınızı düşündüm. Böylece hangi kız çıkıp tuvalete giderse siz de ona uygun kaseti devreye&nbsp;</span><span style="text-indent: 1em; font-size: 1em;">sokup onu öldürecektiniz. Bu soruşturmanın belki de en hazin yanı bu oldu. Kelly'yi öldürmek için pek çok&nbsp;</span><span style="text-indent: 1em; font-size: 1em;">muhtemel neden buldum ama bunlardan hiçbiri önemli değildi çünkü o kız yalnızca tesadüfen öldü. Tuvalete&nbsp;</span><span style="text-indent: 1em; font-size: 1em;">giden ikinci kız olduğu için öldürüldü. Neden ikinci diye sorduğunuzu duyar gibiyim. Akşamın başında&nbsp;</span><span style="text-indent: 1em; font-size: 1em;">tuvalete ilk Sally gitmişti. O neden öldürülmemişti peki? Nedenini söyleyeyim: Çünkü Sally Ev'e girdikten&nbsp;</span><span style="text-indent: 1em; font-size: 1em;">sonra saçlarını kesmiş ve boyamıştı! Sally'nin kara mohikan saçları şimdi kızıl bir yele olmuştu ve bu da&nbsp;</span><span style="text-indent: 1em; font-size: 1em;">hayatını kurtarmıştı. Sally, eğer görünüşünü değiştirmemiş olsaydın, Kelly değil sen ölecektin ve öldürülüşün&nbsp;</span><span style="text-indent: 1em; font-size: 1em;">işte şöyle olacaktı!"</span></p>

    <p>Ve Coleridge gayet keyif aldığı bir el hareketi ve baş sallamasıyla kontrol odasındaki teknisyenlere hazır&nbsp;<span style="text-indent: 1em; font-size: 1em;">olduğunu bildirdi.</span></p>

    <p>Trisha'nın talimatıyla Pru acele olarak 'Sally' diye bir etiket yapıştırdığı düğmeye bastı. Ve bütün dünyanın&nbsp;<span style="text-indent: 1em; font-size: 1em;">şaşkın bakışları altında eski mohikan saçlı Sally ya da kolaylıkla Sally olabilecek biri çırılçıplak tuvalete girdi.</span></p>

    <p>Sabit kamera yüksekte olduğundan yalnızca dövmeli kadın kolları ve tabii o pek belirli saç tuvaleti&nbsp;<span style="text-indent: 1em; font-size: 1em;">görülüyordu. Sally olabilecek kız klozete oturdu, başını elleri arasına aldı ve tıpkı Kelly gibi aynı kişi tarafından&nbsp;</span><span style="text-indent: 1em; font-size: 1em;">aynı biçimde öldürüldü.</span></p>

    <p>Gerçek Sally birden ölüme ne kadar yaklaştığını fark ederek,&nbsp;</p>

    <p>"Aman Tanrım!" diye mırıldandı.</p>

    <p>Ekran titredi ve ikinci video devreye girdi. Bu kere yukarıdan tuvalete girenin çıplak başıyla Moon olduğu&nbsp;<span style="text-indent: 1em; font-size: 1em;">görülüyordu. Çarşafa sarınmış kişi tekrar bıçağı alıp cinayeti işledi.</span></p>

    <p>"Aman aman!" diye haykırdı Moon. "Yani ben işemeye gitseydim..."</p>

    <p>"Evet, öyle" dedi Coleridge. "İlginç değil mi? Geraldine'in böyle özel saçlı kişileri ya da saçsızları seçmiş&nbsp;<span style="text-indent: 1em; font-size: 1em;">olması."</span></p>

    <p>Şimdi de Dervla'nın kuzguni saçları tuvalete girildi ve aynı olan tekrarlandı.&nbsp;<span style="text-indent: 1em; font-size: 1em;">Son olarak da Layla'nın boncuk geçirilmiş saçları göründü.</span></p>

    <p>"Evet, Layla da oradaydı" dedi Coleridge. "Boncuklu sarı saç örgüleriyle Layla. Geraldine Hennessy dizi&nbsp;<span style="text-indent: 1em; font-size: 1em;">başlamadan kimin Ev'den çıkarılacağını bilemezdi ki."</span></p>

    <p>Yeni alkış fırtınası koptu.</p>

    <p>"Bu kızların hepsi sizin tarafınızdan oynandı, Bayan Hennessy!" diye bağıran Coleridge parmağını artık pek&nbsp;<span style="text-indent: 1em; font-size: 1em;">kaygılı görünen Geraldine'e uzattı. "Kasetlerin sayısal olarak güçlendirilmesiyle o da ortaya çıkacaktır&nbsp;</span><span style="text-indent: 1em; font-size: 1em;">sanırım."</span></p>

    <p>"O kahrolası Fogarty domuzuna o kasetleri yakmasını söylemiştim!" diye bağırdı .</p>

    <p><span style="text-indent: 1em; font-size: 1em;">Banquo'nun hayaleti görevini başarmıştı.</span></p>

    <p>Geraldine oyunun sona erdiğini anladı. Daha fazla direnmesi anlamsızdı. Kasetler Coleridge'in elindeydi.</p>

    <p>Ama aslında Coleridge'de kaset falan yoktu, kadını oyuna getirmişti.</p>

    <p>Fogarty kasetleri yakmıştı ve şimdi Trisha'nın kendisini soktuğu ve olayın tamamını bir monitörden izlediği&nbsp;<span style="text-indent: 1em; font-size: 1em;">izleme odasının ses geçirmez duvarlarına haykırarak sesini kadına duyurmaya çalışıyordu.</span></p>

    <p>"Kasetleri yaktım! Ulan beyinsiz karı, yaktım diyorum sana!" Gözleri dolmuştu. "Seni kandırdı. O kasetleri&nbsp;<span style="text-indent: 1em; font-size: 1em;">kendi yaptı."</span></p>

    <p>"Aslında ben yaptım" dedi Trisha. "Ben ve Çavuş Hooper bugün Shepperton'a gittik. Buraya yetişmek için&nbsp;<span style="text-indent: 1em; font-size: 1em;">nasıl da koştuk ama., o kel peruğunu takmaktan nefret ettim... çıkarırken insanın saçlarını söküyor."</span></p>

    <p>Trisha iyi bir gün geçirmişti. Çavuş Hooper’ın önünde çırılçıplak olmuştu ama bu olayın da mutlu ve&nbsp;<span style="text-indent: 1em; font-size: 1em;">beklemedik sonuçları olmuştu. Hooper çıplak Trisha'yı gördüğü anda çıkmayı teklif etmişti.</span></p>

    <p>"Kusura bakma çavuş, ben lezbiyenim" demişti Trisha ve bu sırrını içinden çıkartıp attığı için artık kendini&nbsp;<span style="text-indent: 1em; font-size: 1em;">çok daha iyi hissediyordu.</span></p>

    <p>Coleridge stüdyoda Geraldine'i milyonlarca insanın önünde tutukladı. Bundan daha gurur duyulacak bir an&nbsp;<span style="text-indent: 1em; font-size: 1em;">olamazdı.</span></p>

    <p>"Onu öldürdüysem ne çıkar yani?" diye bağırdı Geraldine. "İstediğini elde etti, değil mi? İşte şöhrete&nbsp;<span style="text-indent: 1em; font-size: 1em;">kavuştu. Zaten hepsinin istedikleri buydu. Ne planladığımı bilselerdi bile girerlerdi bu işe! Zavallı yaratıklar!&nbsp;</span><span style="text-indent: 1em; font-size: 1em;">Onda bir ölüm ve onda dokuz dünya çapında şöhret olma fırsatı! Üstüne atlarlardı! Tek yanlışım bu oldu!</span></p>

    <p>Onların rızasını almalıydım."</p>
  </div>
</body>
</html>
