<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_16" id="calibre_pb_10">KÜÇÜK KAYIP ROBOT</h1>

  <p class="block_4">&nbsp;</p>

  <p class="block_4">&nbsp;</p>

  <p class="block_4">&nbsp;</p>

  <p class="block_15">Susan Calvin’le tekrar odasının önünde karşılaştım. Dosyaları taşıyorlardı.</p>

  <p class="block_15">Yaşlı kadın, «Yazılar ne âlemde, delikanlı?» diye sordu.</p>

  <p class="block_15">«Çok güzel,» dedim. Onları kendi düşüncelerime göre bir şekle sokmuş, ana hatlarını anlattığı olayları dramatize etmeye çalışarak konuşmalar ve ufak tefek ayrıntılar katmıştım. «Yazılarımı gözden geçirir misiniz? Kötü hatalar yapmak ya da size iftira etmek istemem.»</p>

  <p class="block_15">«Belki geçirebilirim. Yöneticiler Salonuna gidelim mi? Orada kahve içebiliriz.»</p>

  <p class="block_15">Neşesi yerinde gibiydi. O yüzden koridorda ilerlerken bu fırsattan yararlanmaya karar verdim. «Dr. Calvin acaba?...»</p>

  <p class="block_15">«Evet?»</p>

  <p class="block_15">«Bana robotik biliminin tarihçesinden biraz daha söz edemez misiniz?»</p>

  <p class="block_15">«İstediğiniz bilgiyi herhalde topladınız, delikanlı.»</p>

  <p class="block_15">«Bir bakıma. Ama yazdığım bu olayların, modern dünyayla fazla ilgileri yok. Yani, insanın aklından geçenleri okuyan bir tek robot yapılmış. Uzay İstasyonlarının ise artık modası geçti. Onları kullanmıyorlar bile. Robotların madenlerde çalışmaları ise normal karşılanıyor. Ya yıldızlar arası yolculuk? Hiper-atom motoru yapılalı yalnızca yirmi yıl oldu. Bunun bir robot tarafından sağlandığı da biliniyor. Bu işin iç yüzü nedir?»</p>

  <p class="block_15">«Yıldızlar arası yolculuk...» Yaşlı kadının yüzünde düşünceli bir ifade belirmişti. Salona vardığımızda kendime yemek söyledim. O sadece kahve istedi.</p>

  <p class="block_15">«Bu öyle basit, robotça bir buluş değildi aslında. Tabii biz beyini yaratıncaya kadar fazla bir ilerleme gösteremedik. Ama gerçekten çok çabaladık. Yıldızlar arası araştırmalarla yakın ilişkim ilk defa 2129 yılında başladı. O sırada bir robot kayboldu...»</p>

  <p class="block_15">Hiper Üste öfkeyle önlemler alınmıştı. Bu önlemler tarih ve çaresizlik sırasına göre şöyle açıklanabilirdi:</p>

  <p class="block_15">1. Yirmi Yedinci Asteroid Grubu İstasyonlarının hepsinde Hiper-atomik motor üzerinde yapılan çalışmalar durmuştu.</p>

  <p class="block_15">2. Uzaydaki bu istasyonlar sanki birdenbire yok olmuşlardı. Yani hiç kimse oraya izinsiz gidemiyor ve oradan kesinlikle ayrılamıyordu.</p>

  <p class="block_15">3. ABD. Robot ve Makine Adamlar Şirketinden Şef Psikolog Dr. Susan Calvin ve Matematik Bölümü Yöneticisi Peter Bogert hükümete ait bir devriye gemisiyle oraya götürülmüşlerdi.</p>

  <p class="block_15">Susan Calvin o zamana kadar yeryüzünden hiç ayrılmamıştı. Bu kez de ayrılmak istememişti. Atom Gücü çağında olmalarına ve yakında Atom-gücü motorunun bulunacağının inanılmasına rağmen kadın yine de bir taşralı olarak kalmıştı. O yüzden yolculuk hiç hoşuna gitmemişti. Acil bir durum olduğuna da inanmıyordu. Dr. Calvin’in Hiper Üste yediği ilk yemek sırasında pek güzel olmayan yüzündeki ifadeden bu hoşnutsuzluğu kolaylıkla anlaşılıyordu.</p>

  <p class="block_15">Uçuk yüzlü, zarif Dr. Bogert ürkekçe oturuyordu. Projenin başkanı olan Tümgeneral Kallner ise çok sıkıntılıydı.</p>

  <p class="block_15">Kısacası o yemek oldukça kötü geçti. Ondan sonra yaptıkları konuşma da sıkıcı bir biçimde başladı.</p>

  <p class="block_15">Kabak kafası pırıldayan Kallner’in tören üniforması o kasvetli havaya hiç uymuyordu. General endişeyle ama gerçeği saklamadan konuşmaya başladı.</p>

  <p class="block_15">«Bu tuhaf bir hikâye. Nedenler size açıklanmadan çabucak kalkıp geldiğiniz için teşekkür ederim. Şimdi bu eksikliği gidereceğiz. Bir robot kaybettiğimiz için işler durdu. Robot bulununcaya kadar da tekrar başlayamayacak. Şu ana kadar robotu bulmayı başaramadık. Onun için uzmanların yardımlarına ihtiyacımız var.» Belki de bu olayı önemsemeyeceklerini düşündüğünden konuşmasını umutsuzca sürdürdü. «Buradaki çalışmaların ne kadar önemli olduğunu size söylememe gerek yok. Geçen yıl bilimsel araştırmalar için ayrılan fonun çoğu bize verildi...»</p>

  <p class="block_15">Bogert nazikçe, «Ah, evet, bunu biliyoruz,» dedi. «Robotlarımızı kullandığınız için bizim şirkete cömertçe kira ödüyorsunuz.»</p>

  <p class="block_15">Susan Calvin dosdoğru ve biraz huysuzca, «Bir tek robot proje için neden bu kadar önemli?» diye sordu. «Ve neden bulunamadı?»</p>

  <p class="block_15">Kallner kırmızı yüzünü ona doğru çevirerek çabucak dudaklarını yaladı. «Şey, bir bakıma robotu bulduk sayılır.» Bir an durduktan sonra adeta acıyla ekledi. «İzin verin de anlatayım. Robot işinin başına gelmeyince acil durum ilan edildi. Hiper Üste her türlü çalışma durdu. Bir gün önce bir uzay şilebi gelmiş ve laboratuvarlarımız için iki robot getirmişti. Başka yere de... şey... aynı türde altmış iki robot götürüyordu. Bu sayıların doğruluğundan en ufak bir kuşku bile yok.»</p>

  <p class="block_15">«Evet? Peki aradaki bağ?»</p>

  <p class="block_15">«Kayıp robotumuzu hiçbir yerde bulamadık. Emin olun, üstte olsaydı kayıp bir ot yaprağını bile bulabilirdik. Sonra aklımıza bir şey geldi. Gidip şilepteki robotları saydığımızda sayıları altmış üçe çıkmıştı.»</p>

  <p class="block_15">«O altmış üçüncü sizin kayıp robot. Öyle mi?» Dr. Calvin’in gözleri şimdi daha koyu renk duruyordu.</p>

  <p class="block_15">«Evet. Ama altmış üç makine adamdan hangisinin bizimki olduğunu bilemiyoruz.»</p>

  <p class="block_15">Derin bir sessizlik oldu. Elektrikli saat on bir kez çaldı. Sonra robo-psikolog, «Çok garip...» diye mırıldandı. Dudaklarının kenarları aşağıya doğru bükülmüştü. Sonra adeta öfkeyle iş arkadaşına döndü. «Peter, burada neler oluyor? Hiper Üste ne tür robotlar kullanılıyor?»</p>

  <p class="block_15">Dr. Bogert durakladı ve gülümsemeye çalıştı. «Bu, şu ana kadar hassas bir mesele sayılıyordu, Susan.»</p>

  <p class="block_15">Kadın hızla konuşmaya başladı. «Evet, şu ana kadar! Madem gemide altmış üç robot var ve onları birbirlerinden ayırt etmek olanaksız öyleyse neden içlerinden herhangi birini alıp kullanmıyorlar? Bütün bunlar ne anlama geliyor? Neden bizi buraya getirttiler?</p>

  <p class="block_15">Bogert, «İzin ver anlatayım, Susan» dedi. «Hiper Üste kafalarına Birinci Yasa tümüyle işlenmemiş birkaç robot kullanılıyor.»</p>

  <p class="block_15">«Tümüyle işlenmemiş olan mı?» Dr. Calvin iskemlesinde arkaya dayanıp kaldı. «Anlıyorum. Böyle kaç robot yapıldı?»</p>

  <p class="block_15">«Hükümetin emriyle birkaç tane yapıldı. Bu sırrı kimseye açıklayamazdık. Olayı robotların yapımıyla ilgili birkaç yöneticiden başka kimse bilmiyordu. Bu durumu sana açıklamadık, Susan. Çünkü senin bu işle bir ilgin yoktu.»</p>

  <p class="block_15">General otoriter bir tavırla söze karıştı. «Bu konuyu ben de açıklamak isterim. Dr. Calvin’in durumu bilmediğinden haberim yoktu. Size Dünya’da robotlara karşı büyük bir düşmanlık beslendiğini söylememe herhalde gerek yok, Dr. Calvin. Hükümet Aşırı Tutuculara karşı robotları ancak bir tek yoldan savunabiliyor. Yâni robotların kafalarına Birinci Yasanın yerleştirildiğini ve onların bu kanuna karşı gelemeyeceklerini söyleyerek. Robotlar bu nedenle insanlara hiçbir zaman zarar veremiyorlar.</p>

  <p class="block_15">«Ama... sonra başka türde robotlara ihtiyaç oldu. Bu nedenle NS-2 yani Nestor modellerinden birkaçının kafasına Birinci Yasa biraz değişik bir biçimde işlendi. Olayın etrafa yayılmaması için NS-2’lere seri numarası verilmedi. Değiştirilmiş robotlar, buraya bir grup normal makine adamla birlikte getirildi. Tabii bizim Nestor’lara bu işle ilgisi olmayanlara sırlarını açıklamamaları da emredildi.» General sıkıntıyla gülümsedi. «Tabii bütün bunlar şimdi aleyhimize işliyor.»</p>

  <p class="block_15">Dr. Calvin öfkeyle, «Her robota kim olduğunu sordunuz mu?» dedi. «Ne de olsa siz projenin başkanısınız.»</p>

  <p class="block_15">Kallner başını salladı. «Altmış üç robot da şimdiye kadar bu üste hiç çalışmadıklarını açıkladılar. İçlerinden biri yalan söylüyor tabii.»</p>

  <p class="block_15">«Aradığınız robot biraz eskimiş olabilir mi? Anladığım kadarıyla diğerleri fabrikadan yeni çıkmışlar.»</p>

  <p class="block_15">«Sözünü ettiğimiz robotu buraya geçen ay yolladılar. O ve yeni gelen iki robot grubu tamamlayacaklardı. Kayıp robot eski değildi.» General başını salladı. Gözlerinde endişe vardı yine. «Dr. Calvin, o şilebin gitmesine izin vermeye cesaret edemiyoruz. Kafalarına Birinci Yasa fazla işlenmemiş olan robotlar yapıldığı haberi ortalığa yayılırsa...</p>

  <p class="block_15">Robo-psikolog soğuk bir tavırla, «Altmış üç robotu da ortadan kaldırın ve bu duruma bir son verin.» diye önerdi.</p>

  <p class="block_15">Bogert dudak büktü. «Her biri otuz bin dolar değerinde olan robotları ortadan kaldırmamızı istiyorsun, öyle mi? Korkarım ABD Robot bundan hiç hoşlanmaz. Makine adamları ortadan kaldırmaktan söz etmeden önce elimizden geleni yapmalıyız, Susan.»</p>

  <p class="block_15">Kadın sertçe, «O halde bana gerçekleri açıklayın,» dedi. «Bu değiştirilmiş robotlar Hiper Üste ne işe yarıyorlar? Onlara neden ihtiyaç duyuldu, General?»</p>

  <p class="block_15">Kallner alnını ovuşturdu. «Daha önceki robotlarla başımız derde girdi. Anlayacağınız adamlarımız sert radyasyonla çalışıyorlar. Tabii bu tehlikeli bir şey ama gerekli önlemler alınıyor. Bu işe başlayalı yalnızca iki hafif kaza oldu ve uzmanlarımız da ölmediler. Ancak bu durumu sıradan bir robota anlatmak imkânsızdı. Birinci Yasaya göre bir robot bir insana zarar veremez. Harekete geçmeyerek onun zarar görmesine göz yumamaz.</p>

  <p class="block_15">«Bu temel bir yasa, Dr. Calvin... Şimdi uzmanlarımızdan biri bir süre için ona fizyolojik açıdan zarar vermeyecek orta yoğunlukta bir gamma alanında çalışırken, mutlaka bir robot koşuyor ve onu dışarı sürüklüyordu. Alan çok zayıf olursa makine adam bunu başarıyor, çalışma ancak bütün robotlar dışarı çıkarıldıktan sonra devam edebiliyordu. Ortam daha fazla yoğunlaştığında robot o teknisyene erişemiyordu. Çünkü pozitronik beyni gamma radyasyonları yüzünden bozuluyor, yerine yenisinin konulması zor, pahalı bir robotu kaybetmiş oluyorduk.</p>

  <p class="block_15">«Makine adamlara derdimizi anlatmaya çalıştık. Ama onlar, ‘Gamma alanına giren bir insan hayatını tehlikeye atmış olur,’ dediler. ‘O alanda yarım saat güvenle kalabilmesi önemli değil. Ya zamanı unutur ve orada bir saat kalırsa? Bu tehlikeyi göze alamayız.’ Onlara gereksiz bir şey için kendi yaşamlarını tehlikeye attıklarını anımsattık, ama kendini koruma yalnızca Üçüncü Yasayla ilgili. Tabii insan güvenliğiyle ilgili Birinci Yasa hepsinden önemli. Robotlara kesinlikle ve ne olursa olsun gamma alanlarına girmemelerini emrettik. Ne çare ki itaat İkinci Robot yasasıyla ilgili olduğundan insan güvenliğiyle ilgili Birinci Yasa yine ağır bastı. Sonunda ya robotsuz çalışmak ya da Birinci Yasa konusunda bir şeyler yapmak gerektiğine karar verdik, Dr. Calvin. Böylelikle de seçimimizi yaptık.»</p>

  <p class="block_15">Dr. Calvin, «Birinci Yasanın robot beyninden silinmesinin mümkün olduğuna inanamıyorum,» dedi.</p>

  <p class="block_15">Kallner, «Silinmedi, yalnızca biraz değiştirildi,» diye açıkladı. «Yasanın sadece pozitif yanını içeren pozitronik beyinler yapıldı. Yani Birinci Yasa bu tip robotlar için, ‘Hiçbir robot bir insana zarar veremez.’ şeklinde değiştirildi. Hepsi bu kadar. Bu robotlar bir insanın gamma ışınları gibi dış etkenler yüzünden zarar görmesini engellemek için yoğun bir istek duymuyorlar. Durumu doğru açıklayabildim mi, Dr. Bogert?»</p>

  <p class="block_15">Matematikçi, «Evet,» diye başını salladı.</p>

  <p class="block_15">«Sizin robotlarla normal NS-2 modeller arasındaki tek fark bu mu, Peter? Tek fark?»</p>

  <p class="block_15">«Evet, tek fark bu, Susan.»</p>

  <p class="block_15">Dr. Calvin ayağa kalkarak kesin bir tavırla, «Şimdi gidip uyumak niyetindeyim,» dedi. «Sekiz saat kadar sonra da robotu son gören her kimse onunla konuşmak istiyorum. General Kallner, bütün sorumluluğu yükleneceksem araştırmanın kontrolünün kayıtsız şartsız bana bırakılması gerekir.»</p>

  <p class="block_15">Susan Calvin iki saat kadar öfkeyle yattı ama uyuyamadı. İstasyon saatiyle 7’de Bogert’in kapısına gidip işaret verdiğinde matematikçi uyuyamamıştı. Adam Hiper Üsse bir robdöşambr getirmiş şimdi giyinip oturmuştu. Dr. Calvin içeri girdiği zaman elindeki tırnak makasını bıraktı.</p>

  <p class="block_15">Usulca, «Seni bekliyordum...» diye mırıldandı. «Herhalde tüm bunlar mideni bulandırıyor.»</p>

  <p class="block_15">«Evet, öyle.»</p>

  <p class="block_15">«Şey... Üzgünüm. Bunu engellemenin imkânı yoktu. Hiper Üsten bizi çağırdıkları zaman değiştirilmiş Nestor’larla ilgili kötü bir şey olduğunu anladım. Ama ne yapabilirdim? Olayı sana yolda istediğim gibi açıklayamazdım, çünkü emin olmam gerekiyordu. Robotların değiştirilmesi çok gizli bir olay sayılıyor.»</p>

  <p class="block_15">Psikolog, «Bu olay bana açıklanmalıydı,» diye homurdandı. «ABD Robotun bir psikoloğun onayını almadan pozitronik beyinleri bu biçimde değiştirmeye hiç hakkı yoktu.»</p>

  <p class="block_15">Bogert içini çekti. «Mantıklı ol, Susan. Onları etkileyemezdin çünkü bu olayda Hükümetin istediği olacaktı. Onlar Hiper-atom motorunu istiyorlardı. Esir-fizikçileri de çalışmalarını engellemeyecek robotlar. Bu Birinci Yasanın çarpıtılması anlamına gelse bile istediklerini elde de edeceklerdi. Onlara böyle robotların yapılmasının mümkün olduğunu açıklamak zorunda kaldık. On ikiden fazla robota gerek olmadığına yemin ettiler. ‘Onları yalnızca Hiper Üste kullanacağız,’ dediler. ‘Motor iyice geliştirildikten sonra robotları ortadan kaldırıp bütün önlemleri alacağız.’ diyerek her şeyin gizli tutulmasında ısrar ettiler. İşte durum böyle.»</p>

  <p class="block_15">Dr. Calvin dişlerinin arasından, «Bunu öğrenseydim, istifa ederdim,» dedi.</p>

  <p class="block_15">«Bunun bir yararı olmazdı ki. Hükümet, şirkete bir servet teklif ediyor önerisi reddedildiği takdirde robot yapılmasını yasaklayan yasalar çıkaracağını söylüyordu. O an yapabileceğimiz bir şey yoktu. Eh, şimdi de başımız dertte. Şu olay dışarı sızarsa Kallner ve Hükümet çok zarar görür. Ama ABD Robotun göreceği kadar değil!»</p>

  <p class="block_15">Psikolog matematikçiye dik dik baktı. «Peter, bütün bunların ne anlama geldiğini anlamıyor musun? Birinci Yasanın silinmesinin ne demek olduğunun farkında değil misin? Bu sadece gizli kalması gereken bir sorun değil.»</p>

  <p class="block_15">«O yasanın silinmesinin ne anlama geldiğini biliyorum. Çocuk değilim. Bu robotun tümüyle dengesiz olacağı anlamına geliyor. Pozitronik Alan Denklemleri bakımından gerçek çözümler de olanaksızlaşıyor.»</p>

  <p class="block_15">«Evet, matematik açısından öyle. Ama sen bunu kaba bir psikolojik düşünceye dönüştürebilir misin? Peter, tüm normal canlılar, bilinçli ya da bilinçsiz olsun, başkalarının emrinde olmaktan hoşlanmazlar. Onları yönetimine alan kendilerinden daha aşağı biriyse... ya da öyle olduğu düşünülüyorsa, o zaman hoşnutsuzluk daha da artar. Aslında bir robot -herhangi bir robot- fizik ve bir dereceye kadar kafa bakımından insandan üstündür. Öyleyse bu makine adamı esir haline sokan nedir? Sadece Birinci Yasa. Bu olmazsa robota vereceğin ilk emir ölümüne neden olur! Dengesizlik! E, şimdi ne diyorsun?»</p>

  <p class="block_15">Bogert anlayışlı ama yine de neşeli bir tavırla, «Susan,» dedi. «Seninkini Frankenstein Kompleksi diye tanımlayabiliriz. Tabii böyle düşünmekte bir dereceye kadar haklısın. Biliyoruz ki Birinci Yasa saydığın nedenlerle oluşturuldu ve asla robotların kafasından silinmedi. Yalnızca biraz değiştirildi. Sana bunu tekrar tekrar söyledim.»</p>

  <p class="block_15">«Peki, beynin dengesi ne olacak?»</p>

  <p class="block_15">Matematikçi, «Tabii biraz etkilendi. Ama yine de güvenlik sınırlarının içinde kaldı. İlk Nestor’lar dokuz ay önce Hiper Üsse teslim edildiler ve şimdiye kadar da kötü bir şey olmadı. Şimdi de insanların tehlikeye düşeceklerinden değil, sırrın öğrenilmesinden korkuyoruz.»</p>

  <p class="block_15">«Pekâlâ. Bakalım sabah toplantısında neler olacak?»</p>

  <p class="block_15">Bogert kadını kibarca kapıya kadar geçirdi. O gittikten sonra da yüzünü buruşturdu. Susan Calvin’in her zaman aksi ve kaygılı olduğunu düşünmüştü. Şimdi de bu düşüncesi değiştirmesi için bir neden yoktu.</p>

  <p class="block_15">Susan Calvin ise o sırada Bogert’i düşünmüyordu bile. Çünkü o yıllar önce adamın iddialı ve kaypak bir insan olduğuna karar vermişti.</p>

  <p class="block_15">Gerald Black bir yıl önce Esir-Fiziği bölümünden mezun olmuştu. O da kuşaktan bütün fizikçiler gibi Atom-gücü motoruyla ilgileniyor ve bugün Hiper Üsteki toplantıya katılıyordu. Lekeli gömleğiyle oturan genç adamın biraz dik başlı ve çok şaşkın bir hali vardı. Tıknaz vücudundaki gücü şu ya da bu biçimde ortaya çıkarmaya çalışıyor parmaklarını çekiştirip duruyordu. Bu parmaklar demir bir çubuğu bükebilecek güçteydiler sanki.</p>

  <p class="block_15">Tümgeneral Kallner, Black’in yanında ABD Robotun iki uzmanı da onların karşısında oturuyorlardı.</p>

  <p class="block_15">Black, «Bana Nestor 10 ortadan kaybolmadan önce onu en son benim gördüğüm söylendi,» dedi. «Bana bunu sormak istiyorsunuz sanıyorum.»</p>

  <p class="block_15">Dr. Calvin onu ilgiyle süzdü. «Bundan emin değilmiş gibi konuşuyorsunuz, delikanlı. Onu en son siz mi gördünüz, yoksa bir başkası mı?»</p>

  <p class="block_15">«O benimle birlikte alan jeneratörlerinin üzerinde çalışıyordu, efendim. Kaybolduğu sabah da benim yanımdaydı. Ama onu öğle zamanı benden başka birinin görüp görmediğini bilmiyorum. Kimse Nestor 10’u gördüğünü açıklamıyor.»</p>

  <p class="block_15">«Bu konuda birileri yalan söylüyor olabilir mi?»</p>

  <p class="block_15">«Böyle bir şey söylemedim, ama suçun bana yüklenmesini istemiyorum.» Genç adamın siyah gözleri öfkeyle parlıyordu.</p>

  <p class="block_15">«Ortada bir suç yok ki. Robot o biçimde geliştirilmiş olduğu için öyle davrandı. Biz yalnızca onu bulmaya çalışıyoruz, Bay Black. Diğer şeyleri bir yana bırakalım şimdi. Robotla birlikte çalıştığınıza göre herhalde onu herkesten daha iyi tanıyorsunuz. Onda bir tuhaflık var mıydı? Bunu hiç fark ettiniz mi? Daha önce robotlarla birlikte çalışmış mıydınız?»</p>

  <p class="block_15">«Buradaki basit robotlarla çalıştım. Nestor’lar da onlardan farklı değiller. Sadece daha zekiler ve insanın sinirine daha fazla dokunuyorlar.»</p>

  <p class="block_15">«Ne bakımdan?»</p>

  <p class="block_15">«Şey... belki suç onlarda değil. Buradaki işin zorluğundan çoğumuzun sinirleri biraz bozuluyor. Hiper-uzayla uğraşmak çocuk oyunu değil.» Black bu itiraf kendisini rahatlattığı için hafifçe gülümsedi. «Her zaman tehlikeyle karşı karşıyayız. Uzay-zaman dokusunda bir delik açmak ve Astroid’lerle birlikte kâinattan aşağıya yuvarlanmak tehlikesiyle. Bu insana delice bir şeymiş gibi geliyor, öyle değil mi? O yüzden çoğu kez gerilim içinde oluyorsunuz. Ama Nestor’lara öyle bir şey olmuyor! Merakları, sakinlikleri ve hiç endişelenmeyişleri insanı bazen çıldırtmaya yetiyor. Bir şeyin alelacele yapılmasını istediğinizde sanki ağırdan alıyorlar. Bazen onlar olmadan çalışmanın daha iyi olabileceğini düşünüyorum.»</p>

  <p class="block_15">«Ağırdan alıyorlar, dediniz. Hiç emirleri dinlememeye kalkıştıkları oldu mu?»</p>

  <p class="block_15">Genç fizikçi telaşla, «Ah, hayır,» dedi. «Emirleri dinliyorlar. Ama hatalı olduğunuzu düşündükleri zaman da bunu açıkça söylüyorlar. Bizim onlara öğrettiklerimizden başka bir şey bilmiyorlar ve yine de bunlar konuşmalarına engel olmuyor. Belki de bana öyle geliyor ama diğer arkadaşların da Nestor’lar konusunda aynı sorunlarla karşılaştıklarını sanıyorum.»</p>

  <p class="block_15">General Kallner imalı bir tavırla öksürdü. «Neden bu şikâyetler bana erişmedi, Black?»</p>

  <p class="block_15">Genç fizikçi kızardı. «O robotlar olmadan çalışmak istemiyorduk aslında, efendim. Ayrıca bu tür önemsiz şikâyetlerin... şey... nasıl karşılanacaklarını da bilmiyorduk.»</p>

  <p class="block_15">Bogert usulca söze karıştı. «Robotu son gördüğünüz sabah önemli bir şey oldu mu?»</p>

  <p class="block_15">Bir sessizlik oldu. Dr. Calvin konuşmaya hazırlanan Kallner’i bir el hareketiyle engelledi. Sabırla bekliyordu.</p>

  <p class="block_15">Sonunda Black öfkeyle, «Robotla başım biraz derde girdi,» diye açıklayıverdi. «O sabah bir Kimball tüpünü kırdım, tabii beş günlük çalışmam boşa gitmiş oldu. Zaten programın gerisinde kalmaya başlamış birkaç haftadan beri evden mektup alamamıştım. O sıra Nestor 10 yanıma geldi. Bir ay önce vazgeçtiğim bir deneyi tekrarlamamı istiyordu. Bu konuda beni sıkıştırıp duruyordu zaten. Bu durumdan bıkmıştım ve ona çıkıp gitmesini söyledim. Robotu ondan sonra görmedim.»</p>

  <p class="block_15">Dr. Calvin büyük bir ilgiyle sordu. «Robota çıkıp gitmesini söylediniz, öyle mi? Bu kelimeleri mi kullandınız? ‘Çık git’ mi dediniz? Lütfen kullandığınız sözcükleri iyice anımsamaya çalışın.»</p>

  <p class="block_15">Black’in içinde bir savaş olduğu belliydi. Genç adam alnını enli avucuna dayadı ve sonra çekerek meydan okurcasına açıkladı. «Ona, ‘Git, ortadan kaybol!’ dedim.»</p>

  <p class="block_15">Bogert bir kahkaha attı. «Ve o da bunu yaptı, öyle değil mi?»</p>

  <p class="block_15">Ama Dr. Calvin’in soruları henüz bitmemişti. Kadın Black’i iknaya çalışır gibi, «İşte, ilerlemeye başladık, Bay Black,» dedi. «Bir robotun davranışlarını anlamaya çalışırken bir sözcük, bir hareket ya da bir vurgulama çok işe yarar. Robota yalnızca o üç sözcüğü söylemediniz sanırım. Öyle değil mi? Açıkladığınıza göre sinirli ve sabırsızdınız. Belki de bu konuşmanızı biraz daha güçlendirdiniz.»</p>

  <p class="block_15">Genç adam kızardı. «Şey... Belki... o robota birkaç şey daha söyledim.»</p>

  <p class="block_15">«Neler örneğin?»</p>

  <p class="block_15">«Ah... söylediklerimi tam anımsayamıyorum. İnsan kızdığı zaman neler söyler bilirsiniz.» Utançla adeta kıkır kıkır güldü. «Sinirlendiğim zaman biraz küfrederim ben.»</p>

  <p class="block_15">Kadın ciddi bir tavırla, «Bu utanılacak bir şey değil,» diye cevap verdi. «Ben şu anda sadece bir psikoloğum. Robota anımsayabildiğiniz kadarıyla tam tamına neler dediğinizi öğrenmek istiyorum. Daha da önemlisi ses tonunuzu bilmeliyim.»</p>

  <p class="block_15">Black kendisini desteklemesini istiyormuş gibi generale baktı. Ama Kallner ona yardım etmedi. Genç adamın gözleri korkudan yusyuvarlak oldu. «Ama bunu yapamam!»</p>

  <p class="block_15">«Yapmalısınız.»</p>

  <p class="block_15">Bogert gizleyemediği bir alayla, «İsterseniz o sözleri bana söyleyin,» diye önerdi. «Belki böylesi size daha kolay gelir.»</p>

  <p class="block_15">Yüzü iyice kıpkırmızı kesilen Black ona döndü. Yutkunarak, «Ona dedim ki...» Sesi hafifledi. Black tekrar çabaladı. «Ona dedim ki...» Derin bir soluk alıp kelimeleri arka arkaya söyledi. Sonra da gergin ve elektrikli bir ortamda sözlerini tamamladı. Neredeyse ağlayacaktı. «İşte buna benzer şeyler... Ona söylediğim kelimelerin sırasını hatırlamıyorum. Belki bazı şeyleri unuttum ya da yenilerini kattım.»</p>

  <p class="block_15">Robo-psikoloğun duygularını yalnızca hafifçe pembeleşmiş olan yanakları açıklıyordu. «Kullandığınız terimlerin çoğunun anlamlarını biliyorum. Herhalde diğerleri de aynı derecede aşağılayıcı şeyler.»</p>

  <p class="block_15">Zavallı Black kıvranıyordu. «Korkarım öyle.»</p>

  <p class="block_15">«Ve o arada robota kaybolmasını söylediniz.»</p>

  <p class="block_15">«Evet ama mecazi anlamda.»</p>

  <p class="block_15">«Bunu anlıyorum. Size disiplin cezası verilmeyeceğinden eminim.» Dr. Calvin generale baktı. Beş saniye önce Black’i cezalandırmayı düşündüğü belli olan adam öfkeyle, «Evet,» der gibi başını salladı.</p>

  <p class="block_15">«Gidebilirsiniz, Bay Black. Yardımlarınız için teşekkür ederiz.»</p>

  <p class="block_15">Susan Calvin’in altmış üç robotu sorguya çekmesi beş saat sürdü. Beş saat süresince aynı soruları tekrarladı. Birbirinden farksız robotlar sırasıyla onun karşısına çıktılar. Psikolog, A, B, C ve D sorularını sorup A, B, C ve D cevaplarını aldı. Kadın dikkatli ve sakin konuşuyordu. Dostça bir tavır takınmıştı. Gizli bir cihaz konuşmaları kaydediyordu o arada.</p>

  <p class="block_15">Beş saatin sonunda psikolog iyice yorulmuştu.</p>

  <p class="block_15">Bogert onu bekliyordu. Dr. Calvin bandı gürültüyle plastik masaya atarken umutla kadına baktı.</p>

  <p class="block_15">Dr. Calvin, «Hayır,» der gibi başını salladı. «Altmış üç robot tümü aynı gözüktü. Onları ayırdetmek...»</p>

  <p class="block_15">Adam, «Onları konuşarak birbirinden ayırmak imkânsızdı, Susan,» dedi. «Şimdi kayıtları dinleyelim.»</p>

  <p class="block_15">Normal durumda robotların sesli tepkilerinin matematik yorumu makine adamların analizlerinin en karmaşık dallarından biridir. Bunun için iyi eğitilmiş teknisyenler ve karmaşık bilgisayarlar gerektiğini Bogert de biliyordu. Matematikçi cevapları dinledikten, verilen sözlerdeki sapmaları kaydettikten ve konuşmalar arasındaki sessizliklerin grafiğini yaptıktan sonra gerçeği açıkladı. Çok öfkeliydi ama bunu belli etmiyordu.</p>

  <p class="block_15">«Burada hiçbir anormallik yok, Susan. Kelimelerdeki farklılıklar ve tepki süreleri normal frekans gruplarının sınırları içerisinde kalıyor. Bize daha ince yöntemler gerekiyor. Burada bilgisayarlar olmalı. Hayır.» Kaşlarını çatarak yavaşça başparmağının tırnağını kemirdi. «Bilgisayar kullanamayız. O zaman sızma tehlikesi daha da artar. Belki de biz...»</p>

  <p class="block_15">Dr. Calvin sabırsız bir hareketle matematikçiyi susturdu. «Peter, lütfen! Bu senin laboratuvarlarda karşılaştığın o önemsiz problemlerden biri değil. Değiştirilmiş Nestor’u gözlerimizle görebildiğimiz, şüphe götürmeyen bir farklılıkla yakalarsak hiç şansımız yok demektir. Yanılıp kaçmasına neden olma tehlikesi çok büyük. Grafikteki önemsiz bir düzensizliği işaret etmenin hiçbir yararı yok. Elimizde ondan başka bir şey yoksa açıkçası emin olabilmek için o robotların hepsini ortadan kaldırırım. Sen diğer değiştirilmiş Nestor’larla konuştun mu?»</p>

  <p class="block_15">Bogert, «Evet, konuştum,» diye söylendi. «Bozuk bir yanları yok. Hatta dostça davranma konusunda normalin üstünde sayılırlar. Sorularımı cevaplayıp bilgileriyle gururlandılar. Yeni gelen ve Esir-fiziği konusunda henüz bir şey öğrenmemiş olan o iki robot dışında tabii. Bazı özel konuları bilmediğim için dostça tavırlarla bana güldüler de.» Omzunu silkti. «Herhalde buradaki teknisyenlerin kızmalarının temelinde de bu yatıyor. Belki de robotlar daha fazla bilgili olduklarını açıklayarak insanı etkilemeye çalışıyorlar.»</p>

  <p class="block_15">«Robotların kafalarında, yapıldıklarından beri bir değişiklik, bir bozukluk olup olmadığını anlamak için birkaç test yapabilir misin?»</p>

  <p class="block_15">«Bunu henüz yapmadım ama yapacağım.» Adam ince parmağını psikoloğa doğru salladı. «Cesaretin kırılmaya başlıyor, Susan. Senin neyi dramatize ettiğini anlayamıyorum. O robotlar aslında zararsız.»</p>

  <p class="block_15">«Öyle mi?» Dr. Calvin’in tepesi alıverdi. «Öyle mi? O robotlardan birinin yalan söylediğinin farkında mısın? O robotlara doğru söylemeleri emredildi. Şimdi de altmış üç makine adamdan biri kasten yalan söyledi! Bu anormallik korkunç denilecek kadar köklü ve dehşet verici!»</p>

  <p class="block_15">Peter Bogert dişlerini sıktı. «Hiç de değil! Buraya bak! Nestor 10’a kaybolması emredildi. Üstelik ona kendisine emir verme yetkisi olan biri çok kesin bir biçimde söyledi. Bunu üstün bir emir verme hakkı ya da acil bir durum yüzünden geri alamazsın. Robot tabii ki bu emri yerine getirmek için elinden geleni yapacak. Aslında objektif olarak Nestor 10’un zekâsı karşısında hayranlık duyuyorum. Bir robot en iyi nasıl kaybolur? Benzer robotların arasına karışarak!»</p>

  <p class="block_15">«Evet, sen tabii hayranlık duyarsın! Senin bu durumla eğlendiğinin farkındayım, Peter. Eğleniyorsun ve durumu kavrayamıyorsun. Korkunç bir şey bu. Sen bir robotik uzmanı mısın, Peter? Bu robotlar ‘üstünlük’ saydıkları şeye çok önem veriyorlar. Bunu kendin de söyledin. Bu Robotlar, farkında olmadan insanların onlardan aşağı yaratıklar olduğunu düşünüyorlar. Bizi o robotlara karşı koruyan Birinci Yasa da kafalarına eksik yerleştirilmiş. Onlar dengesiz. Sonra burada genç bir adam tiksinti ve öfkeyle bir robota çıkıp gitmesini, ortadan kaybolmasını söylemiş. Hem de onu aşağılayarak. Evet, robot bu emre uymak zorunda. Ama o şimdi bilinçsizce bir öfke duyuyor. Tabii ona söylenilen o aşağılayıcı sözler yüzünden kendinin üstün olduğunu kanıtlaması robot için her zamankinden daha da önemli. Zamanla bu gitgide daha da önem kazanacak ve Birinci Yasadan arta kalan şey de robotu engelleyemeyecek.»</p>

  <p class="block_15">«Susan, Tanrı aşkına, bir robot kendisine edilen küfürlerin anlamını nereden bilebilir? Onun beynine küfürler yerleştirilmiyor ki.»</p>

  <p class="block_15">Calvin, «Robotların kafasına ilk yerleştirilen düşünceler her şey demek değildir,» diye homurdandı. «Robotların öğrenme yeteneği müthiştir... seni... seni ahmak...» Matematikçi o zaman kadının tepesinin iyice atmış olduğunu anladı. Psikolog telaşla sözlerini sürdürdü. «Robotun, Black’in sesinin tonundan o sözlerin ne anlama geldiklerini anlamadığını mı sanıyorsun? Onun bu sözleri hangi durumlarda söylediğini fark etmediğini mi düşünüyorsun?»</p>

  <p class="block_15">Bogert, «Pekâlâ,» diye bağırdı. «Şimdi bana söyler misin? Değiştirilmiş bir robot, ne kadar kızarsa kızsın, üstünlüğünü kanıtlamayı ne kadar çok isterse istesin, bir insana nasıl zarar verebilir?»</p>

  <p class="block_15">«Sana bunun bir yolunu söylersem, dilini tutar mısın?»</p>

  <p class="block_15">«Evet.»</p>

  <p class="block_15">İki uzman masanın üzerinden eğilmiş, öfkeyle birbirlerinin gözlerinin içine bakıyorlardı.</p>

  <p class="block_15">Psikolog, «Değiştirilmiş bir robot bir insanın üzerine ağır bir cismi düşürürse Birinci Yasaya karşı gelmiş olmaz,» dedi. «Yani gücü ve tepki hızı sayesinde o cismi adamın kafasına inmeden önce yakalayabileceğinden emin olursa. Ancak, o cisim parmaklarının arasından sıyrıldığı an robot da aktif rolü bırakmış olur. Ondan sonra yerçekimi başrolü oynar. Robot da o zaman fikrini değiştirir ve hiçbir şey yapmayarak cismin adamı ezmesine göz yumar. Çünkü değiştirilmiş olan Birinci Yasa buna izin verir.»</p>

  <p class="block_15">«Hayal gücün çok iyi çalışıyor.»</p>

  <p class="block_15">«Bazen mesleğin yüzünden buna gerek oluyor. Kavga etmeyip çalışalım, Peter. Robotun ortadan kaybolmasına neden olan dürtüyü kesinlikle biliyoruz. Sende robotun başlangıçtaki kafa durumunun kayıtları var. Şimdi bana bu robotun biraz önce söylediğim şeyi nasıl yapabileceğini açıklamanı istiyorum. Yalnızca böyle bir olayı değil, bütün olasılıkları hesaplamalısın. Hem de çabucak.»</p>

  <p class="block_15">«Ve o arada...»</p>

  <p class="block_15">«O arada Birinci Yasayla ilgili olarak çalışma testleri uygulayacağız.»</p>

  <p class="block_15">Gerald Black 2 numaralı Radyasyon Binasının üçüncü katındaki kubbeli salonun çevresinde bir daire oluşturan tahta bölmelerin yerleştirilmesiyle ilgileniyordu. Bunu kendisi istemişti. İşçiler, oldukça sessiz çalışıyorlardı. Ama çoğu altmış üç foto-hücre yerleştirilmesi gerektiği için şaşırmışlardı.</p>

  <p class="block_15">İçlerinden biri Black’in yakınına oturarak başlığını çıkardı. Çilli koluyla alnındaki terleri düşünceli düşünceli sildi.</p>

  <p class="block_15">Black ona başıyla selam verip, «Nasıl gidiyor, Walensky?» dedi.</p>

  <p class="block_15">Adam omzunu silkerek bir sigara yaktı. «İyi gidiyor. Ne oluyor, doktor? Önce üç gün hiç çalışmadık. Sonra da bunları hazırladık.» Dirseklerine dayanarak sigarasının dumanlarını üfledi.</p>

  <p class="block_15">Black kaşlarını oynattı. «Dünyadan iki robot uzmanı geldi. Robotların gamma alanlarına girmeleri yüzünden başımıza gelenleri biliyorsun. Sonunda bunu yapmamalarını kafalarına vura vura öğrettik.»</p>

  <p class="block_15">«Evet. Buraya yeni robotlar göndermediler mi?»</p>

  <p class="block_15">«Bazılarının yerine yenileri geldi. Ama daha çok robotlara bu fikri aşıladık. Her neyse... Robotları yapanlar gamma ışınlarından fazla etkilenmeyecek makine adamlar yaratmayı düşünüyorlar.»</p>

  <p class="block_15">«Bu robot sorunu yüzünden motorla ilgili çalışmaların durdurulması çok garip. Ben hiçbir şeyin çalışmaları engellemeyeceğini sanıyordum.»</p>

  <p class="block_15">«Ah, bu konuda kararları yukarıdakiler veriyorlar. Ben... sadece bana söylenenleri yerine getiriyorum. Herhalde bir nüfuz meselesi...»</p>

  <p class="block_15">«Evet.» Elektrikçi gülerek göz kırptı. «Birileri Washington’da birilerini tanıyor! Aylığımı zamanında ödedikleri sürece hiçbir şey beni endişelendirmez. Sonuçta motor benim üzerime vazife değil. Onlar burada ne yapacaklar?»</p>

  <p class="block_15">«Bunu bana mı soruyorsun? O iki uzman yanlarında sürüyle robot getirdiler. Altmıştan fazla makine adam. Şimdi onların tepkilerini ölçecekler. Benim bütün bildiğim bu kadar.»</p>

  <p class="block_15">«Bu ne kadar sürecek, dersiniz?»</p>

  <p class="block_15">«Keşke bilebilseydim.»</p>

  <p class="block_15">Walensky alayla, «Eh,» dedi. «Paramı verdikleri sürece istedikleri kadar oyun oynayabilirler.»</p>

  <p class="block_15">Black oradan memnunlukla ayrılırken hikâyenin istasyona yayılacağından emindi. Bu açıklama zararsızdı ve gerçeğe de oldukça yakındı. Böylece merakın artması önlenmiş olacaktı.</p>

  <p class="block_15">Bir adam iskemlede sessiz ve hareketsiz oturuyordu. Bir cisim aşağıya doğru düşerken ani bir güç ışını yüzünden son anda yana doğru kaydı. Tahtalarla ayrılmış olan altmış üç bölmede olayı seyreden NST-2 modeli robotlar cisim yana kaymadan hemen önce ileri doğru atıldılar. Onların durdukları yerden bir buçuk metre ötedeki altmış üç foto-hücre, kalemi harekete geçirerek kâğıdın üzerine bir çizgi çizilmesini sağladı. Cisim yukarı kaldırıldı, düşürüldü. Kaldırıldı düşürüldü...</p>

  <p class="block_15">On kez!</p>

  <p class="block_15">Robotlar da on kez ileri atıldılar ve oturan adam tehlikeden kurtulduğu için durakladılar.</p>

  <p class="block_15">Tümgeneral Kallner, ABD Robot temsilcileriyle yediği ilk yemekten beri üniformasını giymiyordu. Şimdi de ceketini çıkarmış, mavi gömleğinin yakasını açarak siyah kravatını gevşetmişti.</p>

  <p class="block_15">Kallner, Bogert’e hâlâ umutla bakıyordu. Matematikçinin sinirlerinin gerilmiş olduğu şakaklarındaki ter damlacıklarından anlaşılıyordu.</p>

  <p class="block_15">General, «Durum nasıl?» diye sordu. «Anlamaya çalıştığınız nedir?»</p>

  <p class="block_15">Bogert cevap verdi. «Bir fark... Ama korkarım bu amaçlarımız bakımından güç bir şey olabilir. Bu robotlardan altmış ikisinin görünüşte hayatı tehlikede olan adama doğru atılmaları güdüsü, robotik dilinde ‘Zoraki tepki’ diye tanımlanır. Anlayacağınız robotlar bu insanın bir zarar görmeyeceğini anladıkları zaman bile yine de aynı tepkiyi gösterirler. Üçüncü ya da dördüncü denemeden sonra bir tehlike olmadığını tabii ki kavrarlar. Ama yine de böyle davranırlar. Çünkü Birinci Yasa onlara bunu emreder.»</p>

  <p class="block_15">«E?»</p>

  <p class="block_15">«Ama altmış üçüncü yani değiştirilmiş Nestor için böyle bir zorlama yoktur! O bildiği gibi hareket etmekte özgürdü. İsteseydi yerinden kalkmayabilirdi. Ne yazık ki...» Bogert’in sesinde hafif bir üzüntü vardı, «...bunu istemedi.»</p>

  <p class="block_15">«Acaba neden?»</p>

  <p class="block_15">Bogert omzunu silkti. «Herhalde Dr. Calvin buraya geldiğinde bunu bize açıklar. Hem de korkunç denilecek kadar kötümser bir biçimde yorumlayarak.»</p>

  <p class="block_15">Kallner ani bir endişeyle kaşlarını çattı. «O bu işin uzmanı değil mi?»</p>

  <p class="block_15">«Evet.» Bu durum Bogert’i eğlendiriyormuş gibiydi. «Tabii uzmanı. Robotları sanki onların kız kardeşiymiş gibi anlıyor. Bunun nedeni insanlardan nefret etmesi sanırım. Ama psikolog olsun olmasın bir nörotik o. Paranoyakça eğilimleri olduğu için fazla ciddiye almayın.» Üzerlerinde kesik kesik çizgiler olan grafikleri önüne açtı. «Bakın, General. Her test sırasında cismin düştüğü anla ileriye atılma arasındaki süre gitgide azalıyor. Bunlar kesin matematik denklemlerle gösterilebilir. Hesaplarımıza uymayan robotun pozitronik beyninde çok belirgin bir anormallik olduğu anlaşılır. Ne yazık ki burada her şey normal gözüküyor.»</p>

  <p class="block_15">«Ama bizim Nestor 10 zorlamayla tepki göstermiyorsa o zaman neden grafikteki bu kavis farklı değil? Ben bunu anlayamıyorum.»</p>

  <p class="block_15">«Sorun basit. Robot tepkileri ne yazık ki insanlarınkine tamı tamına benzemez. İnsanlarda iradeyle yapılan bir hareket, refleks tepkiden çok daha yavaştır. Ama robotlarda durum böyle değildir. Çünkü bu onlar için yalnızca seçme özgürlüğü sorunudur. Yoksa zorlama hareketle, özgürce yapılanın hızları birbirinin aynıdır. Ben aslında Nestor 10’un ilk kez gafil avlanacağını umuyordum. Yani ileri atılmadan önce bir süre geçeceğini.»</p>

  <p class="block_15">«Ve böyle bir şey olmadı, öyle mi?»</p>

  <p class="block_15">«Korkarım öyle.»</p>

  <p class="block_15">«Öyleyse hiçbir ilerleme gösteremedik.» General üzüntüyle arkasına yaslandı. «Siz buraya geleli beş gün oldu...»</p>

  <p class="block_15">Aynı anda Susan Calvin içeri girdi. Kapıyı arkasından çarparak kapattı. «Grafiklerini kaldır artık, Peter!» diye bağırdı. «Onların hiçbir şeyi açıklamadıklarını biliyorsun!»</p>

  <p class="block_15">Kallner onu karşılamak için yerinden yarı kalkarken kadın da sabırsızca bir şeyler mırıldandı. Sonra da sözlerini sürdürdü. «Çabucak başka bir şey denememiz gerekiyor. Olanlar hiç hoşuma gitmiyor.»</p>

  <p class="block_15">Bogert bıkkın bıkkın generale baktı. «Bir şey mi oldu?»</p>

  <p class="block_15">«Belirli bir şeyi kastediyorsan, hayır. Ama Nestor 10’un bu kötü oyunu sürdürmesi hiç hoşuma gitmiyor. Herhalde olanlar robotun o aşırı gururunu iyice okşuyor. Korkarım artık yalnızca emirleri yerine getirmekle meşgul değil. Bence düşünce açısından insanlardan bir adım önde olmak onun için anormal bir ihtiyaç halini aldı. Bu sağlıksız ve tehlikeli bir durum. Peter istediğimi yaptın mı?»</p>

  <p class="block_15">Matematikçi kayıtsızca, «Onun üzerinde çalışıyorum,» diye konuştu.</p>

  <p class="block_15">Kadın onu öfkeyle süzdükten sonra Kallner’e döndü. «Nestor 10 kesinlikle ne yaptığımızın farkında, general. Bu deneyde harekete geçmesine gerek yoktu. Özellikle birinci seferden sonra. Çünkü İlk deneyden sonra oradaki insanın gerçekten tehlikede olmadığını anlamıştı. Öne doğru atılmamak diğerlerinin elinde değildi. Ama Nestor 10 özellikle aynı tepkiyi gösteriyormuş gibi davrandı.»</p>

  <p class="block_15">«O halde şimdi ne yapmamız gerekiyor, Dr. Calvin?»</p>

  <p class="block_15">«Nestor 10’un bir dahaki sefere yalandan tepki göstermemesini imkânsız bir hale sokmalıyız. Deneyi tekrarlayacağız ama bir şey daha ekleyeceğiz. Makine adamlarla o insanın arasına Nestor modellerini çarpması mümkün olan yüksek gerilim hatları gereceğiz. Bu hatlar robotların üzerlerinden atlayamayacakları kadar çok olacak. Robotlar önceden kablolara dokunmanın onları öldüreceğini iyice anlayacaklar.»</p>

  <p class="block_15">Bogert ani bir kinle tükürür gibi; «Bir dakika, bir dakika!» diye bağırdı. «Buna izin veremem. Nestor 10’u bulabilmek için iki milyon değerindeki robotları elektrikle öldürmeye razı değilim. Başka yollar da var.»</p>

  <p class="block_15">«Bundan emin misin? Hiçbir yol bulamadın. Zaten bunun elektrik çarpmasıyla bir ilgisi yok. Hatlara, üzerlerinde bir ağırlık belirir belirmez akımı kesecek düzenleyiciler takabiliriz. Bir robot kabloya ağırlığını verdiğinde ölmeyecek. Ama tabii bunu önceden bilemeyecek.»</p>

  <p class="block_15">General’in gözleri umutla parladı. «Bari bir işe yarayacak mı?»</p>

  <p class="block_15">«Yaraması gerekir. Bu şartlar altında Nestor 10’un yerinden kalkacağını sanmıyorum. Ona kabloya dokunması emredilir ve o da bunu yaparak ölür. Çünkü itaatle ilgili İkinci Yasa, Üçüncü Yasadan daha üstündür. Yani robotun kendini korumasıyla ilgili olan kanundan. Ama Nestor 10’a böyle bir emir verilmeyecek ve kendi haline bırakılacak. Normal robotlar, insanların güvenliğiyle ilgili Birinci Yasa yüzünden emir almadan kendilerini bile bile ölüme atacaklar. Ama bizim Nestor 10 öyle yapmayacak. Kafasındaki Birinci Yasa tamam olmadığı için kendini korumasıyla ilgili Üçüncü Kanun çok ağır basacak. O da yerinde oturmaktan başka bir şey yapamayacak. Bu bir tür zoraki hareket olacak onun için.»</p>

  <p class="block_15">«Bu deney bu gece yapılabilir mi?»</p>

  <p class="block_15">Psikolog, «Kablolar zamanında getirilebilirse bu gece yapılacak,» dedi. «Ben şimdi robotlara nasıl bir tehlikeyle karşılaşacaklarını anlatacağım.»</p>

  <p class="block_15">Bir erkek bir sandalyede hareketsiz ve sessiz oturuyordu. Yukarıdan bir cisim atıldı ama son anda aniden yöneltilen güç ışını yüzünden yana doğru kaydı.</p>

  <p class="block_15">Bir tek kez...</p>

  <p class="block_15">Balkondaki gözleme bölmesinde küçük portatif iskemlede oturan Dr. Calvin dehşetle inleyerek ayağa kalktı.</p>

  <p class="block_15">Altmış üç robot da sakin sakin oturuyor ve karşılarındaki hayatı tehlikeye giren adama bakıyorlardı. İçlerinden bir teki bile kımıldamamıştı.</p>

  <p class="block_15">Dr. Calvin kendini tutamayacak kadar öfkeliydi. Teker teker odaya giren sonra da çıkan robotlara öfkesini belli edemediği için büsbütün köpürüyordu. Kadın eğilerek elindeki listeye bir göz attı. Şimdi sıra yirmi sekiz numaralı robottaydı. Ondan sonra otuz beş robotla daha konuşacaktı.</p>

  <p class="block_15">Yirmi sekiz numara saygıyla içeri girdi.</p>

  <p class="block_15">Dr. Calvin kendisini zorlayarak oldukça sakin bir tavır takınmayı başardı. «Sen kimsin?»</p>

  <p class="block_15">Robot alçak sesle ve kararsızca, «Bana henüz özel bir numara verilmedi, efendim,» diye açıkladı. «Ben bir NS-2 modeli robotum. Dışarıdaki sırada yirmi sekiz numaraydım. Bu kâğıdı size vermem gerekiyor sanırım.»</p>

  <p class="block_15">«Daha önce buraya gelmedin mi?»</p>

  <p class="block_15">«Hayır, efendim.»</p>

  <p class="block_15">«Otur bakalım şuraya. Sana bazı sorular sormak istiyorum. Bugün dört saat önce iki numaralı Radyasyon Binasında mıydın?»</p>

  <p class="block_15">Robot bu soruyu cevaplamakta zorluk çekti. Yağlanması gereken bir makinenin gıcırtısını andıran bir sesle, «Evet, efendim,» dedi.</p>

  <p class="block_15">«Orada bir insan vardı ve o az kalsın zarar görüyordu. Öyle değil mi?»</p>

  <p class="block_15">«Evet, efendim.»</p>

  <p class="block_15">«Ama sen hiçbir şey yapmadın. Öyle değil mi?»</p>

  <p class="block_15">«Öyle, efendim.»</p>

  <p class="block_15">«Sen harekete geçmediğin için o insan ölebilirdi. Bunu biliyor musun?»</p>

  <p class="block_15">«Evet, efendim. Bu benim elimde değildi.» İri madeni adam sanki olduğu yerde büzüldü.</p>

  <p class="block_15">«Bana o insanı kurtarmak için neden hiçbir şey yapmadığını anlatacaksın.»</p>

  <p class="block_15">«Bunu açıklamak istiyorum, efendim. Sizin de... başkalarının da bir efendiye zarar verecek bir şey yapabileceğimi sanmalarını istemem. Ah, hayır, bu kötü bir şey olur. Aklın almayacağı...»</p>

  <p class="block_15">«Lütfen heyecanlanma, oğlum. Seni suçlamıyorum. Ben yalnızca o sırada ne düşündüğünü öğrenmek istiyorum.»</p>

  <p class="block_15">«Bütün bunlar olmadan önce bizi bir efendinin hayatının düşen bir cisim yüzünden tehlikeye gireceğini söylediniz. Onu kurtarmak istersek bazı elektrik kablolarını aşmamız gerekeceğinden de söz ettiniz. Şey, efendim, aslında bu beni durduramazdı. Bir efendinin güveni yanında benim mahvolmamın sözü mü olur? Ama... o efendiyi kurtarmaya giderken yarı yolda ölürsem bu işi başaramayacağımı düşündüm. O cisim efendiyi ezecekti, bense boş yere ölecektim. Belki de ileride bir gün başka bir efendi ben yaşamadığım için bir zarar görecekti. Beni anlıyor musunuz, efendim?»</p>

  <p class="block_15">«Yani önünde iki seçenek vardı: ya o insan ölecekti ya da ikiniz birden. Öyle mi?»</p>

  <p class="block_15">«Evet, efendim. O efendiyi kurtarmam olanaksızdı. Artık o ölmüş sayılırdı. Bu durumda, kendimi boş yere emir almadan mahvetmem akıl almaz bir şeydi.»</p>

  <p class="block_15">Robo-psikolog elindeki kurşunkalemi çevirip duruyordu. Bu hikâyeyi basit değişikliklerle yirmi yedi kez dinlemişti. Ama şimdi sıra o önemli sorudaydı. «Doğru bir mantık. Ama bu senin düşünebileceğin bir şey değil. Sen bunu kendi başına mı düşündün?»</p>

  <p class="block_15">Robot bir an durakladı. «Hayır...»</p>

  <p class="block_15">«Öyleyse bunu kim düşündü?»</p>

  <p class="block_15">«Dün gece oturmuş konuşuyorduk. İçimizden birinin aklına geldi bu. Biz de bu düşünceyi doğru bulduk.»</p>

  <p class="block_15">«Hanginizin aklına geldi?»</p>

  <p class="block_15">Robot derin derin düşündü. «Bilmiyorum. İçimizden birinin aklına geldi.»</p>

  <p class="block_15">Dr. Calvin içini çekti. «Hepsi bu kadar.»</p>

  <p class="block_15">Ondan sonra sıra yirmi dokuzdaydı ve onu otuz dört robot daha izleyecekti.</p>

  <p class="block_15">Tümgeneral Kallner de öfkeliydi. Bir hafta Hiper Üste diğer Asteroid’lerdeki yazışmalar dışında bütün çalışmalar durmuştu. Hemen hemen bir hafta boyunca bu alanda ün yapmış iki uzman durumu yararsız testler yaparak daha da kötü bir hale sokmuşlardı. Şimdi de onlar -daha doğrusu kadın- olmayacak önerilerde bulunuyordu. Neyse ki Kallner öfkesini açığa vurmanın doğru olmayacağını düşünüyordu.</p>

  <p class="block_15">Susan Calvin, «Neden olmasın, efendim?» diye ısrar ediyordu. «Durumun kötü olduğu ortada. Robotları birbirlerinden ayırırsak gelecekte bir sonuç alabiliriz. Tabii artık bir geleceğimiz varsa. O makine adamları artık bir arada tutamayız.»</p>

  <p class="block_15">Kallner alçak bir sesle, «Sevgili Dr. Calvin,» dedi. «Altmış üç robotu nereye yerleştirebileceğimizi bilmiyorum...»</p>

  <p class="block_15">Dr. Calvin bıkkın bir tavırla ellerini kaldırdı. «Öyleyse benim yapabileceğim bir şey yok. Nestor 10 artık diğer robotların yaptıklarını taklit edecek. Ya da onları kendinin başaramadığı şeyleri yapmamaları için iknaya çalışacak. Her neyse... Bu çok kötü bir durum. Aslında o küçücük robotumuzla savaş halindeyiz ve kazanıyor. Üstelik her zafer anormalliğini daha da arttırıyor.» Kararlı bir tavırla ayağa kalktı. «General Kallner, robotları benim istediğim gibi birbirlerinden ayırmazsanız, altmış üçünün birden ortadan kaldırılmasını önereceğim.»</p>

  <p class="block_15">Bogert başını kaldırdı. İyice öfkelenmişti. «Bunu öneriyor-sun, öyle mi? Sana bu hakkı kim veriyor? O robotlar oldukları gibi kalacaklar. Yönetime karşı ben sorumluyum, sen değil.»</p>

  <p class="block_15">Tümgeneral Kallner de ekledi. «Ben de Hükümete karşı sorumluyum. Bu sorunun çözümlenmesi gerekiyor.»</p>

  <p class="block_15">Dr. Calvin öfkeyle, «O halde istifa etmekten başka yapabileceğim bir şey yok,» diye terslendi. «Sizi o robotları ortadan kaldırmaya zorlamak için gerekirse her şeyi bütün dünyaya açıklayacağım! Robotların değiştirilmelerini onaylayan ben değilim!»</p>

  <p class="block_15">Kallner kelimelere basa basa, «Bu konuda bir tek kelime söyler ve güvenlik önlemlerini çiğnerseniz, hemen hapse atılırsınız, Dr. Calvin,» dedi.</p>

  <p class="block_15">Bogert işin çığırından çıkmaya başladığını düşündü. Hemen oldukça tatlı bir sesle konuşmaya başladı. «Ah, hepimiz çocuklar gibi davranmaya başladık. Herhalde istifa etmeden, insanları hapse atmadan ya da iki milyonu yakıp kül etmeden bir robotu yenebiliriz.»</p>

  <p class="block_15">Psikolog öfkeyle ona döndü ama sesini yükseltmedi. «Ben dengesiz robotların ortalıkta dolaşmalarını istemiyorum. Karşımızda dengesiz olduğu kesin bir Nestor var. On bir robotsa her an dengesizleşmeye aday. Altmış iki normal robot ise dengesiz bir çevrede tutuluyor. Tek emin yol hepsini ortadan kaldırmak.»</p>

  <p class="block_15">İşaret zili üçünün de duraklamasına neden oldu. Kontrolden çıkmaya başlayan duygular sanki aniden donmuştu.</p>

  <p class="block_15">Kallner, «Girin,» diye homurdandı.</p>

  <p class="block_15">Gelen Gerald Black’ti. Genç adamın endişeli bir hali vardı. «Kendim gelirsem daha iyi olur, diye düşündüm... Bunu başkasından istemek doğru olmayacaktı.»</p>

  <p class="block_15">«Ne oldu? Gevelemeyi bırak...»</p>

  <p class="block_15">«Uzay şilebinin C numaralı bölmesindeki kilitlerle oynanmış. Üzerlerinde yeni olduğu anlaşılan çizikler var.»</p>

  <p class="block_15">Dr. Calvin bağırdı. «C bölmesi mi? Robotların konulduğu bölme değil mi bu? Bu işi kim yapmış?»</p>

  <p class="block_15">Black kısaca, «İçeriden yapılmış,» dedi.</p>

  <p class="block_15">«Kilitler bozulmuş mu?»</p>

  <p class="block_15">«Hayır, bozulmamışlar.. Ben dört günden beri gemide kalıyorum. Robotlardan hiçbiri dışarı çıkmaya kalkmadı. Ama durumu öğrenmeniz gerektiğini düşündüm. Haberin çevreye yayılmasını istemedim. Kilitlerin durumunu da ben farkettim zaten.»</p>

  <p class="block_15">General, «Orada kimse var mı?» diye sordu. «Robbins’le McAdams’ı orada bıraktım.»</p>

  <p class="block_15">Düşünceli bir sessizlik oldu. Sonra Dr. Calvin alayla, «E?» dedi.</p>

  <p class="block_15">Kallner kararsızca burnunu ovuşturdu. «Bütün bunlar ne anlama geliyor?»</p>

  <p class="block_15">«Durum açık değil mi? Nestor 10 buradan ayrılmayı planlıyor. Kaybolmasıyla ilgili o emir robotun anormal yanını fazla etkiliyor. Bu bakımdan bizim yapabileceğimiz bir şey yok. Kafasında Birinci Yasadan kalan kırıntıların bu etkiyi bilebileceğinden emin değilim. Nestor 10 şilebi kolaylıkla ele geçirerek buradan ayrılabilir. Bunu başaracak durumda. Böylece uzay gemisiyle dolaşan deli bir robotla da karşı karşıya geliriz. Nestor 10 sonra ne yapar? Bu konuda fikri olan var mı? Robotları hâlâ bir arada tutmak niyetinde misiniz, general?»</p>

  <p class="block_15">Bogert kadının sözünü kesti. «Saçma!» Kendini toplamış, yine kaypaklaşmıştı. «Kilitlerin üzerinde birkaç çizik var diye boşuna telaşlanıyorsunuz.»</p>

  <p class="block_15">«Dr. Bogert, fikirler ileri sürdüğünüze göre size bir şey sorabilir miyim? İstediğim o analizi tamamladınız mı?»</p>

  <p class="block_15">«Evet.»</p>

  <p class="block_15">«Onu görebilir miyim?»</p>

  <p class="block_15">«Hayır.»</p>

  <p class="block_15">«Neden? Yoksa bunu da mı sormamam gerekiyor?»</p>

  <p class="block_15">«Çünkü bunun hiçbir yararı yok, Susan! Sana daha önce de değiştirilmiş robotların normal makine adamlardan daha dengesiz olduklarını söyledim. Analizim de bunu gösteriyor. Bozulma olasılığı çok az. Bu da ancak olamayacak bazı şartlar altında ortaya çıkabiliyor. Bu kadarı bence yeter. Nestor 10’u bulamadığın için altmış iki kusursuz robotun ortadan kaldırılmasını istiyorsun. Bu gülünç durumda eline silah veremem.»</p>

  <p class="block_15">Susan Calvin, Bogert’e tiksintiyle baktı. «Ah, hep kalıcı olmak istiyorsun hiçbir şeyin bunu engellemesine izin vermeyeceksin.»</p>

  <p class="block_15">Kallner biraz öfkeyle, «Lütfen,», dedi. «Artık başka bir şey yapılamayacağı noktasında ısrar ediyor musunuz, Dr. Calvin?»</p>

  <p class="block_15">Kadın yorgun yorgun, «Aklıma başka bir şey gelmiyor, efendim,» diye cevap verdi. «Belki Nestor 10’la diğer robotların aralarında Birinci Yasayla ilgili olmayan bazı farklar var. Bir tek fark bile olabilir. Ayrıntılar, çevre, izlenimler...» Birdenbire durakladı.</p>

  <p class="block_15">«Ne var?»</p>

  <p class="block_15">«Aklıma bir şey geldi... Bence...» İleride bir noktaya diktiği gözlerinde sert bir ifade belirdi. «Peter, şu değiştirilmiş Nestor’ların kafalarına normal robotlarınki gibi bilgiler yerleştiriliyor, değil mi?»</p>

  <p class="block_15">«Evet. Aynı bilgi.»</p>

  <p class="block_15">Dr. Calvin biraz önceki tartışma sırasında sessizce beklemiş olan genç fizikçiye döndü. «Siz ne demiştiniz, Bay Black? Nestor’un ukala davranışlarından yakınırken onlara bütün bildiklerini teknisyenlerin öğrettiklerinden söz etmiştiniz sanırım.»</p>

  <p class="block_15">«Evet. Esir-fiziği konusunda. Robotlar buraya geldikleri zaman bu konuyu bilmiyorlardı.»</p>

  <p class="block_15">Bogert hayretle, «Sana söyledim, Susan,» dedi. «Diğer Nestor’larla konuştuğum zaman buraya yeni gelen iki robotun konuyu henüz bilmediklerinden söz ettim. Yani Esir-fiziğini bilmediklerinden.»</p>

  <p class="block_15">«Neden?» Dr. Calvin gitgide artan bir heyecanla konuşuyordu. «Niçin NS-2 modellerinin kafalarına Esir-fiziği yerleştirilmiyor?»</p>

  <p class="block_15">Kallner, «Bu sorunuzu ben cevaplayabilirim,» dedi. «Bu, projenin gizli tutulmasıyla ilgili. Esir-fiziği konusunda bilgisi olan robotlar yaptırır ve içlerinden on ikisini seçerek diğerlerini ilgisiz alanlarda çalıştırırsak şüphe uyandıracağımızı düşündük. Normal Nestor’larla çalışanlar onların Esir-fiziğini neden bildiklerini merak edebilirlerdi. Bu yüzden özel robotların kafalarına bu alanda eğitilmelerini sağlayacak ayrıntılar yerleştirdik. Sadece buraya gelenler bu eğitimden geçiriliyorlar. Konu bu kadar basit.»</p>

  <p class="block_15">«Anlıyorum. Lütfen hepiniz buradan çıkıp. Bana biraz süre verin.»</p>

  <p class="block_15">Dr. Calvin o işkenceye üçüncü kez dayanamayacağını düşünüyordu. Durumu incelediğinde midesinin bulunmasına neden olan bir şiddetle reddediyordu. Artık birbirine benzeyen robotlarla konuşamayacaktı.</p>

  <p class="block_15">O yüzden sorgulamayı Bogert yaparken Dr. Calvin bir kenarda oturuyordu. Gözlerini kapatmış, sesleri duymamaya çalışıyordu.</p>

  <p class="block_15">On dört numara içeri girdi. Daha kırk dokuz robot vardı.</p>

  <p class="block_15">Bogert önündeki listeden başını kaldırdı. «Sıradaki numaran nedir?»</p>

  <p class="block_15">«On dört, efendim.» Robot elindeki numaralı kâğıdı uzattı.</p>

  <p class="block_15">Bogert, «Otur oğlum,» dedi. «Bugün buraya daha önce gelmedin değil mi?»</p>

  <p class="block_15">«Hayır, efendim.»</p>

  <p class="block_15">«Pekâlâ. Şimdi… işimiz bittikten kısa bir süre sonra yine bir insanın hayatı tehlikeye girecek. Hatta bu odadan çıkar çıkmaz seni bir bölmeye götürecekler. Orada sana ihtiyaç oluncaya kadar sessizce bekleyeceksin. Anlıyor musun?»</p>

  <p class="block_15">«Evet, efendim.»</p>

  <p class="block_15">«Tabii bir insanın hayatı tehlikeye girdiği zaman onu kurtarmaya çalışırsın.»</p>

  <p class="block_15">«Tabii, efendim.»</p>

  <p class="block_15">«Ama ne yazık ki o insanla senin aranda gamma ışınları olacak.»</p>

  <p class="block_15">Bir sessizlik oldu.</p>

  <p class="block_15">Bogert sert sert, «Gamma ışınlarının ne olduğunu biliyor musun?» diye sordu.</p>

  <p class="block_15">«Hayır, efendim.» Cevap kesindi.</p>

  <p class="block_15">«Hım! Gamma ışınları seni hemen öldürür, oğlum. Beynini mahvedeceği gerçeğini öğrenmeli ve anımsamalısın. Tabii ölmek istemezsin.»</p>

  <p class="block_15">«Tabii.» Robot şok geçiriyormuş gibiydi. Sonra ağır ağır ekledi. «Ama, efendim... gamma ışınları benimle zarar görebilecek kişi arasındaysa onu nasıl kurtarabilirim? Kendimi boş yere harcamış olmaz mıyım?»</p>

  <p class="block_15">«Evet, bu da var.» Bogert durum kendini çok ilgilendiriyor-muş gibi, «Sana ancak bir tek şey söyleyebilirim oğlum, o insanla aranda gamma ışınları olduğunu fark edersen yerinde kalabilirsin.»</p>

  <p class="block_15">Robotun çok rahatladığı belliydi. «Sağ olun, efendim. Benim çabalamamın hiçbir yararı olmaz. Öyle değil mi?»</p>

  <p class="block_15">«Evet, öyle. Ama tehlikeli bir radyasyon yoksa o zaman durum değişir.»</p>

  <p class="block_15">«Tabii, efendim. Buna emin olabilirsiniz.»</p>

  <p class="block_15">«Artık gidebilirsin. Kapının dışında bekleyen adam seni bölmene götürecek. Lütfen orada bekle.»</p>

  <p class="block_15">Robot dışarı çıktığında Bogert, Susan Calvin’e döndü. «Nasıl geçti, Susan?»</p>

  <p class="block_15">Kadın cansız bir sesle, «Çok iyi,» dedi.</p>

  <p class="block_15">«Esir-fiziği konusunda hızla birtakım sorular sorarsak Nestor 10’u yakalayabilir miyiz dersin?»</p>

  <p class="block_15">«Belki. Ama yine de kesin bir yol değil.» Dr. Calvin ellerini kucağına bırakmıştı. «Onun bizimle savaştığını unutma. Her zaman tetikte bekliyor. Nestor 10’u ancak daha üstün bir zekâ oyunuyla yenebiliriz. Biliyorsun ki bazı açılardan insanlardan çok daha hızlı düşünebiliyor.»</p>

  <p class="block_15">«Eh, biraz eğlenmek için bundan sonraki robotlara gamma ışınları konusunda birkaç soru soracağım. Dalga boyu sınırları konusunda örneğin.»</p>

  <p class="block_15">«Sakın ha!» Dr. Calvin hemen canlanmıştı. «Nestor 10 kolaylıkla bu konuda hiçbir bilgisi olmadığını söyleyebilir ve bundan sonraki test sırasında neler olabileceğini de sezer. Tek umudumuz o deney. Lütfen sana verdiğim soruları sor, Peter. İşe başka şeyleri karıştırma. Onlara gamma ışınlarıyla çalışıp çalışmadıklarını sormak bile tehlikeli olabilir. Bunu yaparken iyice kayıtsız görünmeye çalış.»</p>

  <p class="block_15">Bogert omzunu silkerek on beş numaralı robotu çağırmak için zile bastı.</p>

  <p class="block_15">Büyük Radyasyon Odası yine hazırdı. Robotlar önleri açık tahta bölmelerinde sabırla bekliyorlardı. Ne var ki iki yanlarındaki hücrelerin içlerini göremiyorlardı.</p>

  <p class="block_15">Dr. Calvin, Black’le son ayrıntıları gözden geçirirken General Kallner büyük bir mendille yavaşça alnını sildi.</p>

  <p class="block_15">Kadın. «Eminsiniz değil mi?» diye sordu. «Robotlar Alıştırma Odasından çıktıktan sonra birbirleriyle konuşma fırsatı bulamadılar?</p>

  <p class="block_15">Black ısrarla, «Kesinlikle eminim,» dedi. «Bir tek kelime bile konuşmadılar.»</p>

  <p class="block_15">«Sonra da uygun bölmelere kondular, öyle mi?»</p>

  <p class="block_15">«Evet. İşte, plan burada.»</p>

  <p class="block_15">Psikolog buna düşünceli bir tavırla baktı. «Hım...»</p>

  <p class="block_15">General onun omzunun üzerinden bir göz attı. «Neden böyle bir şeye gerek gördünüz, Dr. Calvin?»</p>

  <p class="block_15">«Daha önceki testlerde çok hafif bir aykırılık gösteren robotların dairenin bir yanına yerleştirilmelerini istedim. Bu kez ortada ben oturacağım. Özellikle o robotları gözlemek istiyorum.»</p>

  <p class="block_15">Bogert, «Orada sen mi oturacaksın...?» diye bağırdı.</p>

  <p class="block_15">Kadın ciddiyetle sordu. «Neden olmasın? Belki her şey bir anda olup bitecek. Bir başkasının temel gözlemci görevini yapmasına izin veremem. Sen gözlem bölmesinde olacaksın, Peter. Gözlerini dairenin diğer yanından ayırmamanı istiyorum. General Kallner, belki gözle yapılan izleme yeterli olmaz diye her robotun filme çekilmesini istedim. Filmler hazır oluncaya ve inceleninceye kadar robotlar yerlerinde kalmalılar. Hiçbiri gitmemeli ve bir başkasıyla yer değiştirmemeli. Anlaşıldı mı?»</p>

  <p class="block_15">«Evet.»</p>

  <p class="block_15">«Pekâlâ. Son denemeyi de yapalım bakalım.»</p>

  <p class="block_15">Susan Calvin iskemlede oturuyor, sessizce etrafına bakmıyordu. Yukarıdan bir cisim atıldı. Ama son anda uzanan bir güç ışını yüzünden yana doğru kaydı.</p>

  <p class="block_15">Ve bir tek robot yerinden fırlayarak iki adım attı.</p>

  <p class="block_15">Ve sonra durdu.</p>

  <p class="block_15">Dr. Calvin de ayağa kalkmıştı. Parmağıyla robotu işaret ederek, «Nestor 10 buraya gel,» diye bağırdı. «Buraya gel! BURAYA GEL!»</p>

  <p class="block_15">Robot ağır ağır ve istemeden bir adım daha attı. Psikolog, gözlerini ondan ayırmadan avaz avaz bağırıyordu. «Biri diğer robotları hemen buradan çıkarsın! Çabuk olun. Onları sakın tekrar içeri sokmayın!»</p>

  <p class="block_15">Bir yerlerde gürültü oldu. Sert ayaklar yere basarken ses ortalıkta yankılandı. Ama Dr. Calvin başını çevirip bakmadı bile.</p>

  <p class="block_15">Nestor 10 bir adım daha attı sonra bir adım daha. Tabii o Nestor 10’sa... Kadının otoriter davranışı yüzünden iki adım daha yaklaştı. Dr. Calvin’e üç metre kadar kala öfkeli bir sesle konuşmaya başladı. «Bana kaybolmam söylendi...» Durakladı. «İtaatsizlik etmemeliyim. Beni şu ana kadar bulamadılar... Şimdi başarısız olduğumu düşünecek... Böyle söyledi... Ama doğru değil... Ben güçlü ve zekiyim... Ve o efendi... zayıf... Hareketleri ağır...» Bir adım daha attı. Sonra madeni kollarından birini salladı.</p>

  <p class="block_15">Susan Calvin bu kolun ağırlığı altında ezildiğini hissederken boğazı sıkıştı ve bir çığlık attı.</p>

  <p class="block_15">Hayal meyal Nestor 10’un sözlerini duydu. «Beni kimse bulmamalı. Hiçbir efendi...» Şimdi o soğuk maden yığını kadının üzerine çullanmıştı. Psikolog robotun ağırlığı altında yere çökmeye başlıyordu.</p>

  <p class="block_15">Sonra garip metalik bir gürültü oldu. Dr. Calvin yere yuvarlandı ama sarsıntıyı hissetmedi bile. Gövdesinin üzerine ağır, ışıltılı bir kol uzanmış kımıldamadan duruyordu. Yanında yere serilmiş olan Nestor 10 da öyle.</p>

  <p class="block_15">Şimdi birileri kadının üzerine eğilmişti.</p>

  <p class="block_15">Gerald Black, «Yaralandınız mı, Dr. Calvin?» diye inledi.</p>

  <p class="block_15">Kadın başını bitkince, «Hayır,» der gibi salladı. Kolu üzerinden çekip onu ağır ağır kaldırdılar. Dr. Calvin, «Ne oldu?» diye sordu.</p>

  <p class="block_15">Black, «Salonu beş saniye gamma ışınlarıyla taradım. Ne olduğunu bilmiyorduk. Ancak son anda size saldırdığını kavrayabildik. Ondan sonra gamma alanından yararlanmaktan başka yapacak bir şey kalmamıştı. Nestor 10 hemen yere yığıldı ama siz bir zarar görmediniz. Bu bakımdan endişeniz olmasın.»</p>

  <p class="block_15">«Endişeli değilim...» Dr. Calvin bir an gözlerini kapayarak genç fizikçiye yaslandı. «O bana tam anlamıyla saldırmış sayılmaz. Nestor 10 aslında bunu başarmaya çalışıyordu ama Birinci Yasadan geri kalanlar onu hâlâ engelliyordu.»</p>

  <p class="block_15">Susan Calvin’le Peter Bogert, General Kallner’le ilk karşılaşmalarından iki hafta sonra toplantılarını yaptılar. Hiper Üste çalışmalar tekrar başlamış ambarlarındaki normal altmış iki NS-2 bulunan şilep yola çıkmıştı bile. İki haftalık gecikmeyi açıklamak için resmi bir rapor hazırlanmıştı. Hükümet kruvazörü iki robot uzmanını Dünya’ya götürmek için bekliyordu.</p>

  <p class="block_15">Kallner yine pırıl pırıl tören üniformasını giymişti. Uzmanların ellerini sıkarken beyaz eldivenleri parıldıyordu.</p>

  <p class="block_15">Calvin, «Tabii değiştirilmiş olan diğer Nestor’lar da parçalanacak» dedi.</p>

  <p class="block_15">«Evet, tabii. Artık normal robotlarla çalışacağız. Olmuyorsa çalışmaları robotsuz sürdüreceğiz.»</p>

  <p class="block_15">«İyi.»</p>

  <p class="block_15">«Yalnız bana bu işi nasıl yaptığınızı açıklamadınız.»</p>

  <p class="block_15">Dr. Calvin sinirli sinirli gülümsedi. «Ah, o mu? Planımın yararlı olacağını kesinlikle bilseydim her şeyi size önceden anlatırdım. Anlayacağınız Nestor 10’da üstünlük kompleksi vardı ve daha da artıyordu. Nestor 10 kendinin ve diğerlerinin insanlardan çok daha bilgili olduklarını düşünmekten hoşlanıyordu. Böyle düşünmek onun için gitgide daha önem kazanmaya başladı.</p>

  <p class="block_15">«Bunu biliyorduk. O yüzden bütün robotları önceden uyararak gamma ışınlarının onları öldüreceğini söyledik. Tabii doğruydu bu. Ayrıca robotlara gamma ışınlarının onlarla benim aramda olacağını açıkladık. Bu yüzden hiçbir robot yerinden kalkmadı. Nestor 10’un kurduğu mantığa göre, bu durumda bir insanı kurtarmaya çalışmak boşunaydı. Çünkü robotlar o insana erişemeden öleceklerdi.»</p>

  <p class="block_15">«Şey, evet. Dr. Calvin. Bunu anlıyorum. Ama Nestor 10 neden yerinden kalktı?»</p>

  <p class="block_15">«Ah! Sizin genç Bay Black’le ben aramızda anlaşmıştık. Anlayacağınız robotlarla aramdaki açıklığa dolan gamma ışınları değildi. Kızılötesi ışınlarıydı bunlar. Yani son derecede zararsız, sıradan ısı ışınları. Nestor 10’da onların zararsız kızılötesi ışınları olduğunu anladı ve diğerlerinin de bunu farkederek yardımıma koşacaklarını sandı. O yüzden yerinden fırladı. Yani Birinci Yasaya uyulacağını düşündü.</p>

  <p class="block_15">«Ancak bir saniye kadar sonra normal NS-2’lerin radyasyonu fark etmekle beraber bunun nasıl bir şey olduğunu anlayamayacaklarını anımsadı. Nestor 10 dalga uzunluklarını tanıyabiliyordu. Çünkü her şeyi Hiper-Üste öğrenmişti. Onu önemsiz insanlar eğitmişlerdi. Robot bunu hatırladığında onun için çok gurur kırıcı bir şey oldu. Normal robotlar hâlâ alanın öldürücü olduğuna inanıyorlardı. Çünkü biz böyle söylemiştik ve yalnızca Nestor 10 yalan söylediğimizi biliyordu.</p>

  <p class="block_15">«Tabii o an diğer robotların insanlardan daha bilgisiz olabileceklerini unuttu. Ya da anımsamak istemedi. İşte Nestor 10 o üstünlük duygusu yüzünden yakayı ele verdi. Hoşçakalın, general.»</p>

  <p class="block_1">&nbsp;</p>
</body>
</html>
