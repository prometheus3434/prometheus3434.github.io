<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_10" id="toc_id_10" xml:lang="tr">ARAYIŞ</h1>

  <p class="block_3">&nbsp;</p>

  <p class="block_3">&nbsp;</p>

  <p class="block_11" xml:lang="tr">Ch. P.’ın anısına</p>

  <p class="block_13">&nbsp;</p>

  <p class="block_14" xml:lang="tr">Ölünceye dek sadık ol.</p>

  <p class="block_15" xml:lang="tr">Apokalips 2,10</p>

  <p class="block_13">&nbsp;</p>

  <p class="block_14" xml:lang="tr">Bir maske takın bana!</p>

  <p class="block_15" xml:lang="tr">Dylan Thomas</p>

  <p class="block_3">&nbsp;</p>

  <p class="block_4" xml:lang="tr">DEDÉE öğleden sonra beni arayıp Johnny’nin iyi olmadığını söyledi, ben de hemen otele gittim. Birkaç günden beri Johnny’le Dédée, Lagrange sokağında bir otelin dördüncü katındaki bir odada kalıyorlar. Johnny’nin korkunç bir yokluk içinde olduğunu anlamam için odanın kapısını görmem yeterli oldu; pencere karanlık bir avluya bakıyor, öğlen saat birde bile gazete okumak ya da karşıdakinin yüzünü görebilmek için elektriği açmak gerekiyor. Havanın soğuk olmamasına karşın Johnny bir battaniyeye sarınmış, her tarafından sarımtırak kıtıkların fışkırdığı kirli bir koltuğun içine gömülmüş. Dédée yaşlanmış görünüyor, kırmızı giysisi de hiç yakışmamış; çakşırken, sahne ışıklarının altında giyilmesi gereken bir giysi bu, pıhtılaşmış kan gibi duruyor bu loş otel odasında.</p>

  <p class="block_4"><span class="calibre1" xml:lang="tr">“Arkadaşım Bruno nefes kokusu kadar sadıktır,” tüyerek selamladı beni Johnny ve dizlerini çenesine değinceye dek kendine doğru çekti. Dédée bana bir iskemle uzattı, ben de</span> <span class="calibre1" xml:lang="tr">bir Gauloises paketi çıkarttım. Cebimde bir rom şişesi vardı ancak olup biteni anlamadan onu çıkartmak istemiyordum. Sanırım beni en çok rahatsız eden, sinek pisliği dolu bir kordonun ucunda sallanan çıplak ampulün kör edici ışığıydı. Birkaç kez elimi gözlerime götürerek ona baktıktan sonra Dédée’ye sordum, acaba lambayı söndürüp pencereden içeri giren gün ışığıyla idare edemez miydik?</span></p>

  <p class="block_4" xml:lang="tr">Johnny sözlerimi ve hareketlerimi dalgın bir dikkatle izliyordu, sabit bir biçimde bakan ancak belli ki tümüyle başka şeyler düşünen bir kedi gibi. Sonunda Dédée ayağa kalktı ve ışığı kapattı. Geriye kalan gri ve kara gölgeler arasında birbirimizi daha iyi tanıyabildik. Johnny battaniyenin altından sıska ellerinden birini çıkarttığında elinin ılık pörsüklüğünü hissettim. O sırada Dédée neskafe hazırlayacağını söyledi. Hiç değilse bir kavanoz neskafeleri olduğunu öğrenmek beni sevindirdi. Eğer insanın bir kavanoz neskafesi varsa, bana göre yoksulluğun son kertesinde değildir, biraz daha dayanabilecek durumdadır.</p>

  <p class="block_4" xml:lang="tr">“Uzun zamandır görüşmüyorduk,” dedim Johnny’ye. “En az biraydın”</p>

  <p class="block_4"><span class="calibre1" xml:lang="tr">“Sen de zaman ölçmekten başka bir şey yapmazsın,” dedi bana kızarak. “Birinci, ikinci, üçüncü, yirmi birinci! Sen her şeye bir numara koyuyorsun. Bu da senin gibi. Neden öfkeli biliyor musun?</span> <span class="calibre1" xml:lang="tr">Çünkü</span> <span class="calibre1" xml:lang="tr">saksafonu kaybettim. Aslında haklı da öfkeli olmakta.”</span></p>

  <p class="block_4"><span class="calibre1" xml:lang="tr">“</span><span class="calibre1" xml:lang="tr">Peki</span> <span class="calibre1" xml:lang="tr">ama nasıl yaptın bu işi?” diye sordum ona, böyle bir</span> <span class="calibre1" xml:lang="tr">şeyi Johnny’ye sormamam gerektiğini bilerek.</span></p>

  <p class="block_4" xml:lang="tr">“Metroda,” dedi Johnny, “güvenli olması için onu oturduğum sıranın altına koymuştum. Onun bacaklarımın altında olduğunu bilerek yolculuk yapmak olağanüstüydü.”</p>

  <p class="block_4"><span class="calibre1" xml:lang="tr">“Otelin merdivenlerinden çıkarken farkına vardı,” dedi Dédée, hafif boğuk bir sesle. “Deli gibi otelden çıkıp</span> <span class="calibre1" xml:lang="tr">metrodakilere</span> <span class="calibre1" xml:lang="tr">ve polise haber vermek zorunda kaldım.”</span></p>

  <p class="block_4" xml:lang="tr">Bu sözleri izleyen sessizlikten tüm çabaların boşa gitmiş olduğunu anladım. Oysa Johnny kendine has gülüşüyle gülmeye başladı, dişlerinin ve dudaklarının gerisinden gelen bir gülüşle.</p>

  <p class="block_4" xml:lang="tr">“Zavallının biri ondan ses çıkartmaya çalışıyordur,” dedi. “Çaldığım en kötü saksafonlardan biriydi, Doc Rodriguez’in onu kullandığı belli oluyordu, borusu tümüyle çarpılmıştı. Çalgı olarak o kadar kötü değildi, fakat Rodriguez bir Stradivarius’u bile bozabilir, onu akort etmesi yeter.”</p>

  <p class="block_4" xml:lang="tr">“Başka bir saks bulamıyor musun?”</p>

  <p class="block_4" xml:lang="tr">“Biz de onu araştırıyoruz,” dedi Dédée. “Dediklerine göre Rory Friend’de varmış. İşin kötüsü Johnny’nin sözleşmesi...”</p>

  <p class="block_4" xml:lang="tr">“Sözleşme,” dedi Johnny, Dédée’nin sesini taklit ederek. “Ne olmuş sözleşmeye! Çalmam gerekiyor o kadar, benimse saksafonum yok, alacak param da yok, çocuklara gelince onlar da benimle aynı durumdalar.”</p>

  <p class="block_4"><span class="calibre1" xml:lang="tr">Son söylediği doğru değildi, üçümüz de biliyorduk bunu. Artık kimse Johnny’ye saksafon vermeye cesaret</span> <span class="calibre1" xml:lang="tr">edemiyordu çünkü ya yitiriyor ya da kırıyordu. Louis Rolling’in saksafonunu Bordeaux’da yitirdi, İngiltere turnesi için sözleşme imzaladığında Dédée’nin ona aldığı saksafonu tekmeleyerek ve çiğneyerek üç parçaya ayırdı. Kırdığı, yitirdiği, rehin verdiği saksafonların haddi hesabı yok.</span> <span class="calibre1" xml:lang="tr">Ve</span> <span class="calibre1" xml:lang="tr">tüm bu saksafonları ancak bir tanrının alto saks çalabileceği gibi çalıyordu, tanrıların lir ve flütten başka şeyler de çaldıklarını varsayarsak eğer.</span></p>

  <p class="block_4"><span class="calibre1" xml:lang="tr">“</span><span class="calibre1" xml:lang="tr">Ne zaman başlayacaksın Johnny?”</span></p>

  <p class="block_4" xml:lang="tr">“Bilmem. Sanırım bugün, değil mi Dédée?”</p>

  <p class="block_4" xml:lang="tr">“Hayır, öbür gün.”</p>

  <p class="block_4" xml:lang="tr">“Benden başka herkes tarihleri biliyor,” diye homurdandı Johnny, battaniyeyi kulaklarına kadar çekerek. “Bu akşam olduğuna yemin edebilirdim, bu öğleden sonra da prova yapmaya gidecektim.”</p>

  <p class="block_4" xml:lang="tr">“Ne fark ederdi,” dedi Dédée. “Önemli olan saksafonun olmaması.”</p>

  <p class="block_4"><span class="calibre1" xml:lang="tr">“Nasıl ne fark eder? Aynı şey değil. Öbür gün yarından sonra, yarınsa bugünden çok sonra. Bugünse şimdiden epey sonra, arkadaşım Bruno’yla oturup konuştuğumuz şimdide</span><span class="calibre1" xml:lang="tr">n; ben de zamanı unutabilseydim</span> <span class="calibre1" xml:lang="tr">ve sıcak bir şey içebilseydim kendimi çok daha iyi hissederdim.”</span></p>

  <p class="block_4" xml:lang="tr">“Biraz bekle, su kaynayacak.”</p>

  <p class="block_4"><span class="calibre1" xml:lang="tr">“Kaynamaktan gelen sıcaklıktan söz etmiyordum,” dedi Johnny. O zaman ben de cebimdeki rom şişesini çıkarttım ve sanki ışığı yakmışız gibi oldu, çünkü Johnny ağzını hayranlıkla ardına kadar açtı ve dişleri parlamaya başladı, öyle ki Dédée bile onu bu denli şaşkın ve mutlu görünce</span> <span class="calibre1" xml:lang="tr">gülmek zorunda kaldı. Romla neskafe hiç de kötü gitmiyordu, üçümüz de ikinci yudumlarımızla birlikte bir sigara yakınca kendimizi daha iyi hissettik. O sırada Johnny’nin konuştuğumuz konudan uzaklaşarak onu tanıdığımdan beri ilgi duyduğu bir konu olan zaman konusuna değinmeyi sürdürdüğünü gözlemledim. Onun gibi zamanla ilgili her şeyle böyle yakından uğraşan çok az adam gördüm. Bu bir kaçıklık, onun pek çok kaçıklığının içinde en kötüsü. Fakat o bu kaçıklığını pek az insanın karşı koyacağı bir incelikle anlatır. Cincinatti’de yaptığı bir prova geldi aklıma, bu Paris’e gelmesinden çok önce, kırk dokuz ya da elli yılındaydı.</span> <span class="calibre1" xml:lang="tr">Johnny o günlerde çok formdaydı, ben provaya yalnızca onu dinlemek için gitmiştim, onu ve Miles Davis’i. Hepsinin de içinden çalmak geliyordu, hepsi hoşnuttu, iyi giyinmişlerdi (bunu, belki de Johnny’nin şimdiki kılıksızlığıyla ve pisliğiyle tam bir zıtlık oluşturduğu için anımsıyorum), istekle çalıyorlardı, hiçbir sabırsızlık duymaksızın; kayıt sorumlusu, keyiflenmiş bir maymun gibi, penceresinin ardından el kol hareketleri yapıyordu. İşte tam o sırada, Johnny çalmanın mutluluğu içinde yitip gitmişken birdenbire durdu ve havaya doğru bir yumruk atarak, “bunu yarın çalıyorum,” dedi, çocuklar kalakalmalardı, İkisi ya da üçü birkaç nota daha çaldı, birden duramayan bir tren gibi, Johnny’yse elini alnına vuruyor ve aynı sözcükleri yineliyordu: “Bunu yarın çalmıştım, korkunç bir şey bu Miles, bunu yarın çalmıştım”, onu bu düşüncesinden hiç kimse</span> <span class="calibre1" xml:lang="tr">vazgeçiremedi ve ondan sonra her şey kötü gitti.</span> <span class="calibre1" xml:lang="tr">Johnny isteksiz çalıyor, bir an önce çıkıp gitmek istiyordu, (yine uyuşturucu almaya gidecek diyordu, hırsından ölen kayıt sorumlusu) yüzü kül rengi, sallanarak çıktığını gördüğümde bu durumun daha ne kadar süreceğini sordu bana.</span></p>

  <p class="block_4"><span class="calibre1" xml:lang="tr">“Sanırım</span> <span class="calibre1" xml:lang="tr">doktor</span> <span class="calibre1" xml:lang="tr">Bernard’ı çağıracağım,” dedi Dédée, yan gözle romunu yudumlayan Johnny’ye bakarak. “Ateşin var ve hiçbir şey yemiyorsun.”</span></p>

  <p class="block_4" xml:lang="tr">“Doktor Bernard zavallı bir aptal,” dedi Johnny bardağını yalayarak. “Bana aspirin verecek, sonra cazdan, örneğin Ray Noble’dan çok hoşlandığını söyleyecek. Nasıl biri anladın mı Bruno? Saksafonum olsaydı onu öyle bir müzikle karşılardım ki dört katın merdivenlerini de kıçının üstünde geri inmek zorunda kalırdı.”</p>

  <p class="block_4" xml:lang="tr">“Her neyse, aspirinleri alman hiç de kötü olmaz,” dedim yan gözle Dédée’ye bakarak. “İstersen ben çıkarken telefon ederim ona, böylece Dédée aşağı inmek zorunda kalmaz. Bak ne diyeceğim, şu sözleşme işi... Eğer öbür gün başlıyorsan, sanının bir şeyler yapılabilir. Ben de Rory Friend’den bir saksafon kopartmayı deneyebilirim. En kötü olasılıkla da... Yalnız biraz daha dikkatli olman gerekecek Johnny.”</p>

  <p class="block_4"><span class="calibre1" xml:lang="tr">“Bugün olmaz,” dedi Johnny rom şişesine bakarak. “Yarın, saks gelince. Dolayısıyla şimdi bunu konuşmamız gereksiz. Bruno, her geçen gün daha çok faikına varıyorum, zaman... Sanının müzik bu konuyu biraz anlamamı kolaylaştırıyor. Aslında tam olarak anlamak</span> <span class="calibre1" xml:lang="tr">değil, çünkü gerçek şu ki hiçbir şey anlamıyorum. Tek yaptığım, bir şeyler olduğunun faikına varmak. Düşlerdeki gibi, değil mi, her şeyin yitip gideceğinden kuşku duymaya başlıyorsun ve önce biraz korkuyorsun; fakat aynı zamanda hiç de emin değilsin ve belki de her şey değişiyor, tersyüz oluyor, birdenbire kendini nefis bir kızla yatarken buluyorsun, her şey tanrısal bir biçimde mükemmel.”</span></p>

  <p class="block_4"><span class="calibre1" xml:lang="tr">Dédée odanın bir köşesinde fincanları ve bardakları yıkıyor. Odada</span> <span class="calibre1" xml:lang="tr">akar sularının</span> <span class="calibre1" xml:lang="tr">bile olmadığını fark ettim; pembe çiçekli bir leğen ve bana mumyalanmış bir hayvanı anımsatan bir maşrapa görüyorum. Johnny, ağzının ortasına gelen battaniyenin altında konuşmayı sürdürüyor, o da mumyalanmış gibi duruyor, çenesine değen dizleri ve romla ateşin etkisi altında yavaş yavaş terlemeye başlayan kara ve parlak yüzüyle.</span></p>

  <p class="block_4"><span class="calibre1" xml:lang="tr">“Tüm bunlarla ilgili</span> <span class="calibre1" xml:lang="tr">birtakım şeyler okudum Bruno, ç</span><span class="calibre1" xml:lang="tr">ok garip ve aslında çok da zor... Biliyor musun, öyle sanıyorum ki müzik yardımcı oluyor. Anlamaya değil, çünkü aslında hiçbir şey anlamıyorum.” Eliyle alnını yumrukluyor. Kafası hindistancevizi gibi gürültü çıkartıyor. “Bunun içinde hiçbir şey yok Bruno, gerçekten hiçbir şey. Bu, ne bir şey düşünüyor ne de bir şey anlıyor.</span></p>

  <p class="block_4" xml:lang="tr">Doğrusunu istersen bana hiç de gerekli olmadı. Ben gözlerimin altındaki organlarımla anlamaya başlıyorum, ne kadar aşağı inersem de o kadar iyi anlıyorum. Fakat tam olarak anlamak değil bu, kabul ediyorum.”</p>

  <p class="block_4"><span class="calibre1" xml:lang="tr">“Ateşin yükselecek,” diye homurdandı Dédée odanın öteki</span> <span class="calibre1" xml:lang="tr">tarafından.</span></p>

  <p class="block_4" xml:lang="tr">“Sen çeneni kapat. Doğru söylüyorum Bruno. Hiçbir zaman hiçbir şey düşünmedim, yalnızca birdenbire neyi düşünmüş olduğumu fark ediyorum, ancak bu pek hoş değil, İnsanın bir şey düşünmüş olduğunu fark etmesi nasıl hoş olabilir ki? Burada söz konusu sen olmuşsun ya da başkası, bu hiç önemli değil. Ben, ben değilim. Yalnızca düşündüğümden yararlanıyorum, fakat her zaman düşündükten sonra, çekemediğim de bu zaten. Ah, ne zor bu, ne zor... Bir damla bile kalmadı mı?”</p>

  <p class="block_4"><span class="calibre1" xml:lang="tr">Geriye kalan son damla</span><span class="calibre1" xml:lang="tr">l</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">da verdim ona, tam Dédée’nin ışığı yeniden açtığı anda; artık oda neredeyse görülmüyordu. Johnny terlemeye başlamıştı ancak battaniyeyi de atmamıştı üstünden, zaman zaman irkiliyor ve altındaki koltuk çatırdıyordu.</span></p>

  <p class="block_4"><span class="calibre1" xml:lang="tr">“Çok küçükken fark ettim bunu, saksafon çalmayı öğrendikten sonra. Bizim evde her zaman müthiş bir dağınıklık olur, borç ve ipotekten başka şey konuşulmazdı. Sen ipotek nedir biliyor musun? Korkunç bir şey olmalı çünkü benim moruk ne zaman ipotek sözü etse annem saçını başını yolar, sonunda sille tokat birbirlerine girerlerdi. Ben o zamanlar on üç yaşındaydım...</span> <span class="calibre1" xml:lang="tr">fakat</span> <span class="calibre1" xml:lang="tr">bunları daha önce de dinlemiştin, değil mi?”</span></p>

  <p class="block_4" xml:lang="tr">Hem de nasıl dinledim; hem de nasıl denedim tüm bunları gerçeğe uygun bir biçimde anlatmayı Johnny’nin yaşamöyküsünde.</p>

  <p class="block_4"><span class="calibre1" xml:lang="tr">“Biliyor musun, bu yüzden evde zaman geçmek bilmez, aynı hırgür sürüp giderdi. Hele din konusu her şeyden</span> <span class="calibre1" xml:lang="tr">beter, tahmin bile edemezsin. Hoca bana bir saks bulduğunda, bulduğunu da görsen gülmekten ölürsün, sanırım hemen fark ettim. Müzik beni zamanın dışına çıkartıyordu, aslında bunu sözcüklerle ifade etmek zor. Tam olarak ne hissettiğimi bilmek istersen, sanırım müzik beni zamanın içine sokuyordu. Bu durumda şöyle düşünmek gerekir: söz konusu zamanın şeyle...</span> <span class="calibre1" xml:lang="tr">yani</span> <span class="calibre1" xml:lang="tr">diyelim ki bizimle bir ilgisi yok.”</span></p>

  <p class="block_4" xml:lang="tr">Johnny’nin yaşamını oluşturan bu sanrıları uzun zamandır bildiğim için onu dikkatle, ancak fazla kaygılanmaksızın dinliyorum. Asıl merak ettiğim Paris’te hangi yolla uyuşturucu elde etmiş olduğu. Bunu Dédée’ye sormalı, bu işte bir parmağı varsa bunu önlemeliyim. Johnny’nin sağlığı bu durumu daha fazla kaldırmaz. Uyuşturucuyla yoksulluk birlikte yürümüyor. Bu arada boşa giden müziğini düşünüyorum, diğer sanatçılara kıyasla şaşırtıcı üstünlüğünü ortaya koyacağı düzinelerce plak doldurabilir oysa. “Bunu yarın çalıyorum” bir anda anlam kazanıyor kafamda, çünkü Johnny her zaman yarın çalıyor, diğerleriyse geride kalıyorlar, bugünde kalıyorlar, oysa Johnny bugünü müziğinin ilk notalarında atlamış.</p>

  <p class="block_4"><span class="calibre1" xml:lang="tr">Bir caz eleştirmeni olarak sınırlı yeteneklerimin bilincindeyim, Johnny’nin kesik tümceleri, zamansız kızgınlıkları ve gözyaşlarıyla ilerlemeye çalıştığı düzeyin altında olduğumu fark ediyorum. Kendisini bir deha olarak görüyor olmam umurunda bile değil, yaptığı müziğin diğer arkadaşlarınınkine göre çok daha iyi olmasıyla hiçbir zaman böbürlenmemiş. O, saksafonuyla</span> <span class="calibre1" xml:lang="tr">yaratıcılığın başını çekiyor, bense onun vardığı sonuçlarla yetiniyorum, bunu düşünmek üzüyor beni. O ağız bense kulağım; böyle söylemek, o ağız bense şeyim...</span> <span class="calibre1" xml:lang="tr">demekten</span> <span class="calibre1" xml:lang="tr">daha iyi, doğal olarak. Tüm eleştiriler böyle değil mi, lezzetle, ısırmanın ve çiğnemenin zevkiyle başlanıyor işe. Johnny’nin ağzı bir kez daha kıpırdıyor, kocaman dili iştahla dudaklarından akan tükürükleri yalıyor. Elleriyle havada bir resim çiziyor.</span></p>

  <p class="block_4"><span class="calibre1" xml:lang="tr">“Bruno, eğer bir gün bunları yazabilirsen... Benim için değil, anlıyor musun, benim umurumda değil. Fakat çok güzel olur herhalde, çok güzel olacağını hissediyorum. Sana diyordum ki çocukken çalmaya başladığımda zamanın değiştiğini fark ettim. Bunu Jim’e anlattım, Jim herkesin aynı şeyi hissettiğini söyledi bana, kişi kendini soyutlayınca... Aynen böyle dedi bana, kişi kendini soyutlayınca. Fakat hayır, ben çalarken kendimi soyutlamıyorum. Yalnızca yer değiştiriyorum. Bir asansördeymişsin gibi, asansörde etraftakilerle konuşuyorsun, garip bir şey duymuyorsun, bu arada birinci kata, onuncu kata, yirmi birinci kata çıkıyorsun ve kent ayaklarının altında kalıyor, oysa sen girince başladığın tümceyi bitiriyorsun, ilk sözcüklerinle son sözcüklerin arasında elli iki kat var. Ben çalmaya başlayınca bir asansöre giriyor olduğumu fark ettim, fakat bu bir zaman asansörüydü, evet sana bunu böyle söyleyebilirim. Sanma ki ipoteği ya da dini unutuyordum.</span> <span class="calibre1" xml:lang="tr">Yalnızca o anlarda ipotek ve din kişinin üstünde taşımadığı bir giysi gibiydi; giysinin dolapta olduğunu</span> <span class="calibre1" xml:lang="tr">biliyorum fakat o anda bana giysinin varlığından söz etme, giysi onu giydiğim zaman var, ipotekle din de çalmayı durdurduğum an yeniden var oluyorlardı, annem saçları darmadağınık odaya giriyor ve bu şeytani müzikle başını şişirdiğimden yakınıyordu.”</span></p>

  <p class="block_4"><span class="calibre1" xml:lang="tr">Dédée</span> <span class="calibre1" xml:lang="tr">bir f</span><span class="calibre1" xml:lang="tr">i</span><span class="calibre1" xml:lang="tr">ncan neskafe daha getirdi, fakat Johnny üzgün üzgün boş bardağına bakıyor.</span></p>

  <p class="block_4"><span class="calibre1" xml:lang="tr">“Bu zaman konusu çok karmaşık, beni dört bir taraftan kuşatmış durumda. Yavaş yavaş zamanın giderek dolan bir çanta gibi olmadığını fark ediyorum. Demek istediğim şu: içine konulan gereçler değişse bile çantanın belli bir hacmi var, doldu mu doluyor. Bavulumu görüyor musun Bruno?</span> <span class="calibre1" xml:lang="tr">içine</span> <span class="calibre1" xml:lang="tr">iki takım elbise ve iki çift ayakkabı sığıyor.</span> <span class="calibre1" xml:lang="tr">Peki</span> <span class="calibre1" xml:lang="tr">şimdi onu boşalttığını varsayalım, sonra içine iki takım elbiseyi ve iki çift ayakkabıyı geri koymak istediğinde yalnızca bir takım elbisenin ve bir çift ayakkabının sığdığını fark ediyorsun. Fakat işin en ilginç yönü bu değil. İşin ilginç yönü bu bavulun içine bir mağaza dolusu takım elbise koyabileceğini fark etmen oluyor, yüzlerce takım elbise, benim bazen çalarken müziği zamanın içine koyduğum gibi. Müziği ve</span> <span class="calibre1" xml:lang="tr">metroda</span> <span class="calibre1" xml:lang="tr">yolculuk ederken düşündüklerimi.”</span></p>

  <p class="block_4" xml:lang="tr">“Metroda yolculuk ederken mi?”</p>

  <p class="block_4"><span class="calibre1" xml:lang="tr">“Be, evet, işin püf noktası da bu zaten,” dedi Johnny muzipçe. “Metro müthiş bir icat Bruno. Metroda giderken bavulun içine neler sığdırabileceğini fark ediyorsun. Belki de saksafonu</span> <span class="calibre1" xml:lang="tr">metroda</span> <span class="calibre1" xml:lang="tr">yitirmedim, belki de...”</span></p>

  <p class="block_4"><span class="calibre1" xml:lang="tr">Gülmeye başlıyor, öksürüyor, Dédée kaygıyla bakıyor</span> <span class="calibre1" xml:lang="tr">ona. Fakat o eliyle işaretler yapıyor, gülüyor, öksürüyor, hepsini birbirine karıştırarak bir maymun gibi kıpırdanıyor battaniyenin altında. Gözlerinden akan yaşları içiyor sürekli gülerek.</span></p>

  <p class="block_4"><span class="calibre1" xml:lang="tr">“Konuları karıştırmamak daha iyi olur,” diyor az sonra. “Onu yitirdim, o kadar. Fakat</span> <span class="calibre1" xml:lang="tr">metro</span> <span class="calibre1" xml:lang="tr">bavul konusunu bulmama yardımcı oldu. Bak, bir de esnek nesnelerde bir gariplik var, bunu çok iyi hissediyorum. Her şey esnek evlat. Sert gibi duran nesneler de esnek aslında...”</span></p>

  <p class="block_4" xml:lang="tr">Tüm dikkatini vererek düşünüyor.</p>

  <p class="block_4"><span class="calibre1" xml:lang="tr">“...</span> <span class="calibre1" xml:lang="tr">geç</span> <span class="calibre1" xml:lang="tr">kalmış bir esneklik,” diye ekliyor beklenmedik bir biçimde. Ben hayranlıkla onayladığımı belirten bir işaret yapıyorum. Bravo Johnny. Düşünemediğini söyleyen biri! Müthişsin Johnny. Şimdi söyleyecekleri gerçekten ilgimi çekiyor, o da bunu fark ederek her zamankinden de daha muzipçe bakıyor bana.</span></p>

  <p class="block_4" xml:lang="tr">“Öbür gün çalmam için bir saks bulabileceğini sanıyor musun Bruno?”</p>

  <p class="block_4" xml:lang="tr">“Evet, fakat dikkatli olman gerekecek.”</p>

  <p class="block_4" xml:lang="tr">“Tabii, dikkatli olmam gerekecek.”</p>

  <p class="block_4"><span class="calibre1" xml:lang="tr">“Bir aylık bir sözleşme,” diye anlatıyor zavallı Dédée. “Remy’nin</span> <span class="calibre1" xml:lang="tr">lokalinde</span> <span class="calibre1" xml:lang="tr">on beş gün, iki konser ve plakları. Ne kadar da yoluna girebilir işlerimiz.”</span></p>

  <p class="block_4"><span class="calibre1" xml:lang="tr">“Bir aylık bir sözleşme,” diye yineliyor Johnny, elini kolunu sallayarak. “Remy’nin</span> <span class="calibre1" xml:lang="tr">lokali</span><span class="calibre1" xml:lang="tr">, iki konser ve plaklar. Bebata-bop bop bop, şrr... Johnn</span><span class="calibre1" xml:lang="tr">y susadı, çok susadı. Bir de canı</span> <span class="calibre1" xml:lang="tr">sigara içmek istiyor, sigara, ah hem de nasıl.”</span></p>

  <p class="block_4"><span class="calibre1" xml:lang="tr">Ona bir paket Gauloises uzatıyorum, uyuşturucu istediğini</span> <span class="calibre1" xml:lang="tr">çok iyi bilmeme karşın. Gece oldu bile, koridordan birileri gelip geçiyor, Arapça konuşmalar ve bir şarkı duyuluyor. Dédée dışarı çıktı, herhalde akşam yemeği için bir şeyler alacaktı. Dizimde Johnny’nin elini hissediyorum.</span></p>

  <p class="block_4"><span class="calibre1" xml:lang="tr">“İyi kız, biliyor musun.</span> <span class="calibre1" xml:lang="tr">Fakat beni bıktırdı, bir süreden beri artık sevmiyorum onu, görmek bile istemiyorum. Gerçi beni hâlâ heyecanlandırıyor, arada bir, öyle bir aşk yapıyor ki, şey gibi...” İtalyanlar gibi parmaklarını birleştiriyor. “Fakat ondan kurtulmam ve New York’a dönmem gerek Bruno.”</span></p>

  <p class="block_4" xml:lang="tr">“Neden? Orada her şey buraya göre daha kötüydü. Yalnızca işlerin değil, tüm yaşamın demek istiyorum. Bana öyle geliyor ki burada daha çok arkadaşın var.”</p>

  <p class="block_4" xml:lang="tr">“Evet, sen varsın, Markiz var, kulüpteki çocuklar var... Hiç Markiz’le yattın mı Bruno?”</p>

  <p class="block_4" xml:lang="tr">“Hayır.”</p>

  <p class="block_4"><span class="calibre1" xml:lang="tr">“Öyle mi, bu çok... Fakat ben</span> <span class="calibre1" xml:lang="tr">metrodan</span> <span class="calibre1" xml:lang="tr">söz ediyordum, neden konu değiştiriyoruz bilmiyorum. Metro büyük bir buluş. Bir gün</span> <span class="calibre1" xml:lang="tr">metroda</span> <span class="calibre1" xml:lang="tr">bir şey hissetmeye başladım, sonra unuttum bunu... Fakat sonra, iki-üç gün sonra aynı şey yine oldu ve sonunda farkına vardım. Açıklaması kolay; kolay çünkü aslında gerçek açıklaması bu değil. Kısacası gerçek açıklamasını yapmak olanaksız. Metroya binmen ve başına gelmesini beklemen gerekir, gerçi öyle sanıyorum ki bu yalnız benim başıma geliyor. Bak, biraz şöyle... Fakat gerçekten Markiz’le yattın mı? Ona, odasının köşesinde, çok güzel bir lambanın yanında duran altın rengi tabureye çıkmasını söylemelisin, sonra da... Öf,</span> <span class="calibre1" xml:lang="tr">bu da geri geldi bile.”</span></p>

  <p class="block_4" xml:lang="tr">Dédée bir paketle giriyor ve Johnny’ye bakıyor.</p>

  <p class="block_4" xml:lang="tr">“Ateşin daha da yükselmiş. Doktora telefon ettim, saat onda gelecek. Sakin durmanı söyledi.”</p>

  <p class="block_4"><span class="calibre1" xml:lang="tr">“Tamam, kabul, fakat önce Bruno’ya</span> <span class="calibre1" xml:lang="tr">metroda</span> <span class="calibre1" xml:lang="tr">olanları anlatacağım. Geçen gün olanları iyice fark ettim. Annemi, sonra da Lan ve çocukları düşünmeye başladım; doğal olarak o anda bana öyle geliyordu ki eski mahallemde dolaşıyordum, o zamanki çocukların yüzlerini görüyordum. Bu, düşünmek değildi; sanırım sana pek çok kez düşünmeyi bilmediğimi söyledim; bir köşede durmuş düşündüklerimin gözlerimin önünden geçmelerini izliyorum, fakat gördüklerimi düşünmüyorum. Anlıyor musun? Jim diyor ki hepimiz öyleymişiz, genellikle (böyle diyor) insan bilinçli olarak düşünemezmiş. Diyelim ki doğru, öyleyse sorun şu: Ben</span> <span class="calibre1" xml:lang="tr">metroya</span> <span class="calibre1" xml:lang="tr">Saint-Michel durağında binmişt</span><span class="calibre1" xml:lang="tr">im, biner binmez Lan’ı ve çocukl</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">düşünmeye, mahalleyi görmeye başladım. Oturur oturmaz düşünmeye başladım onları. Fakat aynı zamanda</span> <span class="calibre1" xml:lang="tr">metroda</span> <span class="calibre1" xml:lang="tr">olduğumu fark ediyordum, aşağı yukarı bir dakika sonra Odeon’a vardığımızı, yolcuların inip bindiklerini gördüm. O zaman Lan’ı düşünmeyi sürdürdüm ve annemin alışverişten döndüğü zamanki durumunu gördüm, hepsini görmeye başladım, uzun zamandır hissetmediğim olağanüstü güzel bir biçimde onlarla birlikte olmaya başladım. Anılar her zaman iğrençtir fakat bu kez çocukları düşünmek ve onları görmek hoşuma gidiyordu. Sana gördüğüm her şeyi anlatmaya kalksam inanmazsın,</span> <span class="calibre1" xml:lang="tr">saatler sürer. Üstelik ayrıntılara da girmeden. Sözgelimi tek bir şey söyleyeceğim, Lan’ı yeşil bir elbiseyle görüyordum, bu elbiseyi Hamp’la birlikte çaldığım Kulüp 33’e gitmek için giyerdi. Elbiseyi görüyordum, fistoları, kurdeleleri, eteğinin kenarındaki süsü ve yakasıyla... Hepsini aynı anda görmüyordum, aslında Lan’ın elbisesinin etrafında dolanıyor, yavaş yavaş bakıyordum ona. Sonra Lan’ın ve çocukların yüzlerine baktım, daha sonra yan dairede oturan Mike’ı anımsadım; Mike bana Colorado’daki birtakım vahşi atları anlatmıştı, bu çiftlikte çalışmış, at terbiyecileri gibi göğsünü şişirerek konuşuyordu...”</span></p>

  <p class="block_4" xml:lang="tr">“Johnny,” dedi Dédée bulunduğu köşeden.</p>

  <p class="block_4" xml:lang="tr">“Dikkatini çekerim, sana tüm gördüklerimin ve düşündüklerimin yalnızca küçük bir parçasını anlatıyorum. Sana bu küçük parçayı anlatmaya başlayalı kaç dakika oldu?”</p>

  <p class="block_4" xml:lang="tr">“Bilmem, diyelim ki iki dakika.”</p>

  <p class="block_4"><span class="calibre1" xml:lang="tr">“Diyelim ki iki dakika,” diye yineliyor Johnny. “İki dakika ve sana yalnızca küçük bir parça anlattım o kadar. Sana çocukların yaptıkları her şeyi anlatsam, Hamp’ın</span> <i class="calibre2" xml:lang="tr">Save it, pretty mamma’yı</i> <span class="calibre1" xml:lang="tr">nasıl çaldığını; üstelik ben her notayı dinliyordum, anlıyor musun, her notayı, Hamp çabuk yorulan biri değildir</span> <span class="calibre1" xml:lang="tr">üstelik;</span> <span class="calibre1" xml:lang="tr">bir de sana annemin en uzun dualarından birini duyduğumu anlatsam, lahanalardan söz ediyordu, benim için ve babam için özür diliyor, bir de birtakım lahanalara değiniyordu... Evet, sana ayrıntılı olarak tüm bunları anlatsam iki dakikadan fazla sürer değil</span> <span class="calibre1" xml:lang="tr">mi Bruno?”</span></p>

  <p class="block_4" xml:lang="tr">“Eğer gerçekten tüm bunları dinlediysen ve gördüysen, on beş dakikadan fazla sürer,” dedim ona gülerek.</p>

  <p class="block_4"><span class="calibre1" xml:lang="tr">“On beş dakikadan fazla sürer değil mi Bruno? Öyleyse bana söyleyebilir misin nasıl oluyor da birdenbire</span> <span class="calibre1" xml:lang="tr">metronun</span> <span class="calibre1" xml:lang="tr">durduğunu hissederek annemden, Lan’dan ve tüm anlattıklarımdan sıyrılıyorum ve görüyorum ki Odeon’dan yalnızca bir buçuk dakika uzakta olan Saint-Germain-des-Prés durağındayız?”</span></p>

  <p class="block_4" xml:lang="tr">Johnny’nin söylediği şeyler beni hiçbir zaman fazla kaygılandırmaz, ancak şimdi, gözlerini de dikip bana bakınca, ürperdim.</p>

  <p class="block_4"><span class="calibre1" xml:lang="tr">“Senin zamanınla, bunun zamanıyla yalnızca bir buçuk dakika,” dedi Johnny hınçla. “Metro zamanıyla, benim saatimin zamanıyla da öyle, allah kahretsin. O halde, nasıl olur da ben on beş dakika düşünmüş olurum söyler misin Bruno? Bir buçuk dakika boyunca on beş dakika nasıl düşünülebilir? Sana yemin ederim ki o gün azıcık bile, bir küçük yaprakçık bile içmemiştim”; özür dileyen bir çocuk gibi ısrar ediyor. “Bu daha sonra da başıma geldi, şimdilerde her yerde başıma geliyor. Fakat”, korkarak ısrar ediyor, “yalnızca</span> <span class="calibre1" xml:lang="tr">metrodayken</span> <span class="calibre1" xml:lang="tr">fark ediyorum, çünkü metroyla yolculuk yapmak bir saatin içine girmek gibi. Duraklar dakika gibi anlıyor musun; sizin zamanınız, şimdinin zamanı bu; fakat ben biliyorum ki başka bir zaman daha var ve düşündüm, düşündüm ki...”</span></p>

  <p class="block_4"><span class="calibre1" xml:lang="tr">Elleriyle yüzünü kapatarak titriyor. Keşke çoktan çıkıp gitmiş olsaydım; şimdi Johnny’yi gücendirmeden nasıl</span> <span class="calibre1" xml:lang="tr">ayrılacağımı bilemiyorum, arkadaşlarına karşı müthiş alıngandır. Böyle devam ederse kendisi için kötü olacak, Dédée’yle yalnızken hiç değilse bu konulardan söz etmez.</span></p>

  <p class="block_4"><span class="calibre1" xml:lang="tr">“Bruno, o anlarda olduğu gibi yaşayabilseydim eğer, ya da müzik çaldığımda olduğu gibi, çünkü o anda da zaman değişiyor... Düşünebiliyor musun bir buçuk dakika içinde neler olabilirdi... Öyle olsaydı insan, yalnızca ben değil, bu da, sen de, bizim çocuklar da, yüz yıl yaşayabilirdik, eğer bu yöntemi çözseydik bin kez daha uzun yaşayabilirdik, oysa kolumuzdaki saatler yüzünden, dakikalar, yarınlar derken kaçırıyoruz bunu.” Elimden geldiğince gülümsüyorum, haklı olduğunu anlar gibi oluyorum; fakat onun kuşkulandığı şeyler ve benim onun kuşkularını sezişim, her zamanki gibi, sokağa çıkar çıkmaz, gündelik yaşama döner dönmez silinip gidecek. O anda Johnny’nin sözlerinin yalnızca yarı deli olmasından kaynaklanmadığından eminim, gerçek ellerinden kaçıp yerini Johnny’nin umuda dönüştürdüğü kaba bir öykünmeye bırakmıyor, bundan da eminim. Böyle anlarda Johnny’nin bana söylediği her şey (beş yıldan fazla bir zamandan beri Johnny bana ve diğerlerine bunlara benzer şeyler söylüyor) insanın daha sonra düşünürüm diye kendi kendisine söz vererek dinleyebileceği türden şeyler değil. Sokağa çıkar çıkmaz, bu sözleri Johnny değil de kişinin belleği yineleyince, hepsi esrardan doğan bir fanteziye, monoton bir didinmeye dönüşüyor, (başkaları da benzer şeyler söylüyorlar, her an başka tanıklar benzer ifadeler veriyorlar) ve hayranlık duygusundan sonra öfke duyuyor</span> <span class="calibre1" xml:lang="tr">insan; bense, Johnny benimle dalga geçmiş gibi hissediyorum kendimi. Fakat tüm bunlar her zaman ertesi gün oluyor, Johnny konuşurken değil; çünkü o konuşurken bir yerde bir şeyin boyun eğmek istediğini, bir ışığın yakılmayı beklediğini hissediyorum, ya da bir şeyi bükmek gerektiğini, arkasına destek koyarak ve sonuna dek çekiçle vurarak bir kütüğü ortasından büker gibi bükmek gerektiğini. Johnny’nin hiçbir şeye vuracak gücü yok artık, bense, ne hangi desteği koyacağını biliyorum, ne de hangi çekiçle vurmam gerektiğini.</span></p>

  <p class="block_4"><span class="calibre1" xml:lang="tr">Sonuç olarak sonunda odadan çıktım, fakat çıkmadan, gerçekleşmesi gereken olaylardan biri gerçekleşti - bu ya da buna benzer bir olay olmalıydı.</span> <span class="calibre1" xml:lang="tr">Dédée’ye veda ederken, sırtımı Johnny’ye dönmüştüm, bir şeyler olduğunu hissettim, Dédée’nin bakışlarından anladım bunu ve hızla arkaya dönerek (çünkü belki de Johnny’den biraz korkuyorum, benim kardeşim gibi olan bu melekten, benim meleğim gibi olan bu kardeşten) Johnny’nin aniden sarınmış olduğu battaniyeyi üstünden atmış olduğunu gördüm, ayakları havada, dizler çenesinde çırılçıplak oturuyordu koltukta, hem titreyerek hem gülerek, kırık dökük koltuğun üstünde baştan aşağı çırılçıplak.</span></p>

  <p class="block_4" xml:lang="tr">“Sıcak olmaya başladı,” dedi Johnny, “Bruno bak kaburgalarımın arasında ne güzel bir yara izi var.”</p>

  <p class="block_4"><span class="calibre1" xml:lang="tr">“Ört üstünü,” dedi Dédée, utanmış ve ne yapacağını şaşırmıştı. Birbirimizi yeterince tanıyoruz, çıplak bir adam da sonuç olarak yalnızca çıplak bir adamdır, fakat ne olursa olsun Dédée utanmıştı, ben de Johnny’nin</span> <span class="calibre1" xml:lang="tr">yaptığından etkilenmediğim izlenimini vermek için ne yapacağımı şaşırmıştım. O da bunu biliyordu, ayaklarını edepsizce havada tutarak, tüm dişlerini göstererek güldü; cinsel organı hayvanat bahçesindeki bir maymun gibi koltuğun kenarından sarkıyordu, bacaklarının derisindeki garip lekeler müthiş bir iğrenti yarattı bende. O sırada Dédée battaniyeyi kavrayarak hızla üstünü örttü Johnny’nin, o, mutlu bir biçimde gülerken.</span></p>

  <p class="block_4" xml:lang="tr">Belli belirsiz veda ettim onlara, ertesi gün yine geleceğimi söyleyerek; Dédée benimle birlikte kapıya gelip söyleyeceklerini Johnny duymasın diye kapıyı arkasından kapattı.</p>

  <p class="block_4" xml:lang="tr">“Belçika turnesinden döndüğümüzden beri bu durumda. Oysa her yerde öyle güzel çalmıştı ki ben de öyle mutluydum ki.”</p>

  <p class="block_4" xml:lang="tr">“Uyuşturucuyu nereden elde ettiğini çok merak ediyorum,” dedim, gözlerinin içine bakarak.</p>

  <p class="block_4" xml:lang="tr">“Bilmiyorum, şarap ve konyak aşağı yukarı hep içiyor. Uyuşturucu da aldı, ama oradakine göre daha az.”</p>

  <p class="block_4" xml:lang="tr">Orası dediği Baltimore ve New York, Bellevue psikiyatri kliniğinde geçirdiği üç ay ve Camarillo’da kaldığı uzun süre.</p>

  <p class="block_4" xml:lang="tr">“Johnny Belçika’da gerçekten iyi mi çaldı, Dédée?”</p>

  <p class="block_4"><span class="calibre1" xml:lang="tr">“</span><span class="calibre1" xml:lang="tr">Evet</span> <span class="calibre1" xml:lang="tr">Bruno, her zamankinden iyi bence. İnsanlar delirmiş gibiydi, orkestradaki çocuklar çok söylediler bunu bana. Johnny hiç beklemediğimiz bir anda her zaman yaptığı garip şeyleri de yapıyordu ama neyse ki seyircilere rastlamadı hiç. Sandım ki...</span> <span class="calibre1" xml:lang="tr">ama</span> <span class="calibre1" xml:lang="tr">görüyorsunuz, eskisinden</span> <span class="calibre1" xml:lang="tr">de beter şimdi.”</span></p>

  <p class="block_4" xml:lang="tr">“New York’tan da mı beter? Siz onu o yıllarda tanımadınız.” Dédée aptal değil, fakat erkeğinin kendisinden önceki yaşamını konuşmak hiçbir kadının hoşuna gitmez, ayrıca şimdi olanlara katlanmak zorunda, oysa daha önceki olaylar onun için sözde kalıyor. Ona bunu nasıl söyleyeceğimi bilemiyorum, aslında ona da tam güvenmiyorum, fakat sonunda karar verdim.</p>

  <p class="block_4" xml:lang="tr">“Öyle tahmin ediyorum ki parasız kaldınız.”</p>

  <p class="block_4" xml:lang="tr">“Öbür gün başlayacak sözleşme var elimizde,” dedi Dédée. “Plak doldurabileceğine, seyircilerin önüne çıkabileceğine inanıyor musunuz siz?”</p>

  <p class="block_4"><span class="calibre1" xml:lang="tr">“A, evet,” dedi Dédée, sorum onu biraz şaşırtmıştı. “Johnny her zamankinden de iyi çalabilir, eğer</span> <span class="calibre1" xml:lang="tr">doktor</span> <span class="calibre1" xml:lang="tr">Bernard gribini iyileştirirse. Önemli olan saksafon bulmak.”</span></p>

  <p class="block_4" xml:lang="tr">“Bununla ben ilgilenirim. Şunu alın Dédée. Yalnız... Johnny’nin bilmemesi daha iyi olur.”</p>

  <p class="block_4" xml:lang="tr">“Bruno...”</p>

  <p class="block_4" xml:lang="tr">Merdivenleri inmeye başlayarak ağzından çıkacak yararsız minnet sözcüklerine engel oldum. Aramıza dört-beş basamak girince söyleyeceklerimi söylemek daha kolay oldu.</p>

  <p class="block_4" xml:lang="tr">“Birinci konserden önce hiçbir biçimde uyuşturucu almaması gerekir. Bırakın biraz içki içsin fakat öteki için para vermeyin ona.”</p>

  <p class="block_4"><span class="calibre1" xml:lang="tr">Dédée yanıt vermedi, ellerinin paraları katlayıp katlayıp yok ettiğini gördüm. En azından Dédée’nin uyuşturucu</span> <span class="calibre1" xml:lang="tr">kullanmadığını biliyorum. Ancak korktuğu ya da sevdiği için Johnny’yle işbirliği yapabilir. Eğer Johnny Chicago’da gördüğüm gibi karşısında diz çöküp ağlayarak yalvarırsa... Fakat bu tehlikeyi de göze almak gerek, en azından yiyecek için ve ilaçlar için para olur ellerinde. Sokağa çıktığımda yağmurluğumun yakasını kaldırdım, yağmur çiselemeye başlamıştı, ciğerlerim ağrıyıncaya dek soluk alıp verdim; Paris bana temiz kokuyormuş, taze ekmek kokuyormuş gibi geldi. Johnny’nin odasının, battaniyenin altında terleyen bedeninin nasıl pis koktuğunu ancak şimdi fark ediyordum. Bir kadeh konyak içmek ve ağzımı yıkamak için bir kahveye girdim, kim bilir belki belleğimi de yıkamak istiyordum, ısrarla Johnny’nin sözlerini, öykülerini, benim görmediğim, aslında görmek de istemediğim şeyleri görme biçimini anımsayan belleğimi. Öbür günü düşünmeye başladım ve sanki bir rahatlama oldu, barın tezgâhından sağlam bir köprü uzandı geleceğe doğru.</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">İnsan bir şeyden emin olmazsa cankurtaran yeleği olarak kendine bazı görevler yaratmak, iki-üç gün sonra Markiz’in Johnny Carter’a uyuşturucu sağlayıp sağlamadığını kontrol etmemin görevim olduğunu düşünerek Montparnasse’taki küçük dairesine gittim.</span> <span class="calibre1" xml:lang="tr">Markiz gerçek bir markiz, uyuşturucu ve bu tür başka nedenlerden dolayı bir süre önce boşanmış olmalarına karşın, kendisine markiden kalan tonla parası var, Johnny’yle arasındaki arkadaşlık New York’ta başlamış,</span> <span class="calibre1" xml:lang="tr">herhalde Johnny’nin bir gecede ün kazandığı yıl; her şey birinin Johnny’ye onun stilini beğenen dört-beş genci bir araya getirme olanağı vermesiyle başlamıştı, böylece Johnny ilk olarak rahat rahat çalabilmiş ve dinleyenleri şaşkına çevirmişti. Neyse şimdi caz eleştirisi yapmanın sırası değil, konuyla ilgilenenler Johnny ve savaş sonrası beliren yeni caz türleri üzerine yazdığım kitabı okuyabilirler, fakat şu kadarını söyleyebilirim, kırk sekiz yık -elliye dek gidebiliriz- bir müzik patlamasına tanık oldu diyebiliriz, soğuk ve sessiz bir patlamaydı bu, her şey yerli yerinde kaldı, bağrış çağrış olmadı, oysa geleneklerin kabuğu bin parçaya bölünmüştü, gelenekleri savunanlar bile (orkestralarda ve seyirciler arasında) aslında eskisi gibi hissetmedikleri bir müziğe bağlı kalmayı bir gurur sorunu yaptılar. Çünkü</span> <span class="calibre1" xml:lang="tr">müzik dünyasında Johnny’nin alto saks çalışı duyulduktan sonra ondan öncekileri dinleyip mükemmel olduklarını düşünmeyi sürdürmek olanaksızdır; genel kanıya uymaktan ve bir tür boyun eğiş olarak tarihsel gelişmeyi öne sürüp ondan önceki sanatçıların da çok başarılı olduklarını ve</span> <i class="calibre2" xml:lang="tr">kendi dönemlerinde</i> <span class="calibre1" xml:lang="tr">başarılı olmayı sürdürdüklerini söylemekten başka çare yoktur, Johnny’nin ortaya çıkışıyla caz dünyasında bir sayfa kapanmıştır, öyle ki, geriye dönüş yoktur artık.</span></p>

  <p class="block_4"><span class="calibre1" xml:lang="tr">Müzikle ilgili her alanda müthiş keskin kulakları olan Markiz, Johnny’ye ve grubundaki çocuklara her zaman büyük hayranlık duymuştur. Kulüp 33 günlerinde onlara epey dolar vermiş olduğunu tahmin ediyorum; o zamanlar</span> <span class="calibre1" xml:lang="tr">eleştirmenlerin çoğu Johnny’nin plaklarına karşı çıkıyor, Johnny’nin cazını yozlaşmış</span> <span class="calibre1" xml:lang="tr">kriterlerle</span> <span class="calibre1" xml:lang="tr">ö</span><span class="calibre1" xml:lang="tr">lçüyorlardı. Herhalde yine aynı dönemde Markiz ara sıra Johnny’yle yatmaya ve onunla esrar içmeye başlamıştı. Onları çoğu kez kayıtlardan önce ya da konser aralarında birlikte gördüm, Johnny Markiz’in yanında çok mutlu görünüyordu, oysa başka bir sahnede ya da evinde Lan ve çocuklar onu bekliyorlardı. Johnny bir şey beklemek nedir, nasıl olur hiç bilmedi, onun için de birinin onu bekliyor olabileceğini düşünemez. Lan’ı nasıl bıraktığı, onu tümüyle betimlemeye yetebilir. Dört aylık bir ayrılıktan sonra (Lan’ın haberi olmadan iki müzisyenle birlikte bir uçağa atlayıp gitmişti) ona Roma’dan gönderdiği kartı gördüm. Kartın üstünde Johnny’nin çok hoşuna giden Romus ve Romulus vardı (plaklardan birinin adı da böyledir) ve şunlar yazılıydı: “Birçok aşk arasında yalnızım”, Johnny’nin her zaman okuduğu Dylon Thomas’ın şiirlerinden bir alıntıdır bu. Johnny’nin Amerika’daki</span> <span class="calibre1" xml:lang="tr">menajerleri</span><span class="calibre1" xml:lang="tr">, aldığı paraların bir bölümünü Lan’a vermişlerdi, Lan’sa aradan uzun zaman geçmeden Johnny’den kurtulmakla iyi bir iş yapmış olduğunu anlamıştı. Birinden, Markiz’in de Lan’a para vermiş olduğunu duymuştum, Lan’a paranın kimden geldiği söylenmemişti. Buna şaşırmadım çünkü Markiz akıl almaz ölçüde iyi bir insandır ve dünya görüşü küçük dairesinde konuklarını ağırlamasına benzer, mutfağında her zaman çörek bulunur, arkadaşları akın akın evine geldiklerinde çöreklerin üstünü donatarak sürekli ortaya getirir onları.</span></p>

  <p class="block_4"><span class="calibre1" xml:lang="tr">Markiz’i Marcel Gavoty ve Art Boucaya’yla birlikte buldum, onlar da tam Johnny’nin bir gün önce doldurduğu plaktan söz ediyorlardı. Beni gökten inen bir melekmişim gibi karşıladılar, Markiz yoruluncaya dek öpücüklere boğdu beni, çocuklar da ancak bir kontrbasçıya ve bir saksafoncuya yakışır biçimde alkışladılar. Bir koltuğun arkasına sığınarak elimden geldiğince kendimi savunmam gerekti, tüm bunlar Johnny’nin çaldığı olağanüstü saksafonu benim sağlamış olduğumu öğrenmiş olmalarından kaynaklanıyordu; geçen akşam Johnny bu saksafonla kayda girmiş ve nefis dört-beş parça çalmıştı. Markiz hemen Johnny’nin iğrenç bir sıçan olduğunu söyledi, bu iğrenç sıçan onunla kavgalı olduğundan (neden kavga ettiklerini söylemedi) saksafon alması için gerekli para çekini ancak tam anlamıyla özür dilerse elde edebileceğini biliyordu. Johnny de, doğal olarak, Paris’e döndüğünden beri özür dilemek istememişti -öyle anlaşılıyor ki iki ay önce Londra’da kavga etmişlerdi- böylece de hiç kimsenin körolası saksafonu</span> <span class="calibre1" xml:lang="tr">metroda</span> <span class="calibre1" xml:lang="tr">yitirdiğinden haberi olmamıştı, vb... Markiz konuşmaya başladığında insan acaba Dizzy stili diline mi yapışmış diye düşünür, çünkü konuşması en umulmadık ses perdelerinde yapılan bir dizi çeşitlemeye benzer, sonunda Markiz bacağına bir şaplak indirir ve ağzını olabildiğince açarak, onu ölesiye gıdıklıyorlarmışçasına gülmeye başlar. O zaman da Art Boucaya bana dünkü kayıtla ilgili bilgi verme olanağı buldu, ben zatürree olan karım yüzünden orada bulunamamıştım.</span></p>

  <p class="block_4"><span class="calibre1" xml:lang="tr">“Tica da aynı şeyi söyleyecektir,” dedi Art gülmekten iki büklüm</span> <span class="calibre1" xml:lang="tr">olan Markiz’i göstererek. “Plakl</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">dinlemeden nasıl bir şey olduğunu tahmin edemezsin Bruno. Eğer dün Tanrı yeryüzünde bulunsaydı, o lanet olası kayıt salonunda olurdu, ayrıca cehennem gibi de sıcaktı o salon.</span> <i class="calibre2" xml:lang="tr">Willow Tree</i><span class="calibre1" xml:lang="tr">’yi anımsıyor musun Marcel?”</span></p>

  <p class="block_4"><span class="calibre1" xml:lang="tr">“Anımsıyor muymuşum!” dedi Marcel. “Ne demek anımsıyor muyum?</span> <i class="calibre2" xml:lang="tr">Willow Tree</i> <span class="calibre1" xml:lang="tr">baştan aşağı içime işlemiş.”</span></p>

  <p class="block_4" xml:lang="tr">Tica bize viski-soda getirdi, rahatça oturduk söyleşmek için. Aslında dünkü kayıttan çok az söz ettik, çünkü bir müzisyen bu tür şeylerden söz edilemeyeceğini bilir, fakat söyledikleri beni umutlandırdı ve aldığım saksafonun belki de Johnny’ye şans getireceğini düşündüm. Diğer taraftan yeni doğan umutlarımı kıracak şeyler de anlattılar, örneğin Johnny iki kayıt arasında ayakkabılarını çıkartmış, stüdyoda çıplak ayak dolaşmıştı. Fakat aynı zamanda Markizle de barışmış, bu geceki konserinden önce bir kadeh içmek için ona uğrayacağına söz vermişti.</p>

  <p class="block_4"><span class="calibre1" xml:lang="tr">“Johnny’nin şimdi birlikte olduğu kızı tanıyor musun?” diye sordu Tica. Elimden geldiğince kısa bir betimleme yaptım ona, fakat Marcel Markiz’i çok eğlendiren ayrıntılar ve benzetmelerle Fransız tarzı tamamladı sözlerimi. Uyuşturucu konusuna hiç değinilmedi, oysa ben bu konuda öyle korkak oldum ki Tica’nın dairesindeki havada bile onu kokladım</span> <span class="calibre1" xml:lang="tr">sanki,</span> <span class="calibre1" xml:lang="tr">ayrıca bazen Johnny’de ve Art’ta fark ettiğim bir biçimde gülüyor Tica, bu gülüş uyuşturucu alışkanlığı olanları ele veriyor. Markizle</span> <span class="calibre1" xml:lang="tr">kavgalı olduğuna göre Johnny uyuşturucuyu nasıl buldu merak ediyorum; Dédée’ye duyduğum güveni ansızın yitiriyorum, zaten ona pek güvendiğim de söylenemezdi. Aslında bu kadınların hepsi aynı.</span></p>

  <p class="block_4"><span class="calibre1" xml:lang="tr">Onları yaklaştıran, onları kolaylıkla suç ortağı yapan bu yakınlığı biraz kıskanıyorum; benim ahlakçı dünyamdan -bunu itiraf etmeme gerek yok, beni tanıyan herkes ahlaki düzensizlikten ne denli nefret ettiğimi bilir- onları hasta melekler olarak görüyorum, sorumsuzlukları insanı sinirlendiriyor, ancak yapılan iyilikleri kendilerince ödüyorlar; Johnny plaklarıyla, Markiz cömertliğiyle. Tüm duygularımı söylemiyorum, oysa söylemeliyim: kıskanıyorum onları. Johnny’yi kıskanıyorum, öteki taraftaki Johnny’yi, hiç kimse bu öteki tarafın tam olarak ne olduğunu bilmiyor. Her şeyini kıskanıyorum, herkesin bıkıp usanmadan anlamaya çalıştığı acısı dışında; oysa bu acıda bile benim bilmediğim bir şeyin ışıltıları olmalı. Johnny’yi kıskanıyorum fakat aynı zamanda yeteneklerini kötü kullanarak kendisine zarar verdiği için, hareketti yaşamının gerektirdiği saçmalıkları aptalca yinelediği için kızıyorum da ona. Fakat öyle sanıyorum ki eğer Johnny yaşamını daha iyi yönlendirseydi, hiçbir şeyden, uyuşturucu</span> <span class="calibre1" xml:lang="tr">dahil</span><span class="calibre1" xml:lang="tr">, vazgeçmeden, ve eğer beş yıldan beri önünü görmeden uçan bu uçağı daha iyi kullansaydı, belki de çok kötü bir sonuca varacak, tümden delirecek ya da ölecekti; ne var ki o zaman deney sonrası dokunaklı monologlarında ve sonunu getiremediği büyüleyici deneyimlerinin öykülerinde aradığını bulmuş olacaktı.</span> <span class="calibre1" xml:lang="tr">Tüm bunları korkaklık duyguma sığınarak savunuyorum ve belki de, aslında, Johnny’nin bir an önce tükenmesini istiyorum, bin parçaya bölünerek parçalanan ve gökbilimcileri bir hafta boyu aptala çeviren bir yıldız gibi; daha sonra insan gidip uyur ve ertesi gün yeni bir yaşam başlar.</span></p>

  <p class="block_4" xml:lang="tr">Galiba Johnny tüm bu düşündüklerimi yüzümden okudu; çünkü içeri girer girmez neşeli bir biçimde selamladı beni ve neredeyse hemen gelip yanıma oturdu, Markiz’i öpüp kollarına alarak havada döndürdükten, onunla ve Art’la, herkesi çok keyiflendiren ses taklitleri üzerine kurulmuş bu tür ayrıntılı töreni gerçekleştirdikten sonra.</p>

  <p class="block_4" xml:lang="tr">“Bruno,” dedi Johnny en iyi kanepeye yerleşerek, “alet bir harika, dün ondan ne sesler çıkarttığımı bunlar söylesin sana. Tica’nın gözlerinden ampul büyüklüğünde yaşlar akıyordu, herhalde terziye borcu olduğundan değildi, ne dersin Tica?”</p>

  <p class="block_4" xml:lang="tr">Kayıtla ilgili daha başka ayrıntılar da duymak istiyordum fakat Johnny için övünmenin bu kadarı bile çoktu, hemen Marcel’le bu akşamki programdan söz etmeye başladı, sahneye çıkmak için giyecekleri parlak gri giysiler ikisine de çok yakışıyordu. Johnny gerçekten çok iyi, günlerdir fazla esrar içmediği belli oluyor; keyifle çalmak için gerekli dozajı tam tutturmuş olsa gerek. Tam bunları düşünürken Johnny eliyle sırtıma vuruyor ve bana doğru eğilerek,</p>

  <p class="block_4" xml:lang="tr">“Dédée geçen gün sana çok kötü davrandığımı anlattı,” diyor.</p>

  <p class="block_4" xml:lang="tr">“Boşver, unut gitsin.”</p>

  <p class="block_4"><span class="calibre1" xml:lang="tr">“Hayır, tersine çok iyi anımsıyorum.</span> <span class="calibre1" xml:lang="tr">Ve</span> <span class="calibre1" xml:lang="tr">bana sorarsan olağanüstü davrandım. Sana böyle davrandığım için memnun olman gerekir; başka hiç kimseye böyle yapmıyorum inan bana. Sana ne denli değer verdiğimin bir göstergesi bu. Birlikte bir yere gidip bir sürü şeyden söz etmemiz gerekiyor. Burada...” Alt dudağını küçümser bir biçimde büküyor, gülüyor, omuz silkiyor, kanepenin üstünde dans ediyor sanki. “Sevgili Bruno, Dédée gerçekten çok kötü davrandığımı söylüyor.”</span></p>

  <p class="block_4" xml:lang="tr">“Grip olmuştun, daha iyi inisin şimdi?”</p>

  <p class="block_4" xml:lang="tr">“Grip değildim. Doktor geldi ve hemen bana cazı çok sevdiğini, bir gece evine gidip plak dinlemem gerektiğini söylemeye başladı. Dédée ona para verdiğini anlattı.”</p>

  <p class="block_4" xml:lang="tr">“Eline para geçinceye dek idare etmeniz için. Bu akşamki durum nedir?”</p>

  <p class="block_4" xml:lang="tr">“İyi, içim çalma isteğiyle dolu, saks yanımda olsaydı hemen şimdi çalardım fakat Dédée inat etti, onu kendi eliyle tiyatroya getirecek. Nefis bir saks, dün onu çalarken onunla aşk yapıyormuşum gibi geldi bana. Durduğumda Tica’nın yüzünü görmeliydin. Acaba kıskandı mı Tica?”</p>

  <p class="block_4"><span class="calibre1" xml:lang="tr">Yine kahkahalarla güldüler, Johnny dairenin içinde sevincinden havalara zıplayarak koşmayı uygun gördü ve Art’la birlikte müziksiz dans ettiler, kaşlarını kaldırıp indirerek tempo tuttular. Johnny’yle Art’a sinirlenmek olanaksız, saçlarımızı bozdu diye rüzgâra kızmamız gibi olur bu. Tica, Marcel ve ben alçak sesle akşamki gösteri konusundaki izlenimlerimizden söz ettik. Marcel,</span> <span class="calibre1" xml:lang="tr">Johnny’nin Paris’e ilk geldiği 1951 yılındaki müthiş başarısını aynen yineleyeceğinden emin. Dünkü kayıttan sonra her şeyin iyi gideceğinden emin. Kendimi onun kadar rahat hissetmek isterdim, zaten ön sıralarda oturup konseri izlemekten başka bir şey gelmiyor elimden. En azından Johnny’nin Baltimore’daki o gece gibi uyuşturucu almamış olması beni rahatlatıyor. Tica’ya bunları söylediğim zaman denize düşmek üzere olan biri gibi elime sarıldı. Art ve Johnny piyanonun yanına gittiler, Art Johnny’ye yeni bir parça gösteriyor, Johnny kafasını sallayarak melodiyi mırıldanıyor. Üstlerinde gri takımları, ikisi de çok şık, yalnız son zamanlarda aldığı kilolar Johnny’yi biraz bozuyor.</span></p>

  <p class="block_4"><span class="calibre1" xml:lang="tr">Tica’yla Baltimore’daki geceden söz ettik, Johnny’nin ilk şiddetli krizini geçildiği gece. Konuşurken Tica’nın gözlerinin içine bakıyordum, beni anladığından, bir daha Johnny’ye boyun eğmeyeceğinden emin olmak istiyordum. Eğer Johnny fazla konyak içerse, ya da az bile olsa uyuşturucu alırsa konser tam bir fiyaskoyla sonuçlanır ve her şey boşa gider. Paris bir taşra gazinosuna benzemez, üstelik herkesin gözü Johnny’nin üstünde. Bunları düşünürken ağzımda kötü bir tat duyuyorum, öfke bu, ancak Johnny’ye ve başına gelen şeylere karşı değil daha çok kendime karşı ve onun çevresinde bulunanlara karşı, Maridz’e ve Marcel’e örneğin. Aslında hepimiz bir alay benciliz, Johnny’yle ilgilenmek bahanesiyle asıl yaptığımız kafamızdaki Johnny düşüncesini korumak, kendimizi Johnny’nin bize vereceği yeni zevklere</span> <span class="calibre1" xml:lang="tr">hazırlamak, diğerlerinin arasından seçerek yücelttiğimiz heykelin parlamasını sağlamak, her ne pahasına olursa olsun. Johnny’nin fiyaskosu benim kitabım için kötü olur (İngilizce ve İtalyanca çevirileri bugünlerde çıkacak), Johnny’ye gösterdiğim ilginin bir kısmı bu tür nedenlerden kaynaklanıyor. Art ve Marcel’in ekmek parası kazanmak için ona gereksinimleri var, peki ya Markiz, kim bilir Markiz ne görüyor Johnny’de yeteneğinin dışında.</span> <span class="calibre1" xml:lang="tr">Tüm bunların öteki Johnny’yle hiçbir bağlantısı yok, birdenbire farkına varıyorum, belki de Johnny bana bunu ifade etmek istiyordu, üstünden battaniyeyi atıp bir kurtçuk gibi çırılçıplak kaldığında, ne saksafonu, ne parası, ne de elbisesi var aslında, saplantı halinde zavallı aklının çözemediği birtakım şeyleri düşünüyor ve bu düşünceler yavaşça müziğinde dalgalanıyor, cildini okşuyor, onu bizlerin asla anlayamayacağı beklenmedik bir atılıma hazırlıyor.</span></p>

  <p class="block_4" xml:lang="tr">İnsan böyle şeyler düşünmeye başlayınca sonunda ağzında gerçekten kötü bir tat oluşuyor, ne kadar içten olursak olalım sonunda, Johnny Carter gibi bir insanın yanında ancak bir pislik olduğumuzu anlıyoruz; şimdi konyağını içmek için kanepeye oturmuş, alaycı bir biçimde bana bakan Johnny’nin yanında. Hepimizin Pleyel salonuna gitme zamanı geldi. Müzik gecenin geri kalan bölümünü kurtarsın hiç değilse, en kötü görevlerinden birini tamamlasın: aynanın karşısına güzel bir paravan koysun bizim için ve birkaç saat boyu haritadan silsin bizi.</p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Doğal olarak yarın</span> <i class="calibre2" xml:lang="tr">Jazz Hot’ta</i> <span class="calibre1" xml:lang="tr">bu geceki konserin öyküsünü yazacağım. Fakat aralarda dizlerimin üstünde karaladığım bu kısa notlarda bir eleştirmen olarak konuşmak, yani başkalarıyla kıyaslama yaparak Johnny’ye değer biçmek hiç içimden gelmiyor. Çok iyi biliyorum ki artık Johnny benim gözümde bir cazcı değil, caz yeteneği onun yalnızca dıştan görünüşü, herkes onu anlayabilir ve ona hayran kalabilir, oysa bu görünüş başka bir şey saklıyor ve benim için önemli olması gereken tek şey bu, çünkü belki Johnny için de önem taşıyan yalnızca bu.</span></p>

  <p class="block_4"><span class="calibre1" xml:lang="tr">Johnny’nin müziğini benliğimde hissederken bunları söylemem kolay. Ancak aradan zaman geçince... Neden onun gibi yapamayacağım, neden ben de başım önde kendimi duvara doğru fırlatıp atamayacağım? Gerçeği ifade etmek için kullandığım sözcükleri özenle gelecek zamana yerleştiriyorum, budala bir diyalektikten başka bir şey olmayan düşüncelerin ve kaygıların arkasına sığmıyorum. İnsan neden dua etmek için içgüdüsel olarak diz çökmek zorunda kalır, anlar gibi oluyorum. Pozisyon değiştirmek, ses tonunun değişmesinin, söylenilen sözcüklerin değişmesinin bir simgesi. Bu değişmeyi gözlemleme noktasına geldiğim zaman, az öncesine dek hiçbir nedene bağlı görünmeyen şeyler belli bir anlam kazanıyorlar, olağanüstü bir biçimde basitleşiyor ve aynı zamanda derinleşiyorlar. Dün kayıt salonunda Johnny ayakkabılarını çıkarttığında deli değildi, ne Marcel ne de Art anladılar bunu. O anda Johnny’nin, çıplak ayaklarının</span> <span class="calibre1" xml:lang="tr">tabanıyla yere değmeye gereksinimi vardı, kendini toprağa bağlı hissetmek için, çünkü müziği bu toprağı onaylıyor, ondan kaçmak istemiyor. Johnny’de bunu hissediyorum, o bir şeyden kaçmıyor, uyuşturucu kullananların çoğunun yaptığı gibi uyuşturucuyu bir kaçış aracı olarak görmüyor, müziğin arkasına sığınmak için saksafon çalmıyor, psikiyatri kliniklerinde haftalarca kalmasının nedeni katlanamadığı baskılardan korunmak değil. Ondaki en özgün nitelik olan stili, hiçbirine ihtiyaç duymadığı halde saçma isimlere layık görülen stili bile, Johnny’nin sanatının bir başka şeyin boşluğunu doldurmadığını kanıtlıyor. Johnny’nin on yıl önce oldukça yaygın olan</span> <i class="calibre2" xml:lang="tr">hot caz</i> <span class="calibre1" xml:lang="tr">türünü bırakmasının nedeni şiddetli bir biçimde cinsellik taşıyan bu türün ona göre çok pasif olmasıydı. Onun durumunda istek zevki bastırıyor ve bir yerde öldürüyor, çünkü isteği onun ileri gitmesini, bir şeyler araştırmasını gerektiriyor, geleneksel cazın kolay karşılaşmalarını önceden yadsıyarak. Sanırım bu yüzden</span> <i class="calibre2" xml:lang="tr">blues</i> <span class="calibre1" xml:lang="tr">Johnny’nin pek hoşuna gitmiyor, mazoşizm ve</span> <span class="calibre1" xml:lang="tr">nostalji</span> <span class="calibre1" xml:lang="tr">dolu</span> <i class="calibre2" xml:lang="tr">blues</i><span class="calibre1" xml:lang="tr">... Fakat tüm bunlardan kitabımda söz ettim, çabuk tatminlerden vazgeçmesinin Johnny’yi nasıl yeni bir tür hazırlamaya ittiğini gösterdim; şimdi Johnny ve diğer müzisyenler bu türü son olanaklarına dek geliştiriyorlar. Bu caz kolay cinselliğe ya da başka bir deyişle Wagner’variliğe dönmüyor, müziğin tümüyle özgür olduğu bağımsız bir düzleme koyuyor kendini, betimleyici yönü kaldırıldığında resim sanatının yalnızca özgür bir biçimde boyama sanatı olarak kalması gibi.</span> <span class="calibre1" xml:lang="tr">Böylece, cinsel tatminlere ve</span> <span class="calibre1" xml:lang="tr">nostaljilere</span> <span class="calibre1" xml:lang="tr">eğilimini tümüyle yitiren bir müziğin -bu müziği metafizik olarak adlandırabilmeyi isterim- sahibi olan Johnny, kendi kendisini tanımak, araştırmak, her gün elinden kaçıp giden gerçeği yakalamak için bu müziğe güveniyor. Biçenimdeki ikilem bu bence, saldırgan etkililiğinin nedeni de bu. Tatmin olması olanaksız olduğu için, sürekli batan bir iğneye, sonu olmayan bir yapıya benziyor; mutluluğu başarıya ulaşmak değil, araştırmalarını yinelemek, insanlığını yitirmeden yeteneklerini örneklemek.</span> <span class="calibre1" xml:lang="tr">Ve</span> <span class="calibre1" xml:lang="tr">çok iyi biliyorum ki Johnny, bu geceki gibi, müziğini yaratırken kendini ve benliğini yitirdiğinde hiçbir şeyden kaçmıyor. Birisiyle buluşmaya gitmek asla bir kaçış olamaz, randevu yerini her seferinde uzaklaştırsak bile; geride kalabileceklere gelince, Johnny onları görmezden geliyor ya da son derece küçümsüyor. Örneğin Markiz Johnny’nin yoksulluktan korktuğunu sanıyor, farkına varmıyor ki Johnny’nin tek korkusu ca</span><span class="calibre1" xml:lang="tr">nı</span> <span class="calibre1" xml:lang="tr">bir pirzola istediğinde onu çatalının ucunda bulamamak, ya da uykusu geldiğinde bir yatak bulamamak, ya da ona göre normal olarak cüzdanında yüz dolar olması gerektiğinde o yüz dola</span><span class="calibre1" xml:lang="tr">rı</span> <span class="calibre1" xml:lang="tr">bulamamak. Johnny bizim gibi soyutlamalardan oluşan bir dünyada yaşamıyor; onun için de müziğinin, bu gece dinlediğim hayran olunası müziğinin hiçbir soyut yönü yok. Çalarken neler ekip biçtiğinin sayımını ancak kendisi yapabilir, Johnny’yse büyük bir olasılıkla şimdi başka şeyler peşin</span><span class="calibre1" id="id_GoBack" xml:lang="tr">dedir, yeni düşüncelerin, yeni kaygıların içinde yitip gitmiştir.</span> <span class="calibre1" xml:lang="tr">Zaferleri bir düş gibidir; uyandığında, bir buçuk dakika süren on beş dakikalık süresinde gittiği uzak yerlerden alkışlar onu geri getirdiğinde unutur onları.</span></p>

  <p class="block_4"><span class="calibre1" xml:lang="tr">Fırtınanın ortasında bir paratonere bağlı yaşayıp da başımıza hiçbir şey gelmeyeceğini düşünmeye benzerdi. Dört-beş gün sonra Quartier Latin’deki</span> <i class="calibre2" xml:lang="tr">Dupont</i> <span class="calibre1" xml:lang="tr">kahvesinde Art Boucaya’ya rastladım, gözlerini devirerek bana kötü haberleri vermesi epey zaman aldı.</span> <span class="calibre1" xml:lang="tr">İlk anda, fesat olarak nitelendirmekten başka çare bulamadığım bir tatmin duydum, çok iyi biliyordum, bu dinginliğin uzun süremeyeceğini biliyordum; fakat daha sonra olayın etkilerini düşündüm ve Johnny’ye duyduğum sevgi midemi sancılandırdı; öyle ki Art bana olanları anlatırken iki kadeh konyak içiverdim, özet olarak anladığım kadarıyla Delaunay o gün yeni bir beşli sunmak için bir kayıt düzenlemişti, beşli başta Johnny olmak üzere Art, Marcel Gavoty ve Parisli iki çocuktan oluşuyordu; çok yetenekli olan bu çocukların biri piyano, öteki de bateri çalacaklardı.</span> <span class="calibre1" xml:lang="tr">Öğleden sonra üçte başlayacaklardı çalmaya; tüm öğleden sonra ve gecenin bir bölümü boyunca ısınıp kayıt için bir şeyler çıkartacak kıvama gelmeleri düşünülmüştü. Oysa ne oluyor? Johnny ancak saat beşte çıkageliyor. Delaunay sabırsızlıktan patlamak üzereyken; bir koltuğa çökerek kendini iyi hissetmediğini, çocukların gününü berbat etmemek için geldiğini, fakat canının hiç saksafon çalmak istemediğini söylüyor.</span></p>

  <p class="block_4"><span class="calibre1" xml:lang="tr">“Marcel ve ben biraz dinlenmesi için onu ikna etmeye çalıştık, fakat o rastladığı ceset külü dolu kavanozlarla</span> <span class="calibre1" xml:lang="tr">kaplı birtakım alanlardan söz etmekten başka bir şey yapmıyordu, yarım saat kavanozlardan söz etti. Sonunda parktan topladığı bir sürü kuru yaprak çıkartmaya başladı cebinden. Stüdyo bahçeye dönmüştü, İşçiler karmakarışık suratlarla oraya buraya gidip geliyorlardı, üstelik tüm bunlar hiçbir kayıt yapılmaksızın oluyordu; düşünsene kayıt teknisyeni üç saattir kabinin içinde hiçbir şey yapmadan sigara içiyordu; Paris gibi yerde olacak şey değil bu.</span></p>

  <p class="block_4"><span class="calibre1" xml:lang="tr">“Sonunda Marcel, Johnny’yi en iyisinin bir şeyler denemek olacağına inandırdı, ikisi birlikte çalmaya başladılar, biz de uzaktan izliyorduk onları, daha çok boş oturmaktan sıkılmış olduğumuz için. Uzun süreden beri Johnny’nin sağ kolunda bir tür kasılma olduğunu fark etmiştim, çalmaya başlaması görülecek bir şeydi yemin ederim. Yüzü kül rengi olmuştu inan bana, arada bir ürperiyordu</span> <span class="calibre1" xml:lang="tr">sanki,</span> <span class="calibre1" xml:lang="tr">her an yere yığılıp kalmasını bekliyordum. Tam o sırada bağırdı, hepimize tek tek, uzun uzun baktı ve Âmo</span><i class="calibre2" xml:lang="tr">rous’u</i> <span class="calibre1" xml:lang="tr">çalmaya başlamak için ne beklediğimizi sordu. Biliyo</span><span class="calibre1" xml:lang="tr">rsun, Alamo’nun teması. İyi, Del</span><span class="calibre1" xml:lang="tr">aunay teknisyenine bir işaret yapıyor, hepimiz olabildiğince iyi bir biçimde girişiyoruz parçaya, Johnny bacaklarını açıyor, sallanan bir gemideymiş gibi ve yemin ederim şimdiye dek hiç duymadığım bir biçimde çalmaya başlıyor. Üç dakika sürüyor bu, sonra birdenbire bu tanrısal uyumu bozabilecek nitelikte bir ses çıkartıyor ve bizi yarı yolda bırakarak köşesine çekiliyor, biz de elimizden geldiğince bitiriyoruz parçayı.</span></p>

  <p class="block_4"><span class="calibre1" xml:lang="tr">“Öykünün en kötü bölümü şimdi başlıyor, parçayı bitirdiğimizde Johnny her şeyin şeytani bir biçimde geçtiğini ve bu kaydı yok saymamız gerektiğini söyledi. Doğal olarak ne Delaunay ne de biz onu ciddiye aldık; çünkü tüm kusurlarına karşın Johnny’nin solosu her gün dinlediklerimden bin kat daha değerliydi. Apayrı bir şey bu, sana anlatamayacağım bir şey... Dinleyince görürsün, tahmin edersin ki ne Delaunay ne de teknisyenler kaydı yok etmeyi düşünüyorlar. Fakat Johnny deli gibi ısrar ediyordu, eğer plak silinmediyse kayıt</span> <span class="calibre1" xml:lang="tr">kahininin</span> <span class="calibre1" xml:lang="tr">camlarını kırmakla tehdit ediyordu bizi. Sonunda kayıt sorumlusu ona herhangi bir şey göstererek ikna olmasını sağladı, o zaman Johnny</span> <i class="calibre2" xml:lang="tr">Streptomicyne’i</i> <span class="calibre1" xml:lang="tr">kaydetmemizi önerdi. Bu parça hem daha iyi hem de daha kötü oldu, söylemek istediğim şu: kusursuz, yusyuvarlak bir plak fakat Johnny’nin</span> <i class="calibre2" xml:lang="tr">Amorous’la</i> <span class="calibre1" xml:lang="tr">çaldığı o inanılmaz şey yok bunda.”</span></p>

  <p class="block_4" xml:lang="tr">Art içini çekerek birasını bitirdi ve karanlık bir ifadeyle bana baktı. Ona Johnny’nin daha sonra ne yaptığını sordum; kuru yapraklar ve kül kavanozlarıyla dolu alanlarla ilgili öykülerle hepsinin kafasını ütüledikten sonra, artık çalmak istemediğini bildirip sendeleyerek stüdyodan çıktığını söyledi. Marcel elinden saksafonunu almış, onu yine yitirmesin, tekmelemesin diye, sonra da Fransız çocuklardan birinin yardımıyla oteline bırakmışlar Johnny’yi.</p>

  <p class="block_4"><span class="calibre1" xml:lang="tr">Hemen onu görmeye gitmekten başka ne yapabilirim? Fakat ne olursa olsun bu ziyareti yarına bıraktım. Ertesi</span> <span class="calibre1" xml:lang="tr">sabah da Johnny’yi</span> <i class="calibre2" xml:lang="tr">Le Figaro’nun</i> <span class="calibre1" xml:lang="tr">sütunlarında gördüm; denilene göre Johnny o gece kaldığı oteldeki odasını ateşe vermiş sonra da çırılçıplak koridorlarda koşarak dışarı çıkmıştı. O da, Dédée de olayı yara almadan atlatmışlardı, ancak Johnny hastanede kontrol altındaydı. İyileşmekte olan karımı oyalamak için ona gazetedeki haberi gösterdim ve hemen hastaneye gittim, ancak basın kartım hiçbir işe yaramadı. Öğrenebildiğim tek şey Johnny’nin sayıklamakta olduğu ve on kişiyi delirtmeye yetecek ölçüde esrar içmiş olduğu haberiydi. Zavallı Dédée ona karşı gelememiş, uyuşturucu almasını engelleyememişti; Johnny’nin tüm kadınları sonunda onun suç ortağı olurlar, ayrıca yüzde yüz eminim ki uyuşturucuyu da ona Markiz sağladı.</span></p>

  <p class="block_4"><span class="calibre1" xml:lang="tr">Sonunda hiç zaman yitirmeden Delaunay’ın evine gittim, bir an önce bana</span> <i class="calibre2" xml:lang="tr">Amorous</i><span class="calibre1" xml:lang="tr">’u dinletmesini istemek için. Belki de</span> <i class="calibre2" xml:lang="tr">Amorous</i> <span class="calibre1" xml:lang="tr">zavallı Johnny’nin vasiyetnamesi olacaktı; bu durumda da mesleki görevim...</span></p>

  <p class="block_3">&nbsp;</p>

  <p class="block_4" xml:lang="tr">Fakat hayır, henüz değil. Beş gün sonra Dédée beni aradı ve Johnny’nin çok daha iyi olduğunu, beni görmek istediğini söyledi. Dédée’ye sitem etmemeyi yeğledim, çünkü hem boşuna zaman yitirecektim, hem de zavallının sesi çok kötü geliyordu. Hemen geleceğime söz verdim ve Johnny iyileşince belki taşra kentlerinde bir turne düzenlenebileceğini söyledim. Telefonu kapatırken Dédée ağlamaya başlamıştı.</p>

  <p class="block_4"><span class="calibre1" xml:lang="tr">Johnny yatağında oturuyor, odadaki diğer iki hastanın o</span> <span class="calibre1" xml:lang="tr">sırada uyuyor olması büyük bir şans. Ağzımı açıp bir şey söylemeye fırsat bulamadan Johnny koca elleriyle kafamı yakalayarak beni alnımdan ve yanaklarımdan ısrarla</span> <span class="calibre1" xml:lang="tr">ö</span><span class="calibre1" xml:lang="tr">ptü. Korkunç zayıflamıştı, bana iştahlı olduğunu ve kendisine çok yemek verdiklerini söylemesine karşın. Şimdilik onu en çok kaygılandıran, çocuklar hakkında kötü konuşuyorlar mı, geçirmiş olduğu kriz başkalarına zarar verdi mi gibi konulardı. Onu yanıtlamam neredeyse faydasız; çünkü konserlerin iptal edildiğini, Art’ın, Marcel’in ve diğerlerinin işlerinin bozulduğunu çok iyi biliyor, bu arada bir gelişmenin, her şeyi yoluna sokacak bir gelişmenin olduğuna inanıyormuş gibi soruyor bunları bana. Ancak beni kandıramıyor, çünkü tüm bunların altında olağanüstü aldırmazlığı yatıyor; her şeyin yerle bir olması Johnny’nin umurunda değil, bunu anlayabilecek kadar tanıyorum onu.</span></p>

  <p class="block_4" xml:lang="tr">“Sana ne söylememi istiyorsun Johnny? Her şey çok daha iyi olabilirdi, ancak senin öyle bir yeteneğin var ki, her şeyi bozuyorsun.”</p>

  <p class="block_4"><span class="calibre1" xml:lang="tr">“Doğru, bunu yadsıyamam,” dedi Johnny yorgun bir</span> <span class="calibre1" xml:lang="tr">ifadeyle</span><span class="calibre1" xml:lang="tr">. “Tüm bunlar kül kavanozları yüzünden.”</span></p>

  <p class="block_4"><span class="calibre1" xml:lang="tr">Aklıma Art’ın sözleri geldi, Johnny’nin yüzüne bakakaldım. “Kül kavanozlarıyla kaplı alanlar Bruno. Görünmeyen yığınlarca kül kavanozu, kocaman bir alana gömülmüş, ben bu alanda yürüyordum, arada bir ayaklarım bir şeye takılıyordu. Düş gördüğümü söyleyeceksin değil mi? Bak dinle, şöyleydi: Arada bir ayaklarım bir kül kavanozuna takılıyordu, sonunda tüm</span> <span class="calibre1" xml:lang="tr">alanın kül kavanozlarıyla kaplı olduğunu faik ettim, her kül kavanozunun içinde bir cesedin külleri vardı. O zaman yere çömeldiğimi anımsıyorum, tırnaklarımla toprağı kazmaya başladım kül kavanozlarından biri iyice ortaya çıkıncaya dek.</span> <span class="calibre1" xml:lang="tr">Evet</span> <span class="calibre1" xml:lang="tr">anımsıyorum, şöyle düşündüğümü anımsıyorum: ‘Bu herhalde boş çünkü bu benimki olacak.’ Oysa hayır, gri bir toz vardı içinde, ötekileri görmedim ama onların da içinde bu gri tozdan olduğunu çok iyi biliyordum. O halde... İşte sanırım o zaman</span> <i class="calibre2" xml:lang="tr">Amorous</i><span class="calibre1" xml:lang="tr">’u kaydetmeye başladık.”</span></p>

  <p class="block_4" xml:lang="tr">Ona belli etmeden derecesinin yazılı olduğu çizelgeye göz attım. Ateşi normal, nasıl olur? Genç bir doktor kapıdan kafasını uzattı, başıyla bana selam verdi, Johnny’ye de cesaret verici bir işaret yaptı, kibar ve sportmence bir işaretti bu. Oysa Johnny ona yanıt vermedi bile, doktor içeri girmeden gittikten sonra Johnny’nin yumruklarını sıkmış olduğunu gördüm.</p>

  <p class="block_4"><span class="calibre1" xml:lang="tr">“Bunu hiç anlayamayacaklar,” dedi bana. “Tüy takmış maymun gibiler, Kansas konservatuvarındaki, Chopin çaldıklarını sanan kızlar gibi. Dinle Bruno, Camarillo’da beni üç hastayla birlikte aynı odaya koymuşlardı, sabahları odaya yeni yıkanmış, ak- pak, sevimli bir stajyer doktor giriyordu. Kleenex’le Tampax’ın birleşmesinden doğmuştu</span> <span class="calibre1" xml:lang="tr">sanki,</span> <span class="calibre1" xml:lang="tr">inan bana. Koca bir budalaydı, yanıma oturur, yüreklendirici sözcükler söylerdi bana; oysa ben artık ne Lan’ı ne başkasını düşünüyor, yalnızca ölmek istiyordum. En kötüsü de adamın ona dikkat etmiyorum diye alınmasıydı. Temiz yüzüne, itinayla taranmış</span> <span class="calibre1" xml:lang="tr">saçlarına ve bakımlı tırnaklarına hayran olup yatağımda oturarak onu dinlememi bekliyordu galiba; Lourdes’a gidip bastonlarını atarak havalara sıçrayan sakatlar gibi iyileşeceğimi sanıyordu...</span></p>

  <p class="block_4"><span class="calibre1" xml:lang="tr">“İşte bu adam ve Camarillo’daki tüm öteki adamlar inanmışlardı. Neye inanmışlardı, bilmek istiyor musun? Ben bilmiyorum, yemin ederim, fakat inanmışlardı. Herhalde kendilerine, diplomalarına, değerlerine. Hayır, tam olarak ifade edemiyorum. Bazıları alçakgönüllüydü, kendilerini yanılmaz sanmıyorlardı. Fakat en alçakgönüllüsü bile kendinden emindi. Beni en çok sinirlendiren de buydu Bruno,</span> <i class="calibre2" xml:lang="tr">kendilerinden emin olmaları.</i> <span class="calibre1" xml:lang="tr">Neden emindiler söyler misin bana, oysa öteki tarafta ben, başında bin türlü dert olan zavallı ben, her şeyin bir pelteye benzediğini, etraftaki her şeyin titrediğini hissedecek kadar bilinç sahibiydim; biraz dikkat etmek, biraz oturup kulak vermek, susup dinlemek yetiyordu delikleri bulmak için. Kapıdaki, yataktaki delikleri. Elimizdeki, gazetedeki, zamandaki, havadaki delikleri; her şey delik dolu, sünger gibi, kendi kendisini süzen bir süzgeç gibi... Fakat onlar Amerikan bilimiydi, anlıyor musun Bruno? Beyaz gömlekleri onları deliklerden koruyordu; hiçbir şey görmüyorlardı, başkaları tarafından önceden görülmüş olanı kabul ediyorlar ve gördüklerini sanıyorlardı. Ve delikleri göremiyorlardı doğal</span> <span class="calibre1" xml:lang="tr">olarak,</span> <span class="calibre1" xml:lang="tr">ve kendilerinden çok emindiler, reçetelerine, iğnelerine, lanet olası psikanalizlerine, ‘sigara içmeyin’, ‘içki içmeyin’lerine tümüyle inanmışlardı... Ah, ordan defolup</span> <span class="calibre1" xml:lang="tr">gitmek, bir trene atlamak, her şeyin nasıl arkaya doğru gittiğini, parçalandığını görmek camdan; arkaya bakıp uzaklaşmasını izlediğinde manzaranın nasıl parçalandığını hiç gördün mü bilmiyorum...” Gauloises içiyoruz. Johnny’nin biraz konyak ve sekiz-on sigara içmesine izin vermişler. Fakat belli ki bedeni içiyor sigarayı, kendisi başka bir yerde, karanlık kuyudan çıkmak istemiyormuş gibi neredeyse. Son günlerde neler gördü, neler hissetti merak ediyorum. Onu heyecanlandırmak istemiyorum, ama kendiliğinden konuşmaya başlasa... Sessizce sigaralarımızı içiyoruz, arada bir Johnny kolunu uzatıp parmaklarını yüzümde gezdiriyor, kim olduğumu anlamak istermişçesine. Daha sonra kol saatiyle oynuyor, sevgiyle bakıyor bana.</span></p>

  <p class="block_4"><span class="calibre1" xml:lang="tr">“Olay şu: aslında kendilerini bilgin sanıyorlar,” diyor ansızın. “Bir sürü kitabı bir araya getirerek okuyup yuttukları için kendilerini bilgin sanıyorlar. İçimden gülmek geliyor çünkü sonuç olarak hepsi de çok iyi çocuklar, öğrendikleri ve yaptıkları şeylerin çok derin ve zor olduğuna inanmış olarak yaşıyorlar. Bir sirkte de böyledir Bruno, aramızda da. İnsanlar bazı şeyleri, yapılabilmesi en zor şey olarak görürler, onun için de trapezcileri ya da beni alkışlarlar. Ne sanıyor bu insanlar anlamıyorum, iyi çalmak için bir müzisyenin kendini parçaladığını mı, yoksa bir trapezcinin her atlayışta kaslarını incittiğini mi? Oysa gerçekte zor şeyler bambaşka, insanların her an yapabildiklerini sandıkları şeyler bunlar. Örneğin bir köpeğe ya da bir kediye bakmak</span> <span class="calibre1" xml:lang="tr">ve onları anlamak. Zorluk, büyük zorluk bunlar işte. Dün gece şu küçük aynada kendime bakmak geldi aklıma, yemin ederim sana öyle zor oldu ki, neredeyse kendimi yataktan yere atacaktım. Düşünsene kendi kendine bakıyorsun, yalnızca bu, insanı yarım saat dehşet içinde bırakmaya yeter. Gerçekte bu adam ben değilim, ilk anda, ilk bakışta ben olmadığımı açıkça anladım, onu beklenmedik bir biçimde, bir rastlantı olarak yakalamıştım ve biliyordum ki bu ben değildim. Bunu hissediyordum ve insanın içinde böyle bir his olunca... Fakat bu Palm Beach</span> <span class="calibre1" xml:lang="tr">plajındaki</span> <span class="calibre1" xml:lang="tr">gibi, bir dalga çarpıyor sana, ikinci bir dalga, bir dalga daha... Tam birini hissediyorsun ki öteki geliyor, yani öteki sözcükler... Hayır, hayır sözcükler değil, sözcüklerin içinde olan bir tür tutkal, bir tür salya.</span> <span class="calibre1" xml:lang="tr">Ve</span> <span class="calibre1" xml:lang="tr">salya üstüne gelerek seni kaplıyor ve aynadakinin sen olduğuna inandırıyor seni. Doğru, ama nasıl fark etmezsin ki. Fakat doğru, bu benim, bunlar benim saçlarım, bu yara izi de benim. İnsanlar kabul ettikleri tek şeyin salya olduğunu anlamıyorlar, bunun için aynaya bakmak onlara çok kolay geliyor. Ya da bir ekmek parçasını bıçakla kesmek. Sen hiç bir ekmeği bıçakla kestin mi Bruno?”</span></p>

  <p class="block_4"><span class="calibre1" xml:lang="tr">“Arada bir keserim,” dedim, sözleri eğlendirmişti beni. “</span><span class="calibre1" xml:lang="tr">Ve</span> <span class="calibre1" xml:lang="tr">bu seni hiç etkilemedi öyle mi? Ben yapamıyorum Bruno. Bir gece bıçakla ekmeği öyle uzağa attım ki bıçak neredeyse yan masadaki Japon adamın gözünü çıkartıyordu. O sıralar Los Angeles’taydım, müthiş bir olay oldu bu... Onlara durumu anlattığımda beni içeri attılar. Bana göre çok basit, fakat onlara nasıl anlatmalı?</span> <span class="calibre1" xml:lang="tr">Doktor Christie’yi o zaman tanıdım, olağanüstü bir adam, ben bile böyle düşünüyorum, ben ki doktorları pek...”</span></p>

  <p class="block_4" xml:lang="tr">Eliyle bir çizgi çizdi havada, her yeri elleyip, her yerde iz bırakarak. Gülümsüyor. Bana öyle geliyor ki yalnız, yapayalnız. İçim boşalmış bir biçimde oturuyorum yanında. Eğer Johnny’nin aklına beni eliyle ikiye bölmek gelse, beni tereyağı ya da duman gibi yarabilir. Belki de arada bir parmaklarını ihtiyatla yüzüme değdirmesinin nedeni budur.</p>

  <p class="block_4" xml:lang="tr">“Ekmek orda, örtünün üstünde,” diyor Johnny havaya bakarak. “Sert bir nesne olduğu yadsınamaz, çok güzel bir rengi ve bir kokusu var. Bu ben değilim, bu benden başka, benim dışımda bir şey. Fakat eğer onu ellersem, eğer parmaklarımı uzatıp onu yakalarsam o zaman değişen bir şey oluyor, sence de öyle değil mi? Ekmek benim dışımda, fakat parmaklarımla onu elliyorum, onu hissediyorum, onun dünyanın kendisi olduğunu hissediyorum; öyleyse onun tam anlamıyla başka bir şey olduğu söylenebilir mi?”</p>

  <p class="block_4" xml:lang="tr">“Sevgili dostum, binlerce yıldır bir sürü sakallı adam bu sorunu çözmek için kafa patlatıyor.”</p>

  <p class="block_4"><span class="calibre1" xml:lang="tr">“Ekmek günün ışığı,” diye fısıldıyor Johnny yüzünü kapatarak. “</span><span class="calibre1" xml:lang="tr">Ve</span> <span class="calibre1" xml:lang="tr">ben onu ellemeye, onu ikiye bölmeye, onu ağzıma koymaya cüret ediyorum. Biliyorum bir şey olmuyor, korkunç olan da bu ya. Bir şey olmamasının korkunç olduğunu anlıyor musun? Ekmeği kesiyorsun, bıçağı böğrüne batırıyorsun ve her şey eskisi gibi sürüyor. Ben anlamıyorum Bruno.”</span></p>

  <p class="block_4"><span class="calibre1" xml:lang="tr">Johnny’nin yüz ifadesi ve heyecanı beni korkutmaya</span> <span class="calibre1" xml:lang="tr">başladı. Ona cazdan, anılarından, tasarılarından söz ettirmek, onu gerçeğe geri getirmek giderek zorlaşıyor.</span> <span class="calibre1" xml:lang="tr">(</span><span class="calibre1" xml:lang="tr">Gerçek; yazar yazmaz iğreniyorum bu sözcükten. Johnny haklı, gerçek bu olamaz, caz eleştirmeni olduğum gerçek olamaz, çünkü eğer öyleyse birisi bizimle dalga geçiyor. Diğer taraftan insan Johnny’nin dümen suyuna kaptırmamak kendini yoksa herkes birden çıldırabilir.</span><span class="calibre1" xml:lang="tr">)</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Şimdi uyuyakaldı, ya da en azından gözlerini kapattı uyuyormuş gibi yapıyor. Yaptıklarını anlamanın ne denli zor olduğunu bir kez daha fark ediyorum; Johnny nedir, Johnny</span> <i class="calibre2" xml:lang="tr">kimdir?</i> <span class="calibre1" xml:lang="tr">Uyuyor mu, uyuyormuş gibi mi yapıyor, yoksa uyumak mı istiyor? İnsan diğer arkadaşlarına kıyasla Johnny’ye çok daha yabancı, onun çok daha dışında. Hiç kimse daha adi, daha sıradan, zavallı bir yaşamın koşullarına daha bağlı olamaz; görünüşe göre her bakımdan ulaşılabilir. Görünüşe göre asla kuraldışı değil. Herhangi biri Johnny gibi olabilir, hasta, kötü alışkanlıkları olan, şiir ve yetenek dolu iradesiz bir zavallı olmayı kabul ettiği sürece. Görünüşe göre. Ben ki ömrümü dehalara hayranlık duyarak geçirdim, örneğin Picasso’lara, Einstein’lara, herkesin bir dakika içinde hazırlayacağı kutsal listedekilere (Gandhi ve Chaplin ve Stravinsky), herkes gibi kabul etmeye hazırım, bu olağanüstü kişiler bulutların üstünde yol alırlar, onların yaptıkları bizi şaşırtmamalıdır. Onlar farklıdır, bunu herkes bilir. Oysa Johnny’nin farklılığı gizli, gizemi kızdırıyor insanı çünkü hiçbir açıklaması yok.</span> <span class="calibre1" xml:lang="tr">Johnny bir</span> <span class="calibre1" xml:lang="tr">deha değil, hiçbir şey keşfetmedi, binlerce siyah ve beyaz gibi caz müziği yapıyor; gerçi herkesten iyi müzik yapıyor ancak kabul etmek gerekir ki, bu biraz da seyircilerin zevkine ve modaya, dolayısıyla zamana bağlı, örneğin Panassie, Johnny’yi kesinlikle kötü buluyor, oysa biz kesinlikle kötü olanın Panassi</span><span class="calibre1" xml:lang="tr">e</span> <span class="calibre1" xml:lang="tr">olduğunu düşünüyoruz, dolayısıyla bu tartışmaya açık bir konu.</span></p>

  <p class="block_4"><span class="calibre1" xml:lang="tr">Tüm bunlar Johnny’nin başka bir dünyaya ait olmadığını gösteriyor, ancak tam bunu düşünür düşünmez kendi kendime Johnny’de başka bir dünyaya ait bir şeylerin olup olmadığını soruyorum (başta Johnny’nin kendisi bilmiyor bunu). Bunu kendisine söyleselerdi çok eğlenirdi herhalde. Onun ne düşündüğünü, bu şeyleri nasıl algıladığını ben çok iyi biliyorum. Bu şeyleri diyorum, nasıl algıladığını diyorum, çünkü Johnny... Neyse geçelim bunları, benim kendi kendime anlatmak istediğim şu: Johnny’yle aramızda bulunan uzaklığın belli bir açıklaması yok, anlatılabilir farklılıklara dayanmıyor.</span> <span class="calibre1" xml:lang="tr">Bizim kadar onu da etkileyen bu durumun sonuçlarının bedelini ilk önce ödeyen de o. Johnny’nin insanlar arasında bulunan bir melek olduğunu söylemek geliyor içimden, ancak temel bir dürüstlük duygusu bu tümceyi geri çekmeye, onu güzelce değiştirmeye ve şunu kabul etmeye zorluyor kişiyi: Belki de Johnny meleklerin arasında bir insan, gerçekdışı olan tüm bizlerin içinde tek gerçek.</span> <span class="calibre1" xml:lang="tr">Belki de bu yüzden Johnny parmaklarıyla yüzümü elleyerek kendimi bu denli mutsuz, bu denli saydam, sağlığım, evim, karım ve saygınlığımla bu denli küçük</span> <span class="calibre1" xml:lang="tr">hissetmeme neden oluyor. Özellikle de saygınlığımla. Evet, saygınlığımla.</span></p>

  <p class="block_4"><span class="calibre1" xml:lang="tr">Ama</span> <span class="calibre1" xml:lang="tr">her zamanki gibi oldu; hastaneden çıkıp sokağa adım atar atmaz, günlük yaşantıma geri döner dönmez her şey değişti. Zavallı Johnny, ne denli dışında gerçeğin. (</span><span class="calibre1" xml:lang="tr">Evet</span> <span class="calibre1" xml:lang="tr">evet, bu böyle. Şimdi bir kahvede otururken ve hastaneyi ziyaret edişimin üstünden iki saat geçtikten sonra, bunun böyle olduğuna inanmak, kendime karşı biraz daha içten olabilmek için zorlanarak yazdığım yukarıdaki satırlara inanmaktan daha kolay geliyor bana.</span><span class="calibre1" xml:lang="tr">)</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Neyse ki talih yüzümüze güldü de yangın işi kolayca örtbas edildi; daha doğrusu tahmin edileceği gibi Markiz olayın örtbas edilmesi için araya girdi. Dédée ve Art Boucaya beni almaya gazeteye geldiler, üçümüz birlikte Vix’e gidip</span> <i class="calibre2" xml:lang="tr">Amorous’un</i> <span class="calibre1" xml:lang="tr">şimdiden ün kazanmış -ancak gizliliğini hâlâ koruyan- kaydını dinlemeye gittik. Takside giderken Dédée bana, pek de içinden gelmeden, Markiz’in Johnny’nin başını bu yangın derdinden nasıl kurtardığını anlattı, zaten alt tarafı bir tek yatak şiltesi yanmıştı,-bir de Langrange otelinde kalan Cezayirliler büyük bir korku geçirmişlerdi. Para cezası (ödendi bile), yeni bir otel (Tica buldu) ve Johnny büyük, güzel bir yatakta kendini toparlıyor, kovalar dolusu süt içiyor,</span> <i class="calibre2" xml:lang="tr">Paris Match</i> <span class="calibre1" xml:lang="tr">ve</span> <i class="calibre2" xml:lang="tr">New Yorker</i> <span class="calibre1" xml:lang="tr">dergilerini, arada bir de, Dylan Thomas’ın her tarafını kurşunkalemle aldığı notlarıyla doldurduğu ünlü (ve pislik içindeki) şiir kitapçığını okuyor.</span></p>

  <p class="block_4"><span class="calibre1" xml:lang="tr">Bu haberleri dinleyip köşebaşındaki kahvede bir konyak</span> <span class="calibre1" xml:lang="tr">içtikten sonra</span> <i class="calibre2" xml:lang="tr">Amorous</i> <span class="calibre1" xml:lang="tr">ve</span> <i class="calibre2" xml:lang="tr">Streptomicyne</i><span class="calibre1" xml:lang="tr">’i dinlemek üzere kayıt salonuna yerleştik. Art tüm ışıkların söndürülmesini istedi ve boylu boyunca yere uzandı, müziği daha iyi dinlemek için. İşte tam o sırada içeri Johnny girdi müziğini yüzümüze vurarak, oteldeki yatağında yatıyor olmasına karşın girdi buraya ve on beş dakika müziğiyle yıkadı geçti bizi.</span> <i class="calibre2" xml:lang="tr">Amorous</i><span class="calibre1" xml:lang="tr">’un plak olarak piyasaya sürülmesi düşüncesinin Johnny’yi neden bu denli çıldırttığını anlıyorum, çünkü herhangi biri parçadaki hataları, bazı tümcelerin sonundaki belirgin üflemeleri ve her şeyden önemlisi, sondaki vahşi düşüşü fark edebilir; sondaki bu kısa ve boğuk nota bana kınları bir kalbi, ekmeğe saplanan bir bıçak darbesini anımsattı (birkaç gün önce Johnny de zaten ekmekten söz etmişti).</span> <span class="calibre1" xml:lang="tr">Fakat tüm bunlara karşın bize göre bu parçayı olağanüstü güzel yapan unsurları Johnny göremez: bir çıkış noktası arayan, dört bir yöne doğru yönelerek umutsuzca bocalayan, soru işaretleriyle dolu bir endişenin ifadesiydi bu. Johnny</span> <i class="calibre2" xml:lang="tr">Amorous’</i><span class="calibre1" xml:lang="tr">un, cazın en yüksek noktalarından biri olarak kalacağını anlayamaz (çünkü ona göre bir yenilgi olan, bize göre bir yol, ya da en azından bir yolun işaretidir). Johnny’nin içindeki sanatçı bu öykünmeyi her dinleyişinde</span> <span class="calibre1" xml:lang="tr">ö</span><span class="calibre1" xml:lang="tr">fkesinden çıldıracak; onun isteklerinin, düşüp kalkarak, müzikle birlikte ağzından tükürük de saçarak savaşım verdiği anlarda dile getirmek istediklerinin bir öykünmesi bu parça. Johnny bu parçada aradıklarının, o aradıkça, peşine düştükçe ondan kaçanların karşısında her zamankinden de daha yalnız. Ne gariptir ki tüm ipuçlarının aynı noktada</span> <span class="calibre1" xml:lang="tr">toplanmalarına karşın Johnny’nin bir kurban olmadığını fark etmem için</span> <i class="calibre2" xml:lang="tr">Amorous’u</i> <span class="calibre1" xml:lang="tr">dinlemem gerekmişti; herkesin düşündüğü ve benim de Johnny’nin yaşamöyküsünde demeye getirdiğim gibi (kitabın İngilizce çevirisi piyasaya yeni sürüldü ve koka kola gibi satılıyor) izlenen, peşine düşülmüş biri değil Johnny. Şimdi bunun böyle olmadığını biliyorum, Johnny izlenmiyor, izliyor, yaşamı boyunca başına gelen olaylar avcının başına gelen rastlantılar, avlanan hayvanın değil.</span> <span class="calibre1" xml:lang="tr">Johnny’nin neyin peşine düştüğünü, ne aradığını kimse bilemez, ama bu böyle; kanıtı da</span> <i class="calibre2" xml:lang="tr">Amorous,</i> <span class="calibre1" xml:lang="tr">içtiği esrar, bir sürü konuda yaptığı saçma konuşmalar, aynı yanlışları yinelemesi, Dylan Thomas’ın kitabı, Johnny’nin zavallılığı, onu yücelten, onu anlamsız bir yaratık, kolsuz, bacaksız bir avcı, uyuyan bir kaplanın peşinden koşan bir tavşan durumuna getiren zavallılığı.</span> <span class="calibre1" xml:lang="tr">Şunu da söylemek zorunda hissediyorum kendimi:</span> <i class="calibre2" xml:lang="tr">Amorous</i> <span class="calibre1" xml:lang="tr">kusma isteği yarattı bende, böylece ondan, ondaki bana ve ötekilere karşı çıkan her şeyden, bu elsiz ve ayaksız kara kitleden, parmaklarını yüzümde gezdiren ve sevecenlikle bana gülümseyen bu çılgın şempanzeden kurtulabilirmişim gibi.</span></p>

  <p class="block_4"><span class="calibre1" xml:lang="tr">Art ve Dédée</span> <i class="calibre2" xml:lang="tr">Amorous’un</i> <span class="calibre1" xml:lang="tr">yalnızca biçimsel güzelliğini görüyorlar (bence daha ötesini görmek istemiyorlar). Üstelik</span> <i class="calibre2" xml:lang="tr">Streptomicyne</i> <span class="calibre1" xml:lang="tr">Dédée’nin daha bile hoşuna gidiyor; Johnny bu parçayı her zamanki rahatlığıyla çalıyor, dinleyicilerin mükemmel bir biçem olarak algıladık</span><span class="calibre1" xml:lang="tr">l</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">bu rahatlık bana göre Johnny’nin kendini</span> <span class="calibre1" xml:lang="tr">dalgın dalgın müziğin akışına bırakması, başka bir yerde olması. Sokağa çıktığımda Dédée’ye gelecekle ilgili tasarılarını sordum, Johnny otelden çıkacak duruma gelir gelmez (şimdilik polis otelden çıkmasına izin vermiyor) yeni bir plak firmasının Johnny’nin istediği bütün parçaları kaydedeceğini ve çok iyi para vereceğini söyledi bana. Art, Johnny’nin olağanüstü fikirlerle dolu olduğunu, kendisinin ve Marcel Gavoty’nin Johnny’yle birlikte bu yenilikler üzerine “çalışacaklarını” iddia ediyor, oysa son haftalarda Art’ın endişeli olduğu görülüyor; üstelik bir an önce New York’a dönmek için bir müzik</span> <span class="calibre1" xml:lang="tr">menajeriyle</span> <span class="calibre1" xml:lang="tr">bağlantı kurduğunu biliyorum. Çok da iyi anlıyorum zavallı çocuğu.</span></p>

  <p class="block_4" xml:lang="tr">“Tica’nın tutumu çok olumlu,” dedi Dédée hınçla. “Tabii, onun için her şey çok kolay. Her zaman son dakikada çıkagelir, tek yaptığı cüzdanını açıp her şeyi yoluna koymaktır. Oysa ben...”</p>

  <p class="block_4"><span class="calibre1" xml:lang="tr">Art’la ben birbirimize baktık. Ne diyebilirdik ki ona? Kadınların ömrü Johnny ve Johnny gibilerin çevresinde dört dönerek geçiyor. Garip de değil bu, Johnny’yi çekici bulmak için kadın olmak gerekmiyor. Zor olan onun çevresinde dönerken belli bir uzaklığı koruyabilmek, iyi bir uydu, iyi bir eleştirmen olarak. Johnny’yi ilk tanıdığım günleri anımsıyorum, Art o zamanlar Baldmore’da değildi, Johnny, Lan ve çocuklarla birlikte oturuyordu. Lan’ın durumu içler acısıydı. Ancak bir süre Johnny’yle görüştükten sonra, müziğinin üstünlüğünü, akıl almaz korkularını, hiçbir zaman olmamış olaylarla ilgili</span> <span class="calibre1" xml:lang="tr">açıklamalarını, sevgi ifade eden zamansız taşkınlıklarını yavaş yavaş kabul etmeye başladıktan sonra insan Lan’ın neden bu durumda olduğunu, hem Johnny’yle birlikte yaşayıp hem de daha başka bir durumda olunamayacağını anlıyordu. Tica için durum aynı değil, Tica Johnny’nin küçük yaşam alanını paylaşmıyor, üstelik cebinde tomarla dolar var, bu da bir makinalı tüfekten daha etkili, en azından Art Boucaya böyle diyor, Tica’ya kızgın olduğu ya da başı ağrıdığı zamanlar, “Mümkün olur olmaz gelin,” demişti Dédée. “Sizinle konuşmak onun hoşuna gidiyor.”</span></p>

  <p class="block_4"><span class="calibre1" xml:lang="tr">Ona yangın çıkarttığı için sitem etmek isterdim (çünkü bu işte parmağı olduğu besbelli) ancak bu, aynı Johnny’ye iyi bir yurttaş olması gerektiğini söylemek kadar yararsız olacaktı. Şimdilik her şey yolunda gidiyor, ne gariptir ki (ne kaygı vericidir ki) Johnny’nin işleri yoluna girer girmez ben kendimi son derece hoşnut hissediyorum. Bunun arkadaşça bir duygu olduğunu düşünecek kadar saf değilim. Bu daha çok bir erteleyiş, bir nefes alış. Bunu öylesine açık seçik hissediyorum ki başka açıklamalar aramama hiç gerek yok. Bunları yalnızca benim hissediyor olmam, yalnızca benim dert ediniyor olmam beni sinirlendiriyor. Art Boucaya’nın, Tica’nın ya da Dédée’nin durumu fark etmemeleri beni sinirlendiriyor Johnny her acı çekişinde, hapse atılışında, kendini öldürmek isteyişinde, bir yatağı ateşe verişinde, bir otelin koridorlarında çıplak koşuşunda onların adına bir şeyler ödüyor, onların adına kendini öldürüyor. Ne yaptığını bilmeden yapıyor, idam sehpasında uzun konuşmalar</span> <span class="calibre1" xml:lang="tr">yapanlara, insanlığın kötülüklerini açıklamak için kitap yazanlara ya da dünyayı günahlarından arındırmak için piyano çalanlara benzemiyor o. Ne yaptığını biliniyor, zavallı saksafoncu, ne kadar da gülünç bir sözcük bu, ne kadar da önemsiz, binle</span><span class="calibre1" xml:lang="tr">rce zavallı saksafoncudan biri. İ</span><span class="calibre1" xml:lang="tr">şin kötüsü eğer böyle devam edersem, Johnny’den çok kendimle ilgili ayrıntılar yazmaya başlayacağım. Kendimi bir havariye benzetmeye başlıyorum, bu da hiç hoşuma gitmiyor. Eve dönerken, kendime olan güvenimi yeniden kazanmak için, kitabımda Johnny’nin patolojik yönüne yalnızca yüzeysel olarak, ölçülü bir biçimde değindiğimi düşündüm. İnsanlara Johnny’nin kül kavanozlarıyla dolu alanlarda gezindiğini sandığını, ya da resimlerin o baktığı zaman hareket ettiklerini düşündüğünü anlatmak gerekli gelmedi bana; bunlar sonuç olarak esrarın neden olduğu imgeler, sıkı bir tedaviden sonra biter gider. Ancak sanki Johnny bu imgeleri bana emanet ediyor, çantama mendil koyarmış gibi onları bırakıyor bana, geri alma zamanı gelinceye dek.</span> <span class="calibre1" xml:lang="tr">Ve</span> <span class="calibre1" xml:lang="tr">öyle sanıyorum iri onlara katlanabilen, onlarla birlikte yaşayabilen ve onlardan korkan tek insan benim; bunu da kimse bilmiyor, Johnny bile. İnsan Johnny’ye böyle şeyleri itiraf edemez, gerçekten büyük bir adama, bir öğüt karşılığında önünde diz çöktüğü bir hocaya itiraf edeceği gibi. Bir yük olarak sırtımda taşımam gereken bu dünya acaba nasıl bir dünya? Acaba ne tür bir havariyim ben? Johnny’de en ufak bir büyüklük yok; bunu, onu tanıdığım, ona hayranlık duyduğum günden beri biliyorum. Uzun zamandır da bu beni şaşırtmıyor, oysa ilk</span> <span class="calibre1" xml:lang="tr">başlarda bu büyüklük yokluğu bana garip geliyordu, belki</span> <span class="calibre1" xml:lang="tr">de</span> <span class="calibre1" xml:lang="tr">bu insanın herhangi birine, özellikle de cazcılara verebileceği bir nitelik değil.</span> <span class="calibre1" xml:lang="tr">Neden bilmiyorum (neden</span> <i class="calibre2" xml:lang="tr">bilmiyorum</i><span class="calibre1" xml:lang="tr">) bir zamanlar Johnny’de, kendisinin her geçen gün yalanladığı bir büyüklük olduğunu sandım (belki de biz yalanlıyoruz onu, aslında ikisi aynı kapıya çıkmıyor, çünkü açık konuşalım, Johnny’de eskiden var olan başka bir Johnny’nin hayaleti var sanki ve bu öteki Johnny büyüklük dolu; hayalet, bu olmayan niteliği taşıyor ve yansıtıyor).</span></p>

  <p class="block_4" xml:lang="tr">Bunları anlatmamın nedeni şu: Johnny’nin yaşamını değiştirmek için yaptığı tüm denemeler, başarılı olamadığı intiharından esrar içmesine dek tümü, onun kadar büyüklükten yoksun birine yakışırdı ancak. Sanırım ona en çok bunun için hayranım, o gerçekten okuma yazma öğrenmek isteyen bir maymun, yüzünü duvarlara vuran, ancak ikna olmayarak aynı hareketi yineleyen bir zavallı o.</p>

  <p class="block_4"><span class="calibre1" xml:lang="tr">Ama</span> <span class="calibre1" xml:lang="tr">eğer günün birinde bu maymun okumaya başlarsa ne büyük bir çatlak olur duvarda, ne büyük bir karışıklık baş gösterir, canını kurtarmak isteyen kaçsın, en başta da ben. Hiçbir büyüklüğü olmayan bir adamın böyle kendisini duvarlara atması çok korkunç. Kemiklerinin çıkarttığı ses bizi ele veriyor, müziğinin ilk notaları bizi unufak ediyor (şehitlerin ve kahramanların böyle davranmasını insan kabul edebilir, fakat Johnny’yi</span><span class="calibre1" xml:lang="tr">!..</span><span class="calibre1" xml:lang="tr">).</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Kesitler.</span> <span class="calibre1" xml:lang="tr">Daha iyi bir biçimde ifade edemiyorum bunu,</span> <span class="calibre1" xml:lang="tr">kişinin yaşamında ansızın korkunç ya da saçma sapan kesitler oluşuyormuş gibi bir kavram bu; olağan yasaların dışında kalan hangi yasa bunları yönetiyor bilinmez, hangi yasa karar veriyor bir telefon konuşmasından hemen sonra Auvemia bölgesinde yaşayan kız kardeşinizin çıkıp geleceğine ya da sütün taşacağına ya da balkondayken bir çocuğun araba altında kalmasına tanık olacağınıza.</span> <span class="calibre1" xml:lang="tr">Öyle görülüyor ki futbol takımlarında ya da yönetim kurullarında olduğu gibi, yazgı da asılların başına bir şey gelirse diye her zaman birkaç yedek bulunduruyor. Ben de bu sabah Johnny Carter’ın iyileşmekte olduğunu ve yaşamından hoşnut olduğunu düşünerek mutluluk duyduğum sırada beni acele gazeteden arıyorlar, telefon eden Tica, Lan’la Johnny’nin en küçük kızları Bee’nin Chicago’da öldüğü haberini veriyor bana; Johnny doğal olarak deli gibiymiş, arkadaşlara yardımcı olmam iyi olacakmış.</span></p>

  <p class="block_4"><span class="calibre1" xml:lang="tr">Yine bir otelin merdivenlerinden çıkıyorum -Johnny’yle arkadaşlığım sırasında o kadar çok merdiven çıktım ki- odadakilerden Tica çay içiyor, Dédée bir havlu ıslatıyor, Art, Delaunay ve Pepe Ramirez alçak ses</span><span class="calibre1" xml:lang="tr">le Lester Young hakkında duydukl</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">haberden söz ediyorlar. Johnny, alnında bir havlu, kıpırdamadan yatağında yatıyor, sakin, neredeyse küçümseyici bir havası var. Hemen durumun gerektirdiği bir tavır takınarak Johnny’nin elini kuvvetle sıktım ve bir sigara yakıp beklemeye başladım.</span></p>

  <p class="block_4"><span class="calibre1" xml:lang="tr">“Bruno, şuram ağrıyor,” dedi Johnny bir süre geçtikten sonra, kalbinin olduğu yeri elleyerek. “Bruno, o benim</span> <span class="calibre1" xml:lang="tr">avcumdaki küçük beyaz bir taş gibiydi. Ben zavallı sa</span><span class="calibre1" xml:lang="tr">rı</span> <span class="calibre1" xml:lang="tr">bir attan başka bir şey değilim ve kimse, hiç kimse gözlerimden akan yaşları durduramaz.”</span></p>

  <p class="block_4"><span class="calibre1" xml:lang="tr">Bunları törensel bir biçimde, sanki ezberlemiş gibi söylemişti; Tica, Art’a bakıyor, Johnny’nin yüzündeki ıslak havludan dolayı kendilerini görmemesinden yararlanarak birbirlerine hoşgörülü olmalarını telkin edici hareketler yapıyorlardı. Ben ucuz tümcelerden iğrenirim, ancak Johnny’nin söyledikleri, daha önce bir yerde okumuşum izlenimi yaratmalarının yanı sıra, yüzüne takmış olduğu bir maske gibi geldi bana; öylesine boş, öylesine yararsız. Dédée başka bir havlu getirerek yüzündekiyle değiştirdi, aradaki zaman süresinde Johnny’nin yüzünü şöyle bir görebildim; kül rengine çalan bir griye dönüşmüştü, ağzı çarpılmış, gözleri bir çizgi oluşturacak ölçüde kısılmıştı.</span> <span class="calibre1" xml:lang="tr">Ve</span> <span class="calibre1" xml:lang="tr">Johnny’yle her zaman olduğu gibi olaylar hiç beklenmedik bir biçimde gelişti; onu çok iyi tanımayan Pepe Ramirez hâlâ duyduğu şaşkınlığın ve sanırım şokun etkisi altında; çünkü bir süre sonra Johnny yattığı yerden doğrularak hakaret etmeye başladı, sözcükleri tek tek çiğneyip sonra birer topaç gibi fırlatarak</span> <i class="calibre2" xml:lang="tr">Amorous</i><span class="calibre1" xml:lang="tr">’un kaydından sorumlu olanlara hakaret etmeye başladı, hiç kimseye bakmıyor, ancak sözcüklerinin inanılmaz bayağılığı hepimizi delip geçiyor, bir kartona iğnelenen böceklere benziyoruz; iki dakika boyunca bu biçimde</span> <i class="calibre2" xml:lang="tr">Amorous</i><span class="calibre1" xml:lang="tr">’la ilgili herkese hakaret etti. Art ve Delaunay’le başlayıp, benimle devam edip (oysa ben...), Dédée, hazreti İsa ve herkesi doğuran o orospuyla</span> <span class="calibre1" xml:lang="tr">bitirdi. Aslında bu ve küçük beyaz taşla ilgili söyledikleri, Chicago’da zatürreeden</span> <span class="calibre1" xml:lang="tr">ö</span><span class="calibre1" xml:lang="tr">len Bee’nin ölüm duasıydı.</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Boş boş bir on beş gün daha geçti herhalde, bir yığın iş, gazete makalesi, oraya buraya yapılan ziyaretler - bir eleştirmenin yaşamının iyi bir özeti, yalnızca ödünç verilmiş şeylerle, yeniliklerle, başkalarının kararlarıyla yaşayabilmek. Bir gece Tica, Baby Lennox ve ben Flöre kahvesinde oturuyor olacağız; mutlu,</span> <i class="calibre2" xml:lang="tr">Out of Nowhere’i</i> <span class="calibre1" xml:lang="tr">mırıldanarak, Billy Taylor’ın piyano solosu hakkında konuşacağız, bu parça hepimizin hoşuna gidiyor, özellikle de Baby Lennox’un, üstelik Baby Lennox Saint-Germain-des-Prés modasına uygun giyinmiş, çok da yakışmış giysileri. Baby Lennox yirmi yaşının verdiği hayranlıkla izleyecek Johnny’nin gelişini, oysa Johnny görmeden bakacak ona ve uzaktan geçerek başka bir masaya oturacak, tümüyle sarhoş ya da tümüyle uykuda. Tica’nın elini dizimde hissedeceğim.</span></p>

  <p class="block_4" xml:lang="tr">“Gördün mü, yine çekmiş dün gece. Ya da bu akşam. Hep bu kadın yüzünden...”</p>

  <p class="block_4"><span class="calibre1" xml:lang="tr">İsteksizce Dédée’nin ancak herhangi başka biri kadar suçlu olduğunu söyledim, örneğin kendisi de bin kez Johnny’yle esrar içti, aklına estiği gün de yine içecektir. Canım çekip gitmek ve yalnız kalmak isteyecek, ne zaman Johnny’ye yaklaşamasam, onun yanında olamasam böyle olur. Masanın üstüne parmaklarıyla bir şeyler çizdiğini göreceğim, ne içmek istediğini soran garsona bakacak, sonunda bir tür ok çizecek havada ve çok ağırmış gibi iki</span> <span class="calibre1" xml:lang="tr">eliyle onu tutacak, öteki masadakiler Flore’a yaraşır bir biçimde, kibarca eğlenmeye başlayacaklar. O zaman Tica “allah kahretsin” diyecek ve Johnny’nin masasına geçecek, garsona bir sipariş verdikten sonra Johnny’nin kulağına bir şeyler söylemeye başlayacak. Bu arada Baby Lennox bana hemen en derin umutlarını itiraf edecek, fakat ben ona bu gece Johnny’yi rahat bırakması gerektiğini, terbiyeli küçük kızların erkenden yatmaya gittiklerini söyleyeceğim, mümkünse bir caz eleştirmeniyle birlikte. Baby sevimli bir biçimde gülecek, eliyle saçlarımı okşayacak, sonra sessizce oturup yüzünü tümüyle beyaza, gözlerini ve ağzını yeşile boyamış kıza bakacağız. Baby o kadar da kötü olmadığını söyleyecek; kendisini Londra’da ve Stokholm’de üne kavuşturan blues’lardan birini bana mırıldanmasını isteyeceğim ondan. Daha sonra yine</span> <i class="calibre2" xml:lang="tr">Out of Nowhere’e</i> <span class="calibre1" xml:lang="tr">döneceğiz, bu parça bu gece bizi hiç durmadan izliyor, yüzü beyaza, gözleriyle ağzı yeşile boyanmış bir köpek gibi.</span></p>

  <p class="block_4"><span class="calibre1" xml:lang="tr">Johnny’nin yeni beşlisinde çalan iki çocuk önümüzden geçecek, ben de fırsattan yararlanarak bu geceki gösterinin nasıl gittiğini soracağım; böylece Johnny’nin bu gece çok az çalabildiğini öğreneceğim, ama çaldığı da bir John Lewis’in tüm düşüncelerinin toplamı değerinde, John Lewis’in düşünceleri olduğunu varsayarsak eğer, çünkü çocuklardan birinin dediği gibi her zaman elinde yalnızca notaları vardır, boşlukları doldurmak için, bu da aynı şey değil.</span> <span class="calibre1" xml:lang="tr">Ben, Johnny’nin daha ne kadar dayanabileceğini soracağım kendi kendime, özellikle de Johnny’ye güvenen</span> <span class="calibre1" xml:lang="tr">seyircilerin daha ne kadar dayanabileceklerini.</span> <span class="calibre1" xml:lang="tr">Çocuklar onlara ısmarladığım birayı kabul etmeyecekler, Baby ve ben yine baş başa kalacağız ve sonunda ısrarlarına dayanamayarak, Baby’nin sorularını yanıtlayarak ona anlatacağım, (gerçekten de kendisine</span> <i class="calibre2" xml:lang="tr">baby</i> <span class="calibre1" xml:lang="tr">denmesini hak ediyor), neden Johnny’nin hasta ve bitmiş, tükenmiş bir adam olduğunu, neden beşlideki çocukların her geçen gün biraz daha yaka silktiklerini, neden günün birinde bir olay patlak vereceğini.</span> <span class="calibre1" xml:lang="tr">San Fransisco’da, Baltimore’da, New York’ta olduğu gibi.</span></p>

  <p class="block_4"><span class="calibre1" xml:lang="tr">Mahallede çalan başka müzisyenler girecek kahveye, bazıları Johnny’nin masasına giderek ona selam verecekler, ancak o onlara çok uzaktaymış gibi bakacak, korkunç aptal bir ifadeyle, gözleri ıslak ve yumuşak, ağzı akıp gidecek, dudaklarını parlatan tükürükleri tutamayacak kadar güçsüz. Tica ve Baby’yi izlemek eğlenceli olacak.</span> <span class="calibre1" xml:lang="tr">Tica insanlar üzerindeki egemenliğini kullanarak onları kısa bir açıklama ve bir gülücükle Johnny’den uzaklaştırmaya çalışacak; Baby, Johnny’ye duyduğu hayranlığı kulağıma fısıldayacak ve tedavi olması için bir sanatoryuma götürülmesinin ne denli iyi olacağını anlatacak, tüm bunların tek nedeni Tica’yı kıskanması ve Johnny’yle hemen bu gece yatmak istemesi, ancak görüldüğü kadarıyla bu olanaksız, benim için de son derece sevindirici.</span> <span class="calibre1" xml:lang="tr">Onu tanıdığımdan bu yana yaptığım gibi Baby’nin bacaklarını okşamanın ne hoş olacağını düşüneceğim ve neredeyse daha sakin bir yere gidip bir kadeh içki içmeyi önereceğim ona (ama o</span> <span class="calibre1" xml:lang="tr">istemeyecek, aslında ben de, çünkü aklımız öteki masada kalacak) tam o sırada, ansızın, Johnny’nin yavaşça ayağa kalkarak bize baktığını, bizi tanıdığını ve bize doğru geldiğini -bana doğru diyelim, çünkü Baby sayılmaz- göreceğiz, masaya ulaştığında büyük bir doğallıkla eğilecek, tabaktan patates kızartması almak isteyen biri</span> <span class="calibre1" xml:lang="tr">gibi,</span> <span class="calibre1" xml:lang="tr">ve önümde diz çöktüğünü göreceğiz; büyük bir doğallıkla diz çökecek ve gözlerimin içine bakacak ve ben ağlamakta olduğunu göreceğim, konuşmaya gerek kalmaksızın Johnny’nin küçük Bee için ağladığını bileceğim.</span></p>

  <p class="block_4" xml:lang="tr">Tepkim çok doğal, Johnny’yi ayağa kaldırmak istedim, kendini gülünç duruma düşürmesini engellemek için, sonunda gülünç duruma düşen ben oldum çünkü bulunduğu durumdan son derece memnun bir kişiyi zorlamaktan daha acınası bir şey olamaz. Öyle ki sonunda önemsiz şeyler için tepki göstermeyen Flöre müşterileri bana hiç de sevecen olmayan bir biçimde bakmaya başladılar, diz çökmüş bu zencinin Johnny Carter olduğunu bilmiyordu çoğu, ancak yine de sunak taşının üstüne çıkmış, İsa’yı çarmıhından çıkartmak için ayağından çeken biriymişim gibi bakıyorlardı bana. Bu hareketim için bana ilk sitem eden Johnny oldu, sessizce ağlayarak gözlerini kaldırdı ve bana baktı, onun gözyaşları ve müşterilerin apaçık tepkisi karşısında yerime dönmekten başka çarem kalmamıştı, kendimi Johnny’den de kötü hissediyordum, eski yerime oturacağıma yer yarılsa da içine girseydim.</p>

  <p class="block_4"><span class="calibre1" xml:lang="tr">Daha sonraki olaylar korktuğum kadar kötü olmadı, yine de herkes yüzyıllar boyu aynı yerde kaldı gibi geldi bana; Johnny’nin gözyaşları yanaklarından süzüldü, gözlerini gözlerime dikip öyle kalakaldı, bense bir sigara yakmaya çalışıyor, bir tane de Johnny’ye uzatıyordum, Baby’ye “her şey yolunda” gibilerden bir işaret yaptım, ancak sanının Baby ya koşup dışarı kaçmak ya da hüngür hüngür ağlamak üzereydi. Her zamanki gibi her şeyi halleden Tica oldu, büyük bir doğallıkla gelip bizim masaya oturdu, Johnny’nin yanına bir iskemle yaklaştırdı, elini omzuna koydu, zorlamadı onu, sonunda Johnny biraz doğruldu ve bu feci durumdan normal bir biçimde oturmuş bir arkadaş durumuna geçti, bunu yapması için de dizlerini birkaç santimetre yukarı kaldırıp kaba etiyle yerin (neredeyse çarmıhın diyecektim, gerçekten bir saplantı oldu bu) arasına bir iskemlenin bilinen rahatlığının girmesi yeterli olmuştu.</span> <span class="calibre1" xml:lang="tr">İnsanlar Johnny’ye bakmaktan, Johnny ağlamaktan, bizse kendimizi köpek gibi hissetmekten bıkmıştık. İşte o an anladım neden bazı ressamların iskemlelere sevgi duyduklarını, Flöre kahvesinin iskemlelerinden herhangi biri olağanüstü bir nesne, bir çiçek, bir koku, kentteki insanların saygınlıklarının ve düzenlerinin mükemmel bir aracı olarak göründü gözüme.</span></p>

  <p class="block_4"><span class="calibre1" xml:lang="tr">Johnny bir mendil çıkarttı, olayı fazla abartmadan özür diledi, Tica bir</span> <span class="calibre1" xml:lang="tr">duble</span> <span class="calibre1" xml:lang="tr">kahve getirerek Johnny’nin önüne koydu içmesi için.</span> <span class="calibre1" xml:lang="tr">Baby olağanüstü davrandı; birdenbire Johnny söz konusu olunca takındığı aptal tutumu bırakarak, özellikle yapıyormuş izlenimini vermeden</span> <i class="calibre2" xml:lang="tr">Mamie’s blues</i> <span class="calibre1" xml:lang="tr">parçasını mırıldanmaya başladı, Johnny ona bakarak gülümsedi ve öyle sanıyorum ki Tica ve ben aynı şeyi düşündük; Bee’nin imgesi Johnny’nin gözlerinden yavaş yavaş siliniyordu, Johnny bir kez daha bizden tarafa dö</span><span class="calibre1" xml:lang="tr">nmeyi, bir sonraki kaçamağına d</span><span class="calibre1" xml:lang="tr">ek bizlerle kalmayı kabul ediyordu. Kendimi köpek gibi hissettiğim an geçer geçmez Johnny’ye karşı duyduğum üstünlük duygusu hoşgörülü davranmamı, fazla kişisel konulara girmeden (Johnny’nin iskemleden aşağı kaydığını görmek dehşet verici olurdu) havadan sudan söz etmemi sağladı, neyse ki Tica ve Baby birer melek gibi davrandılar, Flore’un müşterileri de bir saat içinde değişti, dolayısıyla gecenin birinde gelenler olup bitenden kuşkulanmadılar bile, aslında sonuç olarak fazla bir şey de olmadı, insan adam gibi düşünürse, tik evine dönen Baby oldu (Baby ciddi bir kız, sabah saat dokuzda Fred Callender’la prova yapmaya başlayacak, akşamki kayıt için), Tica üçüncü konyak kadehini içti ve bizi evlerimize bırakmayı önerdi.</span> <span class="calibre1" xml:lang="tr">Johnny hayır diyerek benimle söyleşmeyi sürdürmek istediğini belirtti, Tica da tamam öyleyse deyip bir markize yakışacak biçimde herkesin parasını ödeyip gitti. Johnny ve ben birer kadeh likör daha içtikten sonra, iki arkadaş bu kadarcık bir taşkınlık yapabilirdik, Saint-Germain-des-Prés’de yürümeye başladık; Johnny yürümenin kendisine iyi geleceğini söyledi ısrarla, bense böyle durumlarda arkadaşını yalnız bırakan biri değilim.</span></p>

  <p class="block_4"><span class="calibre1" xml:lang="tr">L’Abbaye sokağından Furstenberg meydanına dek</span> <span class="calibre1" xml:lang="tr">iniyoruz, bu meydan Johnny’ye isim babasının sekiz yaşındayken ona armağan ettiği bir oyuncak tiyatroyu anımsatıyormuş. Anılar onu Bee’ye geri götürecek diye korktuğum için onu Jacob sokağına doğru çekmeye çalışıyorum, ancak öyle görülüyor ki Johnny o konuyu bu gecelik kapatmış. Sakin sakin tökezlemeden yürüyor, (başka zamanlar sokakta giderken tökezlediğini gördüm, sarhoş olduğu için değil, refleksleri iyi çalışmadığı için) gecenin sıcaklığı ve sokakların sessizliği ikimize de iyi geliyor.</span> <span class="calibre1" xml:lang="tr">Gauloises içiyor ve farkına varmadan Seine nehrinin kıyısına geliyoruz; Quai de Conti’deki kitapçıların pirinç kasalarının önünde herhangi bir anı ya da bir öğrencinin çaldığı ıslık aklımıza Vivaldi’nin bir temasını getiriyor ve ikimiz birlikte duyguyla ve heyecanla Vivaldi’den parçalar söylemeye başlıyoruz, Johnny eğer saksafonum yanımda olsaydı tüm gece Vivaldi çalardım diyor, bense abarttığını düşünüyorum.</span></p>

  <p class="block_4"><span class="calibre1" xml:lang="tr">“Sonuç olarak biraz da Bach ve Charles Ives çalardım,” diyor Johnny alçakgönüllülük göstererek. “Charles Ives neden Fransızların ilgisini çekmiyor bilmiyorum. Şarkılarını biliyor musun? Leopar adlı şarkısını duymuş olmalısın.</span> <i class="calibre2" xml:lang="tr">A Leopard...”</i></p>

  <p class="block_4"><span class="calibre1" xml:lang="tr">İnce tenor sesiyle leopar adlı şarkıyı söylemeye koyuluyor, söylediği tümcelerin çoğu kesinlikle Ives’in değil, ama Johnny’nin umurunda mı, önemli olan iyi bir şey söylüyor olması.</span> <span class="calibre1" xml:lang="tr">Sonunda Git-le-Cceur sokağının karşısındaki parmaklığın üstüne oturup bir sigara daha içiyoruz, çünkü olağanüstü bir gece bu ve bir süre sonra</span> <span class="calibre1" xml:lang="tr">sigaradan dolayı bir kahvede bira içmek zorunda kalacağız, bu da şimdiden ikimizin de hoşuna gidiyor, tik olarak kitabımdan söz ettiğinde neredeyse dikkat bile etmiyorum çünkü hemen sonra yine Charles Ives’e dönerek, plaklarında Ives’in temalarından alıntı yaparak ne denli eğlendiğini, hiç kimsenin de durumu fark etmediğini (herhalde Charles Ives’in kendisi bile) söylüyor, ancak bir süre sonra kitapla ilgili söylediklerini düşünmeye başlayarak onu bu konuya geri getirmeye çalışıyorum.</span></p>

  <p class="block_4" xml:lang="tr">“Birkaç sayfa okudum,” diyor Johnny. “Tica’nın evinde kitabından çok söz ediyorlardı ama ben başlığını bile anlamıyordum. Dün Art bana İngilizce baskısını verdi, böylece benim de bazı şeylerden haberim oldu. Kitabın çok iyi.”</p>

  <p class="block_4" xml:lang="tr">Böyle durumlara özgü doğal bir tavır takınıyorum, rahat ve mütevazı fakat aynı zamanda söyledikleriyle de ilgileniyor görünüyorum, sanki düşünceleri bana -ben ki kitabın yazarıyım- kitabımla ilgili gerçeği gösterecek.</p>

  <p class="block_4"><span class="calibre1" xml:lang="tr">“Bir ayna gibi,” diyor Johnny. “tik başta öyle sanıyordum ki insanın kendisiyle ilgili yazılanları okuması, aynaya değil de kendi kendisine bakması gibidir. Yazarlara hayranlık duyuyorum, söyledikleri şeyler öyle inanılmaz ki.</span> <i class="calibre2" xml:lang="tr">Bebop</i> <span class="calibre1" xml:lang="tr">türünün doğuşuyla ilgili bölümün tümü...”</span></p>

  <p class="block_4" xml:lang="tr">“Baltimore’da bana anlattıklarını tam tamına aktarmaktan başka bir şey yapmadım,” diyorum, neden savunmaya geçtiğimi bilmeden.</p>

  <p class="block_4"><span class="calibre1" xml:lang="tr">“Evet, her şey tamam, fakat gerçekte bir ayna gibi,” diyor</span> <span class="calibre1" xml:lang="tr">Johnny dik kafalılıkla.</span></p>

  <p class="block_4" xml:lang="tr">“Daha ne istiyorsun? Aynalar sadıktır.”</p>

  <p class="block_4" xml:lang="tr">“Bazı şeyler eksik Bruno,” diyor Johnny. “Sen benden daha iyi anlarsın ama bana öyle geliyor ki bazı şeyler eksik.”</p>

  <p class="block_4"><span class="calibre1" xml:lang="tr">“Bana söylemeyi unuttuğun şeyler,” diyorum, oldukça kızgın. Bu vahşi maymun neler yapabilir...</span> <span class="calibre1" xml:lang="tr">(</span><span class="calibre1" xml:lang="tr">Delaunay’le konuşmak gerek, düşüncesiz bir açıklamanın sağlıklı bir eleştiri denemesini berbat etmesi çok acı olur...</span> <i class="calibre2" xml:lang="tr">“örneğin Lan’ın kırmızı giysisi,”</i> <span class="calibre1" xml:lang="tr">demekte Johnny. Ne olursa olsun, bu gece söyleyeceği yeni şeylerden yararlanıp onları kitabın yeni baskısına eklemek hiç de kötü olmaz. “</span><i class="calibre2" xml:lang="tr">Köpeğimsi bir kokusu vardı,”</i> <span class="calibre1" xml:lang="tr">demekte Johnny,</span> <i class="calibre2" xml:lang="tr">“bu plağın tek olumlu yanı da bu”</i> <span class="calibre1" xml:lang="tr">Evet dikkatle dinlemek ve hemen harekete geçmek, çünkü eğer bu olası yalanlamalar başkalarının eline geçerse çok acı sonuçlar doğurabilir.</span> <i class="calibre2" xml:lang="tr">“</i><i class="calibre2" xml:lang="tr">Ve</i> <i class="calibre2" xml:lang="tr">ortadaki kül kavanozu, en büyük ve neredeyse mavi bir külle dolu olanı,”</i> <span class="calibre1" xml:lang="tr">demekte Johnny,</span> <i class="calibre2" xml:lang="tr">“kız kardeşimin bir pudralığına çok benzeyen</i><span class="calibre1" xml:lang="tr">.” Sanrılardan söz ettiği sürece problem yok, o kadar da övgü...</span> <i class="calibre2" xml:lang="tr">“Ayrıca co-ol caz türünün yazdıklarınla hiç ilgisi yok,”</i> <span class="calibre1" xml:lang="tr">demekte Johnny. Dikkat.</span><span class="calibre1" xml:lang="tr">)</span></p>

  <p class="block_4" xml:lang="tr">“Ne demek yazdıklarımla hiç ilgisi yok? Olayların değişken olmalarına bir diyeceğim yok Johnny ama altı ay önce sen...”</p>

  <p class="block_4"><span class="calibre1" xml:lang="tr">“Altı ay önce,” dedi Johnny, parmaklıktan inip kafasını ellerinin arasına koydu biraz dinlenmek için. Bu kez de dirseklerini dayamıştı parmaklığa.</span> <i class="calibre2" xml:lang="tr">“Six months ago.</i> <span class="calibre1" xml:lang="tr">Ah Bruno, şu anda çocuklar yanımda olsaydı neler</span> <span class="calibre1" xml:lang="tr">çalabilirdim... Aklıma gelmişken söylemeliyim: saks ve seks konusunda yazdıkların çok akıllıca, çok iyi bir sözcük oyunu olmuş.</span> <i class="calibre2" xml:lang="tr">Six months ago. Six, sax, sex.</i> <span class="calibre1" xml:lang="tr">Gerçekten çok güzel Bruno. Allah seni kahretsin Bruno.”</span></p>

  <p class="block_4"><span class="calibre1" xml:lang="tr">Akıl yaşının bunu anlamasına izin vermediğini, bu masum sözcük oyununun aslında oldukça derin bir düşünce sistemi olduğunu (New York’ta bunu Leonard Feather’a anlattığımda o da paylaşmıştı düşüncelerimi) ve</span> <i class="calibre2" xml:lang="tr">Washboard</i> <span class="calibre1" xml:lang="tr">zamanından bu yana cazın cinsel yaklaşımlarının değişmiş olduğunu söyleyemeyeceğim ona. Her zamanki gibi eleştirmenlerin, benim (özel yaşamımda) kabul etmeye razı olduğumdan çok daha gerekli olduklarını düşünmek beni sevindiriyor, çünkü yaratıcılar, müziği bulandan Johnny’ye kadar tüm o lanetliler ordusu, yapıtlarından diyalektik sonuçlar çıkartamaz, yazdıklarının ya da yarattıklarının ana ilkelerini ve üstünlüğünü ortaya koyamazlar. Yalnızca eleştirmen olmaktan üzüntü duyduğum bunalımlı anlarımda bunu anımsamam gerekir.</span> <i class="calibre2" xml:lang="tr">“Yıldızın adı Ajenjo,”</i> <span class="calibre1" xml:lang="tr">demekte Johnny, ansızın öteki sesini duyuyorum, o zamanlardaki sesini... Nasıl söylesem bunu, nasıl betimlesem Johnny’yi, kendi tarafında tek başınayken, bizi bırakıp gitmişken. Kaygılanarak parmaklıktan inip ona yakından bakıyorum. Yıldızın adı Ajenjo, yapılacak bir şey yok. “Yıldızın adı Ajenjo,” diyor Johnny, iki eline</span> <span class="calibre1" xml:lang="tr">konuşarak</span> <span class="calibre1" xml:lang="tr">“ve gövdeleri büyük kentin meydanlarına atılacak. Altı ay önce.” Kimse görmeyecek ve bilmeyecek ama ben yine de omuz silkiyorum, yıldızlar için (yıldızın</span> <span class="calibre1" xml:lang="tr">adı Ajenjo). Her zamanki sözlere dönüyoruz: “Bunu yarın çalıyorum.” Yıldızın adı Ajenjo ve gövdeleri altı ay önce atılacaklar. Büyük kentin meydanlarında. Bu dünyayı bırakmış, uzakta. Benimse gözlerim kanlı, bana kitapla ilgili başka şeyler söylemedi diye; aslında binlerce hayranının iki dilde okuduk</span><span class="calibre1" xml:lang="tr">l</span><span class="calibre1" xml:lang="tr">a</span><span class="calibre1" xml:lang="tr">rı</span> <span class="calibre1" xml:lang="tr">(yakında üç dilde olacak, İspanyolca baskısı söz konusu,</span> <span class="calibre1" xml:lang="tr">ö</span><span class="calibre1" xml:lang="tr">yle görülüyor ki Buenos Aires’te yalnız tango çalmıyorlar) kitapla ilgili ne düşünüyor öğrenemedim.</span></p>

  <p class="block_4" xml:lang="tr">“Çok güzel bir elbiseydi,” diyor Johnny. “Lan’ın üstünde nasıl duruyordu bilmek istemez misin, ama bunu sana bir viski bardağının önünde anlatmam daha iyi olur, paran varsa eğer. Dédée bana yalnız üç yüz frank verdi.”</p>

  <p class="block_4"><span class="calibre1" xml:lang="tr">Alaylı bir biçimde gülüyor, Seine nehrine bakarak. Sanki kendisi bilmiyor içkiyi ve uyuşturucuyu nasıl bulacağım.</span> <span class="calibre1" xml:lang="tr">Bana Dédée’nin çok iyi olduğunu (kitaptan hiç söz yok) ve bunu da iyiliğinden yaptığını anlatmaya başlıyor, ama şansa bak ki arkadaşım Bruno var, (bir kitap yazdı, ama kitapla ilgili tek söz yok) en iyisi gidip Arap mahallesindeki bir kahveye oturmak, Ajenjo adındaki yıldızla biraz ilgimiz olduğu görüldü mü orada bizi rahat bırakırlar (bunu düşünen benim, Saint-Severin sokağına girmek üzereyiz ve saat gecenin ikisi, karım bu saatte uykusundan uyanıp ertesi sabah kahvaltıda bana ne diyeceğini prova eder).</span> <span class="calibre1" xml:lang="tr">Dediğim gibi yapıp korkunç bir tadı olan ucuz konyak içiyor, ölçüyü kaçırıp kendimizi mutlu hissediyoruz. Ancak kitaptan hiç ses yok, yalnızca kuğu biçimindeki pudralık, yıldız, parça parça nesneler,</span> <span class="calibre1" xml:lang="tr">parça parça tümceler, bakışlar, gülüşler, masanın üstünde tükürük damlaları, bardağın (Johnny’nin bardağının) kenarına yapışmış damlalar.</span> <span class="calibre1" xml:lang="tr">Evet</span> <span class="calibre1" xml:lang="tr">öyle anlar oluyor ki ölmüş olmasını istiyorum. Sanırım benim durumumda çoğu insan böyle hissederdi.</span> <span class="calibre1" xml:lang="tr">Ama</span> <span class="calibre1" xml:lang="tr">Johnny’nin bu gece bana söylemek istemediği şeyle birlikte ölüp gitmesine nasıl razı olunabilir,</span> <span class="calibre1" xml:lang="tr">ö</span><span class="calibre1" xml:lang="tr">ldükten sonra bile avlanmayı sürdürmesine, (tüm bunları nasıl ifade edeceğimi artık bilemiyorum) huzuruma, saygınlığıma, tartışılmaz bir tezle iyi yönetilmiş bir cenaze töreninin insana verdiği yetkeye mal olacak şekilde yürüyüp gitmesine nasıl razı olunabilir?</span></p>

  <p class="block_4"><span class="calibre1" xml:lang="tr">Arada bir Johnny parmaklarıyla masanın üstüne vurmayı keserek bana bakıyor, anlaşılmaz bir hareket yapıyor ve yine parmaklarıyla masanın üstüne vurmaya koyuluyor. Kahvenin patronu, Arap bir gitaristle birlikte buraya geldiğimiz günlerden tanıyor bizi. Ben Aifa bir süreden beri gidip yatmak istiyor, sarımsak ve yağlı pasta kokan ıssız kahvenin tek müşterileri biziz. Ben de uykusuzluktan ölüyorum ama kızgınlığım destek oluyor, sessiz bir öfke, Johnny’ye karşı değil, gece boyu aşk yaptıktan sonra bir duş almaya gereksinim duyulması, gövde ekşi ekşi kokmaya başlamadan su ve sabun istenmesi gibi, oysa başlangıçtaki koku bambaşkaydı... Johnny inatçı bir tempoyla masanın üstüne vurmayı sürdürüyor, arada bir de bana hiç bakmadan bir şarkı mırıldanıyor. Belki de bir daha kitaptan hiç söz etmeyecek. Olaylar onu bir yerden başka bir yere sürüklüyor, yarın bir kadın yüzünden</span> <span class="calibre1" xml:lang="tr">gidecek, ya da herhangi bir sorun, bir yolculuk. En iyisi İngilizce baskıyı belli etmeden elinden almak, bunun için de Dédée‘yle konuşmak ve ondan rica etmek gerekir, ona yaptığım pek çok iyiliğe karşılık. Bu neredeyse öfkeye dönüşen kaygı çok aptalca. Johnny’den herhangi bir coşku beklemek yersiz olurdu; aslında kitabı okuyacağını düşünmemiştim bile. Kitabın Johnny hakkında gerçeği söylemediğini biliyorum (yalan da söylemiyor), kitap yalnızca Johnny’nin müziğiyle ilgili. Ölçülü ve iyi bir insan olduğum için onun onulmaz şizofrenisini, uyuşturucu yüzünden içinde bulunduğu zavallı durumu açık seçik gözler önüne sermek istemedim. Yaşamının genel çizgilerini göstermek istedim, gerçekten</span> <span class="calibre1" xml:lang="tr">ö</span><span class="calibre1" xml:lang="tr">nemli olan unsuru, Johnny’nin eşsiz sanatını vurgulayarak. Başka ne söyleyebilirdim? Belki de beni özellikle bu noktada yakalamak istiyor, her zamanki gibi pusuya yatmış bekliyor, hepimizin yara aldığı atılımlarından birini yapmak için eğilmiş bekliyor.</span></p>

  <p class="block_4" xml:lang="tr">Belki de beni o noktada yakalamak istiyor, yazdıklarımı, üstüne müziğinin mantığını oturttuğum estetik temelleri ve herkesin beni onca övmesini sağlayan çağdaş caz kuramını yalanlamak için.</p>

  <p class="block_4" xml:lang="tr">Açık konuşayım, umurumda mı onun yaşamı? Beni kaygılandıran tek şey, benim benimseyemediğim (ya da benimsemek istemediğim) bu tutumunu sürdürmesi ve sonunda kitabımın vardığı sonuçları yalanlaması. Orada burada benim görüşlerimin yanlış olduğunu, müziğinin başka bir şey olduğunu söylemesi.</p>

  <p class="block_4" xml:lang="tr">“Dinle, az önce kitapta bazı eksiklikler olduğunu söylemiştin.”</p>

  <p class="block_4" xml:lang="tr">(Şimdi dikkat.)</p>

  <p class="block_4"><span class="calibre1" xml:lang="tr">“Bir şeyler mi eksik Bruno? Ah, evet, sana bir şeyler eksik dedim. Bak, yalnızca Lan’ın kırmızı giysisi değil söz konusu olan. Başka şeyler de... Onlar gerçekten kül kavanozu muydu Bruno? Geçen gece yine gördüm onları, kocaman bir alan, ama bu kez toprağa çok gömülü değillerdi. Bazılarının üstünde yazılar ve resimler vardı, sinemadaki gibi, kafalarında zırhlı başlıklar, ellerinde kocaman sopalar vardı. Kül kavanozlarının arasında dolaşmak ve yalnız olduğumu, benden başka hiç kimsenin onların arasında bir şey arayarak dolaşmadığını bilmek dehşet verici. Üzülme Bruno, bunları yazmayı unutmuş olman önemli değil. Fakat</span> <span class="calibre1" xml:lang="tr">Bruno,</span><span class="calibre1" xml:lang="tr">” ve bana doğru parmağını uzatıyor, titretmeden, “asıl beni unutmuşsun.”</span></p>

  <p class="block_4" xml:lang="tr">“Hadi, Johnny.”</p>

  <p class="block_4"><span class="calibre1" xml:lang="tr">“Beni, Bruno, beni.</span> <span class="calibre1" xml:lang="tr">Ama</span> <span class="calibre1" xml:lang="tr">senin suçun değil bu, benim bile çalamadığım şeyleri unutmuş olman. Kitapta benim asıl yaşamöykümün plaklarımda olduğunu söylediğinde buna gerçekten inandığını biliyorum, ayrıca çok da şık oluyor bunu söylemek, ama bu böyle değil. Ben kendim bile nasıl çalmam gerektiğini bilemedim, gerçekten olduğum gibi çalmayı... Görüyorsun Bruno, senden mucize yaratman istenemez. Burası çok sıcak, çıkalım hadi.”</span></p>

  <p class="block_4"><span class="calibre1" xml:lang="tr">Onunla birlikte sokağa çıkıyorum, birkaç metre gelişigüzel yürüyoruz, küçük bir sokakta beyaz bir kediyle karşılaşıncaya dek; Johnny uzun süre kediyi okşuyor.</span> <span class="calibre1" xml:lang="tr">Artık yeter, Saint-Michel meydanında bir taksi bulur, onu oteline bırakıp ben de eve dönerim. Sonuç olarak o kadar da kötü olmadı, bir an için Johnny’nin kitabın tam tersi bir kuram geliştirmiş olmasından, onu önce benim üzerimde deneyip sonra tüm hızıyla etrafa yayacağından korktum. Beyaz bir kediyi okşayan zavallı Johnny. Sonuç olarak tek söylediği hiç kimsenin hiç kimse hakkında bir şey bilmediği ki bu da yeni bir şey değil. Tüm yaşamöyküleri bunu böyle kabul ederek başlarlar işe, öyle değil mi? Hadi Johnny, hadi eve dönelim, çok geç oldu.</span></p>

  <p class="block_4" xml:lang="tr">“Yalnızca bununla kaldığını sanma,” diyor Johnny, ansızın düşündüklerimi biliyormuş gibi doğrularak. “Bir de Tanrı var, sevgili dostum. İşte burada çuvallamışsın.”</p>

  <p class="block_4" xml:lang="tr">“Hadi Johnny, hadi, eve dönelim, çok geç oldu.”</p>

  <p class="block_4"><span class="calibre1" xml:lang="tr">“Senin ve arkadaşım Bruno gibi olanların Tanrı dedikleri var. Sabahki diş macunu tüpü, ona Tanrı diyorlar. Çöp kutusu, ona Tanrı diyorlar. Geberme korkusu, ona Tanrı diyorlar.</span> <span class="calibre1" xml:lang="tr">Ve</span> <span class="calibre1" xml:lang="tr">sen utanmadan beni bu pisliğe bulaştırdın, çocukluğumun, ailemin, atalarımdan kalan bilmem neyin... Dağ gibi çürük yumurta kümeleri ve sen onların içinde gıdaklıyorsun. Tanrınla birlikte mutlu. Senin Tanrını istemiyorum, hiçbir zaman benim Tanrım olmadı o.”</span></p>

  <p class="block_4" xml:lang="tr">“Tek söylediğim zencilerin müziğinin...”</p>

  <p class="block_4"><span class="calibre1" xml:lang="tr">“Senin Tanrını istemiyorum,” diyor Johnny yine. “Neden kitabında onu bana kabul ettirdin? Ben Tanrı var mı bilmiyorum, ben müziğimi çalıyorum, ben kendi Tanrımı yapıyorum, senin buluşlarına gereksinimim yok benim,</span> <span class="calibre1" xml:lang="tr">onları Mahalia Jackson’a ve Papa’ya bırak, hemen şimdi bu bölümü kitabından çıkartacaksın.”</span></p>

  <p class="block_4" xml:lang="tr">“Eğer ısrar edersen,” diyorum bir şey demiş olmak için. “İkinci baskısında.”</p>

  <p class="block_4" xml:lang="tr">“Ben bu kedi kadar yalnızım, ondan bile daha yalnızım çünkü yalnız olduğumu biliyorum, oysa o bilmiyor. Zavallı, tırnaklarını elime batırıyor. Evet, caz yalnızca müzik değil, ben de yalnızca Johnny Carter değilim.”</p>

  <p class="block_4"><span class="calibre1" xml:lang="tr">“</span><span class="calibre1" xml:lang="tr">Tamam</span> <span class="calibre1" xml:lang="tr">işte ben de bunu söylemek istiyorum, senin bazen şey gibi çaldığını yazdığımda...”</span></p>

  <p class="block_4" xml:lang="tr">“Kıçıma yağmur yağıyormuş gibi,” diyor Johnny ve bu gece ilk olarak öfkeden kudurduğunu hissediyorum. “Hiçbir şey söylenmiyor sana, hemen kendi pis diline çeviriyorsun. Ben çaldığımda sen melekleri görüyorsan, bu benim suçum değil. Eğer ötekiler ağızlarını açıp mükemmelliğe ulaştığımı söylüyorlarsa bu benim suçum değil. En kötüsü de bu, kitabında gerçekten söylemeyi unuttuğun şu ki Bruno, ben bir hiçim, hiçbir değerim yok, çaldıklarımın ve insanların alkışladıklarının hiçbir değeri yok, gerçekten...”</p>

  <p class="block_4" xml:lang="tr">Az görülen bir alçakgönüllülük doğrusu, gecenin bu saatinde. Bu Johnny...</p>

  <p class="block_4"><span class="calibre1" xml:lang="tr">“Nasıl anlatayım sana,” diye bağırıyor Johnny, elleriyle beni omuzlarımdan tutup sağa sola sallayarak</span> <span class="calibre1" xml:lang="tr">(</span><span class="calibre1" xml:lang="tr">Yeter be!</span> <span class="calibre1" xml:lang="tr">diye</span> <span class="calibre1" xml:lang="tr">bağırıyorlar bir pencereden). “Daha çok müzik, daha az müzik sorunu değil bu... Örneğin, Bee’nin ölmüş olmasıyla yaşıyor olması arasındaki fark bu. Ölen Bee’yi çalıyorum ben, biliyor musun, oysa istediğim, istediğim...</span> <span class="calibre1" xml:lang="tr">Bunun için bazen Saksafonu tekmeliyorum, insanlar da içkiyi fazla kaçırdığımı sanıyorlar.</span> <span class="calibre1" xml:lang="tr">Evet</span> <span class="calibre1" xml:lang="tr">gerçekten de bunu her zaman sarhoşken yapıyorum çünkü sonuç olarak bir saksafon çok para ediyor.”</span></p>

  <p class="block_4" xml:lang="tr">“Gidelim buradan, seni taksiyle oteline bırakayım.”</p>

  <p class="block_4"><span class="calibre1" xml:lang="tr">“Ne kadar da iyi kalplisin,” diye alay ediyor Johnny. “Arkadaşım Bruno insanın her dediğini küçük defterine not ediyor, önemli şeylerin dışında. Art bana kitabı verinceye dek bu denli yanılabileceğim hiç düşünememiştim. Başlarda başka birisinden söz ediyormuşsun gibi geldi, Ronnie’den ya da Marcel’den, ama sonra Johnny aşağı, Johnny yukarı, bir de baktım ki söz konusu olan benim.</span> <span class="calibre1" xml:lang="tr">Ama</span> <span class="calibre1" xml:lang="tr">nasıl olur, bu ben miyim? Ben Baltimore’da,</span> <i class="calibre2" xml:lang="tr">Birdlandde,</i> <span class="calibre1" xml:lang="tr">biçemime gelince... Dinle,” neredeyse soğuk bir ifadeyle ekliyor, “okuyuculara yönelik bir kitap yazmış olduğunu fark etmediğimi sanma. Kitap çok iyi, saks çalışım ve caz müziğini hissediş tarzımla ilgili dediklerin de bana göre tamam. Kitapla ilgili bu tartışmayı sürdürmemizin hiçbir nedeni yok... Seine nehrine atılmış bir pislik, kenara yakın yüzen şu ot parçası kitabın. Ben de şu öteki ot parçasıyım, sen de bata çıka şurdan geçen şişe. Bruno, bulamadan öleceğim, bulamadan...”</span></p>

  <p class="block_4" xml:lang="tr">Onu kollarının altından tutup, ırmağın kenarındaki parmaklığa dayıyorum. Her zamanki gibi sayıklamaya başlıyor, sözcük parçaları mırıldanıyor, tükürüyor.</p>

  <p class="block_4" xml:lang="tr">“Bulamadan,” diyor yine. “Bulamadan...”</p>

  <p class="block_4"><span class="calibre1" xml:lang="tr">“Neyi bulmak istiyordun kardeşim?” diyorum ona.</span> <span class="calibre1" xml:lang="tr">“Olanaksızı istememek gerekir, senin bulduğun yeterli olabilir...”</span></p>

  <p class="block_4"><span class="calibre1" xml:lang="tr">“Senin için yeterli olabilir, biliyorum,” diyor Johnny hınçla, “Art için, Dédée için, Lan için... Nasıl oldu bilmiyorsun... Evet, bazen kapı açılmaya başladı... Bak iki ot parçası birleştiler, birbirlerinin önünde dans ediyorlar... Ne güzel değil mi... Açılmaya başladı... Zaman...</span> <span class="calibre1" xml:lang="tr">demiştim</span> <span class="calibre1" xml:lang="tr">sana...</span> <span class="calibre1" xml:lang="tr">bana</span> <span class="calibre1" xml:lang="tr">öyle geliyor ki, bu zaman kavramı... Bruno, tüm yaşamım boyunca müziğimin içinde aradım bu kapının sonunda açılmasını. Birazcık, bir parçacık... Anımsıyorum, bir gece, New York’ta... Kırmızı bir giysi.</span> <span class="calibre1" xml:lang="tr">Evet</span> <span class="calibre1" xml:lang="tr">kırmızı, ona da çok yakışıyordu. Bir gece Miles ve Hal’le birlikteydik... Sanırım bir saatten beri çalıyorduk, yalnız başımıza, mutlu... Miles öyle güzel bir şey çaldı ki neredeyse kendimi iskemleden yere atıyordum, işte o zaman iplerimi koparttım, gözlerimi kapattım, uçuyordum. Yemin ederim ki uçuyordum Bruno... Kendi kendimi duyuyordum, çok uzak bir yerden ancak kendi içimden, kendi yanımda biri ayaktaydı... Tam olarak biri değil... Şişeye bak, inanılmaz bir biçimde batıp çıkıyor... Biri değil, insan benzetmeler yapmak istiyor... Bir güven duygusu, bir karşılaşmaydı, bazı düşlerdeki gibi, sana da öyle gelmiyor mu? Her şey hallolduktan sonra Lan ve kızlar seni fırında bir hindiyle bekliyorlar, arabayla giderken hiçbir kırmızı ışığa takılmıyorsun, her şey bir bilardo topu gibi rahatça kayıyor. Benim yanımdaki kendimdi</span> <span class="calibre1" xml:lang="tr">sanki,</span> <span class="calibre1" xml:lang="tr">ancak hiç yer kaplamıyordu, New York’ta değildi ve her şeyden önemlisi zaman silinmişti, sonrası</span> <span class="calibre1" xml:lang="tr">yoktu... Sonrası olmuyordu... Bir an için yalnızca her zaman vardı...</span> <span class="calibre1" xml:lang="tr">Ve</span> <span class="calibre1" xml:lang="tr">ben bunun yalan olduğunu bilmiyordum, bunun, müziğin içinde yitip gittiğim için meydana geldiğini bilmiyordum, çalmayı keser kesmez, çünkü sonuç olarak arada bir zavallı Hal’in de piyanoda içini dökmesine izin vermem gerekiyordu, o anda kafa üstü kendi üstüme düşeceğimi bilmiyordum...”</span></p>

  <p class="block_4" xml:lang="tr">Yavaşça ağlıyor, pis elleriyle gözlerini ovuşturuyor. Bense ne yapacağımı bilemiyorum, o kadar geç ki, ırmaktan nem yükseliyor, ikimiz de üşüteceğiz.</p>

  <p class="block_4"><span class="calibre1" xml:lang="tr">“Öyle sanıyorum ki su olmadan yüzmeyi denedim,” diye fısıldıyor Johnny. “Öyle sanıyorum ki Lan olmadan Lan’ın kırmızı giysisine sahip olmak istedim.</span> <span class="calibre1" xml:lang="tr">Ve</span> <span class="calibre1" xml:lang="tr">işte Bee öldü Bruno. Sanırım sen haklısın, kitabın çok iyi.”</span></p>

  <p class="block_4" xml:lang="tr">“Hadi Johnny, kötü bulduğun yönleri var diye alınmayı düşünmüyorum.”</p>

  <p class="block_4"><span class="calibre1" xml:lang="tr">“Öyle değil, kitabın iyi çünkü...</span> <span class="calibre1" xml:lang="tr">çünkü</span> <span class="calibre1" xml:lang="tr">içinde kül kavanozları yok Bruno. Satchmo’nun çaldıkları gibi, çok temiz, çok saf. Sana da Satchmo’nun çaldıkları bir doğum günü ya da hoş bir davranış gibi gelmiyor mu? Biz...</span> <span class="calibre1" xml:lang="tr">söylüyorum</span> <span class="calibre1" xml:lang="tr">sana, su olmadan yüzmek istedim. Bana öyle geldi ki...</span> <span class="calibre1" xml:lang="tr">fakat</span> <span class="calibre1" xml:lang="tr">aptal olmak gerekir...</span> <span class="calibre1" xml:lang="tr">bana</span> <span class="calibre1" xml:lang="tr">öyle geldi ki bir gün başka bir şey bulacaktım. Tatmin olmuyordum, sanıyordum ki güzel şeyler, Lan’ın kırmızı giysisi, Bee bile, fare kapanı gibiydiler, başka bir biçimde anlatamıyorum kendimi... İnsanın uyum sağlaması için kurulmuş tuzaklardı, anlıyor musun, insanın her şey güzel demesi için kurulmuş tuzaklar. Bruno öyle sanıyorum ki</span> <span class="calibre1" xml:lang="tr">Lan ve caz, evet caz bile, dergilerdeki reklamlar gibiydiler, güzel şeyler, benim uyum sağlamam için, sen nasıl uyum sağlıyorsan, Paris, karın ve işin olduğu için... Benimse saks’ım ve seks’im vardı, kitabın dediği gibi. Gerekli olan her şey. Tuzaklar sevgili dostum...</span> <span class="calibre1" xml:lang="tr">Çünkü</span> <span class="calibre1" xml:lang="tr">başka bir şey olmaması olası değil; bu denli yakın, kapının bu denli öteki tarafında: olmamız olası değil...”</span></p>

  <p class="block_4" xml:lang="tr">“Önemli olan insanın elinden geleni yapması,” diyorum, kendimi eşsiz bir biçimde aptal hissederek.</p>

  <p class="block_4"><span class="calibre1" xml:lang="tr">“</span><span class="calibre1" xml:lang="tr">Ve</span> <span class="calibre1" xml:lang="tr">her yıl</span> <i class="calibre2" xml:lang="tr">Down Beat</i><span class="calibre1" xml:lang="tr">’in yaptığı seçimleri kazanmak, tabii,” diyerek onaylıyor Johnny. “Tabii ki evet, tabii ki evet. Tabii ki evet”</span></p>

  <p class="block_4" xml:lang="tr">Onu yavaş yavaş meydana doğru sürüklüyorum. Neyse ki köşede bir taksi var.</p>

  <p class="block_4" xml:lang="tr">“Her şeyden önce senin Tanrını kabul etmiyorum,” diye fısıldıyor Johnny. “Masal okuma bana, izin vermiyorum. Eğer gerçekten kapının öteki tarafındaysa, yemin ederim ki umurumda değil. Sana kapıyı açtı diye öteki tarafa geçmenin hiçbir değeri yok. Kapıyı tekmelerle çökertmek, işte bu değerli. Onu yumruklarla kırmak, kapıya karşı boşalmak, bir gün boyu kapıya karşı işemek. New York’ta o gece kapıyı müziğimle açtığımı sandım, çalmayı sürdürdüğüm sürece; çalmayı kestiğimde o lanet olası, kapıyı yüzüme kapattı, sırf ona hiç dua etmediğim için, sırf ona hiç dua etmeyeceğim için, bu özel üniformalı kapıcıyla ilgili hiçbir şey bilmek istemediğim için, bu bahşiş karşılığı kapıları açan uşak, bu...”</p>

  <p class="block_4"><span class="calibre1" xml:lang="tr">Zavallı Johnny, sonra da insan bunları kitabına koymuyor</span> <span class="calibre1" xml:lang="tr">diye kızar. Saat sabahın üçü, vay anam vay.</span></p>

  <p class="block_3">&nbsp;</p>

  <p class="block_4"><span class="calibre1" xml:lang="tr">Tica New York’a dönmüştü, Johnny New York’a dönmüştü (yalnız Dédée burada kaldı, iyi bir trombonist olma yolundaki Louis Perron’un evine yerleşti güzelce). Baby Lennox New York’a dönmüştü. Bu dönem Paris pek parlak değildi ve ben dostlarımı özlüyordum. Johnny’yle ilgili kitabım her yerde çok iyi satılıyordu ve doğal olarak, Sammy Pretzal olası bir Hollywood uyarlamasından söz ediyordu; bu, dolar-frank ilişkisi düşünülürse, her zaman ilginç olabilir. Karun, Baby Lennox’la aramda olanlardan dolayı bana kızıyordu hâlâ, oysa hiç de önemli değildi bu, sonuç olarak Baby son derece değişkendir ve akıllı bir kadın bu tür şeylerin evliliklerin dengesini bozmayacağını anlamalıdır, ayrıca Baby, Johnny’yle birlikte dönmüştü New York’a, sonunda Johnny’yle aynı gemiye binmenin zevkine varabilmişti. Şimdilerde herhalde Johnny’yle birlikte esrar içiyordur, Johnny gibi hapı yutmuştur zavallı kız.</span> <i class="calibre2" xml:lang="tr">Amorous</i> <span class="calibre1" xml:lang="tr">Paris’te yeni piyasaya sürüldü, tam benim kitabımın ikinci baskısı çıkmak üzereyken, Almanca’ya çevrilmesi de söz konusu. İkinci baskıyı değiştirip değiştirmemeyi çok düşündüm; mesleğim izin verdiği ölçüde onurlu bir insan olarak yaşamöyküsünü yazdığım kişiyi başka bir açıdan göstermem gerekir mi diye düşünüyordum. Bu konuyu birkaç kez Delaunay ve Hodeir’le tartıştık; bana ne diyeceklerini bilemiyorlardı çünkü kitabı mükemmel buluyorlar, bu biçimiyle okuyucuların çok hoşuna gittiğini söylüyorlardı. Öyle</span> <span class="calibre1" xml:lang="tr">sanıyorum ki ikisi de fazla edebiyata kaçmamdan korkuyorlar, kitabı Johnny’nin müziğiyle, hepimizin tanıdığı müziğiyle ilgisiz ayrıntılarla dolduracağımdan çekiniyorlardı. Bana öyle geldi ki yetkili kişilerin görüşleri (ve kendi görüşüm, artık bu noktaya gelindiğinde kendi görüşümün de önemli olduğunu yadsıyamam) ikinci baskıyı olduğu gibi bırakmamı onaylıyordu.</span> <span class="calibre1" xml:lang="tr">Amerika’da çıkan caz dergilerini dikkatle taramam beni büyük ölçüde sakinleştirdi (Johnny’yle yapılmış dört söyleşi, yeni bir intihar denemesiyle ilgili bir haber, bu kez tentürdiyot içmiş, mide sondası takılmış ve hastanede üç hafta geçirmiş, sonra hiçbir şey olmamış gibi Baltimore’da çalmayı sürdürmüş), ancak onunla ilgili bu kötü haberleri almak üzüyordu beni.</span> <span class="calibre1" xml:lang="tr">Johnny kitabı tehlikeye düşürecek tek bir sözcük bile söylememişti. Örneğin (Chicago’da çıkan</span> <i class="calibre2" xml:lang="tr">Stomping Around</i> <span class="calibre1" xml:lang="tr">adlı müzik dergisinde Teddy Rogers Johnny’yle söyleşmiş) “Paris’teki Bruno V...’nin seninle</span> <span class="calibre1" xml:lang="tr">ilgili yazdıklarını okudun mu?”</span></p>

  <p class="block_4" xml:lang="tr">“Okudum, çok iyi.”</p>

  <p class="block_4" xml:lang="tr">“Bu kitap hakkında söylenecek bir şey yok mu?”</p>

  <p class="block_4"><span class="calibre1" xml:lang="tr">“Yok, çok iyi olduğunun dışında. Büyük adamdır Bruno.” Bir de Johnny’nin sarhoşken ya da uyuşturucu etkisi altındayken neler söylediğini öğrenmek gerekirdi</span> <span class="calibre1" xml:lang="tr">ama,</span> <span class="calibre1" xml:lang="tr">en azından kitabı yalanladığıyla ilgili söylentiler yoktu ortada. Kitabın ikinci baskısını olduğu gibi bırakmaya karar verdim, zaten Johnny gerçekten de tanıttığım gibi değil miydi: olağanüstü şeyler yaratma yeteneğine sahip vasat zekâlı bir zavallı, pek çok müzisyen, satranç</span> <span class="calibre1" xml:lang="tr">oyuncusu ve şair gibi yapıtlarının değerini bilmeyen biri (ama bir boksör kadar da mağrur). Her şey beni Johnny’nin portresini olduğu gibi korumaya itiyordu: cazı çok seven ancak gerek müzikal, gerek psikolojik tahlillerden hoşlanmayan bir okuyucu kitlesiyle arayı açmanın hiç anlamı yoktu; okuyucuların istediği anlık tahminler, elleriyle tempo tutmak, rahatlamak, müziği derilerinin üstünde, içlerinde, kanlarında ve soluklarında hissetmektir o kadar, olayların derinine inmek değil.</span></p>

  <p class="block_4"><span class="calibre1" xml:lang="tr">İlk olarak telgraflar geldi, Delaunay’e, bana (akşam gazetelerinde de aptalca yorumlar çıkıyordu); yirmi gün sonra da beni unutmamış olan Baby Lennox’un mektubu. “Bellevue’de ona çok iyi baktılar, hastaneden çıktığında onu almaya ben gittim. Norveç’te turneye çıkan Mike Russolo’nun dairesinde kalıyorduk. Johnny çok iyiydi, seyirci</span> <span class="calibre1" xml:lang="tr">ö</span><span class="calibre1" xml:lang="tr">nünde çalmak istememesine karşın Kulüp 28’deki çocuklarla birlikte plak doldurmayı kabul etmişti. Bunu sana söyleyebilirim, aslında çok zayıftı (Baby’nin ne demek istediğini anlıyorum, Paris’teki serüvenimizden sonra), geceleri soluk alışları ve inlemeleri beni korkutuyordu. Beni tek avutan -diye ekliyordu Baby kendine yakışır bir biçimde- öldüğünü anlamadan, mutlu ölmüş olması. Televizyon izlerken birdenbire yere düşmüş. O anda</span> <span class="calibre1" xml:lang="tr">ö</span><span class="calibre1" xml:lang="tr">ldüğünü söylediler.” Bu sözlerden Baby’nin ölüm anında orada olmadığı anlaşılıyordu, nitekim öyle olmuştu, çünkü daha sonra Johnny’nin o sıralar Tica’nın evinde kaldığını öğrendik, onunla birlikte beş gün geçirmişti, kaygılı ve umutsuzdu, cazı bırakıp</span> <span class="calibre1" xml:lang="tr">Meksika’ya gitmekten, orada bir köyde çalışmaktan söz ediyordu (sıkıyorlar</span> <span class="calibre1" xml:lang="tr">ama,</span> <span class="calibre1" xml:lang="tr">hepsi de yaşamlarının bir bölümünde aynı şeyden söz ediyorlar), Tica ondan gözünü ayırmıyor, onu sakinleştirmek ve geleceği düşünmesini sağlamak için (bunları daha sonra Tica söyledi, sanki o ve Johnny gelecek nedir bilirlermiş gibi) elinden geleni yapıyordu. Johnny onu çok keyiflendiren bir televizyon programının ortasında öksürmeye başlamış, birdenbire iki kat olmuş vb... Tica’nın polislere belirttiği gibi ölümün ani olduğundan pek emin değilim</span> <span class="calibre1" xml:lang="tr">(</span><span class="calibre1" xml:lang="tr">ne yapsın, Johnny’nin dairesinde ölmesi başını büyük derde sokmuştu, üstelik ellerini uzatsalar uyuşturucu bulacaklar, bu konuda daha önce de başı derde girmişti zavallı Tica’nın; otopsinin sonuçları da çok inandırıcı değildi. Bir doktorun Johnny’nin karaciğer ve akciğerlerinde neler bulmuş olabileceğini tahmin etmek güç değil</span><span class="calibre1" xml:lang="tr">)</span><span class="calibre1" xml:lang="tr">. “Ölümüne ne kadar üzüldüm bilemezsin, sana başka şeyler de anlatabilirim,” diye tatlı tatlı ekliyor sevgili Baby, “ama başka zaman, daha güçlü olduğum zaman; Johnny’nin en iyi dostu olarak bilmen gereken her şeyi sana yazanın ya da anlatının (galiba Rogers, Paris ve Berlin için benimle sözleşme imzalamak istiyor).”</span> <span class="calibre1" xml:lang="tr">Bir sayfa boyunca Tica’ya sayıp sövdükten sonra, ona kalsa Tica yalnızca Johnny’nin ölümünden değil, Pearl Harbor baskınından ve kara vebadan da sorumlu olur, zavallı Baby mektubunu bitiriyordu: “Unutmadan söyleyeyim, bir gün Bellevue’de sürekli seni sordu, kafasının içi karmakarışıktı, senin New York’ta olduğunu, onu görmeye gelmek istemediğim</span> <span class="calibre1" xml:lang="tr">düşünüyordu, durmadan bir şeylerle dolu alanlardan söz ediyor sonra da seni çağırıyor, seninle konuşuyordu zavallı.</span> <span class="calibre1" xml:lang="tr">İnsanın ateşi yükselince nasıl olur bilirsin. Tica’nın Bob Carey’ye dediğine göre Johnny’nin son sözleri aşağı yukarı şöyleymiş: bir maske takın bana, ama tahmin edersin ki böyle bir anda...” Hem de nasıl tahmin ederim. “Çok şişmanlamıştı,” diye ekliyordu Baby mektubun sonunda, “yürürken soluksuz kalıyordu.” Baby Lennox gibi ince bir insandan beklenen ayrıntılardı bunlar.</span></p>

  <p class="block_4"><span class="calibre1" xml:lang="tr">Tüm bunlar kitabımın ikinci baskısının piyasaya sürülmesine denk düştü, neyse ki kitaba Johnny’nin ölümüyle ilgili bir not, bir de pek çok ünlü cazcının katıldığı cenaze töreninden bir görüntü eklemeye zaman bulabildim var gücümle çalışarak. Böylece yaşamöyküsünün tamamlanmış olduğunu söyleyebiliriz. Benim bunu söylemem çok iyi olmayabilir</span> <span class="calibre1" xml:lang="tr">ama,</span> <span class="calibre1" xml:lang="tr">doğal olarak, işin estetik yönünü göz önünde bulundurarak söylüyorum bunu. Şimdiden yeni bir çeviri söz konusu, İsveççe ya da Norveççe’ye. Bu haber karımın çok hoşuna gidiyor.</span></p>

  <p class="block_3">&nbsp;</p>
</body>
</html>
