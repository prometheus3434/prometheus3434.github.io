<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre6" id="sigil_toc_id_1"><a class="calibre7" id="bookmark2"></a><span class="calibre8">giriş</span></h3>

  <p class="calibre3"><b>PLAZA DE ESPANA&nbsp;</b></p>

  <p class="calibre3"><b>SEVÎLLA - İSPANYA&nbsp;</b></p>

  <p class="calibre3"><b>11:00</b></p>

  <p class="calibre3">Denir ki, ölüm anında her şey açıklığa kavuşur. Ensei Tankado artık bunun doğru olduğunu biliyordu. Göğsünü tutup acı içinde yere yığılırken, yaptığı hatanın korkunçluğunun farkına varmıştı.</p>

  <p class="calibre3">İnsanlar çevresine toplanmış, yardım etmeye çalışıyorlardı. Ne var ki Tankado yardım istemiyordu. Artık bunun için çok geçti.</p>

  <p class="calibre3">Sol elini havaya kaldınp parmaklarını açtı. Eli titriyordu. "Elime bakın!" Çevresindekiler dikkatle baktılar ama o, söylediğini anlamadıklarından emindi.</p>

  <p class="calibre3">Parmağında, üzerine birtakım işaretler kazınmış altın bir yüzük vardı. Yüzüğün üzerindeki işaretler bir an için Endülüs güneşinde parladı. Ensei Tankado bu güneşin görüp gördüğü son ışık olduğunu biliyordu.</p>

  <h3 class="calibre6" id="sigil_toc_id_2"><a class="calibre7" id="bookmark3"></a><span class="calibre8">1</span></h3>

  <p class="calibre3">Puslu Dağlardaki en sevdikleri otelde, yatakta kahvaltı yapıyorlardı. David kadına gülümsedi. "Ne dersin güzelim? Benimle evlenir misin?"</p>

  <p class="calibre3">Kadın kubbeli yataktan bakarken David'in aradığı adam olduğunu biliyordu. Sonsuza kadar da öyle kalacaktı. Bakışları adamın koyu yeşil gözlerine kilitlendiğinde uzakta bir yerlerde kulaklarını sağır eden bir zil çalmaya başladı. Bu ses adamı çekip ayırıyordu ondan. Uzandı ama elleri boşlukta kalakaldı.</p>

  <p class="calibre3">Susan Fletcher'ı gördüğü rüyadan uyandıran şey telefonun sesiydi. Soluk soluğa yatakta doğruldu ve el yordamıyla ahizeyi arayıp buldu. "Alo?"</p>

  <p class="calibre3">"Susan, ben David. Uyandırdım mı?"</p>

  <p class="calibre3">Susan yatakta diğer yanına dönerken gülümsedi. "Ben de tam rüyamda seni görüyordum. Çıkıp gelsene, oynaşırız biraz."</p>

  <p class="calibre3">Adam güldü. "Dışarısı hâlâ karanlık."</p>

  <p class="calibre3">"Mmm." Sesinde davetkâr bir hava vardı. "Öyleyse kesinlikle gelmelisin. Kuzeye doğru yola çıkmadan önce bir şeyler yapabiliriz."</p>

  <p class="calibre3">David hüsran dolu bir sesle içini çekti. "Seni aramamın nedeni de bu zaten. Yolculuğumuz hakkında. Bu geziyi ertelememiz gerekecek."</p>

  <p class="calibre3">Susan birdenbire tamamen ayılıverdi. "Ne!?"</p>

  <p class="calibre3">"Üzgünüm. Kentten ayrılmak zorundayım. Yarın geri döneceğim. Sabah ilk iş olarak yola çıkarız. Önümüzde hâlâ iki gün var."</p>

  <p class="calibre3">"Ama rezervasyon yaptırmıştım," dedi Susan, incinmişti. "Taş Köşk'teki eski odamızı ayarlamıştım."</p>

  <p class="calibre3">"Biliyorum, ama—"</p>

  <p class="calibre3">"Altıncı ayımızı kutlayacağımız bu gece özel olacaktı. Nişanlı olduğumuzu hatırlıyorsun, değil mi?"</p>

  <p class="calibre3">"Susan," diye iç geçirdi David. "Şu an bunu açıklamaya gerçekten zamanım yok, dışarıda bekleyen bir araba var. Uçaktan seni arayıp her şeyi anlatacağım."</p>

  <p class="calibre3">"Uçak mı?" diye tekrarladı Susan. "Neler oluyor? Üniversite niye sana uçak— ?"</p>

  <p class="calibre3">"Üniversite değil. Daha sonra telefon edip açıklayacağım. Şimdi gerçekten gitmem gerek, beni çağırıyorlar. Seni arayacağım. Söz veriyorum."</p>

  <p class="calibre3">"David!" diye bağırdı Susan. "Neler—"</p>

  <p class="calibre3">Ama artık çok geçti. David telefonu kapatmıştı.</p>

  <p class="calibre3">Susan Fletcher, onun yeniden aramasını bekleyerek, uyumadan, saatlerce yatakta kaldı. Telefon bir daha çalmadı.</p>

  <p class="calibre3">O gün öğleden sonra banyo küvetinde keyifsiz keyifsiz yattı. Sabunlu suya dalıp çıktı ve Taş Köşk'le Puslu Dağlar'ı unutmaya çalıştı. <span class="calibre5">Nerede olabilir ki?</span> diye düşündü, merak içindeydi. <span class="calibre5">Neden aramadı?</span></p>

  <p class="calibre3">Vücudunu saran su giderek ılıklaştı, en sonunda da soğudu. Telsiz telefonu çaldığında artık küvetten çıkmak üzereydi. Lavabonun üstünde bıraktığı ahizeye ulaşmaya çalışırken yere su sıçratarak küvetten fırladı.</p>

  <p class="calibre3">"David?"</p>

  <p class="calibre3">"Ben Strathmore," diye yanıtladı karşıdaki ses.</p>

  <p class="calibre3">Susan'ın omuzlan çöküverdi. "Ah," Duyduğu hayal kırıklığını gizle-yemiyordu. "İyi günler, komutanım."</p>

  <p class="calibre3">"Daha genç bir adam mı bekliyordun?" Komutan kendi kendine gülüyordu.</p>

  <p class="calibre3">"Hayır, efendim," dedi Susan, utanmıştı. "Göründüğü gibi değ—"</p>

  <p class="calibre3">"Aynen göründüğü gibi!" bir kahkaha attı. "David Becker iyi bir a-dam. Sakın onu elinden kaçırma."</p>

  <p class="calibre3">"Teşekkür ederim, efendim."</p>

  <p class="calibre3">Komutanın sesi aniden ciddileşti. "Susan, burada sana ihtiyacım olduğu için arıyorum. Derhal."</p>

  <p class="calibre3">Susan dikkatini toplamaya çalıştı. "Bugün cumartesi, efendim. Biz genellikle cumartesileri—"</p>

  <p class="calibre3">"Biliyorum," dedi Strathmore sakince. "Bu acil bir durum.'"</p>

  <p class="calibre3">Susan doğruldu. <span class="calibre5">Acil bir durum?</span> Komutan Strathmore'un dudaklarından bu sözcüğün döküldüğünü hiç duymamıştı. <span class="calibre5">Acil bir durum mu? Kripto'da mı?</span> Tahmin edemiyordu. "E-evet, efendim." Durakladı. "Mümkün olduğu kadar çabuk orada olacağım."</p>

  <p class="calibre3">"Daha çabuk olsun." Strathmore telefonu kapattı.</p>

  <p class="calibre3">Susan Fletcher bir havluya sarınıp ayakta durdu. Önceki gece hazırlayıp özenle katladığı giysilerine (yürüyüş şortu, serin dağ akşamları için bir kazak ve gece giymek için satın aldığı yeni iç çamaşırları) su damlatıyordu. Temiz bir gömlekle etek almak için keyifsizce giysi dolabına yöneldi. <span class="calibre5">Acil bir durum mu? Kripto'da mı?</span></p>

  <p class="calibre3">Susan alt kata inerken günün daha ne kadar kötüleşebileceğini merak ediyordu.</p>

  <p class="calibre3">Birazdan öğrenecekti.</p>

  <h3 class="calibre6" id="sigil_toc_id_3"><a class="calibre7" id="bookmark4"></a><span class="calibre8">2</span></h3>

  <p class="calibre3">David Becker Leaıjet 60'ın küçük, oval penceresinden dokuz bin metre aşağıdaki sütliman okyanusa mutsuzca bakıyordu. Uçağın telefonunun bozuk olduğu söylenmişti. Susan'ı arama fırsatı bulamamıştı.</p>

  <p class="calibre3">"Burada ne yapıyorum?" diye yakındı kendi kendine. Ama yanıt basitti: Bazı adamlar vardır ki onlara hayır diyemezsiniz.</p>

  <p class="calibre3">"Bay Becker," diye cızırtılı bir ses geldi hoparlörden. "Yarım saat içinde varmış olacağız."</p>

  <p class="calibre3">Becker, sahibi görülmeyen sese başını salladı hüzünle. <span class="calibre5">Harika.</span> Gölgeliği çekip uyumaya çalıştı. Ama tek düşünebildiği Susan'dı.</p>

  <h3 class="calibre6" id="sigil_toc_id_4"><a class="calibre7" id="bookmark5"></a><span class="calibre8">3</span></h3>

  <p class="calibre3">Susan'ın Volvo'su, tepesi dikenli telle sarılmış üç metre yükseklikteki tel örgünün gölgesinde durdu. Genç bir nöbetçi, elini arabanın üstüne koydu.</p>

  <p class="calibre3">"Kimlik lütfen."</p>

  <p class="calibre3">Susan kimliğini verip her zamanki yarım dakikalık bekleme süresinin geçmesini bekledi. Görevli asker, Susan'ın kimlik kartını bilgisayara bağlı bir tarayıcıdan geçirdi. En sonunda Susan'a baktı. "Teşekkür ederim Bayan Fletcher." Belli belirsiz bir hareket yaptı ve kapı ağır ağır açıldı.</p>

  <p class="calibre3">Susan, sekiz yüz metre kadar ötedeki elektrikli tel örgünün önünde aynı işlemleri tekrarladı. <span class="calibre5">Hadi çocuklar... Bir milyon kez geçtim buradan.</span></p>

  <p class="calibre3">Son kontrol noktasına yaklaştığında, yanında saldırgan görünen iki köpek, elinde de makineli tüfek olan kısa boylu bir nöbetçi Susan'ın arabasının plakasına baktı ve elini sallayarak geçmesini işaret etti. Susan bir 250 metre daha Köpekli Yol'u takip etti ve park yerinin çalışanlara ayrılmış olan C bölümüne doğru ilerledi. <span class="calibre5">İnanılmaz,</span> diye düşündü. <span class="calibre5">Yirmi altı bin çalışanları ve on iki milyar dolarlık bütçeleri var ama ben olmadan bir hafta sonunu bile geçiremiyorlar.</span> Susan hızla arabayı kendisine ayrılmış olan yere doğru sürüp park etti ve motoru durdurdu.</p>

  <p class="calibre3">Manzaralı taraçayı geçip ana binaya girdikten sonra, içeride iki kontrol noktasından daha geçti ve en sonunda binanın yeni kanadına giden penceresiz tünele vardı. Girişte bir ses tarama noktası vardı.</p>

  <p class="calibre9"><span class="calibre4">ULUSAL GÜVENLİK TEŞKİLATI (NSA)</span></p>

  <p class="calibre9"><span class="calibre4">KRİPTO TESİSİ YETKİLİ PERSONEL DIŞINDA GİRMEK YASAKTIR</span></p>

  <p class="calibre3">Silahlı bir nöbetçi başını kaldırıp baktı. "İyi günler Bayan Fletcher."</p>

  <p class="calibre3">Susan bıkkınca gülümsedi. "Merhaba John."</p>

  <p class="calibre3">"Bugün sizi beklemiyordum."</p>

  <p class="calibre3">"Yaa, ben de." Parabolik mikrofona yöneldi. "Susan Fletcher," diye net bir şekilde adını söyledi. Bilgisayar onun sesindeki frekans konsantrasyonlarını hemen doğruladı ve bir "tık" sesiyle kapı açıldı. Susan içeri girdi.</p>

  <p class="calibre3">Susan beton köprüden ilerlerken nöbetçi onu hayranlıkla izliyordu. Susan'ın ela gözlerinde bugün bir soğukluk olduğunu fark etmişti ama yanaklarında kırmızı bir tazelik vardı ve omuzlarına dökülen kumral saçları da yeni kurutulmuş gibi görünüyordu. Peşinden Johnson's Bebek Pudrası'nın o hafif kokusu geliyordu. Nöbetçinin gözleri Susan'ın narin gövdesine takılmıştı -içindeki sutyeni belli belirsiz gösteren beyaz gömleğine, haki eteğine, en sonunda da bacaklarına... Susan Fletcher'ın bacaklarına.</p>

  <p class="calibre3"><span class="calibre5">Bu bacakların 170IQ taşıdığını düşünmek neredeyse imkânsız,</span> diye dalıp gitti nöbetçi.</p>

  <p class="calibre3">Susan'ın arkasından uzun bir süre bakakaldı. Sonunda gözden kaybolduğunda adam kendine gelmek için başını salladı.</p>

  <p class="calibre3">Susan tünelin sonuna ulaştığında, yuvarlak, banka kasalarının kapısını andıran bir kapının önüne geldi. Kapının üzerinde kocaman harflerle <span class="calibre4">"KRİPTO"</span> yazılıydı.</p>

  <p class="calibre3">İç geçirdi, sonra da elini duvar girintisinde kalan şifre kutusuna uzatıp beş rakamlı PIN kodunu girdi. Birkaç saniye içinde on iki tonluk çelik levha dönmeye başladı. Dikkatini toplamaya çalışıyordu ama düşünceleri durmadan David'e kayıyordu.</p>

  <p class="calibre3">David Becker. Sevip sevebileceği tek adam. Georgetown Üniversitesi'ndeki en genç tam zamanlı profesör ve parlak bir yabancı dil uzmanı olarak David Becker akademik dünyada büyük bir üne sahipti. Doğuştan gelen fotoğrafik belleği ve çeşitli dillere olan ilgisi sayesinde İspanyolca, Fransızca ve İtalyanca'nın yanı sıra altı Asya dilinde uzmanlaşmıştı. Üniversitede kökenbilim ve dilbilim konusunda verdiği derslerde ancak ayakta yer bulunabiliyordu. Soru bombardımanına yanıt vermek için her zaman ders bittikten sonra da uzun süre sınıfta kalmak durumunda oluyordu. Otoriteyle, şevkle konuşuyordu ve görünüşe bakılırsa kız öğrencilerinin hayranlık dolu bakışlarının farkında değildi.</p>

  <p class="calibre3">Becker esmerdi, yeşil gözlerinden zekâ pırıltıları fışkıran ve buna uygun bir espri anlayışına sahip, sağlam yapılı, otuz beş yaşında, dinç bir adamdı. Güçlü çenesi ve gergin yüz hatları Susan'a mermerden yapılmış heykelleri hatırlatıyordu. 1.80'den uzun boyuna rağmen Becker squash kortunda gözle takip edilemeyecek kadar hızlı hareket ederdi. Rakibini ezip geçtikten sonra kafasını bir çeşmenin altına sokup siyah, gür saçlarını&nbsp;ıslatarak serinler, sonra da saçlarından hâlâ sular damlarken rakibine bir çörekle birlikte meyve kokteyli ısmarlardı.</p>

  <p class="calibre3">Bütün genç profesörler gibi, David'in de üniversiteden aldığı aylık orta düzeydeydi. Kimi zaman squash kulübü üyeliğini yenilemesi ya da eski Dunlop'ına yeni tel alması gerektiğinde Washington ve çevresindeki resmi kuruluşlara çeviri işleri yaparak fazladan para kazanıyordu. Susan'la da bu işlerden birinde tanışmıştı.</p>

  <p class="calibre3">Becker sabah koşularının birinden sonra üniversite yerleşkesindeki üç odalı apartman dairesine dönüp telesekreterinin mesaj geldiğini belirten sinyalini gördüğünde güz tatili sırasında serin bir sabah vaktiydi. Gelen mesajı dinlerken bir litre portakal suyunu yuvarlamıştı bile. Bu mesaj da aldığı birçok mesaja benziyordu: Bir hükümet dairesi o sabah birkaç saatliğine çeviri yapmasını istiyordu. Garip olan şey, Becker'ın bu kuruluşun adını daha önce hiç duymamış olmasıydı.</p>

  <p class="calibre3">"Adı Ulusal Güvenlik Teşkilatı," dedi bilgi almak için iş arkadaşlarından birkaçını aradığında.</p>

  <p class="calibre3">Aldığı yanıt hep aynı oldu. "Ulusal Güvenlik <span class="calibre5">Konseyi</span> demek istiyorsun herhalde?"</p>

  <p class="calibre3">Becker mesajı kontrol etti. "Hayır. <span class="calibre5">Konsey</span> değil, <span class="calibre5">Teşkilat.</span> NSA."</p>

  <p class="calibre3">"Hiç duymadım."</p>

  <p class="calibre3">Becker devlet kuruluşlarının listesini içeren Sayıştay telefon rehberini gözden geçirdi ama bu teşkilatın adı Sayıştay rehberinde de geçmiyordu. Şaşkın bir halde. Kongre Kütüphanesi'nde araştırma memurluğuna başlamış eski bir siyasi analist olan squash ahbaplarından birini aradı. Arkadaşının açıklaması David'i bir hayli şaşırttı.</p>

  <p class="calibre3">Görünüşe bakılırsa NSA var olmakla kalmıyor, aynı zamanda dünyanın en etkili resmi kuruluşlarından biri olarak değerlendiriliyordu. Elli yılı aşkın bir süredir bütün dünyada elektronik istihbarat verilerini topluyor ve ABD'nin gizli bilgilerini koruyordu. Amerikalıların yalnızca yüzde üçü bu kuruluşun varlığından haberdardı.</p>

  <p class="calibre3">"NSA," diye takılmıştı ahbabı, '"N'apsan Sırrını Anlayamazsın'ın* kısaltması."</p>

  <p class="calibre3">Biraz endişe, biraz da merakla Becker bu gizemli teşkilatın teklifini kabul etmişti. Arabasıyla, teşkilatın Maryland'de, Fort Meade'in ağaçlıklı tepeleri arasında dikkatlice gizlenmiş otuz beş hektarlık alandaki karargâhına ulaşmak için aşağı yukarı altmış kilometre yol gitmişti. Bitmek bilmeyen güvenlik kontrollerini geçip altı saat süreyle geçerli, hologramlı bir misafir kartı aldıktan sonra güvenlik görevlisi eşliğinde o gün öğleden sonrayı Kriptografi Bölümü'ne körlemesine destek sağlayarak geçireceği lüks bir araştırma servisine gitmişti. Kriptografi Bölümü "şifre çözücüler" olarak bilinen matematik dâhilerinden oluşan seçkin bir gruptu.</p>

  <p class="calibre3">İlk saat boyunca şifreciler Becker'ın orada olduğunun farkında bile değil gibiydiler. Kocaman bir masanın çevresinde dolanıp duruyor, Becker'ın hiç işitmediği bir dilde konuşuyorlardı. Akım şifrelerinden, kendini yok eden üreteçlerden, çuval varyantlarından, sıfır bilgi protokollerinden, tek birim noktalarından söz ediyorlardı. Becker şaşkınca olan biteni izliyordu. Grafik kağıtlarına semboller çiziktiriyorlar, bilgisayar çıktılarını derinlemesine inceliyorlar ve dönüp dönüp bir projektörle duvara yansıtılmış olan karmakarışık bir metne bakıyorlardı.</p>

  <div class="calibre10"><img alt="" class="calibre11" src="../Images/main-2.png" /></div>

  <p class="calibre3">En sonunda içlerinden biri Becker'ın zaten tahmin ettiği şeyi açıkladı. Şifrelenmiş sözcükleri gösteren rakam ve harf gruplarından oluşan bu metin bir "şifreli metin"di.</p>

  <p class="calibre3">Şifrecilerin işi metni incelemek ve bundan asıl mesajı, yani "temiz metni" çıkarmaktı. NSA Becker'ı çağırmıştı, çünkü asıl mesajın Mandarin Çincesi ile yazıldığından kuşkulanıyorlardı. Şifreciler sembolleri çözdükçe Becker da bunları çevirecekti.</p>

  <p class="calibre3">İki saat boyunca Becker, ardı arkası kesilmeden önünden geçen Mandarin sembollerini çevirip durdu. Ne var ki çevirdiklerini onlara verdiğinde şifreciler her defasında ümitsizce başlarını iki yana salladılar. Görünüşe bakılırsa ortaya çıkan metnin hiçbir anlamı yoktu. Becker, yardım etme hevesiyle, kendisine gösterdikleri bütün karakterlerin ortak bir özelliği olduğuna dikkat çekti: Bu karakterler aynı zamanda Kanji alfabesinde de yer alıyordu. O anda odadaki telâş ve koşuşturma duruverdi. Morante adlı, oldukça uzun boylu ve sürekli sigara içen görevli inanamamış gibi bir ifadeyle Becker'a döndü.</p>

  <p class="calibre3">"Yani bu sembollerin birden fazla anlamı olduğunu mu söylüyorsun?"</p>

  <p class="calibre3">Becker başıyla onayladı. Kanji'nin değiştirilmiş Çince karakterlere dayanan bir Japon yazı sistemi olduğunu açıkladı. Onlara Mandarin çevirileri veriyordu çünkü kendisinden bunu istemişlerdi.</p>

  <p class="calibre3">"Tanrı aşkına." Morante öksürdü. "Haydi, Kanji'yi deneyelim."</p>

  <p class="calibre3">Sanki bir büyü yapılmışçasına her şey yerli yerine oturdu.</p>

  <p class="calibre3">Şifreciler yeteri kadar etkilenmişlerdi. Yine de Becker'a, çevireceği karakterleri metindekinden farklı bir sıralamayla veriyorlardı. "Bu senin güvenliğin için," demişti Morante. "Böylece ne çevirdiğini bilmeyeceksin."</p>

  <p class="calibre3">Becker güldü. Ama kendisinden başka hiç kimsenin gülmediğini fark etti.</p>

  <p class="calibre3">Metin nihayet çözüldüğünde Becker'ın, hangi karanlık sırların açığa çıkarılmasına yardımcı olduğuna dair hiçbir fikri yoktu fakat kesin olan tek bir şey vardı: NSA şifre çözme işini ciddiye alıyordu. Becker'ın cebindeki çekte yazılı olan rakam üniversitede aldığı bir aylık ücretten daha fazlaydı.</p>

  <p class="calibre3">Çıkışta, ana koridordaki bir dizi güvenlik kontrol noktasından geçtikten sonra elindeki telefonu yerine koyan bir nöbetçi. Becker'ı durdurdu. "Bay Becker, burada bekleyin lütfen."</p>

  <p class="calibre3">"Sorun nedir?" Becker işin bu kadar uzun süreceğini beklemiyordu, bu yüzden de her cumartesi öğleden sonrası yaptığı squash maçına yetişmek için acele ediyordu.</p>

  <p class="calibre3">Nöbetçi omuz silkerek, "Kripto bölümünün başkanı olan bayan sizinle konuşmak istiyor. Gelmek üzeredir." dedi.</p>

  <p class="calibre3"><span class="calibre5">Bayan mı?</span> Becker güldü. NSA'da henüz bir kadın görmemişti.</p>

  <p class="calibre3">"Bu sizin için bir sorun mu?" diye sordu arkasından gelen bir kadın sesi.</p>

  <p class="calibre3">Becker geri döndü, döndüğü anda da yüzünün kızardığını hissetti. Karşısındaki kadının yakasındaki kimlik kartına bir göz attı. NSA'nın Kriptografi bölümünün başkanı yalnızca bir kadın değil, aynı zamanda çok da çekici bir kadındı.</p>

  <p class="calibre3">"Hayır," diye bocaladı Becker. "Ben sadece..."</p>

  <p class="calibre3">"Susan Fletcher." Kadın ince, güzel elini uzatırken gülümsedi.</p>

  <p class="calibre3">Becker kendisine uzatılan eli sıktı. "David Becker."</p>

  <p class="calibre3">"Tebrik ederim, Bay Becker. Bugün çok iyi bir iş yaptığınızı duydum. Sizinle bu konuda biraz konuşabilir miyim?"</p>

  <p class="calibre3">Becker duraksadı. "Aslında, şu an biraz acelem var." Dünyanın en güçlü istihbarat teşkilatını reddetmenin aptalca bir hareket olmadığını umuyordu ama squash maçı kırk beş dakika sonra başlayacaktı ve Becker'ın bu konuda koruması gereken bir ünü vardı: David Becker squash'a asla geç kalmazdı... sınıfa belki ama squash'a asla.</p>

  <p class="calibre3">"Sizi çok fazla tutmayacağım." Susan Fletcher gülümsedi. "Bu taraftan lütfen."</p>

  <p class="calibre3">On dakika sonra Becker NSA'da bölüm başkanının odasındaydı. NSA'nın güzel baş Kriptografi Susan Fletcher ile kurabiye yiyip kızılcık suyu içerek hoşça vakit geçiriyordu. David, henüz otuz sekiz yaşında olan birinin NSA'da yüksek bir mevkide bulunmasının hiç de şans eseri olmadığını çok geçmeden anladı. Susan o ana dek karşılaştığı en zeki kadınlardan biriydi. Şifreler ve şifre çözme hakkında konuşurlarken Becker geri kalmamak için çaba harcadığını fark etti. Böyle bir çaba harcamak zorunda kalmak onun için yeni ve heyecan verici bir deneyimdi.</p>

  <p class="calibre3">Bir saat geçtikten, Becker artık kesinlikle squash maçını kaçırdıktan ve Susan da kapalı devre bilgilendirme ekranındaki üç sayfalık yazıya açıkça boş verdikten sonra ikisi de artık güldü. Delicesine aşık olmak gibi akıl dışı duygulara karşı dayanıklı görünen oldukça analitik iki beyin, her nasılsa, orada oturup dilbilimsel biçimbilim ve sahte rasgele rakam üreteçleri hakkında tartışırlarken kendilerini liseli birer genç gibi hissetmişlerdi. Ortalıkta havai fişekler patlıyordu.</p>

  <p class="calibre3">Susan konuyu, David Becker ile konuşmak istemesinin gerçek nedenine, yani ona Asya Dilleri Kriptografi Bölümü'nde bir deneme işi teklif etmeye bir türlü getiremedi. Genç profesörün üniversiteden aslâ ayrılmayacağı, öğretme konusunda tutkuyla konuşmasından açıkça belli oluyordu. Susan yakaladıkları o güzel havayı iş konuşarak mahvetmemeye <span class="calibre4">karar</span> verdi. Kendini yeni baştan liseli bir kız gibi hissediyordu. Hiçbir şey bunu bozamayacaktı. Bozamadı da.</p>

  <p class="calibre3">Romantik ve yavaş ilerleyen bir ilişkileri vardı: çalışma programları izin verdiğinde yapılan kaçamaklar. Georgetown Üniversitesi yerleşkesindeki uzun yürüyüşler, Merlutti's'de gecenin ilerlemiş saatlerinde içilen kapuçinolar, fırsat olduğunda gittikleri konferanslar ve Konserler. Susan güldüğünü fark ediyordu, hem de <span class="calibre4">mümkün</span> olabileceğini hiç düşünmediği kadar. David'in espri haline getiremeyeceği hiçbir şey yok gibi görünüyordu. Susan için bu NSA'daki görevinin yoğunluğundan kurtulmanın çok güzel bir yoluydu.</p>

  <p class="calibre3">Serin bir sonbahar öğleden sonrasında, açık tribünde oturmuş Rutgers Üniversitesi futbol takımının Georgetown Üniversitesi takımını ezip geçmesini seyrediyorlardı.</p>

  <p class="calibre3">"Hangi sporu yapıyorum demiştin, zucchini miydi?" diye dalga geçti Susan.</p>

  <p class="calibre3">Becker homurdandı. ''Ona <span class="calibre4">squash'</span> deniyor.</p>

  <p class="calibre3">Susan anlamamış gibi baktı.</p>

  <p class="calibre3">"'Zucchini gibi." diye açıkladı Becker, "ama kortu daha küçük."</p>

  <p class="calibre3">Susan onu itti.</p>

  <p class="calibre3">Georgetown'un sol kanat oyuncusu bir köşe vuruşu yaptı ve topu taca gönderdi. Kalabalıktan bir <span class="calibre4">"Yuuh!'</span> sesi yükseldi. Köşe vuruşu sırasında rakip ceza alanına gelen savunma oyuncuları kendi sahalarına dönmek için koşuyorlardı.</p>

  <p class="calibre3">Susan utangaç bir şekilde kaşlarını kaldırdı. "Peki. ya buna ne dersin: kedi?"</p>

  <p class="calibre3">"Bağırsağı," diye yanıtladı Becker hiç beklemeden.</p>

  <p class="calibre3">"Bağırsağı mı?"</p>

  <p class="calibre3">"Evet. <span class="calibre5">KEDİBAĞIRSAĞI.</span> Şampiyonların squash raket teli markası."</p>

  <p class="calibre3">"Aman ne hoş," diye iç geçirdi Susan.</p>

  <p class="calibre3">Becker,"Teşhisiniz?" diye sordu.</p>

  <p class="calibre3">Susan bir an düşündü. "Siz, bayım, çocuksu, cinselliği bastırılmış bir squash hastasısınız."</p>

  <p class="calibre3">Becker omuz silkti. "Doğru gibi görünüyor."</p>

  <p class="calibre3">İzleyen haftalar böyle geçti. Geceleri, sabaha kadar açık bir restoranda tatlı ya da meyve gibi bir şeyler yerken Becker sonu gelmeyen sorular soruyordu.</p>

  <p class="calibre3">Matematiği nerede öğrendin?</p>

  <p class="calibre3">NSA'da çalışmaya nasıl başladın?</p>

  <p class="calibre3">Nasıl bu kadar büyüleyici olabiliyorsun?</p>

  <p class="calibre3">Susan, yüzü kızararak, sonradan açıldığını itiraf etti. Yirmili yaşlara yaklaştığında uzun boylu ve ince olduğunu, diş telleriyle başının beladan kurtulmadığını, halası Clara'nın bir defasında vücudu dümdüz olduğu için Tanrı'nın özür olarak ona beynini bağışladığını söylediğini anlattı. Erken bir özür diye düşündü Becker.</p>

  <p class="calibre3">Susan kriptografiye duyduğu ilginin ortaokul sırasında başladığını söyledi. Sekizinci sınıf öğrencisi ve bilgisayar kulübünün başkanı olan Frank Gutmann adlı çocuk ona bir aşk şiiri yazmış ve bu şiiri, harfleri rakamlarla değiştirerek şifrelemişti. Susan o kâğıtta ne yazdığını öğrenmek için yalvarmıştı. Frank ise kur yaparak, açıklamayı reddetmişti. Susan şifrenin yazılı olduğu kâğıdı eve götürmüş, sırrı çözene kadar örtülerin altında bir el feneriyle bütün gece oturmuştu. Her harf bir rakama karşılık geliyordu. Şifreyi dikkatlice çözmüş ve ilk bakışta rasgele sayılar gibi görünen şeyin sanki büyülü bir şekilde güzel bir şiire dönüşmesini hayretle izlemişti. O anda âşık olduğunu anlamıştı. Şifreler ve Kriptografi onun aşkı, hayatı haline gelecekti.</p>

  <p class="calibre3">Aşağı yukarı yirmi yıl sonra, Johns Hopkins Üniversitesi'nde matematik yüksek lisansını tamamladıktan ve Massachusetts Teknoloji Enstitüsü'nden tam burs alarak sayı kuramı üzerinde çalıştıktan sonra, "Manuel Uygulamalar İçin Kriptografik Yöntemler, Protokoller ve Algoritmalar" başlıklı doktora tezini verdi. Görünüşe göre bu tezi okuyan tek kişi hocası değildi: Kısa bir süre sonra Susan'a NSA'dan telefon edildi ve adresine bir uçak bileti gönderildi.</p>

  <p class="calibre3">Kriptografi alanındaki herkes NSA'yı biliyordu, bu gezegen üzerindeki en iyi kriptografik beyinlerin yuvasıydı orası. Her bahar, özel sektördeki firmalar elemanları arasına katmak için en parlak genç beyinlere hücum eder. inanılmaz ücretler ve şirket hisseleri önerirken NSA dikkatlice izler, hedefini belirler, sonra da sadece araya girip sunulan en iyi teklifin iki katını önerirdi. NSA ne isterse alırdı. Susan, NSA'dan gelen ve kendisini Fort Meade'e götürecek bir şoför tarafından karşılanacağı Washington'daki Dulles Uluslararası Havaalanı'na uçarken heyecan içinde tir tir titriyordu.</p>

  <p class="calibre3">O yıl aynı telefonu alan kırk bir kişi daha vardı. Yirmi sekiz yaşındaki Susan içlerinde en genciydi. Aynı zamanda tek kadındı. Bu ziyaret, bilgilendirme amaçlı bir görüşmeden çok, yoğun bir halkla ilişkiler gösterisine ve bir zekâ testi bombardımanına dönüştü. Sonraki hafta Susan ile birlikte altı kişiyi daha yeniden çağırdılar. Kararsız olmasına karşın Susan geri döndü. Gruptakileri hemen birbirlerinden ayırdılar. Her birini ayrı ayrı yalan makinesi testlerinden, geçmişlerine ilişkin soruşturmalardan, el yazısı analizlerinden ve saatler boyu sonu gelmez gibi görünen görüşmelerden geçirdiler. Bu görüşmeler arasında cinsel yönelimleri ve alışkanlıkları hakkında, banda alınan görüşmeler de vardı. Görüşmeyi yapan kişi Susan'a hiç hayvanlarla cinsel ilişkide bulunup bulunmadığını sorduğunda Susan neredeyse kalkıp gidecek olmuştu ama bir şekilde, onun devam etmesini sağlayan bir gizem vardı: şifre kuramının en uç noktalarında çalışma, "Bilmece Sarayı'na girme ve dünyanın en ketum kulübünün, Ulusal Güvenlik Teşkilâtı'nın bir üyesi olma fırsatı.</p>

  <p class="calibre3">Susan'ın anlattıkları Becker'ı yerine çiviledi. "Gerçekten sana hayvanlarla cinsel ilişkide bulunup bulunmadığını sordular mı?"</p>

  <p class="calibre3">Susan omuzlarını silkti. "Adayın geçmişine yönelik rutin araştırmanın bir parçası."</p>

  <p class="calibre3">"Pekiii..." Becker yüzünde kendini göstermeye çalışan bir gülümsemeyle boğuşuyordu. "Peki ne yanıt verdin?"</p>

  <p class="calibre3">Susan masanın altından ona bir tekme attı. "Onlara hayır dedim!" Sonra da ekledi, "Dün geceye kadar da bu doğruydu."</p>

  <p class="calibre3">Susan'ın gözünde, David hayal edebileceği kadar kusursuzdu neredeyse. Tek bir kötü özelliği vardı: Her dışarı çıktıklarında hesabı ödemekte ısrar ediyordu. Susan onun, maaşının bir günlük kısmını bir akşam yemeğine yatırdığını görmekten hiç hoşlanmıyordu ama Becker kolay değişen biri değildi. Susan itiraz etmemeyi öğrenmişti fakat bu konu hâlâ canını sıkıyordu. <span class="calibre5">Ne yapacağımı bilmediğim kadar para kazanıyorum,</span> diye düşünüyordu. <span class="calibre5">Benim ödemem gerek.</span></p>

  <p class="calibre3">Bununla birlikte Susan, bu modası geçmiş şövalyelik duygusu sayılmazsa, David'in ideal biri olduğuna karar vermişti. Sevecendi, zekiydi, eğlenceliydi ve her şeyden öte Susan'ın işine samimi bir ilgi duyuyordu. İster Smithsonian Müzesi'ne yaptıkları yürüyüşler sırasında olsun, ister bisiklete binerken, ister Susan'ın mutfağında spagetti pişirirken, David hep meraklıydı. Susan da yanıtlayabileceği soruları yanıtlıyor ve David'e Ulusal Güvenlik Teşkilatı hakkında gizli olmayan genel bilgiler veriyordu. Duydukları David'i büyülüyordu.</p>

  <p class="calibre3">Başkan Truman tarafından 4 Kasım 1952'de, saat 00:01'de kurulan NSA aşağı yukarı elli yıl boyunca dünyanın en gizli istihbarat teşkilatı olmuştu. NSA'nın yedi sayfalık kuruluş belgesi oldukça özlü bir hedefi gözler önüne seriyordu: ABD hükümetinin haberleşme güvenliğini korumak ve yabancı güçlerin haberleşmelerine girmek.</p>

  <p class="calibre3">NSA'nın ana operasyon binasının çatısı beş yüzü aşkın antenle doluydu. Bunların arasında devasa golf toplan gibi görünen iki büyük radar kubbesi de vardı. Yapının kendisi de dev gibiydi, kapladığı alan yüz seksen bin metrekareyi aşıyordu. Bu alan CIA karargâhının iki katıydı. Yapının içinde yaklaşık iki buçuk milyon metre uzunluğunda telefon kablosu vardı ve sürekli kapalı tutulan pencerelerin yüzey alanı aşağı yukarı yedi bin iki yüz metrekareyi buluyordu.</p>

  <p class="calibre3">Susan David'e COMINT'i, yani teşkilatın küresel dinleme bölümünü anlatmıştı: dünyanın dört bir yanındaki dinleme birimleri, uydular, ajanlar ve telefon dinleme aygıtlarından oluşan, insanı hayrete düşüren bir topluluk. Her gün binlerce resmi iletişim kanalı ve konuşmaya giriliyor, bunların tümü deşifre edilmeleri için NSA'nın analistlerine gönderiliyordu. FBI, CIA ve ABD'nin dış politika danışmanları, hepsi verdikleri kararlarda NSA'nın istihbaratına güveniyorlardı.</p>

  <p class="calibre3">Becker büyülenmişti. "Peki ya şifre çözme? Sen bu resmin neresinde yer alıyorsun?"</p>

  <p class="calibre3">Susan çoğunlukla tehlikeli görünen hükümetlerin, düşman grupların ve birçoğu ABD sınırları içinde bulunan terörist grupların haberleşmelerine nasıl girildiğini anlatmıştı. Yaptıkları haberleşmeler sonunda yanlış ellere geçerse diye -ki COMINT sağ olsun, çoğunlukla da öyle oluyordu-genellikle gizlilik için şifreleniyordu. Susan David'e, işinin şifreleri incelemek, tek tek bu şifrelen çözmek ve NSA'ya deşifre edilmiş mesajlar sağlamak olduğunu söylemişti. Aslında pek doğru sayılmazdı bu.</p>

  <p class="calibre3">Susan, aşkına yalan söylediği için ani ve şiddetli bir suçluluk sancısı hissetmişti ama başka bir seçeneği yoktu. Birkaç yıl öncesine kadar bu söyledikleri doğru olabilirdi ama NSA'da işler değişmişti. Bütün Kriptografi dünyası değişmişti. Susan'ın yeni görevleri gizliydi, hatta birçoğu en yüksek düzeydeki yetkililerin bile bilmediği kadar gizliydi.</p>

  <p class="calibre3">"Şifreler," dedi Becker kendini kaptırmış bir şekilde. "Neresinden başlayacağını nasıl biliyorsun? Yani... nasıl çözüyorsun?"</p>

  <p class="calibre3">Susan gülümsedi. "Herkesin öğrenebileceği bir şey aslında. Yabancı dil öğrenmeye benzer. İ lk başta önündeki metin anlamsız bir şeymiş gibi görünür, ama o metnin yapısını belirleyen kuralları öğrendikçe anlamı da çıkarmaya başlayabilirsin."</p>

  <p class="calibre3">Becker etkilenmiş bir ifadeyle başını salladı. Daha fazlasını bilmek istiyordu.</p>

  <p class="calibre3">Susan, Merlutti's'in peçetelerini ve konser programlarını yazı tahtası olarak kullanıp çekici öğrencisine kriptografi üzerine minik bir ders veriyordu. Jül Sezar'ın "tam kare" şifre kutusuyla işe başlamıştı.</p>

  <p class="calibre3">Susan'ın anlattığına göre, tarihte ilk şifre yazan kişi Sezar'dı. Yaya ulakları pusuya düşürülüp taşıdıkları mesajlar çalınmaya başladığında, Sezar emirlerini şifrelemek için yeni bir yol bulmuştu. Mesajlarından oluşan metni, yazdıkları anlamsız görünecek bir şekilde yeniden düzenliyordu. Metin anlamsız değildi elbette. Her mesajdaki harfler kare bir sayıya göre düzenlenmişti -Sezar'ın söylemek istediklerinin uzunluğuna bağlı olarak on altılık, yirmi beşlik, yüzlük vb. bir kare sayı. Emrindeki görevlilere, kendilerine rastgele, anlamsız gibi görünen bir mesaj ulaştığında mesajın metnini kare biçiminde bir tabloya yerleştirmelerini söylemişti gizlice. Görevliler metni tabloya yerleştirip yukarıdan aşağıya doğru okuduklarında sihirli bir değnek değmiş gibi gizli bir mesaj ortaya çıkıyordu.</p>

  <p class="calibre3">Zamanla Sezar'ın metni yeniden düzenleme kavramı başkaları tarafından da benimsendi ve çözülmesi daha güç bir hale getirildi. İkinci Dünya Savaşı sırasında "bilgisayar temelli olmayan şifreleme" doruk noktasına ulaştı. Naziler Enigma adında şaşırtıcı bir şifreleme makinesi yaptılar. Bu makine eski moda daktilolara benziyordu. Karmaşık biçimlerde dönen ve temiz metni görünüşte anlamsız karakter guruplarından oluşan diziler haline getiren, birbirine geçmiş pirinçten çarkları olan bir makineydi. Elinde ancak tamamen aynı biçimde ayarlanmış başka bir Enigma makinesi olan bir alıcı şifreyi çözebiliyordu.</p>

  <p class="calibre3">Becker büyülenmiş bir şekilde dinliyordu. Öğretmen bu kez öğrenci olmuştu.</p>

  <p class="calibre3">Bir gece, üniversitede sahneye konan bir "Fındıkkıran" bale gösterisi sırasında Susan David'e çözmesi için ilk basit şifresini verdi. David verilen arayı elinde bir kalemle yirmi dört harften oluşan mesaj üzerinde düşünerek geçirdi:</p>

  <p class="calibre9">ŞZMHSŞ HGHLHYZ CNJ LDLMTMTL</p>

  <p class="calibre3">Sonunda, tam ikinci perdenin başlaması için ışıklar sönecekken başardı. Susan şifreyi oluştururken mesajdaki her bir harfin yerine alfabede o harften bir önceki harfi koymuştu. Şifreyi çözmek için Becker'in tüm yapması gereken de her harfin yerine kendisinden bir sonraki harfi koymaktı: "A"nın yerine "B", "B"nin yerine "C" gibi. Bu şekilde kalan harfleri çabucak değiştirdi. Altı üstü üç tane sözcüğün kendisini bu denli mutlu edebileceğini hiç düşünmemişti:</p>

  <p class="calibre9">TANIŞTIĞIMIZA ÇOK MEMNUNUM</p>

  <p class="calibre3">Hemen yanıtını karalayıp ve Susan'a uzattı:</p>

  <p class="calibre9">ADM ÇD</p>

  <p class="calibre3">Susan okudu ve yüzü sevinçle aydınlandı.</p>

  <p class="calibre3">Becker gülüyordu. Otuz beş yaşındaydı ve kalbi küt küt atıyordu. Yaşamı boyunca bir kadına bu kadar çekildiğini hissetmemişti hiç. Narin Avrupai hatları ve açık kahverengi gözleri ile Susan, bir Estee Lauder reklamından fırlamış gibi geliyordu David'e. Okul çağındayken vücudu incecik, boyu da çok uzundu belki ama artık kesinlikle öyle değildi. Zamanla ince ve zarif bir kadın olmuştu -narin, güzel hatlar; dolgun, sıkı göğüsler ve tamamıyla düz bir karın. David, o ana dek karşılaştığı uygulamalı matematik ve sayılar kuramı alanında doktora yapmış ilk mayo mankeni olduğunu söyleyerek takılıyordu ona sık sık. Aylar geçtikçe, her ikisi de bir ömür boyu sürebilecek bir şey buldukları duygusuna kapılmaya başlamıştı.</p>

  <h3 class="calibre6" id="sigil_toc_id_5"><a class="calibre7" id="bookmark6"></a><span class="calibre8">4</span></h3>

  <p class="calibre3">Kripto kapısı Susan'ı sıkıntı veren hayallerinden uyandıran bir 'bip' sesiyle açıldı. Kapı tam açık konumuna döndü. 360 derecelik tam bir dönüş yaptıktan sonra beş saniye içinde yeniden kapanmış olacaktı. Susan düşüncelerini toparlayıp içeri girdi. Bir bilgisayar onun girişini kaydetti.</p>

  <p class="calibre3">Yapımı üç yıl önce tamamlandığından beri neredeyse bütün hayatı Kripto'da geçmiş olmasına karşın, görünüşü onu hâlâ hayrete düşürüyordu. Ana oda beş kat yükseklikte, muazzam büyüklükte dairesel bir yapıydı. Saydam, kubbeli tavanının yüksekliği tepe noktasından aşağıya otuz altı metreydi. Küçük pleksiglas kubbesine, iki megatonluk bir patlamaya dayanabilecek polikarbonattan yapılmış koruyucu bir ağ yerleştirilmişti. Bu ağ, duvarların üzerine zarif bir dantel örerek güneş ışığını filtreliyor-du. Kubbenin güçlü deiyonizasyon sisteminin yakaladığı toz zerreleri geniş spiraller çizerek yukarı doğru sürükleniyordu.</p>

  <p class="calibre3">Odanın eğimli kenarları tepede geniş bir kavis çiziyor, sonra da göz seviyesine yaklaştığında neredeyse dikey bir duruma geliyordu. Zemine ulaştığında ise yarı saydamlaşıyor ve kademeli olarak mat bir siyahla birleşiyordu. İnsanda, zemin saydammış gibi tedirgin edici bir his uyandıran bir cilayla parlatılmış siyah karolardan oluşan, yumuşak ve titrek bir ışık yayan geniş bir alan: siyah buz.</p>

  <p class="calibre3">Odanın ortasında devasa bir torpidonun burun kısmına benzeyen bir makine yükseliyordu. Kendisi için kubbenin inşa edildiği makineydi bu. Makinenin parlak dış hatları aşağıda yeniden zeminle buluşmadan önce havada yedi metrelik bir kavis çiziyordu. Kıvrımlı ve pürüzsüz; buz gibi bir denizin ortasında sudan sıçramış muazzam büyüklükte bir katil balinaydı sanki.</p>

  <p class="calibre3">Bu TRANSLTR idi, dünyadaki bilgisayar donanımları içinde en pahalı olan tek parça -NSA'nın, var olmadığına yemin ettiği bir makine.</p>

  <p class="calibre3">Tıpkı bir buzdağı gibi bu makine de kütlesinin ve gücünün yüzde doksanını yüzeyin altındaki derinliklerde saklıyordu. Sırrı aşağı doğru devam eden altı katlık seramik bir siloda kilitlenmişti. Dolambaçlı iskeleler, kablolar ve freonlu soğutma sisteminden çıkan tıslamalarla kuşatılmış füze benzeri bir gemi gibiydi. Alttaki elektrik jeneratörleri Kripto'daki akustiğe ölü, hayaletimsi bir nitelik veren düşük frekanslı daimi bir vızıltıyla homurdanıyordu.</p>

  <p class="calibre3">TRANSLTR de diğer tüm büyük teknolojik ilerlemeler gibi gerekliliğin bir sonucu olarak doğmuştu. 1980'lerde NSA telekomünikasyon alanında istihbarat dünyasının bilgi toplama yöntemlerini sonsuza dek değiştirecek bir devrime tanıklık etmişti: internete serbest erişim. Özellikle de e-postanın ortaya çıkışı.</p>

  <p class="calibre3">Suçlular, teröristler ve casuslar telefon konuşmalarının dinlenmesinden bıkıp usanmışlardı. bu yüzden bu yeni küresel iletişim aracını hemen benimsediler. E-posta hem alışıldık postanın güvenliğine sahipti hem de telefonun hızına. İletim, yer altı fiber-optik hatlar yoluyla yapıldığı, aslâ havada yol alan dalgalarla yapılmadığı için hiçbir şekilde bunlara girilemiyordu. Ya da en azından, öyle sanılıyordu.</p>

  <p class="calibre3">Gerçekte, internet üzerinden gönderildiği için e-postalara girmek NSA'nın tekno guruları için çocuk oyuncağıydı. İnternet pek çok kişinin sandığı gibi ev bilgisayarları için yapılmış yeni bir keşif değildi. Savunma Bakanlığı tarafından, otuz yıl önce nükleer savaş halinde güvenli bir devlet iletişimi sağlamak amacıyla tasarlanmış muazzam bir bilgisayar ağıydı. NSA'nın gözleri ve kulakları eski internet uzmanlarıydı. E-posta yoluyla yasadışı işler yapanlar çok geçmeden sırlarının düşündükleri kadar gizli olmadığını öğrendiler. FBI, DEA, İRS ve ABD'nin diğer yasa uygulayıcı teşkilatlan, NSA'nın kurnaz internet korsanlarından oluşan personelinin yardımıyla bir deprem dalgası gibi yaşanan tutuklamalardan ve verilen cezalardan fazlasıyla memnundu.</p>

  <p class="calibre3">Elbette, dünyadaki bilgisayar kullanıcıları e-posta iletişimlerine ABD hükümetinin girebildiğini öğrendiklerinde bir öfke çığlığı yükselmişti. Eğlence amaçlı iletişimden başka bir şey için e-posta kullanmayan mektup arkadaşları bile gizliliğin olmamasını rahatsız edici bir durum olarak karşıladılar. Dünyanın dört bir yanındaki girişimci ruhlu programcılar e-postaları daha güvenli duruma getirmenin bir yolunu bulmak için çalışmaya başladılar. Çok geçmeden de bir yol buldular ve genel anahtar şifrelemesi doğmuş oldu.</p>

  <p class="calibre3">Genel anahtar şifrelemesi dahice olduğu kadar basit bir kavramdı. Kişisel e-posta mesajlarını tümüyle okunamaz bir duruma getirecek biçimde karıştıran, kullanımı kolay bir ev bilgisayarı yazılımından oluşuyordu. Bir kullanıcı bir mektup yazıp bunu şifreleme yazılımından geçiriyordu ve metin diğer tarafa gelişigüzel yazılmış gibi görünen anlamsız, okunması da tamamen imkânsız bir şifreli metin olarak çıkıyordu. İletişime dışarıdan giren herhangi bir kişi, ekranında okunamayan bir karakter çorbası buluyordu yalnızca.</p>

  <p class="calibre3">Mesajı düzeltebilmenin tek yolu gönderenin "geçiş anahtarı"nı, yani otomatik para çekme makinelerindeki PIN numarasına çok benzer şekilde çalışan gizli karakter kümesini girmekti. Geçiş anahtarları genellikle çok uzun ve karmaşık oluyordu. Şifreleme algoritmasına, asıl mesajı yeniden oluşturmak amacıyla tam olarak hangi matematikse! işlemlerin yapılacağını bildirmek için gereken tüm bilgiyi içeriyordu.</p>

  <p class="calibre3">Kullanıcılar artık e-postalarını güven içinde gönderebiliyorlardı. İletiye girilse bile ancak anahtarın verildiği kişi mesajı deşifre edebiliyordu.</p>

  <p class="calibre3">NSA çok geçmeden paçasının sıkıştığını fark etti. Karşılaştıkları şifreler artık kalem ve grafik kağıdıyla çözülebilecek basit yer değiştirmeler değildi. Bunlar, mesajları görünüşte hiç ümit vermeyen, rasgele bir hale getiren, kaos kuramıyla çoklu sembolik alfabeleri kullanan ve bilgisayarların ürettiği karmakarışık fonksiyonlardı.</p>

  <p class="calibre3">ilk başta, Kullanılan geçiş anahtarları NSA'nın bilgisayarlarının "tahmin" edebileceği kısalıktaydı. İstenen bir geçiş anahtarı on basamaklıysa, bir bilgisayar 0000000000 ile 9999999999 arasındaki her olasılığı denemek üzere programlanıyordu. Er geç bilgisayar doğru diziyi buluyordu. Deneme ve yanılmaya dayanan bu tahmin yöntemi "kaba kuvvet saldırısı" olarak biliniyordu. Zaman alan bir yöntemdi ama matematiksel açıdan işe yarayacağı kesindi.</p>

  <p class="calibre3">Dünya kaba kuvvetle şifre kırma yönteminin gücünün farkına vardıkça geçiş anahtarları da giderek daha uzun olmaya başladı. Bilgisayarın doğru anahtarı "tahmin" etmesi için gereken zaman haftalardan aylara, en sonunda da yıllara çıktı.</p>

  <p class="calibre3">1990'dan itibaren, geçiş anahtarlarının uzunluğu elli karakteri aşmıştı ve bu anahtarlarda 256 karakterlik ASCII harf, rakam ve sembol alfabesi kullanılıyordu. Farklı&nbsp;olasılıkların sayısı yaklaşık olarak 10 ydi; yani. birin yanında 120 tane sıfır. Matematiksel açıdan bir geçiş anahtarını doğru tahmin etme olasılığı beş kilometrelik bir kumsaldan doğru kum tanesini seçme olasılığıyla aynıydı. Standart altmış dört bit anahtara yönelik başarılı bir kaba kuvvet saldırısının, NSA'nın en hızlı bilgisayarının (çok gizli Cray/Josephson II'nin) on dokuz yıldan daha fazla zamanını alacağı tahmin ediliyordu. Bilgisayar, anahtarı tahmin edip şifreyi kırdığındaysa mesajın içeriği tamamen anlamını yitirmiş olacaktı.</p>

  <p class="calibre3">Gerçek bir istihbarat karartmasına yakalanan NSA, ABD Başkanı'nın onayıyla çok gizli bir yönerge çıkardı. Bu sorunu çözmek için gereken ne varsa yapmak amacıyla federal fonlar ve tam yetki ile desteklenen NSA, imkânsızı başarmak, dünyanın ilk evrensel şifre kırma makinesini yapmak üzere yola koyuldu.</p>

  <p class="calibre3">Mühendisler, tasarlanan yeni şifre kırma bilgisayarını yapmanın imkânsız olduğunu düşünüyorlardı ama NSA kendi düsturuyla yaşardı: Her şey mümkündür, imkânsız biraz daha zaman alır.</p>

  <p class="calibre3">Beş yıl, yarım milyon çalışma saati ve 1,9 milyar dolar harcandıktan sonra NSA bu düsturunu bir kez daha kanıtladı. Pul büyüklüğündeki üç milyon işlemcinin sonuncusu yerine elle lehimlendi, son dahili programlama bitirildi ve seramik kabuk kaynakla birleştirilerek kapatıldı. TRANSLTR doğmuştu.</p>

  <p class="calibre3">TRANSLTR'nin gizli iç yapısının birçok zihnin ürünü olmasına ve tek bir kişi tarafından bütünüyle anlaşılmamasına karşın temel ilkesi basitti: Birlikten kuvvet doğar.</p>

  <p class="calibre3">Üç milyon işlemcisinin tümü, ilerledikçe her yeni permütasyonu deneyip göz kamaştıran bir hızla yukarı doğru sayarak paralel çalışacaktı. Düşünülemeyecek kadar büyük geçiş anahtarları olan şifrelerin bile TRANSLTR'nin azminden kurtulamayacağı umuluyordu. Milyarlarca dolarlık bu şaheser hem paralel işlemlemenin gücünü hem de geçiş anahtarlarını tahmin etmek ve şifreleri kırmak için temiz metin çıkarımlarında son derece gizli yenilikleri kullanacaktı. Gücünü sadece insanı hayrete düşüren işlemci sayısından değil, aynı zamanda kuantum hesaplamalarındaki (bilginin yalnızca ikili veriler biçiminde değil kuantum mekanik durumlar biçiminde de depolanmasına olanak tanıyan yeni bir teknoloji) son gelişmelerden alacaktı.</p>

  <p class="calibre3">Kritik zamana ekim ayında rüzgârlı bir perşembe sabahı gelinmişti. İlk canlı denemeydi. Makinenin ne denli hızlı olabileceği hakkında bir belirsizlik olmasına karşın, mühendislerin hemfikir olduğu tek bir şey vardı: işlemcilerin tümü paralel çalışırsa TRANSLTR güçlü bir bilgisayar olacaktı zaten. Sorun ne kadar güçlü olacağıydı.</p>

  <p class="calibre3">Yanıt on iki dakika sonra geldi. Yazıcı çalışmaya başlayıp temiz metni (kırılmış şifreyi) verdiğinde orada hazır bulunan bir avuç insan donakalmıştı. TRANSLTR on dakikadan biraz daha uzun bir sürede altmış dört karakterlik bir anahtarı bulmuştu. Bu süre, NSA'nın en hızlı ikinci bilgisayarının yaklaşık yirmi yılını alırdı, yani TRANSLTR ondan bir milyon kat daha hızlıydı.</p>

  <p class="calibre3">Harekât Dairesinden Sorumlu Müdür Yardımcısı Komutan Trevor J. Strathmore'un yönetiminde NSA'nın Üretim Ofisi bir zafer kazanmıştı. TRANSLTR bir başarıydı. Komutan Strathmore bu başarıyı bir sır olarak tutmak için hiç zaman kaybetmeden projenin tam bir fiyasko olduğu bilgisini sızdırmıştı. Kripto kanadındaki bütün etkinliğin iki milyar dolarlık fiyaskodan kurtarabildiklerini kurtarma çabası olduğu sanılıyordu. Yalnızca NSA'nın elit tabakası gerçeği biliyordu. TRANSLTR her gün yüzlerce şifreyi çözüyordu.</p>

  <p class="calibre3">Sokaklarda dolaşan, bilgisayar şifrelerinin hiçbir şekilde (her şeye gücü yeten NSA tarafından bile) kınlamadığı sözleri sayesinde sırlar bardaktan boşanırcasına yağıyordu. Cep telefonlarının dinlenmesinden usanmış uyuşturucu kralları, teröristler ve zimmetine para geçirenler dünya çapındaki acil iletişimleri için heyecan verici bu yeni şifrelenmiş e-posta aracını kullanmaya başladılar. Bir daha aslâ büyük jürinin önüne çıkmayacaklardı. Geçmişteki bir cep telefonu konuşmasının kanıtı olarak mahkemeye getirilen, NSA uydusu tarafından kaydedilmiş kendi seslerini dinlemek zorunda kalmayacaklardı.</p>

  <p class="calibre3">İstihbarat hiç bu kadar kolay olmamıştı. NSA'nın elde ettiği şifreli metinler TRANSLTR'ye tamamen okunmaz bir halde giriyor, birkaç dakika sonra da kusursuz bir biçimde okunabilir temiz metinler olarak çıkıyordu. Artık sır diye bir şey yoktu.</p>

  <p class="calibre3">Başarısızlık oyununu tamamlamak için NSA bütün yeni bilgisayar şifreleme yazılımlarına karşı hararetle lobi yapıyor, bunların işlerini kösteklediği ve kanun koyucuların suçluları yakalayıp aleyhlerinde dava açmalarını imkânsız hale getirdiği konusunda ısrar ediyordu. Vatandaşlık haklan savunucuları ise NSA'nın zaten e-postalarını okumaması gerektiğinde ısrar ederek seviniyorlardı. Şifreleme yazılımları piyasaya çıkmaya devam ediyordu. NSA savaşı kaybetmişti, tam da planlandığı gibi. Tüm dünyadaki elektronik toplum budala yerine konmuştu... ya da öyle görünüyordu.</p>

  <h3 class="calibre6" id="sigil_toc_id_6"><a class="calibre7" id="bookmark7"></a><span class="calibre8">5</span></h3>

  <p class="calibre3">"Herkes nerede?" Susan bomboş Kripto katını geçerken bunu merak ediyordu. <span class="calibre5">Acil bir durum.</span></p>

  <p class="calibre3">NSA'nın pek çok bölümü haftanın yedi günü tam kadro çalışmasına karşın, Kripto cumartesi günleri genellikle sakin olurdu. Şifreci matematikçiler yapıları gereği birer işkolikti ama cumartesi günleri acil durumlar dışında çalışmamak gibi yazılı olmayan bir kural vardı. NSA'daki şifre çözücüler, fazla çalışıp kendilerini tüketmeleri riski göze alınamayacak kadar değerliydiler.</p>

  <p class="calibre3">Susan Kripto katını geçerken TRANSLTR tam önünde hayal gibi belirdi. Sekiz kat aşağıdaki jeneratörlerin sesi bugün garip bir şekilde uğursuz geliyordu insanın kulağına. Susan çalışma saatleri dışında Kripto'da olmaktan hiç hoşlanmazdı. Gelecekten çıkıp gelmiş devasa bir hayvanla aynı kafeste kapalı kalmaya benzetirdi bu durumu. Hızla komutanın ofisine doğru ilerledi.</p>

  <p class="calibre3">Strathmore'un, kalın perdeleri açık olduğu zamanlardaki görünümü yüzünden "balık kavanozu" adı takılmış cam duvarlı çalışma odasına Kripto'nun arka duvarındaki bir dizi iskele ve merdivenden çıkılıyordu. Susan parmaklıklı merdiveni tırmanırken gözleri Strathmore'un merdivenin tepesindeki, meşeden yapılmış kalın kapısına dikilmişti. Üzerinde NSA'nın mührü vardı: başında ak tüyler olan ve antik bir maymuncuğu sımsıkı kavramış bir kartal. Bu kapının arkasında Susan'ın o ana dek karşılaştığı en büyük adamlardan biri oturuyordu.</p>

  <p class="calibre3">Elli altı yaşındaki, Harekât Dairesinden Sorumlu Müdür Yardımcısı Komutan Strathmore Susan'ın babası gibiydi. Onu işe alan, NSA'nın evi olmasını sağlayan kişiydi. Susan on yılı aşkın bir süre önce NSA'ya katıldığında, Strathmore yeni şifrecilerin (yeni erkek şifrecilerin) eğitim yeri olan Kripto Geliştirme Bölümü'nün başındaydı. Strathmore, yapan kim olursa olsun eşek şakalarını hiçbir zaman hoşgörüyle karşılamazdı zaten; ama yegâne kadın personeline karşı özellikle koruyucu bir tavır sergiliyordu. Kayırıcılık yapmakla suçlandığında ise gerçeği söylemekle yetiniyordu sadece: Susan Fletcher o ana dek görmüş olduğu en zeki genç elemanlardan biriydi ve onu cinsel tacizler yüzünden kaybetmeye hiç niyeti yoktu. Hatta bir keresinde kıdemli şifrecilerden biri Strathmore'un kararlılığını denemek gibi aptalca bir karar almıştı.</p>

  <p class="calibre3">Susan işinde ilk yılındayken bir sabah, elinde bazı evraklarla birlikte yeni şifrecilerin oturma salonuna gelmişti. Kalkarken ilan tahtasına bir resminin asılmış olduğunu fark etmişti. Utançtan neredeyse bayılacaktı. Resimde, bir yatağa uzanmış, üzerinde yalnızca iç çamaşırının altıyla görünüyordu.</p>

  <p class="calibre3">Anlaşılan, şifrecilerden biri pornografik bir dergiden bir fotoğrafı tarayıcıdan geçirmiş ve bilgisayarla, fotoğraftaki kişinin vücuduna Susan'ın başını yerleştirmişti. Sonuç gayet inandırıcı olmuştu.</p>

  <p class="calibre3">Bu işten sorumlu olan şifreci için işin kötü yanı Komutan Strathmore'un bu dikkat çekici performansı hiç, hem de hiç eğlenceli bulmaması olmuştu. Daha iki saat geçmeden, sonradan bir dönüm noktası olarak kabul edilecek olan kısa bir not yollanmıştı:</p>

  <p class="calibre3">UYGUNSUZ DAVRANIŞI YÜZÜNDEN ÇALIŞANLARDAN CARL AUSTIN'IN</p>

  <p class="calibre3">İŞİNE SON VERİLMİŞTİR.</p>

  <p class="calibre3">O günden sonra hiç kimse Susan'la uğraşmadı. Susan Fletcher Komutan Strathmore'un altın kızıydı.</p>

  <p class="calibre3">Bununla birlikte, Strathmore'a saygı duymayı öğrenen yalnızca onun genç şifrecileri değildi. Strathmore daha kariyerinin başlarındayken geleneksel olmayan ve oldukça başarılı birkaç istihbarat harekâtı önererek, varlığından üstlerinin haberdar olmasını sağlamıştı. Yukarılara doğru tırmandıkça Trevor Strathmore son derece karmaşık durumlardaki, inandırıcılığı yüksek ve indirgeyici analizleriyle tanınmıştı. NSA'nın verdiği zor kararları çevreleyen ahlaki karışıklıkları aşma ve evrensel doğrular uğruna hiç pişmanlık duymadan harekete geçme konusunda esrarengiz bir yeteneği var gibi görünüyordu.</p>

  <p class="calibre3">Strathmore'un ülkesini sevdiğine ilişkin hiç kimsenin aklında en ufak bir kuşku yoktu. İş arkadaşlarınca bir vatansever ve öngörülü biri olarak tanınmıştı... yalanlardan kurulu bir dünyada namuslu bir adam.</p>

  <p class="calibre3">Susan'ın NSA'ya gelmesinden sonraki yıllarda Strathmore, çok büyük bir hızla Kripto Geliştirme bölümü yöneticiliğinden NSA'da en yüksek ikinci komuta kademesine yükselmiş ti. Artı k Komutan Strathmore'dan daha yüksek mevkide olan tek bir adam vardı: Müdür Leland Fontaine: Bilmece Sarayı'nın efsanevi efendisi, hiç görülmeyen, arada sırada sesi duyulan ve daima korkulan adam. O ve Strathmore şahsen pek seyrek görüşürlerdi. Karşılaştıklarında da bu karşılaşma iki devin çarpışması gibi olurdu. Fontaine devler deviydi ama Strathmore bunu pek umursamıyor gibiydi. Strathmore fikirlerini müdürüyle ateşli bir boksörün bütün hırsıyla tartışırdı. ABD Başkanı bile Fontaine'e Strathmore gibi meydan okumaya cesaret edemezdi. Bunu yapmak için kişinin siyasi bağımsızlığı olması gerekirdi yada Strathmore'un durumunda oldu gibi siyasi aldırmazlığı.</p>

  <p class="calibre3">Susan merdivenin tepesine vardı. Kapıyı çalmasına fırsat vermeden Strathmore'un elektronik kapı kilidi vızıldadı. Kapı dönerek açıldı ve komutan elini sallayarak onu içeri çağırdı.</p>

  <p class="calibre3">"Geldiğin için teşekkür ederim Susan. Sana borçluyum."</p>

  <p class="calibre3">"Hiç önemi yok." Susan onun masasının karşısına otururken gülümsedi.</p>

  <p class="calibre3">Strathmore uzun boylu, zayıf ama kaslı bir adamdı. Durgun yüz hatları tavizsiz verimlilik özelliğini ve mükemmeliyet beklentisini gizliyordu bir şekilde. Gri gözleri insanda çoğu zaman deneyimden kaynaklanan bir güven ve sağduyu izlenimi bırakırdı ama bugün huzursuz görünüyorlardı.</p>

  <p class="calibre3">"Çok yorgun görünüyorsunuz," dedi Susan.</p>

  <p class="calibre3">"Daha iyi olduğum zamanlar olmuştu." Strathmore içini çekti.</p>

  <p class="calibre3"><span class="calibre5">Belli oluyor,</span> diye düşündü Susan.</p>

  <p class="calibre3">Strathmore Susan'ın daha önce hiç görmediği kadar kötü görünüyordu. Seyrelmeye başlamış gri saçları darmadağındı. Odanın, klimanın serinlettiği havasında bile alnında boncuk boncuk ter damlaları oluşmuştu. Sanki önceki gece üstünde kilerle uyumuş gibiydi. Üzerinde iki gömme klavye ve ucunda bir bilgisayar monitörünün bulunduğu modern bir çalışma masasının arkasında oturuyordu. Üzerine bilgisayar çıktıları yayılmış olan masa, perdeleri çekili odanın ortasında, uzaylı yaratıklara ait bir uzay gemisinin kontrol paneli gibi görünüyordu.</p>

  <p class="calibre3">"Zor bir hafta mıydı?" diye sordu Susan.</p>

  <p class="calibre3">Strathmore omuz silkti. "Her zamanki gibi. EFF yine sivillerin gizlilik haklan konusunda üzerime gelip durdu."</p>

  <p class="calibre3">Susan kendi kendine güldü. EFF (Elektronik Öncüler Vakfı) çevrimi-çi özgürce konuşmayı desteklemeyi ve elektronik bir dünyada yaşamanın gerçekleriyle tehlikelerine karşı insanları eğitmeyi amaçlayan güçlü bir sivil özgürlük koalisyonu kurmuş olan, dünya çapındaki bilgisayar kullanıcılarının oluşturduğu bir kuruluştu. "Hükümet dairelerinin, Orwel tarzı kulak misafiri olma gücü" dedikleri güce (özellikle de NSA'ya) karşı sürekli lobi yapıyorlardı. EFF Strathmore'un eline saplanmış bir diken demekti.</p>

  <p class="calibre3">"Her zamanki şeyler gibi görünüyor," dedi Susan. "Öyleyse beni küvetimden çıkartan bu acil durum ne?"</p>

  <p class="calibre3">Strathmore bir an durdu, masasına monte edilmiş bilgisayar iztopuyla oynuyordu dalgın dalgın. Uzun bir sessizlikten sonra gözleri Susan'ın gözlerini yakaladı ve bırakmadı. "Senin bildiğin kadarıyla TRANSLTR'nin bir şifreyi çözmek için harcadığı en uzun süre nedir?"</p>

  <p class="calibre3">Bu soru Susan'ı tamamen savunmasız yakaladı. Anlamsız görünüyordu. <span class="calibre5">Beni bunun için mi çağırdı yani?</span></p>

  <p class="calibre3">"Şey..." duraksadı. "Birkaç ay önce çözülmesi yaklaşık bir saat süren bir COMINT verisiyle karşılaşmıştık ama saçmalık ölçüsüne varan uzunlukta bir anahtarı vardı. On bin bit yada onun gibi bir şey."</p>

  <p class="calibre3">Strathmore homurdandı. "Demek bir saat? Peki ya çalıştırdığımız limit ölçüm programları?</p>

  <p class="calibre3">Susan omuz silkti. "Eee, tanı programlarını da katarsanız elbette daha uzun."</p>

  <p class="calibre3">"Ne kadar daha uzun?"</p>

  <p class="calibre3">Susan Strathmore'un nereye varmaya çalıştığını kavrayamıyordu. "Yani, efendim, geçen Mart ayında parçalı bir milyon bitlik bir anahtarı olan bir algoritma denemiştim. Geçersiz döngü fonksiyonları, hücresel otomatlar, çalışmalar. TRANSLTR onu da kırdı."</p>

  <p class="calibre3">"Ne kadar sürdü?"</p>

  <p class="calibre3">"Üç saat."</p>

  <p class="calibre3">Strathmore kaşlarını kaldırdı. "Üç saat? O kadar sürdü mü?"</p>

  <p class="calibre3">Susan kaşlarını çattı, biraz gücenmişti. Son üç yıldır işi dünyadaki en gizli bilgisayara ince ayar yapmak olmuştu. TRANSLTR'yi bu kadar hızlı yapan programların çoğu onundu. Bir milyon bitlik bir anahtar ise hiç de gerçekçi bir senaryo değildi.</p>

  <p class="calibre3">"Tamam," dedi Strathmore. "Öyleyse, en olağanüstü durumda bile, TRANSLTR'nin içinde en uzun süre varlığını sürdürmüş olan şifre yaklaşık üç saat dayandı, öyle mi?"</p>

  <p class="calibre3">Susan başını salladı. "Evet. Aşağı yukarı öyle."</p>

  <p class="calibre3">Strathmore sanki söylerse pişman olacağı bir şeyi söylemekten kor-kuyormuşçasına durakladı. Sonunda başını kaldırıp baktı. 'TRANSLTR bir şeyle karşılaştı..." Bunu söyledikten sonra durdu.</p>

  <p class="calibre3">Susan bekledi. "Üç saatten daha mı uzun?"</p>

  <p class="calibre3">Strathmore evet anlamında başını salladı.</p>

  <p class="calibre3">Susan endişelenmiş gözükmüyordu. "Yeni bir tanı programı mı? Sistem Güvenlik Bölümü'nden gelen bir şey mi?"</p>

  <p class="calibre3">Strathmore başını iki yana salladı. "Dışarıdan gelen bir dosya."</p>

  <p class="calibre3">Susan son darbeyi bekledi ama Strathmore bunu söylemedi. "Dışarıdan bir dosya mı? Şaka yapıyorsunuz, değil mi?"</p>

  <p class="calibre3">"Keşke. O dosyayı dün gece girdim, on bir buçuk falandı. Hâlâ kırılmadı."</p>

  <p class="calibre3">Susan'ın ağzı açık kaldı. Önce saatine, sonra yeniden Strathmore'a baktı. "Hâlâ devam mı ediyor? On beş saatten fazla zamandır?"</p>

  <p class="calibre3">Strathmore monitörüne uzanıp onu Susan'a doğru döndürdü. Ekran simsiyahtı, ortada yanıp sönen küçük, sarı bir metin kutusu dışında.</p>

  <p class="calibre9"><span class="calibre4">GEÇEN SÜRE: 15:09:33</span></p>

  <p class="calibre9"><span class="calibre4">BEKLENEN ANAHTAR:---------</span></p>

  <p class="calibre3">Susan hayretler içinde bakakaldı. Görünüşe göre TRANSLTR on beş saati aşkın bir süredir bir şifre üzerinde çalışıyordu. Bu bilgisayarın iş temcilerinin saniyede otuz milyon, saatte yüz milyar anahtarı gözden geçirdiğini biliyordu. TRANSLTR hâlâ çalışıyorsa bu anahtar muazzam olmalıydı, on milyar basamağı aşkın bir uzunlukta. Bu kesinlikle delilikti.</p>

  <p class="calibre3">"İmkânsız!" diye konuştu. "Hata mesajlarını kontrol ettiniz mi? Belki de TRANSLTR geçici bir performans düşüşü yaşamıştır ve—"</p>

  <p class="calibre3">"İşlem temiz."</p>

  <p class="calibre3">"Ama geçiş anahtarı inanılmaz büyük olmalı!"</p>

  <p class="calibre3">Strathmore yine başını salladı. "Standart bir ticari algoritma. Tahminime göre altmış dört bitlik bir anahtar."</p>

  <p class="calibre3">Susan, hayrete düşmüş bir şekilde TRANSLTR'nin alt bölümündeki pencereye baktı. Deneyimlerine dayanarak, bilgisayarın altmış dört bitlik bir anahtarı on dakikadan daha az bir sürede saptayacağını biliyordu. "Bir açıklaması olmalı."</p>

  <p class="calibre3">Strathmore başını salladı. "Var. Ama hiç hoşuna gitmeyecek bir açıklama.""</p>

  <p class="calibre3">Susan endişeyle baktı. "TRANSLTR bozuldu mu?"</p>

  <p class="calibre3">"TRANSLTR iyi."</p>

  <p class="calibre3">"Bir virüs mü var?"</p>

  <p class="calibre3">Strathmore başını salladı. "Hayır, virüs yok. Sadece söyleyeceklerimi dinle."</p>

  <p class="calibre3">Susan küçük dilini yutmuştu. TRANSLTR'nin bir saatten kısa sürede kıramadığı bir şifre olmamıştı o ana dek. Çoğunlukla temiz metin birkaç dakika içinde Strathmore'un yazıcısına gelmiş olurdu. Susan masanın arkasındaki yüksek hızlı yazıcıya göz attı. Boştu.</p>

  <p class="calibre3">"Susan," dedi Strathmore yavaşça. "İlk başta kabul etmenin zor olacağını biliyorum ama bir dakika beni dinle sadece." Dudağını ısırdı. "TRANSLTR'nin üzerinde çalıştığı bu şifre. Bunun eşi benzeri yok. Daha önce Karşılaştığımız hiçbir bir şifreye benzemiyor." Strathmore durakladı, sanki söyleyeceklerini dile getirmek çok zordu. "Bu şifre çözülemez."</p>

  <p class="calibre3">Susan ona bakakaldı. Az kalsın gülecekti. <span class="calibre5">Çözülemez mi? Bu da ne demek?</span> Çözülemez şifre diye bir şey yoktu. Bazılarını çözmek daha uzun sürerdi ama her şifre çözülebilirdi. TRANSLTR'nin er ya da geç doğru anahtarı tahmin edeceği matematiksel olarak garantiydi. "Anlayamadım?"</p>

  <p class="calibre3">"Bu şifre çözülemez," diye tekrarladı açıkça.</p>

  <p class="calibre3"><span class="calibre5">Çözülemez mi?</span> Susan bu sözün yirmi yedi yıla varan şifre analizi deneyimi olan bir adamın dudaklarından döküldüğüne inanamıyordu.</p>

  <p class="calibre3">"Çözülemez mi, efendim?" dedi endişeyle. "Peki ya Bergofski İlkesi'ne ne oldu?"</p>

  <p class="calibre3">Susan, Bergofski İlkesi'ni kariyerinin başlarında öğrenmişti. Kaba kuvvet teknolojisinin dönüm noktası ydı bu. Strathmore'un TRANSLTR'yi yaparken ilham aldığı da bu ilkeydi zaten. Bu ilkenin açıkça ortaya koyduğuna göre, bir bilgisayar yeterince anahtarı denerse doğru olanı bulacağı matematiksel olarak kesindi. Bir şifrenin güvenliği, onun geçiş anahtarının bulunamaz olması demek değildi, pek çok kişinin bunu denemek için yeterli zamana yada donanıma sahip olmaması demekti.</p>

  <p class="calibre3">Strathmore başını salladı. "Bu şifre farklı."</p>

  <p class="calibre3">"Farklı mı?" Susan göz ucuyla baktı Strathmore'a. <span class="calibre5">Çözülemez bir şifre matematiksel olarak imkânsızdır! Bunu biliyor!</span></p>

  <p class="calibre3">Strathmore bir eliyle alnındaki teri sildi. "Bu şifre yepyeni bir şifreleme teknolojisinin ürünü, daha önce hiç görmediğimiz bir teknolojinin."</p>

  <p class="calibre3">Susan'ın kafası allak bullak olmuştu. Şifreleme algoritmaları yalnızca matematiksel formüllerdi, değiştirilen metinleri şifreli hale getirme yöntemleri. Matematikçiler ve programcılar her gün yeni algoritmalar yaratıyorlardı. Piyasada yüzlercesi vardı -PGP, Diffie-Hellman, ZIP, IDEA, El Cemal. TRANSLTR her gün bu şifrelerin tümünü kırıyordu, hiç sorun yaşamadan hem de. TRANSLTR'ye hangi algoritmayla yazılmış olursa olsun bütün şifreler aynı görünürdü.</p>

  <p class="calibre3">"Anlamıyorum," diye ısrar etti Susan. "Tersine mühendislik eseri karmaşık bir fonksiyondan söz etmiyoruz, kaba kuvvet hakkında konuşuyoruz. PGP, Lucifer, DSA; ne olduğunun hiç önemi yok. Algoritma güvenli olarak gördüğü bir anahtar üretir, TRANSLTR de onu bulana kadar tahmin etme işine devam eder."</p>

  <p class="calibre3">Strathmore'un yanıtı iyi bir öğretmenin kontrollü sabrını taşıyordu. "Evet, Susan, TRANSLTR daima anahtarı bulur, çok büyük olsa bile." Uzun bir süre durakladı. "Meğer ki..."</p>

  <p class="calibre3">Susan konuşmak istiyordu ama Strathmore'un bombasını patlatmak üzere olduğu açıktı. <span class="calibre5">Meğer ki ne?</span></p>

  <p class="calibre3">"Meğer ki bilgisayar şifreyi çözdüğünü fark etmesin."</p>

  <p class="calibre3">Susan az kalsın oturduğu sandalyeden düşecekti. "Ne!"</p>

  <p class="calibre3">"Meğer ki bilgisayar doğru anahtarı tahmin etsin ama doğru anahtarı bulduğunu fark etmediği için tahmin etmeyi sürdürsün." Strathmore'un bakışları hiç de iç açıcı değildi. "Sanırım bu algoritmanın dönen bir temiz metni var."</p>

  <p class="calibre3">Susan'ın ağzı açık kaldı.</p>

  <p class="calibre3">Dönen temiz metin fonksiyonu fikri ilk olarak 1987 yılında Macar matematikçi Josef Harne tarafından yazılan bir makalede ileri sürülmüştü; pek bilinmeyen bir makaleydi. Kaba kuvvet bilgisayarları, temiz metindeki tanımlanabilir sözcük biçimlerini tarayarak şifreleri çözdüğü için, Harne, şifrelemeye ek olarak deşifre edilmiş temiz metni bir zaman değişkeni aracılığıyla değiştiren bir şifreleme algoritması düşünmüştü. Kuramsal olarak daimi dönüşüm, saldırıda bulunan bilgisayarın fark edilebilir sözcük biçimlerini aslâ saptayamamasını, dolayısıyla da doğru anahtarı bulduğunu hiçbir zaman bilememesini sağlayacaktı. Bu, insanları Mars'a yerleştirme fikrine benziyordu bir şekilde: düşünce düzeyinde mümkün ama şimdiki haliyle insan yeteneklerinin çok ötesinde.</p>

  <p class="calibre3">"Bu şeyi nereden buldunuz?" diye sordu Susan.</p>

  <p class="calibre3">Komutanın dudaklarından sözcükler ağır ağır döküldü. "Bunu özel sektörde çalışan bir programcı yazdı."</p>

  <p class="calibre3">"Ne?" Susan sandalyesinde geriye doğru yığıldı. "Dünyanın en iyi programcılarına sahibiz! Burada çalışan hiç kimse dönen bir temiz metin yazmanın yanına bile yaklaşamadı. Siz bana, bunu kişisel bilgisayarı olan bir serserinin yaptığını mı söylemeye çalışıyorsunuz?"</p>

  <p class="calibre3">Strathmore sesini alçaktı. Açıkça, Susan'ı sakinleştirmek için çaba harcıyordu. "Ben bu adama serseri demezdim."</p>

  <p class="calibre3">Susan dinlemiyordu. Başka bir açıklama olması gerektiğine inanmış durumdaydı: geçici bir performans düşüşü, bir virüs... Ne olursa olsun. Çözülemez bir şifreden daha olasıydı.</p>

  <p class="calibre3">Strathmore Susan'a baktı sert bir ifadeyle. "Tüm zamanların en zeki Şifrecilerinden birisi yazdı bu algoritmayı."</p>

  <p class="calibre3">Susan hiç olmadığı kadar kuşku içindeydi artık. Tüm zamanların en zeki şifrecileri kendi bölümündeydi, buna benzer bir algoritma yazılmış olsa bunu kesinlikle bilirdi.</p>

  <p class="calibre3">"Kim?" diye sordu ısrarla.</p>

  <p class="calibre3">"Tahmin edebileceğinden eminim," dedi Strathmore. "NSA'yı sevdiği pek söylenemez."</p>

  <p class="calibre3">"Güzel, bu durum aday sayısını azaltıyor demektir!" deyiverdi Susan, iğneleyici bir şekilde.</p>

  <p class="calibre3">"TRANSLTR projesinde çalışmıştı. Kurallara karşı gelmişti. Neredeyse bir istihbarat kâbusuna neden oluyordu. Onu işten attım."</p>

  <p class="calibre3">Susan'ın yüzü bembeyaz kesilmeden önce bir an boş bir ifade takındı. "Ah, aman Tanrım..."</p>

  <p class="calibre3">Strathmore başını salladı. "Bütün bir yıl, kaba kuvvete dirençli bir algoritma üzerine yürüttüğü çalışmasından övünerek bahsedip durdu."</p>

  <p class="calibre3">"A-ama..." kekeliyordu Susan. "Ben onun blöf yaptığını düşünmüştüm. Bunu gerçekten yaptı mı?"</p>

  <p class="calibre3">"Yaptı. Nihai kınlamayan şifreyi yazdı."</p>

  <p class="calibre3">Susan uzun bir süre sessiz kaldı. "Ama... bu demek oluyor ki..."</p>

  <p class="calibre3">Strathmore onunla göz göze geldi. "Evet. Ensei Tankado TRANSLTR'yi artık işe yaramaz hale getirdi."</p>
</body>
</html>
