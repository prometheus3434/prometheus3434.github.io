<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre12">XIII. MODERN EKONOMİ İNSANI</h3>

  <p class="calibre7">XIX. yüzyılın ekonomi anlayışında ne türden değişiklikler görülmektedir? Günümüze özgü kapitalist zihniyeti belirleyen şey nedir ve modern kapitalistle eski moda kapitalist arasında ne gibi zihinsel farklılıklar vardır?</p>

  <p class="calibre7">Bu soruyu yanıtlamadan önce dikkati şu olgu üzerine çekmek istiyoruz. Günümüzde tek ve ortalama bir girişimci tipinin bulunduğuna inanmak için hiçbir neden yoktur. Tıpkı kapitalizmin ilk evrelerinde olduğu gibi günümüzde de değişik kategorilere ait pek çok kapitalist tipi olduğu ve her birine ait zihniyetin diğerlerinden değişik olduğu söylenebilir. Bu durumda işe her biri ayrı bir tipi temsil eden girişimci gruplarından başlamakta yarar var. Bu işe başlar başlamaz da karşımıza daha önce incelemiş olduğumuz dönemlerdekini anımsatan bilgiler çıkmaktadır. Örneğin, korsan/hırsız, büyük toprak sahibi, bürokrat, spekülatör, tüccar, imalatçı.</p>

  <p class="calibre7">Cecil Rhodes’ın kusursuz çalışmasını incelediğimizde insanın aklına ister istemez şu inşa ettirdikleri kulelere çıkarak gösteriş yapan Cenovalı tüccarlar ya da daha güzeli bir Walter Raleigh hattâ bir Francis Drake gelmiyor mu? Cecil Rhodes sözcüğün gerçek anlamında av peşinde koşan bir kâşif, fatih kısaca büyük paralar kazanmayı bilen biriydi. Amaçlarını gerçekleştirebilmek için yalnızca tüfek ve kılıç gibi silahlara değil aynı zamanda Borsa spekülasyonları gibi en modern silahlara da başvurabiliyordu. Hem bir politikacı hem de kapitalist bir girişimciydi. Tüccardan çok bir müzakereci, kaba güçten başka bir şeye inanmayan biriydi. Onun püriten zihniyeti temsil ettiğine inanabilmek için insanın düş gücünü fazlasıyla zorlaması gerekiyor. Önceki dönemin insanlarıyla karşılaştıracak olursak Rönesans insanlarıyla onu aynı kategoriye koyabiliriz.</p>

  <p class="calibre7">Cecil Rhodes’un yaşadığı dünya, şövalye von Stumm ya da Silezya’da fabrikalar kralı olarak bilinen birinin yaşadığı dünyadan çok farklıdır. O dünyada feodal senyörlerin soluduğu eski havayı bulabilmek mümkündür. Bağımlılık ilişkileri, çalışan personelin uymak zorunda olduğu hiyerarşi, işlerin yönetimini ağırdan almak bu girişimlerin belli başlı özellikleri arasında yer alıp bunların başındaki insanlar bize sonradan kapitalist girişimciye dönüşen eski büyük toprak sahiplerini anımsatmaktadırlar.</p>

  <p class="calibre7">Günümüzde bile pek çok girişimcinin tüccardan çok bürokrata benzediği söylenebilir. Bunlar çalışırken en ufak bir hata yapmayan, ukalâlık derecesinde düzen takıntısı olan, çok uzun bir süre düşündükten sonra karar verebilen, örgütleme yeteneğine sahip, pek kasıntılık yapmayan, kusursuz bir memur ve idareci; bugün büyük bir kentin belediye başkanı, yarın büyük bir banka yöneticisi ya da genel müdürü; bugün bir bakanlık müşaviri, yarın sendika şeflerinden biri olan insanlardır. Günümüzde giderek daha önemli bir yere sahip olmaya başlayan yerel yönetimlere ya da Devlete ait girişimlerle yarı resmî girişimlerin müdürlerinden söz etmeye gerek bile duymuyoruz.</p>

  <p class="calibre7">Öte yandan bütün bu tiplerle günümüzde sahip olduğu belli başlı özellikler XVIII. yüzyıldaki proje yapıcılarını andıran spekülatör arasında ne fark vardır? İsterseniz bu konuda gazetelerin birkaç yıl önce Fransız bir spekülatör hakkında yazmış olduklarına göz atalım:</p>

  <blockquote class="calibre10">
    <p class="calibre7"><i>"Milyonlarla oynayan Rochette henüz otuz yaşında bile değildir. Önce bir gar restoranında uşak sonra da Melun’deki bir kafede garson olarak çalışmaya başlamıştır. Daha sonra Paris’e gelerek muhasebeci olmuş ve ardından Berger adlı karanlık işler çevirdiği söylenen bir finans patronunun hizmetine girmiştir. Berger iflâs edince Rochette sekreterlik yapan karısının kendisine drahoma olarak vermiş olduğu 5.000 Frank karşılığında işleri devralmıştır. Dört yılda toplam on üç şirket kurmuştur. Bunların ilki 500.000 Frank sermayeli: Credit Minier’dir. Daha sonra 2 milyon Frank sermayesi olan Societe des Mines de Laviana, yine aynı miktarda sermayesi olan Mines de Liat, 20 milyon Frank sermayesi olan Banque Franco-Espagnole, 10 milyon Frank sermayesi olan Syndicat Minier, 2 buçuk milyon Frank sermayesi olan Union Franco-Belge, 2 milyon Frank sermayesi olan <span class="calibre4">Le Financier</span> gazetesi, bir sürü bakır ve kalay madeniyle ilgili şirket, İzlanda ve Fas Balıkçılık Şirketi, 4.5 milyon Frank sermayesi olan lamba gömleği üreten bir şirket, 15 milyon Frank sermayesi olan Hela Lâmba Gömlekleri Şirketi’ni kurmuştur. 60 milyon Franklık hisse bastırarak o dönemde bunları yaklaşık 200 milyon Franka pazarlamış olup bunların her birinin günümüzdeki değeri yalnızca 20 Franktır. Paris içinde ve dışında 57 şube ve acente açmış olup 40.000 kişi paralarını Rochette’in kurmuş olduğu çeşitli banka ve şirketlere yatırmıştır. Toplam kayıpları 150 milyon Frankı bulan kurban sayısı da 40.000’dir. Rochette, bu kadar uzun süre ve hiçbir ceza almadan bu ahlâksızca işlemlerini sürdürebilmişse bunu etrafına saygın insanlar toplamayı bilme kurnazlığına borçludur. Rochette’in insanları kandırma konusunda ne kadar yetenekli biri olduğu konusunda bir fikir vermesi açısından yeni bir bröveye dayanarak flaş lambası üretecek büyük bir fabrikanın nasıl kurulmuş olduğundan söz etmek yeterli olacaktır. Bu fabrikanın hisseleri Paris’te değer kazanır, insanlar hisseleri birbirlerinin elinden kapmaya çalışırken binlerce işçi çalıştıracağı ve yüksek fırınından gece gündüz kalın bir duman yükseleceği düşünülen fabrikadan hayranlıkla söz edilmekteydi. Gerçekteyse o sırada fabrikada çalışmakta olan tek işçi şoför olup görevi yanmakta olan yüksek fırının sönmesini engellemekti."</i></p>
  </blockquote>

  <p class="calibre7">Bu satırları okurken XVIII. yüzyılın ilk yarısında İngiltere’de yaşanmış bir olaya ne kadar çok benzediğini düşünmüyor musunuz?</p>

  <p class="calibre7">Bütün bu tiplerin yanısıra mutluluk ve başarılarını, içinde bulunduğu koşulları doğru değerlendirmesine, hesap kitap bilmesine ve kendine mal gönderen insanlar, müşterileri ve işçilerine borçlu olan namuslu tüccar da vardır. Berlinli bir konfeksiyon tüccarı ve Cecil Rhodes; toptan mal satan büyük bir mağaza şefi ve altın madenleri üzerinde spekülasyon yapan bir finans şirketi sahibi arasında ne fark vardır? Bütün bu girişimci tipler ve 100 ya da 200 yıl önce Bradford ya da Sedan, Forest ya da Spremberg’deki küçük fabrika gibi bugün de bir imalâthaneyi yöneten kişi arasında ne fark vardır?</p>

  <p class="calibre7">Bu eski dostlar sanki hiç değişmeden hep oldukları gibi kalmışlardır. Bütün bu tiplerin yanma yalnızca günümüzde birtakım yenilerinin eklenmiş olduğu söylenebilir. Bunlardan biri Kellerman’ın <span class="calibre4">Tünel</span> başlıklı romanının baş kahramanı olan Mc Allan tarafından temsil edilendir. Bu spekülatör ve teknisyen, fatih ve hayalci karışımı, para işlerinden hiç anlamayan ancak belli bir teknik fikrine saplanıp kalmış, bu arada, Avrupa ve Amerika’ya ait milyarlarla oynayan ve devasa bir şirket yöneticisine benzeyen gerçekten de yepyeni bir girişimci tipidir. Bu tipi yalnızca örnek olsun diye sunuyorum zira gerçekten böyle bir tip olup olmadığını bilmiyorum. Böyle birinin varlığına kimsenin karşı çıkmayacağını sanıyorum. Kellerman’ın çizdiği Mc Allan portresi öylesine canlı ki, insan onu karşısında görür gibi oluyor. Ben böyle birini tanımıyorum ama bunun benim yeterince insan tanımıyor olmamdan kaynaklanabileceğini kabul ediyorum. Bu yüzden bu tipi daha önceden tanımış olduğumuz altı tipin yanına ekleyebileceğimizi düşünüyorum.</p>

  <p class="calibre7">Ancak özellikle şirket sayısının hızla arttığı ABD’de kendisine büyük girişimciden başka bir sıfat yakıştıramadığımız bir başka tiple her geçen gün daha sık karşılaşmaktayız. Bu insanlar daha önceden tanıdığımız değişik tiplerin bir kombinasyonu gibidir. Bunlar Amerika’da olduğu gibi hem korsan hem de hesap kitap bilen, hem feodal senyör hem de spekülatörün özelliklerine sahip bir imparatorluk ya da büyük tröst sahibi insanlardır.</p>

  <p class="calibre7">Çağımıza özgü bir başka özellik de devasa şirketlerin başında bulunan ve her biri ayrı özelliklere sahip olmakla birlikte bir araya geldiklerinde bir tür kolektif girişimciye benzeyen genel müdür unvanlı kapitalist girişimciler tarafından temsil edilen birliktir. Örnek olarak büyük elektrik şirketlerimizi, maden işletmelerimizi, top fabrikalarımızı, vs. vereceğim.</p>

  <p class="calibre7">Bütün bu modern girişimci tipleri oldukça kalabalık bir grup oluşturmaktadırlar. Daha önce eski dönemlerdeki ekonomik tiplerin temsilcileri konusunda yapmış olduğumuz gibi günümüzde farklı ekonomik tiplerin temsilcileri arasındaki bir dizi ortak özelliği de ortaya koyabilmek ve aslında hepsinin aynı zihniyete ya da kafa yapısına sahip olduklarını gösterebilmek mümkündür. Belli ölçüdeki değişiklik ve ancak ayrıntılara inildiğinde karşılaşılan farklara karşın bu cemaat somut bir şekilde karşımızda durmakta ve tıpkı daha önce başlangıçtaki kapitalist zihniyet konusunda öne sürmüş olduğumuz görüşler gibi; ileri safhada bulunan kapitalist bir zihniyetten de söz etmemize izin vermektedirler. Bu durumda günümüzde gelişmiş kapitalizm sözcüğün gerçek anlamında nasıl bir zihniyete sahiptir sorusunu sorabiliriz. Modern ekonomi insanının ruhsal yapısında ortaklaşa bulunan özellikler hangileridir?</p>

  <p class="calibre7">1. Önce günümüze ait ekonomik özneyi yönlendiren ideale, temel yaşamsal değerlere bir göz atalım. Bu çalışmaya başladığımız anda gözümüze çarpan ilk şey, sözcüğün dar anlamında, insanın kişisel değerler karşısındaki tavrında görülen tuhaf değişikliktir. Çünkü ben değişimin yaşamın genel anlamdaki yönlendirilmesi ve toplumun bu yönlendirmeye uyum sağlaması konusunda çok büyük bir etkiye sahip olduğunu düşünüyorum. Bu değişiklik özetle, sevinçleri ve acıları, gereksinimleri ve istekleriyle canlı kanlı bir varlık olan insanın bütün çıkarların kesişme noktası olmaktan çıkarak yerini kazanç, zenginleşme, işler gibi soyutlamalara bırakmasından ibarettir. Kapitalizmin ilk evrelerinin sonuna kadar her şeyin ölçüsü olan insanın bu özelliğini yitirdiği görülmektedir. Ekonomik öznenin aklı artık yalnızca iki şeyle meşguldür. Yapabildiği kadar çok para kazanmak ve işlerini olabildiğince büyütmek. Biraz sonra göreceğimiz gibi. Bilinçli bir şekilde bunu amaçlamasa bile işlerini büyütmek ve daha çok para kazanmak isteyen girişimci için bu ikisi birbirine sıkı sıkıya bağlıdır.</p>

  <p class="calibre7">Hiç kuşkusuz (en azından yönetici konumunda bulunan bu tipin temsilcileri açısından) girişimciyi en çok meşgul eden konu her zaman çok para kazanmak değildir. “Bugüne kadar temel amacı para kazanmak olan bir iş adamı tanımıyorum ve şunu rahatlıkla söyleyebilirim ki yalnızca para kazanmayı düşünen biri asla büyük bir iş adamı olamaz” diyen Walther Rathenau çok haklıdır.<a href="../Text/Notlar.xhtml#nt116" id="n116"><sup class="calibre13">116</sup></a> İş adamını ilgilendiren ve bütün zamanını alan, yaptığı işe bir anlam vermesini sağlayan şey şirketine verdiği önemdir. Walther Rathenau, bu konuyla ilgili olarak şu klasikleşmiş sözleri sarf etmiştir: “İş adamının bütün enerjisi, kuşkuları, gururu ve arzularıyla birlikte üzerinde yoğunlaştığı konu, türü ister ticari şirket, ister fabrika, isterse banka, deniz taşımacılığı şirketi, tiyatro ya da demiryolları olsun sahip olduğu şirkettir. Bu şirket onun için etten kemikten canlı bir varlık olup yürüttüğü muhasebe tekniği, oluşturduğu örgütleme biçimi ve firmaları aracılığıyla ekonomik açıdan bağımsız bir varlıktır. İş adamının tek sorunu şirketinin işlerinin yolunda gitmesi, güçlü ve geleceği olan bir şirket olmayı sürdürmesidir...”<a href="../Text/Notlar.xhtml#nt117" id="n117"><sup class="calibre13">117</sup></a></p>

  <p class="calibre7">Yaptıkları iş üzerine az çok kafa yoran günümüz girişimcileri de aşağı yukarı neredeyse aynı şeyleri söylemektedirler.</p>

  <p class="calibre7">Şu olguyu gözden kaçırmamakta yarar var: bir “işin” yani belli bir miktar parayla işe başlamış olan kapitalist girişimin amacı daha büyük miktarda para kazanarak bir fazlalık yaratmaktır. Ticari başarının temel koşulu ekonomik açıdan fazlalık yaratmayı bilmektir. Kâr olmadan ticari zenginleşme söz konusu olamaz. Bir fabrika en pahalı ya da en ucuz şeyleri üretebilir; ürünlerinin niteliği sayesinde dünya çapında bir isme sahip olabilir ancak sürekli kayba uğradığı takdirde sözcüğün kapitalist anlamında iyi bir şirket değildir. Girişimcinin meydana getirdiği, sürekli üstüne titrediği ve kazanç elde etmeye çalıştığı bu kapitalist girişimin gelişmesi, büyümesi ve zenginleşmesi için bilançosunu kârla kapatması gerekmektedir. Randımansız bir büyümeden söz edebilmek mümkün değildir.<br class="calibre11" /></p>

  <p class="calibre7">Az önce işlerini büyütmek için kâr ve kazanç peşinde koşması gereken girişimciden söz ettiğim zaman söylemeye çalıştığım şey buydu.</p>

  <p class="calibre7">Sözü getirmeye çalıştığım nokta da burasıdır. Bir işin büyütülmesi ve kazanç konusunda herhangi bir sınır getirmek mümkün değildir. Daha önceki ekonomi biçimlerinde bu sınır kişinin sahip olduğu saygınlık ve toplumsal konuma uygun bir geçinme biçimiyle sınırlıydı. Oysa burada kendisiyle ilgilendiğimiz kapitalizmin en ileri safhasında kâr ne kadar büyük olursa olsun hep daha büyüğü olabileceği düşünülmekte ve bir türlü herhangi bir sınır konulamamaktadır. Bir işin gelişmesi ve büyümesi öyle bir noktaya gelmiş olabilir ki, o noktadan sonra işin büyümesi mümkün görünmeyebilir. Bu durumda modern ekonominin birbirine bağlı değişik alanları girişimcinin durma noktasına gelen kâr miktarını ikinci, üçüncü bir şirket kurarak çoğaltmasını sağlayabilir. Günümüzün büyük girişimcilerinin yalnızca belli bir alanda büyümeye çalışmayıp sürekli olarak birinciye bağlı yeni şirketler kurma eğiliminde oldukları görülmektedir.</p>

  <p class="calibre7">Modern girişimcideki bu eğilimin çözümlemesi bu konuda gerçek bir psikolojik baskı altında bırakıldığını göstermektedir. Pek çoğunun durmak istediği ancak içsel bir gücün kendilerini daha ileriye doğru gitmeye ittiği gözlenmektedir. Elimizde modern kapitalizmin en önemli temsilcileri arasında yer alan kimi tanınmış isimlerin bu konudaki itirafları vardır. Carnegie: “Her zaman işlerimizi daha fazla büyütme ihtiyacı duymamayı ummakla birlikte bizi bulunduğumuz yerden daha geriye götürecek en ufak bir gecikmenin bizim için önemli bir gerileme olduğunu görüyoruz” diyor.</p>

  <p class="calibre7">Kendisini neyin tröstler kurmaya ittiğini soran birine Rockfeller, bu her şeyden önce “birçok küçük şirket sahibi olmak yerine büyük ve çok önemli bir iş yapma amacıyla becerilerimizi ve sermayelerimizi bir araya getirme” arzusudur yanıtım vermiştir. “Bir süre sonra işin sunmuş olduğu olanakların farkına varınca yeni sermayeye ihtiyacımız olduğunu gördük. Bu sermaye ve bu işi becerebilecek insanları bulduktan sonra 1 milyon dolar sermayeli <span class="calibre4">Standart Oil Company'</span>yi kurduk. Daha sonra sermayeyi artırdığımız takdirde daha çok kâr edeceğimizi anladık...bu yüzden şirketin sermayesini 3.500.000 milyon dolara yükselttik..İş büyüdükçe yeni sermaye yatırdık ancak bizim amacımız, yani işi büyüterek en iyi ürünleri en düşük fiyattan sunmak düşüncesinde hiçbir değişiklik olmadı”<a href="../Text/Notlar.xhtml#nt118" id="n118"><sup class="calibre13">118</sup></a> diye devam etmektedir. Rockfeller’in bu yanıtı bize gerçek bir <span class="calibre4">monomanie'</span>nin (tek bir konu üstünde tutkuyla yoğunlaşma çılgınlığı) varlığını kanıtlamaktadır: İş büyüdüğü için sermayeye sermaye katmak. Temel ilke “işi büyütmektir”. Üretilen malın niteliği ve ucuzluğu bu amaca varılmasını sağlayan araçlardır.</p>

  <p class="calibre7">Şimdi de bir Almanın (Dr. Strousberg) itiraflarını aktaralım: “Olaylar birbiri ardı sıra gerçekleşiyordu, benim tasarladığım ve gerçekleştirmeye çalıştığım büyük demiryolu yapım şirketi de başka ihtiyaçların ortaya çıkmasına yol açtı. Bu ihtiyaçların karşılanabilmesi için işin sınırlarını genişletmek ve başlangıçta çizmiş olduğum plandan giderek uzaklaşmak ve zamanımı tamamen işlere hasretmek durumunda kaldım.”</p>

  <p class="calibre7">Konuya yabancı bir gözlemciye tamamen saçma görünebilecek bu işi giderek büyütme eğilimi girişimcilerin bilincine varabildikleri tek nedendir. Onlara bütün bu çırpınmaların, çabaların nedeni sorulduğunda şaşırmakta ve hiç duraksamadan bu amacın çok açık ve seçik olduğu yanıtını vermektedirler. Onlar ekonomik yaşamın gelişmesi için ne gerekiyorsa onu yaptıklarını, bunun da ekonomik gelişmeye uygun bir davranış biçimi olduğunu söylemektedirler.</p>

  <p class="calibre7">Bu oldukça genel ve neredeyse tek örnek oldukları söylenebilecek açıklamaların gerisinde gizlenen şeyin ne olduğunu anlamaya çalıştığınızda “ekonomik atılım” ve “gelişme” dedikleri şeyle ekonomi adlı bütünün genişlemesini anlatmak istediklerini görüyorsunuz, başka bir deyişle bu şirketin etkinlik alanı ve içeriğinin genişlemesi yani üretimin artması, olabilecek en büyük miktardaki malın olabilecek en düşük fiyattan satılması, devasa bir satış hacmine ulaşılması, dönen sermayenin sınırsız bir görünüm kazanması, malların, kişilerin ve haberlerin olabilecek en hızlı şekilde taşınması...</p>

  <p class="calibre7">Tarafsız bir gözlemci açısından burada aktarmış olduğumuz yanıt daha önce gördüğü sınırsızlık eğiliminden daha az saçma olmayıp gözlemci bunların nedenlerini de öğrenmek isteyebilir. Ancak bu yanıtla yetinmeyen ve her ne pahasına olursa olsun saçma olana bile mantıklı bir açıklama getirmeye kalkışacak birileri, kuşaklar boyunca zeki ve akıl sağlığı yerinde olan insanların farkında olmadan bu sonsuzluk yarışı, bu dur durak tanımayan uğraş düzenine hayati bir önem atfetmiş olduklarını görmenin yanısıra; iş dünyasının hay huyuna karışan itiraflar ve açıklamaları önemsemeden kendi olanaklarıyla modern ekonomi insanının ruhunu çözümlemeye kalkıştıklarındaysa kısa bir süre sonra bu ruhla çocuğun ruhu arasında çarpıcı bir benzerlik olduğunu tespit edeceklerdir. Modern girişimci ve daha genelinde aynı zihniyetin etkisi altında olan modern insanın psişik yapısını iyi anlayabilmek için sanırım düşünce ve değerleriyle birlikte çocuğun psişik yapısını gözümüzde canlandırmak yeterli olacaktır. Böyle bir karşılaştırma yapar yapmaz, örneğin, inanılmaz bir gelişme gösteren işi belirleyen nedenlerin kimi zaman şaşırtıcı bir şekilde çocukça davranışlar sergileyen insanların öne sürdükleri nedenlere benzedikleri görülmektedir. Modern insanı belirleyen temel değerlerdeyse bütün psişik süreçleri en basit unsurlarına indirgeyerek, bu süreçlerde kökten ve bütünsel bir basitleştirme, bir tür çocukça bir ruhsallığın birincil durumlarına gerileme türünden bir şeyle karşılaşıldığı söylenebilir.</p>

  <p class="calibre7">Bana göre bu bakış açısının haklı olduğunu gösteren nedenler şunlardır.</p>

  <p class="calibre7">Çocuk yaşamını belirleyen ve yönlendiren dört ideal , dört temel değer vardır:</p>

  <p class="calibre7">a) Somut ve algılanabilir <span class="calibre4">Büyüklüğün</span> karşılığı olgun insan olup bir adım öteye gidildiğinde dev adamla karşılaşılmaktadır;</p>

  <p class="calibre7">b) Koşarken ya da bir topaç çevirirken farkına vardığı <span class="calibre4">devinimin hızıyla</span> atlı karıncanın hızlı çembersel hareketinin yarattığı kendinden geçme duygusu;</p>

  <p class="calibre7">c) <span class="calibre4">Yenilik:</span> Çocuk yeni bir oyuncağa ya da daha önce görmediği bir oyuncağa sahip olmak için elindeki oyuncağı anında bırakabilir;</p>

  <p class="calibre7">ilgisini çeken yeni bir şey olduğundaysa başladığı bir işi yarım bırakabilir;</p>

  <p class="calibre7">d) <span class="calibre4">İktidar hissi:</span> Çocuk yakaladığı sineklerin ayaklarını kopartabilir; köpeğini kendisine itaate ve istediğini getirmeye zorlayabilir, uçurtmasının ipini salıp onun gökyüzüne kaçıp gitmesine neden olabilir.</p>

  <p class="calibre7">Bu ideallerde (eğer çözümlememizi daha da derinleştirecek olursak) yalnızca bu ideallerde bile modern insana özgü bütün değer nosyonlarını bulabiliriz:</p>

  <p class="calibre7">a) <span class="calibre4">Niceliksel</span> değerlendirme. Günümüzde en çok ilgi çeken (bu tartışmasız böyledir), en büyük hayranlığa yol açan şey ölçülebilen ve tartılabilen büyüklüktür. Zeki bir İngiliz’e (Bryce) ait deyimden yararlanarak günümüzde: “a tendency to mistake bigness for greatness” yani “içsel büyüklükle dışsal büyüklüğü birbirine karıştıran bir eğilimin” egemenliği altında bulunduğumuz söylenebilir.</p>

  <p class="calibre7">Büyüklüğün kendini bir kent ya da bir ülkenin nüfusu, bir anıtın yüksekliği, bir nehrin genişliği, intiharların yinelenme oranları, demir yollarında taşman yolcu sayısı, bir geminin boyutları, bir senfoniyi icra eden müzisyen sayısı, vs. şeklinde olup olmaması o kadar da önemli değildir. En çok hoşa giden şeyin para miktarı olduğu söylenebilir. Para, doğaları gereği tartılıp, ölçülmesi öyleyse bizim büyüklük değerlendirmelerimiz aracılığıyla doğrulanması mümkün olmayan bütün değerleri niceliksel hale getirme gibi müthiş bir kolaylık sağlamaktadır. Yalnızca çok para eden değerlidir.</p>

  <p class="calibre7">Bundan böyle şu tablo ya da bu mücevherin o tablo ya da şu mücevherin iki katı değerli olduğunu söyleyebiliriz. Bu “modern” zihniyeti inceleme konusunda en uygun ortamı Amerika’nın sunabildiğini görüyoruz çünkü bu zihniyetin o ülkede inanılmaz bir gelişme göstermiş olduğunu; dolayısıyla insanların bu konuda hiçbir rahatsızlık hissetmeden bir nesnenin yanma rahatlıkla fiyat koyarak ona tartılabilen ve ölçülebilen bir büyüklük kazandırdıklarını söyleyebiliriz.</p>

  <p class="calibre7">“Bay X’in evindeki 500.000 dolarlık Rembrandt’ı gördünüz mü?” Bu soruyu kim bilir kaç kez duymuşuzdur. İşte size gazetelerde sık sık rastladığımız sıradan bir olay: “Bay Carnegie’ye (ya da bir başkasına) ait 500.000 dolar değerinde bir yat bu sabah saatlerinde ... limanına demir atmıştır...”</p>

  <p class="calibre7">Bir olguyu niceliksel bir şekilde değerlendirme alışkanlığına sahip biri, karşısına çıkan iki olguyu birbirlerine oranla ölçüp karşılaştırma ve büyüğüne daha büyük bir değer atfetme eğiliminde olacaktır. Önümüzde olup biten iki olaydan biri belli bir zaman dilimi içinde diğerini büyüklük anlamında geçtiği takdirde biz bu sonucu başarı olarak nitelendirmekteyiz. Ölçülebilir bir büyüklüğe atfettiğimiz değerin zorunlu sonucuysa başarı kültüdür. Modern iş adamı da başarılı olduğu ölçüde saygı görmektedir. “Başarılı olmak” demek diğerlerini geçmek, diğerlerinin yapamadıklarını yapmak, üretmek, daha fazlasına sahip olmak kısaca “daha büyük” olmak demektir. Tıpkı kazanç arayışı gibi başarı arayışı da sonsuzluğa özlem duygusunu içermektedir.</p>

  <p class="calibre7">Çağımızın belirgin özellikleri arasında yer alan bu değerlerde görülen biçimsel dönüşümün temelinde bulunan psişik süreçlerle en açık ve seçik bir şekilde modern insanın <span class="calibre4">spor etkinlikleri</span> karşısındaki tavrında karşılaşılmaktadır. Her türlü sportif etkinlikte temel soru mücadeleyi kim kazanacak, en zoru kim başaracak, ölçülebilir büyüklük anlamında en büyük çabayı kim harcayacaktır? Sporda iddialaşmak iki başarı arasında salt niceliksel bir ilişki kurmak demektir. Ne antik Yunanistan’daki spor sahalarında ne de İspanyol boğa güreşlerinde bir iddialaşma vardır çünkü bu insanlar için önemli olan açıkça bireyin göstermiş olduğu kişisel çaba, etkinliğin sanatsal yani niteliksel yanıdır.</p>

  <p class="calibre7">b)Modern insan bir olayın gerçekleşme hızıyla, bir projenin tasarım ve yaşama geçirilmesiyle en az yaptığı işin kütlesel ve niceliksel özelliği kadar çok ilgilenmektedir. Bir otomobille “saatte yüz kilometre hızla gitmek” çağımıza özgü en yüce ideale dönüşmüş gibidir. Bu çılgınca sürati yapan araçlara binemeyenlerse en azından başkaları tarafından, başka yerlerde yapılmış sürat hızlarını okuyarak keyif almaktadırlar. Örneğin Berlin-Hamburg arasında gidip gelen hızlı trenle yolculuğun on dakika kısalması; dev yolcu gemilerinden sonuncusunun New York limanına diğerlerinden üç saat önce varması; bundan böyle ilk sabah postasının artık sekiz yerine saat yedi buçukta dağıtılacak olması; savaşla ilgili bir (muhtemelen yalan) haberi bir gazetenin akşam üstü beş sularında, rakiplerininse bir saat sonra basması. Günümüzde yaşayan tuhaf insanları ilgilendiren, onlara çok önemli görünen konular işte bu türden olanlardır.</p>

  <p class="calibre7">Günümüzde en hızlı eylemler tarafından temsil edilen üstün değerler konusunda özel bir nosyon yaratılmıştır. Niceliklerin karşılaştırılmasında kullanılan bu nosyon en doğru ifadesine bir olay, bir olgu, bir eylemin hızı ve büyüklüğünün ölçümü sırasında kavuşmaktadır. Bu nosyonun adı: Rekordur. Zamanımıza özgü bütün büyüklük ve hız düşleri bu <span class="calibre4">rekor</span> nosyonuyla ifade edilmektedir. İki-üç yüzyıl sonra bizim yaşadığımız dönemi betimlemeyi deneyecek bir tarihçi, abartmak ya da paradoksa düşmekten korkmadan çalışmasına rahatlıkla: <span class="calibre4">Rekor Çağı</span> adını verebilir.</p>

  <p class="calibre7">c) <span class="calibre4">Yenilik</span> yalnızca yenilik olarak bile modern insanı çeken bir şeydir. Yeniliğin özellikle çekici olan bir yanı varsa o da “daha önce hiç kimsenin görmediği bir şey olmasıdır”. Yeni bir şeyle karşılaşan insan üzerinde bu şeyin bıraktığı izlenime biz <span class="calibre4">heyecan duygusu</span> diyoruz. Çağımızın “heyecan duygusuna doymak bilmeyen” olağanüstü bir çağ olduğunu kanıtlayacak olgular sunmaya gerek olmadığını düşünüyorum. Bu açıdan modern gazetenin çarpıcı bir örnek olduğunu düşünüyorum. Sahip olduğumuz zevk türleri (her kışın yeni danslara gebe olması), modalar (on yılda mevcut bütün stillerin moda olması), her yeni buluşun bizde yarattığı neşe duygusu. Pek çoğu arasından seçilmiş bu birkaç olgu bile modern insanın yeniye ilgisinin hangi boyutlarda olduğunu ve onu sürekli henüz bilinmeyeni, var olmayanı aramaya ittiğini kanıtlama konusunda yeterlidir.</p>

  <p class="calibre7">d) Modern zihniyetin dördüncü niteliği olarak gördüğüm <span class="calibre4">iktidar duygusu</span> ise diğerlerinden üstün görünmeye çalışmanın bize verdiği neşeden ibarettir. Bu duyguyu çözümlediğinizde, zayıflığın, istem dışı ve bilinçaltı düzeyinde itiraf edilmesinden başka bir şey olmadığı ve bu yüzden de çocuk ruhunun niteliklerinden birini oluşturduğu görülmektedir. Gerçekten hem içsel hem de dışsal açıdan olgunlaşmış/büyük bir insan dışsal bir güce asla özel bir değer atfetmez. Siegfried açısından gücün/iktidarın çekici olan hiçbir yanı yokken Mime üzerinde dayanılmaz bir etki bırakmış, Bismarck ise ölçüsüz bir güç kullanmaktan çekinmemiştir çünkü ondan doğal bir şeymiş gibi yararlanmıştır. Lassalle ise iktidara karşı hiç kuşkusuz sıradan bir zevk alma olayından daha güçlü bir arzu hissetmiştir. İktidarının keyfini çıkaran bir kralın bu konuya pek fazla bir önem atfetmediği söylenebilir. Oysa Polonya sınırında yaşayan ve paraya ihtiyacı olan kralın kendisini kabul etmesini sabırsızlıkla bekleyen küçük tüccar psikolojik açıdan büyüyemediğinden kralın dışsal büyüklüğünden istifade etmeye çalışacaktır. 10.000 insan çalıştıran ve bu güçten keyif alan bir girişimci, köpeğinin her dediğini yapmasından büyük, bir mutluluk duyan çocuk gibidir. Ortada insanlar üzerinde doğrudan bir hâkimiyet kurarak keyif almamızı sağlayan para ve dışsal bir baskı olmadığı takdirde doğa unsurlarını egemenlik altına almış olmanın gururuyla yetiniyoruz. “Büyük” buluş ve keşiflerden aldığımız çocukça keyifle “gökyüzüne hâkim olmamızı” sağlamış olan havacılık tekniğinin yol açtığı coşkunun kökeninde de bu vardır.</p>

  <p class="calibre7">Güçlü duygulara sahip bir insan havayı gürültüye boğan benzinli motorları gördüğünde bunlardan sanıldığı kadar çok etkilenmeyecektir. İnsan ruhunun derinliklerindeki sorunlarla uğraşan gerçekten büyük bir kuşak iki-üç teknik yenilik karşısında kendini daha bir büyümüş/güçlü hissetmeyecektir. Dışsal anlamda çok güçlü görünen bu âletlere hemen hiçbir önem atfetmeyecektir. Gerçekten büyük olan hiçbir şeye ulaşması mümkün görünmeyen çağımızın yalnızca bu dışsal güçten hoşlandığı, bundan çocukça bir keyif aldığı, buna sahip olanları bir kült nesnesi haline getirdiği görülmektedir. İşte bu yüzden, kitleler, mucitler ve milyonerlere karşı sınırsız bir hayranlık duymaktadırlar.</p>

  <p class="calibre7">Eserini tamamlamaya çalışan bir girişimci her zaman bunların farkında olmayabilir. O her şeyden önce şirketini büyütme ve zenginleştirme peşinde olup bu da, yukarıda saymış olduğumuz gerçekleştirilmesi zorunlu genel ideallerden biridir. Öyleyse girişimciyi yönlendiren ve çalışma düzenini belirleyen şey kazanç peşinde koşması ve işlere karşı duyduğu ilgidir. Bu iki unsurun etkisiyle yaptığı iş nasıl bir biçime sahip olmaktadır?</p>

  <p class="calibre7">2.Modern kapitalist girişimcinin yaptığı işin biçimi ve doğasına gelince, bunun XIX. yüzyılın başındakinin hemen hemen aynısı olduğu söylenebilir. O eski girişimci gibi, günümüzdekiler de fethetmek, örgütlemek, müzakere etmek, spekülasyon yapmak ve hesaplamak zorundadırlar. Aradaki yegâne değişikliğin bu unsurlardan her birinin bütünsel etkinlik içinde oynadığı görece rolden ibaret olduğu söylenebilir.</p>

  <p class="calibre7">Günümüzdeki girişimcinin her zamankinden daha <span class="calibre4">müzakereci</span> olması gerektiği ortadadır. Hattâ bu onun asal görevidir. İş dünyasında başarının giderek sözleşmelerde karşılaşılan imâ gücü ve ustalığa bağlı olduğu görülmektedir. Her geçen gün düğümleri kesmek yerine gevşetmek zorunda kalınmaktadır.</p>

  <p class="calibre7">Borsada gerçekleştirilen ticari işlem anlamındaki <span class="calibre4">spekülasyon</span> da girişimci açısından giderek daha önemli hale gelmektedir. Modern şirket gerçekten de her geçen gün Borsa tarafından yutulmakta, onun bir parçası haline gelmektedir. Örneğin, ABD’de tröstler kurmak üretim ve ticaret şirketlerinin Borsa şirketlerine dönüştürülmesinden başka bir anlama sahip değildir. Bu da ticari ya da üretim amaçlı bir şirketin başında bulunan kişiyi yeni sorunlarla karşı karşıya getirdiğinden onu yeni çözümler üretme zorunluluğuyla karşı karşıya bırakmaktadır.</p>

  <p class="calibre7">Giderek kusursuz denilebilecek bir görünüm kazanması ve uygulama alanının giderek yaygınlaşması nedeniyle hesaplama işi giderek daha karmaşık hale gelmekte ve daha incelikli bir düşünme biçimini zorunlu kılmaktadır.</p>

  <p class="calibre7">Yukarıda sözünü etmiş olduğumuz görev taksimi yapılmadığı sürece, ekonomik yaşama özgü pek çok dalın tek ve aynı bir şirket çatısı altında buluşması nedeniyle girişimcinin de etki alanı giderek büyümektedir.</p>

  <p class="calibre7">Ancak modern ekonomi insanının etkinlik alanında yepyeni olan bir şey varsa o da bu alanın sınır tanımayan boyutlara ulaşmış olmasıdır. Eskiden bu etkinliğin gelişmesine karşı çıkan bütün doğal nedenler ortadan kaldırılmış olup çalışmanın amacı artık yaşayan insanın gereksinimlerinin karşılanmasını ya da belli bir miktardaki üretimi amaçlamamaktadır. Günümüze özgü kapitalist girişimcinin çabası her türlü ölçünün ötesine taşmış olup artık bir sınır tanımamaktadır. Bu da çok daha fazla miktarda enerji harcanmasını zorunlu kılmakta ve insan gücünün sınırlarını zorlamaktadır. Günün her anı, yılın her günü, yaşamın tüm yılları çalışmakla geçmektedir. Bu süre içinde insandan olabildiğince çok güç harcaması beklenmektedir. Herkes çılgınca çalışan bu insanların isimlerini bilmektedir. İster şirket sahibi isterse işçi olsunlar onları diğerlerinden ayıran özellik her an için sürmenaja yakalanma tehlikesiyle karşı karşıya bulunmalarıdır. Bu insanlar her zaman gergin, hep hareket halindedirler. Zamanımıza özgü parola: “İleri, hep daha ileridir”. Bu girişimcinin en temel özellikleri, sürekli ilerlemeden söz etmek ve öfkeli bir şekilde davranmaktır.</p>

  <p class="calibre7">Bu aşırı çalışmanın insan bedeni üzerinde nasıl bir tahribat yaptığı bilinmektedir. Yaşamla ilgili tüm değerler çalışma tanrısına (Moloch) kurban edilmiştir. Duygusal ve zihinsel tüm özlemler/dilekler yerlerini tek bir alan, tek bir uğraşa bırakmıştır: işler. Daha önce sözünü etmiş olduğumuz Kellermann tarafından yaratılmış olan karakter inanılmaz bir enerjiye sahipti. Yazar onunla ilgili sözcüklerini şöyle bitiriyordu: “Bir tünelin yaratıcısıyken kölesine dönüştü. Beyni makineler, araç tipleri, istasyonlar, âletler, rakamlar, metreküpler ve beygir güçleri arasında bağlantı kurmaktan başka bir şey yapamaz hale geldi. Tüm insani duygulara karşı yabancılaştı. Tek dostu Lloyd’du. Bu iki adam akşamları sık sık bir araya gelirler, koltuklara oturur ve ...susarlardı”.</p>

  <p class="calibre7">Modern ekonomi insanının alt üst olan bu psişik yaşamının çok açık ve seçik bir örneğiyle doğal yaşamın asal olaylarından biri sayılan kadınlara karşı takınılan tavırda karşılaşılmaktadır. Bu erkeklerin duygusallığa, duygusal dertleşmelere ve tatlı dile başvurarak baştan çıkarma oyunlarına ayıracak zamanları yoktur. Öte yandan tutkulu bir aşk yaşamaktan âcizdirler. Bu yüzden aşk yaşantıları duygudan tamamen yoksun olup kısa süreli salt cinsel haz almalarla sınırlıdır. Ya kadınlar ilgilerini çekmemekte ya da konunun yalnızca cinsellik boyutuyla ilgilenmektedirler [İleriki sayfalarda kadına karşı takınılan bu tamamen ekonomi insanına özgü olduğu söylenebilecek özel tavrın hangi ölçüde doğal bir eğilime denk geldiğini açıklamaya çalışacağız] .</p>

  <p class="calibre7">3.İşlerin yürütülmesiyle ilgili ilkelerde de ekonomik yaşamın amaçlarında görülen dönüşümle doğru orantılı bir değişme görülmektedir. Modern girişimcinin ekonomik davranışları çoğunlukla şu kurallara boyun eğmektedir:</p>

  <p class="calibre7">a) Bütün etkinliklerin salt akılcı düşünceye boyun eğmesi. Etkinliğin akılcı düşünceye boyun eğmesinin, gelişmesinin bütün evrelerinde kapitalist zihniyetin ayrılmaz bir özelliği olduğunu görmüştük. Kapitalist düzende ekonomik etkinlik her zaman temelinde hesabın yattığı belli bir plan ve amaca uygun olarak gerçekleştirilmiştir. Bu açıdan modern kapitalist zihniyetin ayrı bir yere sahip olmasını sağlayan şey, akılcı ilkelerin ekonomik yaşamın bütün alanlarına kesinlikle, istisnasız ve katı bir şekilde yayılmış olmasıdır. Gelenekçiliğin son izleri de silinip gitmiştir. Amerikalı girişimcinin kusursuz bir örneğini sunduğunu düşündüğümüz ekonomi insanı, işlerini yalnızca akılcı bir şekilde yürütmeyi tasarlamakta ve bu düşünceye uygun bir şekilde yürütmektedir. Başka bir deyişle ister ticari örgütlenme, ister muhasebe, isterse teknik anlamda olsun en kusursuz yöntemleri uygulama konusunda kararlı olduğunu göstermektedir. Bu da yenisinin üstünlüğünü fark ettiği anda hiç tereddüt etmeden ve herhangi bir pişmanlık duymadan eski yöntemlerden vazgeçebildiğini göstermektedir.</p>

  <p class="calibre7">b) Ekonominin tek amacı üretilen malın değiş tokuş edilebilmesidir. Kapitalist şirketin tek akılcı amacı olabildiğince yüksek kazançtır. Mal üretiminin ölçütü ve ölçüsü ürünlerin doğası ve niteliği değil yalnızca olası satış hacimleridir.' Satış şansı çok yüksek olan ürünün ne olduğunun bir önemi yoktur. Bu yüzden girişimci kalitesi kötü olan mallar ya da işporta malları üretme konusunda hayâsızca davranabilmektedir. Kötü kaliteli ayakkabılar, kalitesi iyi olan ayakkabılardan daha büyük kâr getiriyorsa, bu durumda müşteriye iyi ayakkabı vermeye çalışmak kapitalizmin Kutsal-Ruhuna karşı günah işlemek anlamına gelecektir. Bu düşünceme, günümüzde kimi sanayi dallarında (özellikle de kimya sanayinde) “ürünlerin niteliğinin artmasına yönelik” olumlu bir yaklaşım sergilendiği ve kimi tüccarların çalışanlarına pahalı malları satmaları karşılığında prim verdikleri söylenerek itiraz edilebilir. Bu olsa olsa yalnızca kimi durumlarda kapitalistin niteliği arttırmanın ya da pazara pahalı nesneler vermenin çıkarına olduğunu gördüğünü gösterir. Nitelikli malın üretimi ve sürümünden yeterince para kazanamadığını düşündüğü gün yeniden ucuz ve kötü mallar satmaktan çekinmeyecektir. Bu yüz seksen derecelik çark ediş ise dünyaya kapitalist girişimcilerin gözlükleriyle bakmaya alışmış olanlara çok normal bir hareket gibi görünecektir.</p>

  <p class="calibre7">Yapılan kâr miktarı satış hacmiyle doğru orantılı olduğundan ve öte yandan modern girişimci de koşullara bağlı olarak kazanç ve kâr olanaklarını büyütüp çoğaltmayı arzuladığından, bunun sonucunda girişimcimizin tüm çabalarını ve ilgisini tek bir amaç yani satış hacminin artırılması üzerinde yoğunlaştırdığı görülmektedir çünkü bu amacı gerçekleştirmek ona rakipleri karşısında belli bir avantaj sağlamaktadır. Satış pazarını genişletme ve satış hacmini büyütmeye (modern ekonomik yaşamın belki de en güçlü dürtülerinden biri) yönelik bu kontrolden çıkmış eğilim, amacı halkı çekmeye, baştan çıkartmaya, satın aldırmaya yönelik bir ilkeler ve yöntemler bütününün oluşmasına yol açmıştır. Bu ilke ve yöntemlerin belli başlıları şunlardır:</p>

  <p class="calibre7">c) Müşteri aranıp bulunarak üstüne çullanılmaktadır. Bu yöntem eski moda kapitalistin tamamen yabancısı olduğu, yalnızca modern kapitalistin uyguladığı bir yöntemdir. Yapılmak istenen şey: 1. Müşterinin ilgisini çekmek; 2. Onda satın alma arzusu uyandırabilmektir.</p>

  <p class="calibre7">Müşterinin dikkatini çekebilmek amacıyla kulaklarını yırtarcasına bağırmak, gözlerinin önüne olabildiğince göz alıcı renkler koymak gerekmektedir. Bu arada, müşteri olağanüstü niteliklere sahip bir mal aldığına inandırılmaya çalışılmaktadır. Burada amacın uygunluk, zevk, beğeni ve insan onuru gibi şeylerle hiçbir ilişkisi bulunmadığını söylemek herhalde gereksizdir.</p>

  <p class="calibre7">Modern reklam ve sonuçları konusunda estetik açıdan çirkin, ahlâki açıdan utanmaz arlanmaz olduğundan başka bir şey söylenemez. Bu konu üzerinde daha fazla durmak istemiyoruz, zira bizim açımızdan en önemli şey, modern ekonomik yaşamın bütününü oluşturan tablo üzerinde onun işgal ettiği önemli yeri gösterebilmektir.</p>

  <p class="calibre7">d) Müşterinin alışverişten gerçekten kârlı çıkabilmesi için maliyet ve satış fiyatları elden geldiğince düşürülmeye çalışılmaktadır. Bu çabalar ortaya, bizim ekonomik yaşamımıza özgü ve sayması olanaksız pek çok kurum ve âdetin yerleşmesine yol açmıştır. Zaten bizim de tek amacımız ekonomik davranışın ilkelerini ortaya koymaktır. Eski kapitalist zihniyetin indirimli fiyatlar uygulamasından ne kadar çok tiksindiğinden söz etmiştik. Eski moda kapitalistlere ait bir özdeyiş ancak şöyle olabilir: “Olabilecek en az sayıda iş yaparak olabilecek en büyük kazancı elde etmek”. Günümüzdeyse tam tersine çok az bir kâra razı olunup olabildiğince çok sayıda iş yapılmaya çalışılmaktadır. Günümüze özgü bir özdeyiş herhalde şu şekilde dile getirilebilir: “Büyük ciro küçük kâr”.</p>

  <p class="calibre7">e) Özgürlük alanının olabildiğince geniş olması talep edilmekte; kazanç yarışını engelleyebilecek her şeyin saf dışı edilmesi istenmektedir. İlk olarak işlerin yolunda gitmesinin temel unsuru olarak görülen bir işi yapma ya da yapmama gibi <span class="calibre4">biçimsel</span> bir özgürlüğe sahip olunmak istenmektedir. Dayatılan hukuksal ve ahlâki kısıtlamalara zor bela katlanılmaktadır. Çıkarlar söz konusu olduğunda, başkalarını rahatsız etmeden onlarla eşit olmayan koşullarda (bu aynı zamanda kendinin de yasal anlamda korunmasından vazgeçmek demektir) rekabet etme hakkına sahip olunmaya çalışılacaktır. Devletin ya da sendika temsilcilerinin çalışma sözleşmeleri üzerinde söz hakkına sahip olmalarından hoşlanılmamaktadır. Önceki dönemlere ait bütün “engeller” yok edilmeye çalışılmaktadır. Ekonomik başarılar elde edebilme konusunda yalnızca kendi güç ve oyun oynama kapasitesine güvenilmektedir.</p>

  <p class="calibre7">İkinci olarak, kazanç konusundaki tüm görüşlerin doğrudan özgürlük talebiyle bağlantılı olması gerektiği gibi bir düşünceye sahiptirler. Bu ise kazancın tüm diğer değerlerin üstünde yer alması demektir. Engel tanımayan, ahlâki, estetik ve duygusal açıdan utanmayı sıkılmayı bilmeyen bir düşünce yapısı! Başka bir deyişle tüccar, büyük tüccar ve sanayici iş hayatında canları nasıl istiyorsa öyle davranma hakkını talep etmektedirler.</p>

  <p class="calibre7">İş hayatındaki bu utanmazlık ve sıkılmazlık konusunda Amerikalı “tröstlerin” davranış biçimleri çarpıcı bir örnek teşkil etmektedir. <span class="calibre4">American Tobacco Company'nin</span> çevirdiği dolaplarla ilgili açıklamalar Avrupa’da henüz karşılaşılmayan cinsten ticari uygulamaların varlığını ortaya koymuştur. Bu uygulamalar amaca ulaşma konusunda her yolun mubah olduğunu gösteren canlı birer örnektir. Pazar payını büyütmek amacıyla bir tröst kendi mallarına zarar vermek, aracılara inanılmaz komisyonlar önermek, ünlü markaların sahtelerini üreterek dış görünüşü aynı olan malı daha ucuza satmaktan çekinmemiştir. Sahip olduğu mali kaynaklar sayesinde bu tröst kendisine karşı açılan davaları rakiplerini çökertene kadar sürdürmüştür. Aynı zamanda belli yerlerde zararına satış yapan perakende dükkânları açarak, rakip dükkan sahibi iflâs edinceye kadar satış yapılmıştır. Tröst son olarak ham madde alımının tekeline alınca Kentuckyli tütün ekicileriyle anlaşmazlığa düşmüştür. 1901 yılında Sherman Yasası’na uygun bir şekilde alman karara göre şu sonuca varılmıştır: “Tröstün bağımsız kişilere karşı yürüttüğü kampanya olağanüstü bir kurnazlık, titizlik ve incelikle örgütlenmiştir. Rekabet alanında iş kapasitesi ve yetenekleriyle tröstün kurduğu tezgâhı engelleyebilecek herkes acımasızca ezilmiş ve saf dışı bırakılmıştır.”</p>

  <p class="calibre7">Edward Harriman’m bize sunduğu “smart” ve kusursuz denilebilecek kadar hayâsız iş adamı tipi ardında şöyle bir şan ve şöhret bırakmıştır:<a href="../Text/Notlar.xhtml#nt119" id="n119"><sup class="calibre13">119</sup></a></p>

  <blockquote class="calibre10">
    <p class="calibre7"><i>Elde ettiği zaferin sırrı her türlü ahlâki utanma duygusundan tamamıyla yoksun olmasıyla açıklanabilir. Harriman her türlü ahlâk anlayışını bir kenara bırakmasaydı, büyük spekülatörlük kariyerinin daha ilk günlerinde ayakta durmakta zorlanırdı. İşe önce kendisine demiryolları adlı cennetin kapılarını açan adamın boğazını sıkarak başladı. Görkemli kariyerinin bir sonraki etabında Morgan’a karşı başlattığı âni bir kampanyayla karşılaşıyoruz ki, bu sonuncu, rakibinin yeteneklerinden kendi çıkarları doğrultusunda yararlanmıştır. Hill’le olan dalaşmalarında da tamamıyla ahlâk dışı bir davranış sergilemiştir. <span class="calibre4"><b>Standard Oil Company</b></span> grubuna da ancak şiddet yöntemine başvurarak kabul edilmiştir. Bir ahlâkçı, Harriman’ın bu eylem ve yöntemlerini tereddüt etmeden sert bir şekilde mahkûm edecektir. Oysa, bunların, belli ve değişmez bir büyüklüğe sahip spekülasyon alanının doğasında olduğunu düşünen bir Amerikalı spekülatör açısından ortada mahkûm edilecek bir şey yoktur. Harriman’ın bir yandan New York Life Insurance’la National City Bank’la yürüttüğü iş ilişkileri, diğer yandan hisse senetleri basımı sayesinde büyük payların dağıtılması; defterler üzerinde yapılan tahrifat, yani bir ahlâkçıyı tiksindirecek bütün bu şeyler karşısında Amerikalı spekülatörün tamamıyla duyarsız kaldığı görülmektedir. Yasa koyucuysa bütün bu olan bitenlere iyi niyetle yaklaşmak durumundadır, zira önceden bütün çabalarının sonuçsuz kalacağının farkındadır.</i></p>
  </blockquote>

  <p class="calibre7">Modern kapitalizm adlı yarışı kazanan ünlü isimlere Rockfeller’in kısa bir süre önce söylemiş olduğu şu sözler uygun düşmektedir: “Bu insanlar doğuştan olduğu söylenebilecek özgür ve safça bir utanmazlıkla her türlü ahlâki engelden kurtulmayı bilmişlerdir.” <span class="calibre4">Anıları</span> bu çocuksu zihniyeti olağanüstü bir şekilde yansıtan John Rockfeller’in kendisi bir gün iş ilkesini şu şekilde özetlemiştir: Bütün olumlu yeteneklere sahip olma koşuluyla “yaptığım her türlü utanmazlığı kabul edecek” ve “gerektiği takdirde binlerce insanı kurban etme konusunda” tereddüt etmeme cesaretini göstermeme izin verecek bir iktidara sahip olabilmek için rahatlıkla bir milyon doları gözden çıkartabilirim.</p>

  <p class="calibre7">Kendisini çok “merhametli” ve çok “ahlâklı” biri, yani “az gelişmiş” bir girişimci olarak gören Werner Siemens ise (31 Mart 1856 tarihli mektupta) kardeşi Karl’a şu türden öğütler vermektedir: “Her zaman katı ve fütursuz ol; iyi ve ahlâklı biri büyük bir şirketi yönetemez. Eğer yanlışlıkla kişisel durumlar ve özel işlere takılıp kalacak olursan içinden çıkamayacağın bir talepler ve entrikalar labirenti içinde kaybolup gidersin.”</p>

  <p class="calibre7">4.Burjuva erdemleri. Kapitalist zihniyetin oluşmasında büyük bir rol oynamış olan burjuva erdemleri şimdi ne durumdadır? İşine bağlı olma, tutumluluk, itibar, İngilizlerin “industry” (çalışkanlık), “frugality” (kanaatkârlık), “honesty” (dürüstlük) dedikleri bütün bu nitelikler hâlâ kapitalist girişimci zihniyetin bir parçası mıdırlar? Bu soruya koşulsuz evet ya da hayır şeklinde açık seçik bir yanıt verebilmek olanaksızdır, zira söz konusu “erdemler” günümüzde, kapitalizmin ilk ortaya çıkmış olduğu dönemdekinde çok farklı bir yere sahiptirler. Hiç kuşkusuz bu erdemler artık kapitalist girişimcinin temel ve zorunlu nitelikleri arasında yer almamaktadırlar ancak işlerin yürütülüşü açısından önemlerini hepten yitirmiş oldukları da söylenemez. Yalnız bunlar eskiden olduğu gibi kişisel iradenin ifadesi olmak yerine, eğer bu şekilde ifade edebilmek mümkünse, iş dünyasına ait çarkların niteliklerine dönüştürülerek nesnelleştirilmişlerdir. Bunlar yaşayan canlı kanlı insanların özellikleri olmayı bırakarak ekonomik davranışın nesnel ilkelerine dönüşmüşlerdir.</p>

  <p class="calibre7">Bu sözler biraz garip göründüğü için bir açıklama gerekebilir. Bu açıklamayı daha da anlaşılabilir bir hale getirebilmek amacıyla yukarıda sıralamış olduğum erdemleri teker teker yeniden gözden geçireceğim.</p>

  <p class="calibre7">Namuslu ve dürüst iş adamlarının, genç kuşaklara, işinde başarılı olmak isteyen girişimcinin sahip olması gereken en önemli erdemin, kendini yaptığı işe vermek olduğundan dem vurdukları bir dönemde; eskiler, yenilerin duygusal yaşantılarında belli yükümlülükler üstlenmeleri ve iradelerine belli bir yön vermeleri gerektiği konusunda öğüt ve ikna yöntemine başvurarak kışkırtıcı bir rol üstleniyorlardı. İkna yönteminin işe yaraması durumunda iş adamı kendini işine vermekte ve verilen öğütlere uygun davranmaktaydı. Modern ekonomi insanı da bu erdeme onu gidebileceği en uç noktaya taşıyarak bambaşka bir şekilde sahip olmaktadır, yani kendini ekonomik mekanizmanın karşı konulmaz akışına kaptırıp bu ritmi izlemek durumundadır aksi takdirde âni bir ahlâki çöküntü yaşaması kaçınılmaz hale gelmektedir. Bunun sözcüğün gerçek anlamında bir erdemden çok gerçek bir bağımlılık, gerçek bir dışsal baskı olduğu söylenebilir. Bu dünyada insanın kişisel etkinlik ritmi ekonomik yaşamın ritmi tarafından belirlenmektedir. Tıpkı makinenin ritmine uymak istemeyen tembel işçinin bir yerlerini makineye kaptırma tehlikesiyle karşı karşıya olması gibi, modern ekonomi insanı da ritme uyum sağlamak durumundadır. Oysa bir el âletiyle çalışan zanaatkâr kendini istediği zaman işine verebilmekte, istemediği zamansa keyif yapabilmekte, kısaca çalışma ritmini istediği gibi ayarlayabilmektedir.</p>

  <p class="calibre7">Daha da çarpıcı bir başka örnekle tutumluluk zihniyetinin nesnelleştirilmesi denilen şeyde karşılaşıyoruz. Zira burada girişimcinin kişisel ekonomi anlayışıyla kendi şirketini yönetiş biçimi birbirinden tamamen farklılaşabilmektedir. Girişimci burada her zamankinden daha yoğun bir şekilde tutumluluk ilkesinin egemenliği altına girmiş durumdadır. “En küçük şeylere kadar israfla mücadele edilmesi gerekmektedir. Artık israfın hiçbir türüne boş verilememektedir, zira bu herhangi bir alanla sınırlı kalması söz konusu olmayan yok edici bir hastalığa benzemektedir. Büyük şirketlerin kimilerinin gelişmesi ya da batması kum yüklü kamyonu tek bir kürek kum, tek bir kum tanesi kalmayıncaya kadar boşaltmasına bağlıdır.”<a href="../Text/Notlar.xhtml#nt120" id="n120"><sup class="calibre13">120</sup></a></p>

  <p class="calibre7">Rockfeller’in <span class="calibre4">Standard Oil Company</span> yönetimindeyken pinti demesek bile elinin ne kadar sıkı olduğunu biliyoruz. Çeşmelerin kaynak işlemleri sırasında yere düşen metal parçalan yerden toplatılarak yeniden kullanmaktaydı. Süpürülen avluların belli bir yerde toplanan çöpleri atılmadan önce elden geçirilerek dikkatle İncelenmekte ve işe yarar ne varsa ayrılmaktaydı. Avrupa’dan ithal edilen kalayın içine konduğu küçük tahta kutular ya kentteki çiçekçilere satılmakta ya da yakacak olarak kullanılmaktaydı. Ancak fanatik boyutlara ulaşan bu tutumluluk, girişimcinin kişisel yaşantısında geçerli değildir. Ne Walter Rathenau ne de Rockfeller’in şatolarında ağırlanan konuklar Franklin’in zihniyetini andıran bir görüntüyle karşılaşacaklardır. Tutumluluk, ölçülülük ve kanaatkârlık uzun bir süre önce zengin girişimcilerimizin yaşama biçimlerinin belirgin bir özelliği olmaktan çıkmıştır. Aile reisi eski moda burjuva gibi yaşasa bile eşi ve çocuklarının lüks, gösteriş ve şaşaanın burjuva yaşam biçiminin bir parçası olarak kalmasına özen gösterdikleri görülmektedir. Hiç kuşkusuz Alberti’nin: “Giderleriniz asla gelirlerinizi aşmasın” öğüdü, günümüzde en zengin burjuvanın bile ekonomi anlayışını belirlemeye devam eden yüce bir kuraldır. Serveti ne kadar büyük olursa olsun, gündelik ev yaşantısında eli ne kadar bol olursa olsun, hesap kitap yapmayı asla unutmamakta ve haddini bilmektedir. Bu açıdan gündelik yaşantısında çevresine paraya karşı büyük bir tiksinti duymayı öğreten senyörden farklı biridir.</p>

  <p class="calibre7">Son olarak da ticarette dürüstlüğe değineceğiz. Günümüzde sanırım hiç kimse “dürüstlüğün” belki de her zamankinden daha çok başarının ya da bir şirketin başarılı olmasının temel unsuru olduğunu yadsımayacaktır. Ancak bu açıdan bile şirket sahibinin kişisel davranış biçimiyle şirketi yönetiş biçimi arasında açık ve kesin bir ayrım yapılması gerekmektedir. “Dürüstlükle” ilgili özdeyişler günümüzde yalnızca ticari girişimler konusunda geçerli olan bir öğütler ve kurallar bütününe dönüşmüş gibidir. İnsan aynı zamanda hem “dürüst” bir tüccar hem de sözcüğün gündelik anlamında ahlâktan yoksun biri olabilir. “Dürüstlük” yalnızca işleri yürütme biçimine ait bir özellik, kişiyle ilgisi olmayan özerk yasalara boyun eğen, nesnel bir varlık gibi görülmektedir. “Dürüst” bir işten bahsettiğimiz zaman söylemeye çalıştığımız şey çoğu kez kuşaklar boyunca böyle bir şöhrete sahip olmuş bir şirkettir. Sahiplerini her zaman tanımayız. Bir şirket bir grup girişimciye ait olabileceği gibi, nasıl bir ahlâk anlayışına sahip olduklarını bilme gereksinimi bile duymadığımız müdürler tayin eden anonim bir şirkete de benzeyebilir. Firmanın şöhreti sanki yöneticilerinin ahlâk anlayışının bir garantisi gibidir. Kendisine yer değiştirtilmiş olan bu dürüstlük nosyonu, eskiden olduğu gibi kişisel bir nitelik olacağına, günümüzde işin yürütülüş biçimine atfedilen bir niteliğe dönüşmüştür. Özellikle de bir şirkete verilen kredi miktarına bakarak kendisine ne kadar güven duyulduğunu anlayabilirsiniz. Örneğin, eskiden bir bankanın “dürüstlüğü” ve “sağlamlığı” başında bulunan soylu ailenin saygınlığıyla ölçülürdü.</p>

  <p class="calibre7">Oysa günümüzde bir bankanın iş dünyası ve halkın gözündeki yeri bu bankaya yatırılmış sermaye ve sahip olduğu nakit stokuyla doğru orantılıdır. İflâs ederek kendilerine olan güveni boşa çıkaracakları güne kadar insanlar sorup soruşturmadan, güven içinde bu büyük şirketlerin dürüst bir şekilde yönetildiklerinden söz edebilmektedirler. Öyleyse burada da incelemiş olduğumuz diğer “burjuva erdemlerine” benzeyen bir “nesnelleştirme” ve “kişiden bağımsız kılma” süreciyle karşılaşmaktayız.</p>

  <p class="calibre7">Bu konu hakkında söylediğimiz her şey doğal olarak büyük şirketler için geçerlidir. Orta ve küçük ölçekli şirketlerin zenginleşmesi ve büyümesi günümüzde hâlâ büyük ölçüde burjuva erdemlerine bağlıdır. Bunlar soyut ve kişiden bağımsız kılınmış varlıklar olmaktan çok bu şirketlerin başında bulunan kişilerin karakter özellikleri arasında yer alan niteliklerdir. Ancak kapitalist zihniyetin en saf, en belirgin ve temel özellikleriyle büyük şirketlerde karşılaşılmaktadır.</p>

  <p class="calibre7">Şimdi yanıtlamaya çalışacağımız sorularsa bir başka biçime dönüşmek yerine kapitalizm neden ve nasıl bu yönde gelişti; varlığını ve özgün niteliklerini nelere borçlu; kapitalizmin oluşumuna hangi güçler katkıda bulundu gibi sorulardır. Başka bir deyişle kapitalist zihniyetin kaynaklarını nerede bulabiliriz? Bu çalışmanın ikinci bölümü işte bu kaynakların araştırılmasına ayrılmıştır.</p>
</body>
</html>
