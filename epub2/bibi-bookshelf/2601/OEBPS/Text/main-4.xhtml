<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 style="text-align: center;"><a class="calibre2" id="bookmark0"></a>İkinci Bölüm: BURJUVA ZİHNİYETİ</h2>

  <h3 class="calibre12" id="sigil_toc_id_4"><a class="calibre2" id="bookmark1"></a>Vlll. BURJUVA ERDEMLERİ</h3>

  <p class="calibre7">Günümüzde “kapitalist zihniyet” olarak adlandırılan şeyin oluşumunda girişimci ruhu ve elde etme içgüdüsü ya da kazanç aşkının yanısıra kendilerini “burjuva erdemleri” olarak adlandırdığım ve pek çok psikolojik nitelik arasından çekip çıkartarak ürettiğim bir bütün vardır. Bu deyimle ifade etmeye çalıştığım şey iyi bir burjuva ya da aile babası, sağlam ve “duyarlı” bir iş adamında bulunması gereken düşünce ve ilkelerdir (yanısıra bunların esinlettikleri davranış ve tutumlardır) . Başka bir deyişle burjuva her olgun kapitalist girişimcinin kendisidir. Burjuva neyin sonucudur? İlk kusursuz örneğiyle XIV. yüzyılda karşılaştığımız “burjuva” bu yüzyıla nasıl gelmiştir? Doğal olarak onun ortaya çıkış tarihinin XIII. yüzyıl olduğu söylenecektir. Bana göre kentte oturan herkes ve karşımıza ilk çıkan tüccar ya da zanaatkâr “burjuva” değildir. O, bu burjuva görünüme sahip gruplar arasında yetişmiş ve onların arasından çıkmış olan özel bir tiptir. Özel psikolojik niteliklere sahip ve başka bir sözcük bulamadığım için de tırnak içinde “burjuva” olarak adlandırmak zorunda kalmış olduğum kişidir. Başka bir deyişle bana göre burjuva toplumsal bir sınıfın temsilcisi olmaktan çok bir insan tipidir.</p>

  <p class="calibre7">“Burjuva”nın Floransa doğumlu olduğunu söylememize yol açan şey onun XV. yüzyıldan itibaren bu kentte yaşamış olduğunu gösteren belge bolluğudur. Doğrudan işlerle ilgilenmemekle birlikte bu dönemin ticari yaşantısını yakından tanıyan çok sayıda iş adamı ve başka insanlar vardır ki bu insanlarla bir XV. yüzyıl New York’unda karşılaşabilmek mümkün değildir. Bunlar düşüncelerini anılar ve tasarılar şeklinde not etmişlerdir. Bu notları okuduğunuzda burjuva zihniyetinin kusursuz örneği olan Benjamin Franklin in kişiliği ve notlarını çok net bir şekilde karşınızda görür gibi oluyorsunuz. Başka yerde XVII. ve XVIII. yüzyıllarda karşımıza çıkan düzenli, ölçülü, belli görgü kurallarına uyan, belli bir zevk anlayışıyla diğerlerinden ayrılan bir burjuva yaşantısına özgü ilkelerin daha 1465 yılından başlayarak Floransalı yün tüccarları ve bankerlerin ruhsal dünyalarının yaşamsal tözü haline gelmiş oldukları görülmektedir.</p>

  <p class="calibre7">Birinci dönem burjuvazinin sahip olduğu zihniyet ve düşünce biçimi konusunda bir fikir sahibi olmak isteyenler için yapıtları çok değerli bir bilgi kaynağı olan L. B. Alberti 1400’Iü yıllara ait kusursuz bir “burjuva” tipidir. Alberti aile yönetimi <span class="calibre4">(del governo della famiglia)</span> konusundaki çok ünlü çalışmaların yazarı olup bu metinlerde Defoe ve Benjamin Franklin’in daha sonraları İngilizce olarak söyleyecekleri her şeyi bulabilmek mümkündür. Ancak Alberti’nin yazmış oldukları bir başka açıdan da çok önemlidir çünkü bildiğimiz kadarıyla yazılmış oldukları dönemde de çağdaşları tarafından çok okunmuş ve hayranlıkla karşılanmış olup klasik bir kitaba dönüşerek başka aile reisleri, kendi tuttukları günlük ve anı defterlerinde buradaki bilgileri kısmen ya da bütünüyle kendi hesaplarına geçirmişlerdir.</p>

  <p class="calibre7">Dolayısıyla Alberti’nin aile kitaplarında (bunlar her ne kadar eğitim ve aydınlatma amaçlı kitaplar olsa da) sözünü etmiş olduğu fikirlerin kendi zamanında herkes tarafından bilindiğini ve genel anlamda iş dünyasını da yansıttıklarını düşünebiliriz.</p>

  <p class="calibre7">Aşağıdaki sayfalarda Alberti’nin temel fikir ve görüşlerini aynı dönemde yaşamış başka insanların görüşleriyle tamamlayarak sunuyorum. Burada yalnızca ekonomik yaşamla ilgili tavrını ortaya koyan fikir ve görüşlerini aktaracağımı söylememe herhalde gerek yok. Tüm diğer görüşleriyle ancak bizi ilgilendiren konuyla, yani özel bir ekonomik zihniyetin oluşmasıyla bir bağlantısı olduğu takdirde ilgilendik.</p>

  <p class="calibre7">Burada iki ayrı görüş grubuna yer verdik. Birincisi ekonominin iç örgütlenmesine yönelik olan; İkincisiyse ekonomik öznelerin müşteriler ve genel anlamda dış dünya ile olan ilişkilerini düzenlemeye yönelik olan. Bu gruplardan birincisine: “Düzenin Kutsal Ruhu ; ikincisineyse “İş ahlâkı” başlığını koydum.</p>

  <h4 class="3 sigil_not_in_toc" style="text-align: left;"><a id="bookmark2"></a><span class="calibre15">1. Düzenin Kutsal Ruhu (“Sancta Masserizia ”)</span></h4>

  <p class="calibre7">Alberti (151. sayfada) “Sancta cosa la masserizia” diye bir şeyden söz etmektedir. “Masserizia” sözcüğüyle ne ifade etmeye çalışmaktadır? Sunduğu pek çok tanım birbiriyle uyumlu değildir. İçine bütün ekonomik kuralları sokmaya çalışarak bu kavrama, olabilecek en geniş anlamı vermeye çalışan Alberti’nin yakınlarına da aynı şeyi önermiş olduğunu görüyor ve sonuç olarak şöyle bir tanıma ulaşıyoruz.</p>

  <p class="calibre7"><span class="calibre4">İyi bir ekonomi için uyulması gereken koşullar şunlardır:</span></p>

  <p class="calibre7">1. Ekonomik <span class="calibre4">davranışın akılcı hale getirilmesi:</span> İyi bir ev sahibi ekonomik yaşantısını akla uygun bir hale getirir ( la sollecitudine e cura delle cose, cioe la masserizia” s. 135). Burada söylenmek istenen şey ekonomiyle ilgili hiçbir şeyin ev sahibinin gözünden kaçmaması, bütün ekonomik sorunlarla ilgilenmesi, ayıp ya da onur kırıcı şeylermiş gibi bunlardan söz etmekten utanmaması tam tersine fırsat buldukça ekonomik başarılarıyla övünmesi gerektiğidir. Bu öğüt o dönem için yepyeni bir düşüncedir çünkü böyle düşünen ilk insanlar büyükler ya da zengin olarak adlandırılanlardır. Küçük bir hamalın para peşinde koşması ya da küçük bir dükkân sahibinin yaşamını geliriyle gideri arasında bir denge tutturmaya çalışmakla geçirmesinde bir tuhaflık yoktur. Oysa bir büyüğün, bir zenginin böyle konuşması çok şaşırtıcıdır. Eskiden yaşamış olan senyör kadar hattâ ondan da çok para harcayabilecek birinin ekonomik yönetim sorunlarını düşüncelerinin ve uğraşlarının merkezine yerleştirmesi yeni, yepyeni bir şeydir.</p>

  <p class="calibre7">Bilinçli olarak ekonomik yönetim sorunları diyorum zira, ekonomik yaşamla ilgili diğer sorunlar çoktan akılcı bir çözüme kavuşturulmuş durumdaydı. Daha önce büyük bir girişimin ancak önceden amaçlarla araçlar arasındaki ilişkiler iyice düşünülerek yapılmış, kısaca akılcı bir planla mümkün olabildiğini görmüştük. Bu kez sırada ekonomik yönetimin akılcı hale getirilmesi vardı, bir başka deyişle giderler ve gelirler arasında akılcı bir ilişkinin kurulması gerekiyordu.</p>

  <p class="calibre7">Kısaca yeni bir sanattan, yani ev geçindirme sanatından söz ediliyordu.</p>

  <p class="calibre7">Böyle bir sorunun varlığından söz etmek bir bakıma onu belli bir açıdan çözmek demektir. Bu yeni iyi bir ev ekonomisi anlayışı <span class="calibre4">senyörvari yaşama biçimiyle ilgili bütün özdeyişlerin radikal bir şekilde yadsınmasını</span> içeriyordu. Daha önce görmüş olduğumuz gibi senyörlük ekonomisi her şeyden önce harcama üzerine kurulmuş olan bir ekonomidir. Senyörün konumuna uygun bir yaşam sürdürebilmesi için belli bir gelire ihtiyacı vardır. Yararsız harcamalar yapması ve israf edebilmesi için belli reçetelere ihtiyacı vardır. Bizim ilgilendiğimiz dönemde ekonominin temelinde bir değişiklik olmuştur. Ekonomi harcamalar üzerine oturmayı bırakarak gelirler üzerine oturmaya başlamıştır. Alberti’nin ev ekonomisi konusundaki felsefesini içeren üçüncü kitabın sonuç bölümüyle Pandolfini’nin kitabında karşımıza çıkan, her dürüst “burjuvanın” gündelik yaşamını belirleyen, iyi bir ev ekonomisinin başı ve sonu, yeni zamanların parolası, bütün dürüst insanların dünya görüşünün özünü oluşturan (“credo”) yüce kural şudur: “<span class="calibre4">Oğullarım harcamalarınızın asla gelirlerinizden fazla olmaması gerektiğini hiç unutmayın</span> <a href="../Text/Notlar.xhtml#nt70" id="n70"><sup class="calibre13">70</sup></a> ”</p>

  <p class="calibre7">Bu kural burjuva ve kapitalist ekonominin temelini oluşturmaktadır. Bu kurala uymakla bu ekonominin akılcı bir hale getirilmesinin ötesinde bir şey yapılmakta yani bu ekonomik evreninin bir parçası haline gelinmektedir.</p>

  <p class="calibre7">2. <span class="calibre4">Tasarruf zihniyeti</span> hiçbir dış zorlamaya gerek kalmadan, özgürce, kişinin kendi arzu ve iradesiyle yerleşmelidir. Bir kez daha dikkat edilecek olursa burada sorun tasarruf zihniyetinin yiyecek bir lokma ekmek bulmakta zorlanan küçük insanlar arasında yayılması değil, zengin insanların evlerine sokulmasıdır. İşte size o günün insanlarını hayretler içinde bırakan bir yenilik daha. Varlıklı insanların artık para harcamaktan kaçınmaya başladıkları görülmektedir. Az önce formüle ettiğimiz <span class="calibre4">cebindekinden fazlasını harcama</span> kuralının üstüne bir de <span class="calibre4">cebindekini bitirme tasarruf et</span> kuralı eklenmektedir. Dünya tasarruf düşüncesiyle tanışmaya başlamıştır. Bu zorla değil gönüllü olarak yapılan bir tasarruftur. İhtiyaçtan doğan zorunlu bir tasarruf değil, bir erdem olarak algılanan tasarruftur. Tutumlu ev sahibi “burjuvalaşmış” zengin insanların ulaşmak istediği bir ideale dönüşmüştür. Serveti yüz binlerle ifade edilen bir Giovanni Ruccelai’nin “yüz kuruş harcamak yerine kenara bir kuruş koymak bana daha büyük bir onur veriyor” diyen hemşehrilerinden birinin bu sözlerini tereddütsüz hayranlıkla karşıladığı görülmektedir. Namuslu ve dürüst insanı onurlandıran şey senyörler gibi yaşamak değil ev idaresine bir çekidüzen vermektir. Böylesine saygı gösterilen tasarruf, kusursuz bir ekonomik erdeme dönüşerek sonunda “masserizia” kavramının yani genel anlamda ev ekonomisinin eşanlamlısı haline gelmiştir. Alberti’nin kitaplarından aktaracağımız iki-üç kısa bölüm tasarrufa atfedilen büyük önem konusunda bir fikir sahibi olmamızı sağlayacaktır.</p>

  <p class="calibre7">Her şeyden önce bu düşünce bıkılıp usanmadan sürekli tekrarlanmaktadır. Yalnızca çok para kazanarak değil aynı zamanda az para harcayarak zengin olunabilir. Savurganlık insanı yoksullaştırır (senyörlerin harcama tutkusuna yönelik yeni anıştırma):<a href="../Text/Notlar.xhtml#nt71" id="n71"><sup class="calibre13">71</sup></a> “gereksiz her harcamadan ölümcül bir düşman gibi kork”; “kesinlikle gereksiz olan harcamalar yapmak çılgınlıktır (“pazzia”)”; “savurganlık ne kadar kötü bir şeyse, tasarruf o kadar iyi, yararlı ve övgüye değer bir şeydir”; “tasarrufun kimseye bir zararı olmadığı gibi aile için yararlı bir şeydir”; “tasarruf kutsal bir şeydir”. “En çok hangi insanları severim biliyor musun? Paralarını en zorunlu şeyler için harcayan insanları çünkü onlar gereksiz harcama yapmazlar; ben bu insanların iyi ve tasarruf yapmayı bilen ev sahipleri olduklarını söylerim. <a href="../Text/Notlar.xhtml#nt72" id="n72"><sup class="calibre13">72</sup></a></p>

  <p class="calibre7">Başka bir bölümde yazarımız bize “Massaio dan şu şekilde söz etmektedir: “Bana göre “massai” (massaio’nun çoğulu) ne çok fazla ne de çok az harcayarak dengeyi tutturan iyi ev sahipleridir. <span class="calibre4">Soru.</span> Çok fazla ile çok azı nasıl belirleyeceğiz? <span class="calibre4">Yanıt:</span> Kullanımı çok basit bir ölçünün yardımıyla (burada Pandolfini “ragione” sözcüğünü kullanmaktadır). <span class="calibre4">Soru:</span> Bunun nasıl bir ölçü olduğunu bilmek isterim. <span class="calibre4">Yanıt:</span> Yapılan bütün harcamaların zorunlu olanın ötesine geçmemesi (“che dimandi la necessita”) ve dürüstlüğün ( onesta ) gerektirdiği miktarın altına düşmemesi lazımdır”.</p>

  <p class="calibre7">Alberti, düzenlenmiş bir zorunlu harcamalar şeması sunmaktadır:</p>

  <p class="calibre7">1.Yiyecek ve giyimle ilgili olanlar zorunlu harcamalardır.</p>

  <p class="calibre7">2.Diğer harcamaları üç kategori altında toplamak mümkündür:</p>

  <p class="calibre7">a) Yapılmadığı takdirde ailenin onurlu ismine gölge düşürecek zorunlu sayılabilecek harcamalar: örneğin kentteki evin, yazlık evin ve ticarethanenin (“botega”) bakımı için gerekli olan harcamalar.<br class="calibre11" /></p>

  <p class="calibre7">b) Kesinlikle yapılması gerekmemekle birlikte kolay kolay vazgeçilemeyen harcamalar. Bu harcamalar insana keyif vermekte, yapılmadıkları zamansa herhangi bir zarara uğranılmamaktadır. Bunlar koşum takımları, kitaplar, locanın dekorasyonu, vs. için yapılan harcamalardır.</p>

  <p class="calibre7">c) Mahkûm edilen saçma, çılgınca (“pazze”) harcamalar. Bunlar evde beslenen ya da koruma altına alınmış insanlar için yapılan harcamalar olup (bu tanımda senyörlere özgü yaşam biçimine karşı bir hiddet vardır) bu insanlar vahşi hayvanlardan daha beterdir.</p>

  <p class="calibre7">Gerekli harcamalar en kısa süre içinde yapılmalı, diğerleriyse elden geldiğince geciktirilmelidir. Müritler, ustaya neden böyle söylediğini sorarlar. Sen hiç düşünmeden (“nulla fatta senza optime ragione”) bir şey yapmaz mısın derler. Gianozza bu soruyu şöyle yanıtlar: Harcama yapmayı geciktirdiğim takdirde bu harcamayı yapmaktan vazgeçebilir ve böylelikle o kadar miktar tasarruf etmiş olurum. Ama içimden bir şey beni bu harcamayı yapmaya dürtüyorsa o zaman düşünüp taşınarak olabildiğince küçük bir miktar harcamaya çalışırım.<a href="../Text/Notlar.xhtml#nt73" id="n73"><sup class="calibre13">73</sup></a></p>

  <p class="calibre7">Ancak iyi bir ev idaresi yalnızca tutumlu olmayı <span class="calibre4">(maddi ekonomi)</span> değil <span class="calibre4">güçlerden de ekonomi yapmayı</span> bir başka deyişle etkinliklerin yararlı bir dağılımını ve zamanın akılcı bir şekilde kullanımını da zorunlu kılmaktadır. Yazarımız her ikisini de salık verip her ikisinin de yararlarından söz etmekten bıkmamaktadır. Gerçek bir ev idaresi, gerçek bir “masserizia” bize ait üç şeyin varlığını zorunlu kılmaktadır:</p>

  <p class="calibre7">a) ruhumuz;</p>

  <p class="calibre7">b) bedenimiz;</p>

  <p class="calibre7">c) (özellikle de) zamanımız!</p>

  <p class="calibre7">Ev idaresi yararlı ve insanı onurlandıran bir' uğraştır: “Yaşamım boyunca yararlı ve onurlandırıcı işler yapmaya çalıştım.”<a href="../Text/Notlar.xhtml#nt74" id="n74"><sup class="calibre13">74</sup></a> Bu aynı zamanda bütün varlığınızla ilgilenmeniz gereken bir iştir: “bedenimi, ruhumu ve zamanımı akılcı bir şekilde değerlendiriyorum. Bunları elden geldiğince az kullanarak tasarruf yapmaya çalışıyorum”<a href="../Text/Notlar.xhtml#nt75" id="n75"><sup class="calibre13">75</sup></a> Özellikle aylaklık ve işsiz kalmaktan elinizden geldiğince kaçının. İki ölümcül düşmanınız var: savurganlık ve aylaklık. Aylaklık vücudunuzu ve ruhunuzu yıpratır.<a href="../Text/Notlar.xhtml#nt76" id="n76"><sup class="calibre13">76</sup></a> Aylaklık onursuzluk ve namussuzluğa gebedir. Aylak insanın ruhu her zaman için bütün günahların yuvası olmuştur. Kamusal ve özel yaşam için aylak bir yurttaştan daha zararlı ve tehlikeli bir şey olamaz. Aylaklık şehvet düşkünlüğüne (“lascivia”) yol açar, şehvet düşkünlüğüyse yasalara uyulmamasına, vs.<a href="../Text/Notlar.xhtml#nt77" id="n77"><sup class="calibre13">77</sup></a></p>

  <p class="calibre7">Bir gün müritler ustanın bilgece doktrinlerini izleyememekten dolayı şikâyet ederler. Bunun üzerine usta onlara şu yanıtı verir: “Zamanınızı iyi değerlendirmeyi bilmeniz yeterlidir. Zamanını iyi değerlendiren biri neredeyse istediği her şeyi yapabilir. Zamanını iyi değerlendiren biri kısa sürede bütün işlerin altından kalkar.<a href="../Text/Notlar.xhtml#nt78" id="n78"><sup class="calibre13">78</sup></a>”</p>

  <p class="calibre7">Daha sonra Gianozzo, zamanın en iyi şekilde nasıl değerlendirilebileceğini gösterir:</p>

  <blockquote class="calibre10">
    <p class="calibre7"><i>Zaman adlı bu çok değerli şeyin kırıntısını bile ziyan etmemek için kendi kendime şu kuralı dayatıyorum. Asla aylaklık yapmıyor, uyumaktan kaçıyor ve yatağa ancak yorgunluktan ayakta duramayacak hale gelince giriyorum...Yöntem şu: kendi kendime bir şey yapma kararı verdiğimde uyumaktan ve aylaklıktan kaçıyorum. Yapmam gereken her şeyi doğru dürüst bir şekilde yapabilmek için sabahleyin uyandığımda kendi kendime o gün içinde zamanımı nasıl değerlendireceğimi soruyorum. Yapmam gereken işlerin bir listesini çıkartıyor ve her biri için ne kadar süreye ihtiyaç duyduğumu yazıyorum. Sabahleyin şu işi yapacağım, öğleden sonra bu işi ve akşam da öteki işi yapacağım diyorum. Böylelikle neredeyse hiç yorulmadan yapmam gereken işleri bir düzene koyarak yapıyorum...Akşam yapmış olduğum işleri gözden geçiriyor ve yatağa ancak ondan sonra giriyorum...Zamanımı yitirmekten-se uyumamayı tercih ediyorum.<a href="../Text/Notlar.xhtml#nt79" id="n79"><sup class="calibre13">79</sup></a></i></p>
  </blockquote>

  <p class="calibre7">Bu düşüncelerin hiç durmadan sürekli tekrarlandığı görülmektedir. Ancak iş adamları her şeyden önce kapitalle ilgili bu hakikate ermek durumundadırlar. Zenginliğin başlıca kaynakları çaba harcamak ve kendini işine vermektir. “İşler geliştikçe biz daha çalışkan ve gayretkeş hale geldiğimizden elde ettiğimiz kâr da o ölçüde artmaktadır.”<a href="../Text/Notlar.xhtml#nt80" id="n80"><sup class="calibre13">80</sup></a></p>

  <p class="calibre7">XV. yüzyılda yaşamış Floransalı bir “burjuvanın” zihniyeti konusunda en iyi kaynağımızdan yapmış olduğumuz bu alıntılar yetersiz görünebilir, bu yüzden günümüzde yaşayan yetenekli bir roman yazarının<a href="../Text/Notlar.xhtml#nt81" id="n81"><sup class="calibre13">81</sup></a> kaleminden çıkma çok canlı bir de betimleme sunacağım. Bu betimlemede yukarıda aktarmış olduğumuz yazılı gelenekler çerçevesinde oluşmuş bir ortamda yaşayan Leonardo da Vinci’nin yakınlarından söz edilmektedir.</p>

  <blockquote class="calibre10">
    <p class="calibre7"><i>Lorenzo, kardeşi Leonardo’nun inançsızlığı konusunda çıkartılan dedikodular nedeniyle büyük bir yeise kapılmıştı. Neredeyse çocuk yaşta bir erkek olmasına karşın Savanarola’nın sadık bir müridi, “sürekli halinden şikâyet eden”, bir ticarethane sahibi ve Floransalı yün tarayıcıları loncasının üyesidir. Babalarının da bulunduğu ortamlarda sık sık Leonardo ile Hıristiyanlık inancı konusunda tartışma başlatıyor, pişmanlık duyma, alçakgönüllü olma zorunluluğundan söz ediyor ve kardeşini kimi yeni filozofların sapkın görüşlerine karşı uyarıyordu. Bir gün ayrılma anında kardeşine ruhun kurtuluşu üzerine kendi yazmış olduğu bir kitap armağan etmişti.</i></p>
  </blockquote>

  <p class="calibre7"><span class="calibre4">Ailenin birlikte olduğu büyük eski odadaki şömine karşısına oturan Leonardo kapağın üstünde</span> Tavola del confessionario descipto per me, Lorenzo di Ser Pierro da Vinci, Fiorentino, mandata alla Nanna, mia cognata (Ser Piero da Vinci oğlu ben Lorenzo, yazarı olduğum bu günah çıkartma kitabını yengem Nanna’ya ithaf ediyorum) yazan kitabı saygıyla açar. Bu başlığın altında daha zarif bir el yazısıyla yazılmış şu birkaç satırla karşılaşır: “Günah çıkartmak isteyen herkes için çok yararlı bir el kitabı. Bu kitabı al ve oku. İçindekiler bölümünde senin günahlarına uyan bir bölüm başlığıyla karşılaşırsan o sayfayı belle ancak işlemediğin günahlarla ilgili kısmı okuma. Senin okumadığın kısım başkalarının işine yarayabilir zira bin okuyucusu bile olsa bu kitap okumakla bitmez.”</p>

  <p class="calibre7">Daha sonraki sayfalarda genç yün tarayıcısının gerçek bir dükkân sahibine yaraşan ciddiyet ve büyük bir titizlikle oluşturduğu bütün günahlar listesinin yanısıra günah çıkartmanın gizemini öğrenmek isteyen Hıristiyanların kullanımına yönelik öğretici düşünce ve değerlendirmeler bulunmaktadır.<br class="calibre11" /></p>

  <p class="calibre7">Lorenzo, giriş bedeli ödenmemiş çarşaflara bürünmenin ya da yün kumaşlarla örtünmenin bir günah olup olmadığı konusunda ince ayrıntılara girebilen bir ilahiyatçıya yakışır bir tartışma başlatmıştı.” Ruh açısından giriş bedeli ödenmemiş kumaşlara bürünmek, eğer bu haksız bir vergiyse, bir zararı yoktur. Sevgili erkek ve kız kardeşlerim bu gibi durumlarda vicdanınız rahat olabilir. Eğer birisi bana yabancı kökenli çarşaflar konusundaki bu sonuca nereden ulaştığımı soracak olursa ona geçen yıl, yani 1499’da iş için gitmiş olduğum Pisa kentindeki Saint-Michel Kilisesi’nde, Dominiken bir rahip olan Fra Zanobi’nin vaizi sırasında yabancı kumaşlar konusunda size benimle aynı görüşü paylaştığını işittiğimi söyleyeceğim ancak o bu işi benden çok daha bol ve bilgece örnek ve kanıtlar sunarak yaptı.”</p>

  <p class="calibre7">Lorenzo, sözlerini, cehennemdeki şeytanın ruhun kurtuluşuyla ilgili kitabı yazmasına nasıl karşı çıkmış olduğunu çok ayrıntılı bir şekilde anlatarak bitirdi. Şeytanın amaçlarından biri de, onu, bilim ve belagat sahibi olmayan namuslu bir yün tarayıcısı olarak eğitici kitaplar yazmak yerine kendi işleriyle ilgilenmesinin daha doğru olduğuna inandırmaktı. Ancak Lorenzo şeytanın bu sözlerine kanmaz çünkü böyle bir kitap yazmak için bilim ve belâgat sahibi olmak yerine bir parça Hıristiyanlık felsefesi ve dindarlığın yeterli olduğuna emindir. Bu yüzden Tanrının ve Bakire Meryem’in yardımıyla bu kitabın yazımını bitirmiş ve yengesi Nanna’nın yanısıra İsa’ya inanan bütün erkek ve kız din kardeşlerine ithaf etmiştir.</p>

  <p class="calibre7">Lorenzo’nun yaptığı Hıristiyanlığa özgü dört temel erdemin betimlemesi Leonardo’nun dikkatini çeker, çünkü ağabey ünlü bir sanatçı olan kardeşini göz önünde bulundurarak ressamların yararlanabilmesi amacıyla bu işi alegorik bir şekilde yapmıştır. Betimlenen Bilgeliğin üç ayrı yüzü vardır çünkü bunlarla şimdiki zamanı, geçmişi ve geleceği birbirlerinden ayırabilmektedir. Adaletin bir elinde kılıç diğerinde terazi vardır; Güç sanki bir sütuna yaslanmış gibidir; Ölçülülük ise bir elinde gönye diğer elinde gereksiz olan her şeyi kesmek amacıyla makas bulundurmaktadır.</p>

  <p class="calibre7">Bu kitabı okuduğu sırada Leonardo kendini, çocukluğu boyunca içinde yaşamış olduğu ve ailesinde kuşaktan kuşağa aktarılan burjuva dindarlığının solunduğu bir atmosfer içindeymiş gibi hissetmiştir.</p>

  <p class="calibre7">Doğumundan yüz yıl önce ataları da babası Ser Piero gibi Floransa cemaatinin namuslu, dindar, tutumlu insanları arasında yer almaktaydılar. Aile belgelerinde 1339 tarihinde hükümet tarafından “Notajo” olarak atanmış görünen Ser Guido di Ser Michele da Vinci adında birine rastlanmaktadır. Büyükbabası Antonio o sırada sanki karşısında, bir canlı gibi durmaktadır. Bilgelik konusunda Lorenzo’nun bir ikizi gibidir. O da çocuklarına şan, şöhret sivil ya da askerî görevler, abartılı servet peşinde koşmamalarını ya da bilimde aşırıya kaçmamalarını öğretmiştir. Her zaman: “yaşamda en emin yol orta yoldur” derdi.</p>

  <p class="calibre7">Leonardo, yaşlı adamın bir an için kendisine seslenerek orta yolla ilgili bu altın kuralı sakin ve kararlı bir ses tonuyla hatırlattığını sanmıştı. “Çocuklarım yarının ihtiyaçlarını bugünden düşünüp temin eden karıncaları örnek alınız. Tutumlu ve ölçülü olunuz. İyi bir ev yöneticisi, iyi bir babayı kimle karşılaştırabiliriz? Ben onu ördüğü büyük ağın ortasında duran ve herhangi bir iplikte en ufak titreme hissettiğinde önlem alan bir örümcekle karşılaştırabilirim.”</p>

  <p class="calibre7">Bütün aile bireylerinin akşam Ave Maria duasında bir araya gelmesini zorunlu kılmıştı. Bütün evi dolaşarak kapıları kilitler ve odaların anahtarlarını götürüp kendi yatak odasındaki yastığın altına saklardı. Evle ilgili hiçbir ayrıntı onun gözünden kaçmazdı. Öküzlerin yeterince samanı yoksa görür. Hizmetçinin lambanın fitilini biraz fazla çekmesinin daha fazla yağ tüketimine yol açacağını fark eder. Her şeyi ama her şeyi fark eder ve özen gösterirdi. Oysa pinti bir adam değildi. Giysi diktirmek için en iyi çarşaflık kumaşlardan satın alır ve çocuklarını da bu yönde teşvik ederdi. Bu konuda aşırı harcama yapmaktan kaçınmazdı çünkü haklı olarak iyi kumaştan yapılmış giysilerin daha uzun süreyle giyildiğini, dolayısıyla da bunların daha ucuza geldiğini söylerdi.</p>

  <p class="calibre7">Büyükbabaya göre aile birlik ve beraberlik içinde tek bir çatı altında yaşamalıdır, zira sık sık söylediği gibi herkes aynı masada yediği takdirde tek bir masa örtüsüyle tek bir lamba yeterli olacaktır oysa aile ikiye bölündüğü takdirde iki masa örtüsü ve iki lamba gerekecektir. Herkes aynı şöminenin karşısında ısındığında bir kucak odun yeterli olacaktır ve bu düşünce biçimi her konuda varlığını hissettirmektedir.</p>

  <p class="calibre7">Tepeden baktığı kadınlar ona göre yalnızca mutfak ve çocuklarla ilgilenmeli, kocasının işlerine karışmamalıdır. Bir kadının aklına güvenmek için insan aptal olmalıdır.</p>

  <p class="calibre7">Ser Antonio ince bir zekâya sahipti. Sık sık: “Çocuklarım Kutsal Kilisemizin buyurduğu üzere iyilik sever olun ama mutlu dostları mutsuzlara; zengin dostları yoksullara tercih edin. Yaşam adlı yüce sanat iyilik sever görünüp diğerlerinden daha kurnaz olmaktan ibarettir” derdi.</p>

  <p class="calibre7">Bahçe sınırlarının bitim çizgisine ağaç dikerek gölgesinin komşunun tarlasına nasıl düşürüleceğini ve aynı zamanda borç para istemeye gelen insana nazikçe ziyaretini kısa kestirmenin yöntemini öğretirdi. “Bu şekilde davranırsanız iki kez kârlı çıkarsınız. Hem paranız cebinizde kalır hem de sizi kandırmak isteyen insanla alay edebilirsiniz. Borç isteyen kişi eğitimli biriyse teklifini çok nazik bir şekilde reddetmenizi anlayışla karşılayarak size olan saygısı artacaktır. Para isteyen kişi dürüst biri değildir verense aptalın tekidir. Ancak söz konusu olan yakınlarınızdan ya da bu evde yaşayan biriyse onlara yalnızca maddi olarak değil kanınız, namusunuz, her şeyinizle yardımcı olmalısınız. Dostlarım, yaşamınıza ailenize iyilik yapacak şekilde bir yön vermelisiniz zira: kendi yakınlarına iyilik yapan insan yabancılara iyilik yapandan çok daha şerefli ve kârlı bir iş yapmış olur.”</p>

  <p class="calibre7">Otuz yıl önce terk etmiş olduğu büyükbabadan kalma evin çatısı altında rüzgârın ıslıklarını dinleyen ve odun alevlerini izleyen Leonardo, büyükbabasının gündelik yaşamın somut gerçeklerine yönelik bilgeliğine karşı yaşamı boyunca sürekli karşı çıkmış olduğunu düşünüyordu. Yaşamı taşıp coşmak ve kabına sığmayan bir adamın aşırılıklarıyla geçmişti. Kardeşi Lorenzo’ya göre bu yaşama Ölçülülük tanrıçasının demir bir makasla müdahale etmesi gerekiyordu.</p>

  <p class="calibre7">Burjuva erdemlerinin yüzyıllar boyunca süren gelişmesi izlenmek isteniyorsa, erdemler doktrinine ait içeriğin niteliği kadar yaygınlaşma/nicelik yani kitleler tarafından benimsenme sürecinin de göz önünde bulundurulması gerekmektedir. Halbuki, erdemleri öven el kitapları ve eğitici çalışmalardan yola çıkarak niteliğin gelişmesi en ince ayrıntılarına kadar izlenebilirken; kitleler tarafından benimsenme süreci konusunda kimi semptomlara bakarak yaklaşık sonuçlar çıkartmak durumunda kalıyoruz.</p>

  <p class="calibre7">Doğruyu söylemek gerekirse burjuva erdemleri konusunda XIV. yüzyıldan bu yana nitelik açısından herhangi bir gelişme olmamıştır. Daha sonraki yüzyıllarda arkadan gelen burjuva kuşakların öğrendikleri Alberti’nin müritlerine aşılamaya çalıştıklarından ibarettir. Leonardo’nun büyükbabasının yaşam biçimiyle Benjamin Frank-lin’inki arasında neredeyse hiçbir fark yoktur. Bu iki dönem arasında temel ilkelerde herhangi bir değişiklik olmamıştır. Her yüzyıl Alberti’nin kalıplaştırdığı düşünceleri neredeyse sözcüğü sözcüğüne tekrarlamaktadır. XVI., XVII. ve XVIII. yüzyılda yazılmış bütün el kitapları bu kişinin yazdıklarını başka terimlerle ve başka dillerde yeniden üretmekten başka bir şey yapmamışlardır.</p>

  <p class="calibre7">Bu dönemi simgeleyen çalışmaların birkaçına hızla bir göz atalım.</p>

  <p class="calibre7">XVI. yüzyılda bütün ülkede okunan bir dizi başka kitap vardır. Bu kitaplar toprağı işleyen ve tarlaların sağladığı avantajlardan yararlanan insanlara seslenmektedirler.</p>

  <p class="calibre7">İspanyol Herrera ticaretten hiç hoşlanmamaktadır. Ancak çiftçiye salık verdiği erdemler Alberti’nin namuslu yün tüccarına önerdiklerinden farklı değildir. Düşünmeden davranmamak, aylaklıktan tiksinmek, mesleki etkinliğin zorunlu kıldığı bilgilere sahip olmak gibi.</p>

  <p class="calibre7">Fransız Etienne, davranış kurallarını şu şekilde sıralamaktadır. İyi bir ev sahibi boş zamanlarını avlanarak, çok kalabalık dost meclislerinde durmadan yiyip içerek keyif çatarak geçirmek yerine işlerini düşünerek geçirmelidir. En önemli şey zamanın iyi değerlendirilmesidir. Harcamalar asla gelirin üstüne çıkmamalıdır. İyi bir ev sahibi gayret ve çalışmayla en çorak topraktan bile verim alabilir. Bir atasözü der ki: İyi bir aile babası anlık keyif almalar ve yararlılık yerine şeylerin kalıcı ve kârlı olması için çalışmalıdır.</p>

  <p class="calibre7">İtalyan Tanara, yararlılıktan daha üstün bir davranış ilkesi tanımamaktadır. İşe yaramaz çiçekler sökülüp atılmalı ve bahçelere kadar her yere her gün tüketilen, satışı kolay ürünler ekilmelidir. Âdem’i ve onunla birlikte bütün insanlığı sefalete sürükleyen şey Cennet adlı bahçenin güzelliğidir. İnsan saraya hizmet ederek, savaşarak ya da simya yoluyla değil tasarruf üzerine oturan bir ekonomi anlayışıyla zengin olur.</p>

  <p class="calibre7">XVI. yüzyıldan günümüze kalmış pek çok “tüccar kitabı , tüccar sözlüğü”nde iş yaşamında erdemli olmak ve akıllıca davranmak gibi konularla ilgili yaşlı ve genç tüccarlara yönelik bol miktarda öğüt vardır. Temel kurallar hiç şaşmamaktadır. Her konuda iyice düşünmek, düzenli, kanaatkâr, titiz ve tutumlu olmak. Bu kurallara uyduğun takdirde her şeye sahip saygın ve varlıklı bir vatandaş olursun denilmektedir.</p>

  <p class="calibre7">Bu türden kitaplar arasında yer alan Savary’nin Colbert’e ithaf etmiş olduğu <span class="calibre4">Kusursuz Tüccar</span> sözü edilmeye değer bir çalışmadır. Yazar burada özellikle iyi tüccar olma sanatından söz etmekle birlikte, bu kişinin uyması gereken ahlâki kuralları da ihmal etmemektedir. Tüccarın mutluluğu ve zenginliği şu koşullara bağlıdır: 1. Eksiksiz bir mesleki bilgi birikimine sahip olmak; 2. İşlerini düzenli bir şekilde yürütmek; 3. Gayretli olmak; 4. Evinde tasarruf yapmak ve tutumlu olmak; 5. Meslektaşlarıyla dayanışma içinde olmak.<a href="../Text/Notlar.xhtml#nt82" id="n82"><sup class="calibre13">82</sup></a></p>

  <p class="calibre7">Ticari erdemler doktrini Savary’ninkiyle aynı başlığı taşıyan İngilizce yazılmış bir kitapta büyük bir yer kaplamakla birlikte bu çalışma genelde Defoe’ya atfedilmektedir.<a href="../Text/Notlar.xhtml#nt83" id="n83"><sup class="calibre13">83</sup></a> Buna göre tüccar çalışkan olmak zorundadır, zira “çalışkan tüccar demek işinin ehli ve kusursuz tüccar” (s. 35) demektir. En masumları da dahil olmak üzere her türlü zevk ve sefa olayından kaçmalıdır. Bu konuyla ilgili bölümün başlığı: <span class="calibre4">Of innocent diversions, as they are called. How fatal to the Tradesman, especially to the younger Sort (Masum olarak nitelendirilebilecek eğlenceler ve özellikle de genç tüccarlar üzerindeki kötü etkileri).</span> En tehlikeli eğlenceler sportif ve senyörlere özgü olanlardır. “Genç bir dükkân sahibinin atlar satın alıp köpekler terbiye ederek avı bir alışkanlık haline getirdiğini gördüğüm ve onun sporcuların kullandığı dili kullandığını işittiğim zaman geleceği konusunda içim ürperir” (s. 87).</p>

  <p class="calibre7">Her şeyden önce gösteriş ve hava atma söz konusu olamaz. “Masraflı bir yaşam (“expensive living”) insanı yavaş yavaş kemiren ateşli bir hastalık gibidir”; “sizi canlı canlı yeyip yok eden gizli bir düşman gibidir” ve bu öğütler bu şekilde sürüp gitmektedir (s. 97 ve devamında). İyi bir ev sahibi ne kendi evi, ne giysileri, ne yemek davetleri ne de donanım konusunda abartılı harcamalar yapar. “İş dünyası kılık değiştirip maske takarak katılabileceğiniz bir balo değildir”; “iş dünyası dikkatli ve kanaatkâr olunmasını ister” (s. 103).” İşlerini akıllıca yürüterek ve mazbut bir yaşam sürdürerek insan servetini sonsuz miktarda artırabilir” (s. 206). “Harcamalar, gelirden azsa insanın önü her zaman açık olur; tersi durumda neler olacağını söylememe gerek yok” (s. 210).</p>

  <p class="calibre7">Savary ve Defoe’nun kitapları pek çok kez basılmış olup sonuncu baskılar XVIII. yüzyılda yapılmıştır. Onların açmış olduğu yol Ben-jamin Franklin gibi insanlar tarafından genişletilmiştir, zira Franklin, en sevdiği yazarın Defoe olduğunu söylemektedir.</p>

  <p class="calibre7">(Balzac’a göre) paratoneri, gazetelerde yayımlanan yalan haberi ve cumhuriyeti Benjamin Franklin icat etmiş, “burjuva” dünya görüşü onunla birlikte en kusursuz aşamasına ulaşmıştır. Bu Amerikalı, insanın ağzını açık bırakacak derecede sağduyulu ve ölçülüdür. Onunla her şey bir kurala dönüşmekte, her şey milimi milimine ya da gramı gramına ölçülmekte, her eyleminde ekonomik bir bilgelikle karşılaşılmaktadır.</p>

  <p class="calibre7">Tasarruf yapmaktan hoşlanan biridir. Bu konuda nasıl bir tutum sergilediğini çok açık bir şekilde gösteren şöyle bir anı aktarabiliriz: Sık sık yapılan kalabalık akşam toplantılarından birinde ortalığı daha iyi aydınlatan yeni bir lamba hayranlıkla seyredilmektedir. Seyirciler kendi aralarında bu aydınlatma biçiminin o güne kadar bildik yöntemlerden daha pahalıya mâl olup olmayacağını tartışmaya başlarlar, zira sürekli artan masraflar karşısında yeni ve ucuz bir aydınlatma yönteminin bulunması bir zorunluluğa dönüşmüştür. Franklin, “İnsanların bu şekilde konuşmalarından büyük bir keyif alıyordum, zira tutumlu olmaktan daha çok sevdiğim bir şey yoktur” demektedir. Bu sözlere bir şey eklemeye gerek var mı? Bu düşünceyi daha güzel bir şekilde ifade edebilmek mümkün mü?</p>

  <p class="calibre7">Zamandan tasarruf etme konusuna ne kadar önem verdiğini biliyoruz zira; “vakit nakittir”<a href="../Text/Notlar.xhtml#nt84" id="n84"><sup class="calibre13">84</sup></a>özdeyişi ona aittir.</p>

  <blockquote class="calibre10">
    <p class="calibre7"><i>"Yaşamı seven insan zamanını boşuna harcamaz, zira zaman yaşamın tözüdür...Uykuda çok zaman yitirdiğimiz için, uyuyan tilkinin tavuk avlayamayacağını unutuyor ve mezara girdiğimizde sonsuza dek uyuyacak kadar çok zamana sahip olacağımızı hiç düşünmüyoruz..."</i></p>

    <p class="calibre7"><i>Zaman en değerli şeyse, bu durumda zamanın israf edilmesi en büyük suçtur...Yitirilmiş zaman asla geri gelmemektedir ve kendi kendimize ne zaman biraz zamanım var dersek yanılmış oluruz, zira sahip olduğumuz zaman asla yeterli olamaz.<a href="../Text/Notlar.xhtml#nt85" id="n85"><sup class="calibre13">85</sup></a></i></p>
  </blockquote>

  <p class="calibre7">Kusursuz denilebilecek bir zamandan tasarruf ancak kusursuz bir maddi tasarruf şeklinde olabilir: “Tasarruf, tasarruf, tasarruf’. Bu, Franklin’in bütün kitaplarında karşılaşılan <span class="calibre4">leit-motiv'</span>in adıdır.</p>

  <blockquote class="calibre10">
    <p class="calibre7"><i>"Zengin mi olmak istiyorsunuz? Kazanmak kadar tasarruf etmeye de önem verin. İki Hindistan’ın serveti bile İspanya’yı kurtarmaya yetmedi çünkü giderler gelirlerden fazlaydı. Öyleyse aptalca harcamalar yapmaya bir son verin!"</i></p>
  </blockquote>

  <p class="calibre7">Öyleyse Franklin’e özgü bilgeliğin özü şu iki sözcükle özetlenebilir: çok çalışmak ve kanaatkârlık (“industry and frugality”). Zengin olmak için başka yol yoktur. “Zamanını ve paranı israf etme; her ikisini de olabilecek en iyi şekilde değerlendir.”</p>

  <p class="calibre7">Kendini “Kutsal tutumluluk” adlı bir külte adamış olan bir insanın zamanını nasıl değerlendirdiği konusunda bir fikir verebilmek amacıyla Benjamin Franklin’in anılarından bir bölüm aktaracağım. Bu bölümde yazar bize kendine göre en büyük erdemlerin neler olduğunu ve nasıl erdemli bir insan haline geldiğini anlatmaktadır. Büyük adamımızın çizmiş olduğu bu “Erdemler şemasında”, “burjuva” dünya görüşü en kusursuz aşamasına ulaşmışa benzemektedir.</p>

  <blockquote class="calibre10">
    <p class="calibre7"><i>"Yaşamımın o döneminde kusursuz bir ahlâka sahip olmak gibi cesur ve ciddi bir karar almıştım. Hiçbir yanlış yapmak istemiyor, insan doğası, alışkanlıklar ya da toplumsal sözleşmelerin doğal bir şekilde yapmaya itecekleri şeylerden elimden geldiğince kaçıyordum. Doğru ve yanlışın ne olduğunu bildiğimi sandığım için de birinden her zaman kaçabileceğimi ve yalnızca diğerine uygun davranabileceğimi düşünüyordum. Ancak kısa bir süre sonra bu görevin sandığım kadar kolay bir şekilde başarılamayacağını anladım. Bir yanlış yapmamak için tüm önlemleri aldığımı sandığım bir sırada bir başka yanlış yaptığımı görüyordum. Alışkanlıklar dikkati alt ederken; insan doğası da hep akla galip geliyordu. Sonuç olarak erdemlilik konusunda kuramsal açıdan kusursuz olunabileceği gibi bir inancın insanı yanlışlar yapmaktan alıkoyamadığını ve kalıcı bir şekilde dürüst olabilmek için eski alışkanlıkların yıkılarak yeni alışkanlıklar edinilmesi gerektiğini öğrendim. Bu düşünceyi gerçekleştirebilmek amacıyla da şöyle bir yönteme başvurdum:</i></p>
  </blockquote>

  <blockquote class="calibre10">
    <p class="calibre7"><i>Okumalarım sırasında karşılaştığım ahlâki erdem ve nitelik sıralamalarının pek çoğunda listenin uzayıp gitmesi dikkatimi çekiyordu. Değişik yazarlar aynı başlık altında çeşitli önemli ve önemsiz nosyonları bir araya getiriyorlardı. Örneğin, birileri yeme içme konusunda ölçülü olmaktan söz ederken, diğerleri ister fiziksel isterse ahlâki olsun her türlü zevk, arzu, özlem, eğilim ve tutku konusunda ölçülü olunmasını söylüyor ve bu zorunluluğun bütün zihinsel etkinlikler ve kişisel hırsı da kapsaması gerektiğini düşünüyorlardı. Ben de bunun üzerine az sözcükle çok şey ifade etmeye çalışmak yerine pek çok sözcükle az sayıda fikri dile getirerek daha açık ve seçik açıklamalar yapmaya çalıştım. Böylelikle bu dönemde var olması ya da arzulanması gerektiğini düşündüğüm on üç erdem ismi belirleyerek her bir sözcüğün ne anlama geldiğini kısaca yorumlayarak, açıkladım."</i></p>
  </blockquote>

  <p class="calibre7">İşte bu isimler ve yorumlar:</p>

  <blockquote class="calibre10">
    <p class="calibre7">1.Kanaatkârlık: Patlayıncaya kadar yeyip sarhoş oluncaya kadar içme!</p>

    <p class="calibre7">2.Susmayı bilmek: Yalnızca sana ve diğerlerine yararı olacak şeyler söyle; her türlü gereksiz konuşmadan kaç.</p>

    <p class="calibre7">3.Düzen: Her şeyin yerli yerinde olmasına ve her şeyi zamanında yapmaya özen göster.</p>

    <p class="calibre7">4.Karar vermek: Yapman gerekeni yap, kafana koyduğun şeyi bir an önce gerçekleştir.</p>

    <p class="calibre7">5.Ölçülü olmak: Yalnızca kendine ve diğerlerine bir yararı olacak harcamaları yap, yani har vurup harman savurma.</p>

    <p class="calibre7">6.Gayretli olmak: Zamanını boşa geçirme, her zaman yararlı olacak bir şeyler yapmaya çalış, yararsız hiçbir şey yapma.</p>

    <p class="calibre7">7.Dürüstlük: Asla zarar verecek türden yalanlara başvurma, namuslu ve masumca şeyler düşün ve buna göre davran.</p>

    <p class="calibre7">8.Hakseverlik: Haksızlık ederek ya da iyilik yapma görevini ihmal ederek başkalarına zarar verme.</p>

    <p class="calibre7">9.Kendine hâkim olmak: Aşırı uçlarda dolaşmaktan kaçın, sana karşı yapılan saldırıları üstüne alınma zira sonradan bunların asla başlangıçta göründükleri anlama sahip olmadıklarını anlarsın.</p>

    <p class="calibre7">10.Temizlik: Bedeninde, giysilerinde ve evinde en ufak bir kirlenmeye izin verme.</p>

    <p class="calibre7">11.Ahlâki denge: Ayrıntılar, gündelik ya da kaçınılması olanaksız sıkıntıların seni etkilemesine izin verme.</p>

    <p class="calibre7">12.Namuslu olmak: Elinden geldiğince az cinsel ilişkide bulun. Sağlık açısından sana yararı varsa ya da soyunu devam ettirmek amacıyla seviş. Asla ölçüyü kaçırıp, bitap düşünceye kadar sevişme, yoksa ahlâki açıdan kendine ve itibarına zarar verebilirsin. Aynı şekilde başkasının ahlâk ve itibarına zarar vermemeye çalış.</p>

    <p class="calibre7">13.Alçakgönüllülük: İsa ve Sokrat’a öykün.</p>
  </blockquote>

  <blockquote class="calibre10">
    <p class="calibre7"><i>Gündelik yaşamımın bir parçası haline getirmek istediğim bu erdemlerin hepsine aynı anda sahip olabilmenin mümkün olmadığını bildiğimden, bunları sırayla özümseyebilmek amacıyla teker teker içselleştirinceye ya da bir alışkanlığa dönüştürünceye kadar uğraştım. Bu erdemleri edinmek için belli bir şekilde sıralanmalarının işimi kolaylaştıracağını düşünerek yukarıda sunmuş olduğum şekilde sıraladım. Birinci sıraya kanaatkârlığı yerleştirmiş olmamın nedeni insanı eski alışkanlıklara karşı uyarma ve korumanın yanısıra bizi durmadan için için kışkırtan o güce karşı gelme konusunda zorunlu olan dengeli ve açık bir zihin sahibi yapmasıdır. Bir kez kanaatkâr olmayı başardığınızda ve bunu bir alışkanlık haline getirdiğinizde susmayı öğrenmek kolaylaşmaktadır. Yalnızca bu erdemlere sahip olmak istemediğim, bunun yanısıra bilgi dağarcığımı da zenginleştirmek istediğimden ve bunun yolunun karşılıklı konuşmalar sırasında konuşmaktan çok dinlemeyi bilmekten geçtiğini fark etmiş olduğumdan; o güne kadar katılmış olduğum gayri ciddi toplantılarda kendimi göstermek amacıyla sürdürdüğüm sohbet, şakalaşma, nükte oyunları gibi şeylere bir son vererek ikinci sıraya susmayı bilmek maddesini koydum. Bu ve bundan sonra gelen düzen aşkının işimi kolaylaştırıp amaçlarımı ve çalışmalarımı yapmam konusunda zaman kazanmamı sağlayacaklarını umuyordum. Kararlı olmayı başarabildiğim takdirdeyse arkadan gelen diğer erdemlere kolaylıkla sahip olabileceğimi düşünüyordum. Ölçülü ve gayretli olmaksa (kendini işine verme) beni kalan borçlarımdan kurtararak yaşamımı kolaylaştıracak, bağımsızlığıma kavuşmamı sağlamanın yanısıra dürüst ve haksever biri olmama yardımcı olacaklardı. Pisagor’un Altın Mısralar’da verdiği öğüt doğrultusunda kendimi her gün sınayabilmek amacıyla şöyle bir yönteme başvurdum:</i></p>

    <p class="calibre7"><i>"Kendime her sayfası yukarıda saymış olduğum erdemlerden birine ayrılmış ve kırmızı mürekkeple yukarıdan aşağı doğru çekilmiş çizgilerle yediye bölünmüş küçük bir defter yaptım. Bu yedi çizgi arasında kalan sütunlar haftanın yedi gününe ayrılmış olup her birinin başına günün baş harfi yazılmıştı. Bu dikey çizgiler yine kırmızı mürekkeple çizilmiş yatay on üç çizgiyle bölünmüş ve bu sütunların başına da sahip olmak istediğim on üç erdemden her birinin baş harfi yazılmıştı. Bu erdemlerden birine sahip olmak için yeterince çaba harcamadığım her gün o erdem ve o günü belirten satıra bir çarpı işareti koyuyordum.</i></p>

    <p class="calibre7"><i>Her hafta bir erdeme sahip olmaya çalışırken bir yandan da kendimi gözlüyordum. İlk hafta boyunca kanaatkârlıktan kaçmamak için tüm diğer erdemleri bir kenara bırakarak tüm gücümle bu işi başarmaya çalıştım. Akşamları kendi kendime gün içinde bu görevi yerine getirme konusunda isteksiz davranıp davranmadığımı sorguluyordum. Birinci hafta sonunda kanaatkârlığa ayrılmış olan çizgiye tek bir siyah çarpı işareti koymamayı başarınca bu erdem konusunda yeterince olgunlaştığıma hükmederek bir sonraki erdeme geçtim ve aynı şekilde davrandım. Bütün erdemleri edinebilmem için on üç hafta boyunca uğraşmam gerekti ve bu işi bir yıl içinde dört kez yineledim. Bahçesindeki zararlı otlardan kurtulmak isteyen biri bu işin bir kerede başarılamayacağını bilir zira buna ne gücünün ne de maddi olanaklarının elvereceğini bilir. Önce bir köşe temizlenir sonra bir diğeri, ardından bir başkası ve bahçenin tamamı temizleninceye kadar bu iş böyle sürüp gider. Bu erdemlere sahip olabilmek umuduyla ben de böyle bir yönteme başvurdum. Her geçen gün deftere daha az siyah çarpı işareti koymayı ve on üç haftanın sonundaysa kırmızı çizgilerin üstüne hiçbir siyah çarpı işareti koymamayı başardım."</i></p>
  </blockquote>

  <p class="calibre7">Görüldüğü gibi Leonardo’nun büyükbabasıyla Amerikan Cumhuriyeti’nin babası birbirlerine kardeş kadar çok benziyorlar. Onları birbirlerinden ayıran dört yüz yıllık zaman dilimi boyunca sanki çizilen tabloda en ufak bir değişiklik yoktur. Her ikisi de birer “burjuvadır”.</p>

  <p class="calibre7">Oysa kalabalıkların bu usta bilgelere kulak verdiklerini söylemek pek kolay değil. Kaç tane iş adamı yaşamına Benjamin Franklin’in çizmiş olduğu erdemler şemasına uygun bir yön vermiştir?</p>

  <p class="calibre7">Bu bilgeliği kalabalıklara aktarmaya çalışanların dile getirmiş oldukları kimi şikâyetlere bakıldığında (Savary, Defoe gibi isimler zaman zaman kendi kuşaklarının ahlâk düşkünlüğünden dert yanmakta ve bunların lüks ve rahat bir yaşam sürme tutkusunun kurbanı olacaklarını söylemektedirler) büyük öncülerin havaya konuşmuş oldukları düşünülebilir.</p>

  <p class="calibre7">Böyle bir yaklaşımınsa bizi çok karamsar bir sonuca götüreceğini düşünüyorum. Modern zamanların ekonomik öznesi, girişimci kapitalist ve özellikle de (bizim 4., 5. ve 6. tiplerimiz) tüccar ve zanaatkarın bu çalışkan ve tutumlu, ölçülü ve düşünceli, kısaca erdemli “burjuva” zihniyetine sahip oldukları rahatlıkla söylenebilir. Bütün ülkede herkesin payına aynı miktarda erdem düşmemiş olabilir. XVII. ve XVIII. yüzyılda yaşamış Fransızlar evlerini Hollandalılar ya da Amerikalılar kadar iyi yönetememiş olabilirler ki, kimi uzman yazarların çalışmalarında bu türden uyarılarla karşılaşıldığı, örneğin, <span class="calibre4">Vatansever Tüccar</span> adlı kitapta Fransız bir tüccarın oğlunu “bu tutumluluk sayesinde çok zengin olmanın”<a href="../Text/Notlar.xhtml#nt86" id="n86"><sup class="calibre13">86</sup></a> yollarını öğrenmek amacıyla Hollanda’ya gönderdiği görülmektedir.</p>

  <p class="calibre7">Bu ayrıntılar göz ardı edildiği takdirde bile, burjuva düşünce biçiminin zamanla kapitalist zihniyetin ayrılmaz bir parçası haline gelmiş olduğu söylenebilir. Öncülerin, yani bu dönemin ilk temsilcilerinin ikisini birbirinden ayırabilmeleri oldukça güçtü, belki de bu yüzden hepsi aynı erdemleri aynı terimlerle övmekte ve yüceltmektedirler. Hattâ kapitalist zihniyete oranla burjuva zihniyetinin “şeylerin doğal bir parçası” olduğu bile söylenebilir. Ancak böyle bir sonuç bizi bu kitabın üzerinde durduğu önemli ikinci büyük sorunla, yani kapitalist zihniyetin ortaya çıkış nedenleriyle karşı karşıya getirmektedir. Bu yüzden şimdilik bu konuyu bir kenara bırakmak ve burjuva zihniyetinin nasıl yaygınlaşmaya başladığını; “tutumlu, çalışkan, ölçülü ol sloganının dükkân ve bürolardaki çalışma düzenini ne ölçüde etkilemiş olduğunu gösterebilmek amacıyla burada bizi ilgilendiren doktrinleri öven ve yayan kitapların o zamanın en moda ve en çok okuyucuya sahip kitaplar olduklarını anımsatmak istiyorum.</p>

  <p class="calibre7">Örneğin, Alberti’nin yaşadığı dönemde İtalya’nın klasik yazarlarından birine dönüşmüş olduğunu gördük. Defoe her iki kıtada da bilinen bir isimdi. Benjamin Franklin ise kendinden önce ve sonra gelen pek az yazara nasip olmuş bir üne sahipti. Kapitalist çağın ilk yüzyılları hakkında ne söylenirse söylensin, XVIII. yüzyılda Leonardo’nun büyükbabasının zihniyeti çok sayıda ve çok geniş çevrelerde kabul görmüş durumdaydı. Bunun yadsınması olanaksız bir kanıtı varsa o da Franklin’in kitaplarının toplum içindeki yaygınlaşmasıdır.</p>

  <p class="calibre7">Franklin’in bilgeliğini ortaya koyan düşüncelerin özetlenmiş biçimiyle on yıllar boyunca hiç aksatmadan her yıl yayımlamış olduğu <span class="calibre4">Poor Richards Almanach'</span>ta karşılaşılmaktadır. Bu “Almanach”ın 1758 yılında yayımlanan sayısında Franklin’in düşüncelerinin genel bir özetinin yapıldığı: <span class="calibre4">Abraham Baba’nın bir açık artırmayla satış münasebetiyle Amerikan halkına çektiği söylev</span> başlıklı bir metin vardır. Bu söylev daha sonra <span class="calibre4">Zenginliğe Giden Yol</span> başlığıyla broşür şeklinde basılmış ve dağıtılmıştır. Bu sayede bütün dünyanın bu metinden haberi olmuştur.</p>

  <h4 class="3 sigil_not_in_toc" style="text-align: left;"><a id="bookmark3"></a><span class="calibre15">2.İş ahlâkı</span></h4>

  <p class="calibre7">Kusursuz bir iş adamı olmak demek yalnızca aile içinde iyi bir ekonomik düzen oluşturmak değil aynı zamanda dış dünyaya karşı belli bir tavır takınmak demektir. Bu tavırla ilgili ilkeler ve kurallar benim iş ahlâkı dediğim şeyi oluşturmaktadırlar ki, burada kullanılan “ahlâk” sözcüğü ikili bir anlama sahiptir.</p>

  <p class="calibre7">İlk olarak işlerin gidişatıyla ilgili bir ahlâk anlayışı, bir de müşterilerle olan ilişkileri belirleyen bir ahlâk anlayışı vardır ki, buna <span class="calibre4">ticarette</span> dürüstlük denilmektedir. “Dürüst” bir tüccar demek kendisine güvenilen, müşterilerine gerçek anlamda “hizmet” veren ve verdiği sözleri yerine getiren, vs. kişi demektir. Kapitalist ekonomi geliştikçe bu ahlâk giderek yerleşik ve zorunlu hale gelmeye başlamıştır.</p>

  <p class="calibre7">Bir köylü ya da zanaatkârın “dürüstlüğünden” söz etmek anlamsız bir şeydir, zira onlar işlerini tek başlarına, görece bağımsız bir şekilde yapmaktadırlar. Bizim sözünü ettiğimiz “dürüstlükse” bütün ekonominin karşılıklı ilişkiler üstüne oturduğu, her türlü kişisel özellikten arındığı gün mümkün olmuş ve bir zorunluluk haline gelmiştir. Başka bir deyişle bizi ilgilendiren ahlâk anlayışı sözleşme ve anlaşmalara sadık olmayla ilgili olandır.</p>

  <p class="calibre7">Hiç kuşkusuz bu ahlâk anlayışı da başlangıçta kişisel bir erdem görünümüne sahipti. Bu ahlâk anlayışının Floransalı (ve diğer) yün tüccarları arasında ortaya çıkıp geliştiğini ve genel anlamda burjuva erdemlerine bunların sahip olduklarını biliyoruz. Alberti: “Ailemizden hiç kimse vermiş olduğu sözleri tutmamakla asla suçlanmadı”. “Yakınlarım sözleşmelere sonuna kadar büyük bir içtenlik ve yalınlıkla uydular. Zaten bu, ister İtalya isterse yabancı bir ülkede olsun tanınmış büyük tüccarlara özgü bir davranış biçimidir.” “İster alım, ister satım ister yabancı ya da dostlarla yapılan ticari işlemler olsun, her zaman için yalın, içten, dürüst ve namuslu olun, bütün işleriniz açık ve seçik olsun.<a href="../Text/Notlar.xhtml#nt87" id="n87"><sup class="calibre13">87</sup></a>”</p>

  <p class="calibre7">Bu ilkeler daha sonra iş adamlarını eğitecek olan kişiler tarafından yeniden ele alınacak ve geliştirilecekti. Bu bilgileri daha önce alıntı yapmış olduğumuz bütün kitaplarda bulabileceğiniz için yeniden söz etmeye gerek duymuyorum.</p>

  <p class="calibre7">Ticarette dürüstlük ilkesine bütün halklar aynı derecede uymadıkları gibi, bu ilkenin dönemden döneme farklı şekillerde yorumlandığı görülmektedir. Dürüstlük ilkesine kapitalist rejimin yaygınlaşması ve gelişmesine koşut bir şekilde giderek daha çok uyulmuş olduğu söylenebilir. Örneğin zaman içinde bir dürüstlük modeli haline gelen İngiliz iş dünyasının, XVII. yüzyılda bu konuda pek de saygın bir yere sahip olmadığını anımsatmakta yarar var. Bu dönemde ticarette dürüstlük ilkesine bütün halklardan hattâ İngilizlerden bile daha çok uyanların Hollandalılar olduğunu kanıtlayan pek çok belge vardır.</p>

  <p class="calibre7">Ancak “ticari ahlâk” teriminin aynı zamanda ticari avantajlar elde etmeye yönelik başka bir ahlâk anlamına da geldiğinden söz etmiştik. Kapitalizmin ortaya çıkışıyla birlikte bu ahlâk anlayışı da diğer burjuva erdemleri arasında yer almaya başlamıştır. Bu andan itibaren (ticari nedenler dolayısıyla) tamamı kişinin <span class="calibre4">burjuva olarak diğerlerinden ayrılmasını sağlayan</span> bu erdemlerden bazılarına sahip çıkmak ya da en azından sergilemek (bu erdemlere sahip olmak ve onlara aykırı davranmamak) insana bazı <span class="calibre4">avantajlar</span> sağlayabiliyordu. İyi bir tüccar için en yüce davranış kuralı “dürüst bir şekilde” yaşamaktı. Hiçbir şeyde abartıya kaçmamak, sadece iyi insanlarla birlikte görünmek, içki, kumar ve kadından uzak durmak, kiliseye gitmek, Pazar âyinini kaçırmamak gerek dışa sunulan görüntü, gerekse ticari tutarlılık açısından iyi bir “burjuva” gibi görünmek gerekmekteydi. Zira bu tür ahlâk anlayışına uygun bir şekilde yaşamak iş adamlarının itibarını arttırıyor ve sağlamlaştırıyordu.</p>

  <p class="calibre7">Alberti, <span class="calibre4">onesta</span> adı altında bizim “burjuva farklılığı” dediğimiz şu erdemler bütününden söz ediyordu. Sahip olduğu ahlâk anlayışında <span class="calibre4">onesta</span> en önemli erdem olup tüm diğerlerini belirliyordu: Bütün girişimlerimizde doğru, pratik ve çok zeki bir kamusal sansür sorumlusu gibi bize eşlik etmek; bütün eylemlerimizi, düşüncelerimizi ve arzularımızı ölçmek, tartmak ve değerlendirmek durumundaydı. Bütün dışsal davranışlarımız üzerinde bu burjuva farklılığı son bir cila katmanı gibi duruyordu. Bize en güzel erdemleri hep o öğretti, saygın anamız bize törelere sadık, sakin ve mutlu bir yaşam sundu. Bunun dışında (en saygı duyulacak yanı da budur) çok işimize yaradı. İşte bu yüzden insanın zengin, övülen, sevilen ve sayılan biri olabilmesi için bu farklılıklara sahip olmaya çalışması yeterlidir.<a href="../Text/Notlar.xhtml#nt88" id="n88"><sup class="calibre13">88</sup></a><br class="calibre11" /></p>

  <p class="calibre7">Yüzyıllar boyunca aynı öğütlerin aynı terimlerle durmadan tekrarlandığını görüyoruz. İtalyanların <span class="calibre4">onesta</span> 'sı, Fransa’da <span class="calibre4">honnetete,</span> İngiltere’de ise <span class="calibre4">honesty'</span>ye dönüşmüş olup bütün bu terimler genelde onurlu, ticari açıdansa dürüst olmak anlamına gelmektedirler. Bu terimlere belli bir derecede iki yüzlülüğün de eklenmesi gerekir, zira işlerin yolunda gitmesi için gerçek bir burjuva olmak zorunda kalmadan burjuva farklılığına sahipmiş gibi görünmek yeterli olabilmektedir. “İtibarımı ve ticari konumumu sağlamlaştırabilmek için yalnızca gerçekten çalışkan ve kanaatkâr olmayı yeterli bulmamakla birlikte bunun tersi sayılabilecek bir dış görünüm sunmaktan da kaçındım. Sade bir şekilde giyiniyor, sıradan insanların gittikleri eğlence yerlerine asla uğramıyor, asla ava ve balığa çıkmıyordum, vs.<a href="../Text/Notlar.xhtml#nt89" id="n89"><sup class="calibre13">89</sup></a>” diyen Benjamin Franklin, herhalde bu yüzden böyle bir sonuca varmıştı.</p>
</body>
</html>
