<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre3">— Hay akılsız ökkeş! Peki Ömer Ağam senin duvarcılığını, taşçılığını, elinin kesere, testereye yattığını Müdüre demez mi?...</p>
<p class="calibre3">— Diyebilemez! Çünkü Esdüdüye gelirken şartlaştık biz... Kimseye demeyecek! Dünyanın avanağı ben miyim yahu! Biz buraya okumak için gelmedik mi, okuyup efendi olmağa... Taşla, çamurla boğuşmak neyin nesi?</p>
<p class="calibre3">— Ağlama oğlum, davran!.. Millet çadırları sırtladı, yokuşu yarıladı çoktan... Höst! Kahpeler bizi gözlemekte... Davran dedim...</p>
<p class="calibre3">— Nuri Bey'in anlatması üzerine, çadır bezlerini yere serip kazıkları, direkleri ortalarına koydular, sıkıca sarıp önlü arkalı tutarak yürüdüler.</p>
<p class="calibre3">Yokuşta ayakları kaydıkça ökkeş sövüyor, Yıldız'ın gülmesine büsbütün kızıyordu.</p>
<p class="calibre3">Bütün çadırlar, üçgenlerin önlerine bırakılınca, Müdür Halim Akın ön sıranın baş çadırını üçgenin ortasına getirtti, direğin üst parçasını alt parçadaki boruya geçirdi, ucunu çadır bezinin tepesindeki yuvaya taktı, «Hadi arkadaşlar, hepinize başarılı olsun!» diyerek kaldırmağa başladı, Nuri Çevik öğretmen de yardım etti, ilk çadırın direği ortadaki saya taşına oturdu, Nuri öğretmenin gösterdiği gibi dört kişi yan ipleri çekerek çadırı açmışlar, kazıklarını balyozla çakıp ipleri bağlamışlardı. Böylece, Emine öğretmenin çadırı, sıranın başındaki yerine kurulmuş oldu.</p>
<p class="calibre3">İlk barınağın ayağa kalkmasına, öğrenciler apansız o kadar sevindiler ki, Esefin ardına takılarak hep bir ağızdan «Hoooo» diye bağırdılar. Hele şurasını burasını çekiştirip çadırın gerçekten sağlam olduğunu, beri benzer esintiyle yıkılmayacağını anlayınca hem şaşmış, hem de kibirlenmişlerdi.</p>
<p class="calibre3">Üçüncü çadırdan sonra, Yıldız Ulak, Nuri Çevik öğretmenden, dördüncü çadırı kurmayı kendisine bırakmasını istedi. Nuri öğretmenin «Olur» dediğini duyunca Yusuflu Esef de beşinci çadırı kurmak için ortaya atıldı.</p>
<p class="calibre3">— Hay hay, aslan Esef ama, dediğim gibi, ne çok gereceksiniz, ne de çok gevşek bırakacaksınız... Bakın benim yaptığıma... Kurulu çadırlardan birinin önce bezini, sonra kazık bağlarını yaylandırdı: Hadi göreyim sizi tosunlarım, yemekten önce bitirelim bu işi...</p>
<p class="calibre3">Nuri Çevik, ne kadar terlediğini ancak uğraşmayı bıraktığı zaman anlamıştı, İç çamaşırları, gömleği suya batmış gibi ıslaktı. Yaprak oynamıyor. Keşiş Düzü'nün önünde, çıplak bozkırın havası, toprağın altında dev ocaklar yanıyormuş gibi, tütüyordu. Yemek pişirmek için aşağıda yakılan çalıların dumanı, gökyüzüne minare gibi dümdüz yükselmekte, bu dumanın görünüşü, toprağın altında dev ocakların yandığına insanı büsbütün inandırmaktaydı.</p>
<p class="calibre3">Dumanlı Boğazın arkasındaki dağlar, neftiliklerini çoktan kaybetmişler, buzlu camdan görünür gibi, açık kül rengine dönmüşlerdi.</p>
<p class="calibre3">Nuri Çevik, birini yollayarak biraz su getirmeyi geçirdi aklından, çocukların da, terli terli suya saldıracaklarını düşünüp vazgeçti, hafif bir esinti bulabilmek umuduyla Keşiş Düzü'nün burnuna doğru yürüdü.</p>
<p class="calibre3">Burada, Keşiş Düzü, bozkırdan yirmi metre kadar yüksekti. İlgaz'dan gelen susayla Dumanlı Boğaz'a sapan toprak yol burnun tam ucunda birleşiyor, plâtyoyu, denizi yararak giden büyük bir gemiye benzetiyordu; Tüten havanın ötesinde kımıldıyor gibi görünen, çırılçıplak bozkır da, hani bu haliyle denizi andırmıyor değildi.</p>
<p class="calibre3">Nuri Çeviğin suratına umduğu esinti yerine, iyice kızdırılmış bir tandırın üstüne eğilmiş gibi, harlı alev kızgınlığı vurmuştu. Cıgara yaktı.</p>
<p class="calibre3">Dumanlı Boğaz'dan çıkıp Şirin köye bükülerek hemen gözden kaybolan dere, sanki cam kırıklarıyla dolu bir hendekti. Serinlik vereceğine, insanın içini büsbütün kurutuyordu.</p>
<p class="calibre3">Nuri Çevik, çok uzaklardan geliyor duygusu veren yorgun, gönülsüz bir «Hop» sesi duydu. Çocuklar, direğini doğrultup iplerini kazıklara bağlayarak bir çadırı daha kurmuşlardı. Dönüp bakmaya üşendi. Böyle sıralarda, hep aklına gelen bir fikri uzaklaştırmaya çabalıyordu: «Evet, çalışmak değil bu bizimkisi aslında... Yorulunca, «Yoruldum» bile demeyi gerekli görmeden, bas yürü! Çevrene bak bir zaman, cıgara yak!. Cıgarayı attı. Gerçek çalışma, işte yorgunluk başladıktan sonra, bırakıp yürüyemeyecek durumdayken sürdürülen iştir.»</p>
<p class="calibre3">Katırlar kayaların arasından apansız çıktılar.</p>
<p class="calibre3">Molla öndeki genç katırın yularını koluna takmış, Paso yaşlı katırın kuyruğunu tutmuştu. Murat Eğitmen pınarda kalmış olmalıydı. Nuri Çevik, Boğazın kuytusunda, serin gölgelikteki pınar başını, hele gölleri, şiddetle özledi. «Yüzünü yıkarsın bol bol... Yüzüne çarparsın suyu buz gibi... Daha doğrusu, soyunur dalarsın göle... »</p>
<p class="calibre3">Çeşitli çamlarla kaplı dik yamaçların çevirdiği göller yemyeşildi. Hem de yalnız bir yeşilin silmesi değil, dünyada görülmemiş bütün yeşillerin içice sokulması... öyle ki orada serinlik bile yeşildi. İnsan sanki suda değil yeşilin derin ruhunda yüzüyordu.</p>
<p class="calibre3">Nuri Çevik, gözlerini bir hayal dünyasından, gerçeğe açtı.</p>
<p class="calibre3">Molla Hıdır, bacakları dizlerine kadar yapışkan balçığa batıyormuş gibi, her adımını zorla attığı halde, katırlar da insanlar da, tüten havanın ötesinde, ayakları yere basmıyormuş gibi, serap duygusu veriyorlar, bir bakıma, dörder gaz tenekesi yüklü sandıklarıyla altun arayıcı filmlerinin Klonik yolcularını hatırlatıyorlardı. «Biz, altun yerine, Bozkırdaki cevheri arıyoruz!. Altundan bin kat değerli, insan cevherini...»</p>
<p class="calibre3">Nuri Çevik «insan cevheri» sözüyle yolda müfettiş Şefik Ertem'in söylediklerini hatırladı: «Çekirdeği olsa böyle çıplak kalır mı bozkır?» Yüreğini korkuya benzer bir ürperti yokladı. Bozkır, kızdırılmış bir demir levha gibi korkunç çıplaklığıyle güneşin altında cansız yatıyordu. Dış görünüşüne bakarak hiçbir canlı çekirdek saklamadığına yemin edilebilirdi. «Orta Asya'dan insanlar, bu geniş umutsuzluğun itilimiyle yerlerini yurtlarını bırakıp göçmüş olmasınlar! Dayanılmaz buna evet... Buna karşı direnmek olmaz!»</p>
<p class="calibre3">Arkadan gelen «Hooo... Hop!» bağırtısıyla irkildi.</p>
<p class="calibre3">— Hoooooo... Hop!...</p>
<p class="calibre3">İki hop arasında yarım dakika aralık var yoktu. Kümeler, yarışmanın hızına kapılmışlar, yakıcı güneşi, yorgunluğu, daha önemlisi, açlığı unutmuşlardı.</p>
<p class="calibre3">Nuri Çevik gözlerini yumdu. İnsanoğlunun, ortada hiç bir şey yokken, çoğu zaman, kendi zararına olduğunu bilerek yarışa girmesindeki soylu güce biraz kederle gülümsedi. Bu yüceltici güç, çoğunlukla, körpeliğin iyimserliğinde doğup gelişiyordu. «Doksanına geldiği halde zeytin ağacı dikebilmek... Türkçesi: yaşlanmamak, bu gücü yitirmemekle olur...»</p>
<p class="calibre3">Bozkıra bakmaktan gözleri yorulup arkasına döndüğü zaman, çocuklar, ön sıradaki sekiz çadırı kurmuşlar, yirmi metre kadar yukarda, öğretmen çadırlarının çevresine toplanmışlardı.</p>
<p class="calibre3">Midesinde açlığın keskin kazıntılarını üstüste duyarak saatine baktı. On üçü yirmi geçiyordu. «Biraz odun almadığına, Halim Bey şimdi ne kadar öfkelenir» diye yutkundu.</p>
<p class="calibre3">Ayaklarını sürükleyerek yürüdü. Belki yüz yıldan beri saban yüzü görmemiş bu. toprak, ancak bir başka yıldızda duyulabilecek, ürktücü bir yabancılıkla yorgunluğunu kat kat artırıyordu. Kendini zorlayarak hızlandı.</p>
<p class="calibre3">Müdür Halim Akın ilk kurulan çadırların birinde, toprağa bağdaş kurup rahatça oturmuş, defterine bir şeyler yazmağa dalmıştı.</p>
<p class="calibre3">Nuri Çevik, Müdür Halim'in «esdüdücü» olduktan sonra da kendisi gibi, arada bir, yılgınlığa kapılıp kapılmadığını merak etti. «Kapılıyorsa bile hiç belli etmemeyi beceriyor. Gerçek dayanma gücü de bundan başka bir şey değil!... »</p>
<p class="calibre3">Müdürle, şu anda, ne üstüne olursa olsun, iki kelime konuşmayı çok istediği halde, niçin olduğunu aramadan, görünmemeye çalışarak geçti.</p>
<p class="calibre3">Müdürün çadırı on ikilik —on iki parça bezden yapılmış— olduğu için, ötekilerden daha ağırdı. Ayrıca önünde, iki direkli bir de gölgeliği vardı. Kendisi bu kadar yorulduğuna göre, çocuklar kimbilir nasıl bitiktiler? Bunu düşününce, kaytarmacılığından utanıp kendisini de şaşırtan bir gayretle hızlandı.</p>
<p class="calibre3">Yusuflu Esef, direği kocaman elleriyle kavramış, bir araya getirdiği dizlerine sıkıca dayamıştı. Dişlerini vargücüyle sıkarak yavaş yavaş kaldırıyordu. Ceketi, gömleği, postalları atmıştı. Zorlarken boyun damarları, başparmak gibi, şişiyor, pazıları halat düğümlerine benziyordu. Yardım edenin Nuri Çevik öğretmen olduğunu fatketmediği için, iki derin soluk arasında çıkıştı:</p>
<p class="calibre3">— Çok asılma ulan  Asılma... Dengesi kaçar!</p>
<p class="calibre3">Çadır bezinin dört yandan kazıklara bağlanmasını sabırla bekledi, gülümseyek döndü:</p>
<p class="calibre3">— Tamam arkadaş... Nuri öğretmeni görünce ürktü, sonra utandı: Çorumlu sandım seni öğretmenim... İskilipli Şevki Pelvan sandım...</p>
<p class="calibre3">— İyi...</p>
<p class="calibre3">— Yendik sayende Taşoluklu Yıldız'ı öğretmenim... Ezip geçtik Taşolukluları...</p>
<p class="calibre3">— Nasıl tutuştunuz?.. Onlar mı istedi?</p>
<p class="calibre3">— Onlar! Sonunda Müdür Beyin çadırına biz yetiştik önce! Ellerini beline koyarak, on beş metre daha yukarda, revir çadırını kurmağa uğraşanlara bir zaman baktı, sonra, gene Nuri Çevik öğretmenin yanında olduğunu düşünmeden bağırdı: Revir çadırını, kurmuşken, içine gir de yatıver, Taşoluklu Yıldız!... Yatıver güzelce!...</p>
<p class="calibre3">Yıldız Ulak direği dikmiş, iplerin kazıklara bağlanmasını bekliyordu. Dört yandan «Tamam» sesleri gelince direği bırakıp döndü:</p>
<p class="calibre3">— Bir şey mi dedin, Bay Esef?</p>
<p class="calibre3">Esef, «Bay sözüyle bir an şaşırdı, sonra kendini toplayarak güldü:</p>
<p class="calibre3">— Yok, bay Yıldız, yok bişey...</p>
<p class="calibre3">— Nesine tutuştunuzdu?</p>
<p class="calibre3">Esef, az kalsın, boş bulunup «Bir paket köylü cıgarasına» diyecekti. Dilini ağzının sağ yanından çıkarıp dişleyerek sustu.</p>
<p class="calibre3">— Koymadınız mıydı bişey?</p>
<p class="calibre3">— Koymadık öğretmenim...</p>
<p class="calibre3">Yıldız'la yanındakiler yaklaştıkları için Esef son sözü çok acele söylemişti.</p>
<p class="calibre3">Nuri Çevik    anlamazdan    gelip    çocukları, açılır kapanır    masayı,</p>
<p class="calibre3">iskemleleri, karyolaları getirmeye yolladı. Onlar gelene kadar çadırları yokladı. İlk birkaçını iyi kurmuşlar, sonrakilerde, çekişmenin telaşıyla ipleri çok germişlerdi. O kadar ki, son çadırların bezleri hiç esnemiyordu.</p>
<p class="calibre3">Nuri Çevik biraz gevşetilmesini söyleyince, buna en çok Esefle Yıldız şaştılar:</p>
<p class="calibre3">—    Gergini    daha iyi    değil    mi öğretmenim?... Yel    estikçe</p>
<p class="calibre3">yapraklanmaz!</p>
<p class="calibre3">—    Bunlar    yeni çadır...    İpleri    de yeni ...Yeni bez, yeni urgan,</p>
<p class="calibre3">yağmurdan sonra güneşi yerse n'olur, bakalım? '</p>
<p class="calibre3">—    N'olur?    Yıldız'la Esef yardım ister gibi birbirlerine    baktılar:</p>
<p class="calibre3">Kurur.</p>
<p class="calibre3">— Kurudu mu n'olur?</p>
<p class="calibre3">iki delikanlı, bu sorunun karşılığını bulmak için gözlerini kırpıştırıyorlardı. Nuri Çevik, şakadan ayıpladı:</p>
<p class="calibre3">— Yazık sizin okuduğunuz beş sınıfa... Yıkanınca daralmaz mı'bez</p>
<p class="calibre3">kısmı?</p>
<p class="calibre3">—    Daralır az biraz...</p>
<p class="calibre3">Yıldız, meseleyi anlayıp atıldı:</p>
<p class="calibre3">— Bildim öğretmenim... Yağmuru yiyip güneşte kurudu mu, gerilir bunlar büsbütün... Yarılır karpuz gibi...</p>
<p class="calibre3">— Esefin iyice anlamasını beklemeden döndü, ipleri gevşetmeğe</p>
<p class="calibre3">koştu.</p>
<p class="calibre3">Müdürün çadırını döşedikleri zaman, Cemal Avşar'la çalıya gidenler, açlıktan karınları belkemiklerine yapışmış döndüler. Sakalarla Murat' eğitmen de, daha iyi durumda değillerdi. Dumanlı Boğaz Köy Enstitüsünün ilk yemeği utanılacak kadar geç kalmıştı.</p>
<p class="calibre3">Müdür Beye çadırının hazır olduğunu Esef haber verdi.</p>
<p class="calibre3">Müdür Halim Akın, çadıra girmedi, içeriye bir göz attı, Esefin umduğunun tersine kimin kurduğunu sormadığı gibi, «Aferin» de çekmedi. Saatine baktı:</p>
<p class="calibre3">— Yemek pişmedi mi?</p>
<p class="calibre3">— Pişmedi Müdürüm... Suyu kaynadı kaynayacak... «Yarım saat ister» dedi, Emine öğretmen...</p>
<p class="calibre3">Müdür can sıkıntısıyla bir zaman yere baktı, sonra, karşısında yarım yuvarlak biçiminde duran öğrencileri gözden geçirdi.</p>
<p class="calibre3">Çocukların çoğu yarı bellerine kadar çıplanmışlardı. Yüzleri gibi, gövdeleri de toz toprak içindeydi.</p>
<p class="calibre3">Müdür Halim Akın'ın suratındaki aşıklık, yavaş yavaş silindi, eserini çok beğenmişlerin övüntülü sevincine döndü:</p>
<p class="calibre3">— İyi çalıştınız aç açına, bu sıcakta... Sağolun arkadaşlar!. Yarım saatlik bekleme zamanından yararlanıp sizi kümelere ayıracağım. Sonra yemeğe kadar, çadırların gölgesinde dinlenirsiniz! Defterini çıkarıp okumaya başladı:</p>
<p class="calibre3">— Birinci küme:    Küme başı Nuri Çevik öğretmen... Adını okuduklarım sağa geçecek... Kastamonu'nun Tosya kazasının Yusuflu köyünden, Esef Çakır, Mehmet Uyar, Hızır Molla... Boralıbel köyünden Paso Ayvaz... Çorum'un İskilip kazası Durak köyünden Ali Can, Dede Sarp, Cimşit Tok, Günlük köyünden Şevki Pelvan, Mistik Anasız... Dokuz kişi... Tamam... Şimdi okuyacaklarım da ikinci küme... Kümebaşı Cemal Avşar öğretmen... Çankırı'nın Kurşunlu kazası Camili köyden Recep Erdoğan, Cengiz Uslu... Virankale'den, Musa Korkut, Dursun Alıver... Ilgaz kazasının Kıraç köyünden Timur Arslan, Hasancık Alabaş... Taşoluk'tan Bekir Ozan, Ökkeş Yiğit, Yıldız Ulak... Enstitü kanununda küme çok önemlidir.</p>
<p class="calibre3">Küme arkadaşlığı, bilene, hemşerilikten, hatta kardeşlikten ileridir. Bundan böyle, çalışmada şerefi, tek tek değil, kümeniz adına kazanacaksınız!</p>
<p class="calibre3">Biraz sustu. Çocuklar gibi Nuri Çevik öğretmenle Cemal Avşar öğretmen de sözü bitti sanmışlardı. Çadırlara doğru yürüyecekleri anda, elini kaldırıp durdurdu:</p>
<p class="calibre3">— Kümelerin adlarını sormadınız? Birinci kümenin adı: SAKARYA... Biraz bekledi: İkinci kümenin adı: KUBİLAY... Bu adlara, lâyık olmanızı isterim!...</p>
<p class="calibre3">Hepsinden önce kendisini gene Çakıl'dan Yıldız Ulak toplamıştı. Toprağı kaynatan ağır güneşin altında boğucu havayı hafifçe sarsan bir sesle bağırdı:</p>
<p class="calibre3">— Sağol!...</p>
<p class="calibre3">ötekiler bir ağızdan haykırdıkları için, ikinci «Sağol» havadaki bunaltıyı yararak Boğaza kadar gitti, kayalardan kayalara bir zaman yankılandı.</p>
<p class="calibre3">Dumanlı Boğaz</p>
<p class="calibre3">Kuru ot balyalarının üstüne serilen örtüye, yarım tayınlar yığılmış, bir karavanaya da, soyulup dörde bölünmüş soğanlar doldurulmuştu.</p>
<p class="calibre3">Bunların başında, Yamören'den Elif İnce, kazanın başındaysa kocaman bir kepçeyle, Çakıl'dan Hanım Kuzu duruyordu.</p>
<p class="calibre3">Kızların ikisi de, padişah hazinesinin kapısını bekleyen kılıçlı nöbetçiler gibi, ağırbaşlı, sert kibirliydiler.</p>
<p class="calibre3">Delikanlılar Nuri Bey'in düdüğünü duyar duymaz yokuş aşağı sevinç bağırtılarıyle koştukları halde, kızları öyle görünce «Aç it gibi salıyor» dedirtmemek için, kendilerini tutup durmuşlardı.</p>
<p class="calibre3">Nuri Çevik «Her küme için bir karavana gelsin» dediği vakit, birinci kümeden pek gönüllü çıkmaması bundandı. Esef karavanayı, Nuri öğretmen «Hadisene» diye işaret ettiği için almıştı.</p>
<p class="calibre3">Kümenin karavanasını Bekir Ozan'da görünce Yıldız Ulak'ın aklı başına geldi, önündekileri iterek ileri geçip karavanayı tuttu. Bir yandan kimseye belli etmemeye çalışıyor, bir yandan, fısıl fısıl, «Bırak şunu... Bırak oh Bekir!» diye yalvarıyordu. Bekir ya gerçekten, Yıldız'ın niçin böyle yaptığını anlamamıştı, ya da bunaltmak için anlamazdan gelmişti.</p>
<p class="calibre3">— Bırak ağa!.. Ben alırım, sen benim tabağımla kaşığıma bak!...</p>
<p class="calibre3">— Bırak, dedim, alçak... Bu nasıl oyun!... Nuri, çekişmeyi kesmek için araya girdi:</p>
<p class="calibre3">— Sen de bizim karavanayı al, Yıldız Ulak...</p>
<p class="calibre3">Müdürü, öğretmenleri düşünmek hiç mi yok?...</p>
<p class="calibre3">Surdan bana, bir tabakla bir de kaşık getir.</p>
<p class="calibre3">Yıldız, karavanayı telâşla kaptı, Cemal öğretmene bir tabakla bir kaşık koşturup sıraya girdi.</p>
<p class="calibre3">Saat ikiyi geçiyor, etli patates yemeğinin tüten dumanı, aç delikanlıların ağzını sulandırıyordu.</p>
<p class="calibre3">Nuri Çevik, kazanın yanına gitti, kepçeyi Hanım' dan aldı:</p>
<p class="calibre3">— Bugünlük ben göstereceğim, sonra siz kendiniz yapacaksınız. Yemeği, aslında Aşlık başı dağıtır. Aşlık başı hafta nöbeti tutan kümedendir.</p>
<p class="calibre3">Aşlık başı dağıtıma başlamadan ence, kazanı şöyle bir karıştırır, var gücüyle... Kepçeyi kazana soktu, ağır ağır karıştırdı: Karıştırır ki, eti, yağı eşit gitsin karavanalara... Dalgın bakan Esefi çağırdı: Gel bakalım birinci küme... Kaç kişisiniz?</p>
<p class="calibre3">— Dokuz öğretmenim!</p>
<p class="calibre3">— İşte sana adam başına ikişer kepçe... Kestirdiniz mi yemek yerinizi?</p>
<p class="calibre3">— Kestirdik öğretmenim!</p>
<p class="calibre3">— İyi...</p>
<p class="calibre3">Çocukların ellerine birer çukur sahanla birer kaşık verilmişti. Sahanlar bakırdı. Yeni kalaylatıldığından güneşte parlıyordu.</p>
<p class="calibre3">Karavanası yemek yerine giden küme, teker teker kazanın yanına gelip sahanları Elif İnce'ye uzattı. Elif İnce, her birine yarım tayınla bir baş soğan koydu.</p>
<p class="calibre3">Karavanacılar kendi kümeleri için, susanın kıyısında, birer kaya gölgesi kestirmişler, karavanaları götürüp orada yere bırakmışlardı. Her küme kendi karavanasının çevresine oturdu.</p>
<p class="calibre3">Esef, arkadaşlarının tabaklarına, önce dolu dolu birer kepçe yemek koydu, geri kalanı, dikkatle üleştirdi.</p>
<p class="calibre3">Bir zaman, hızlı solumalardan, üflemelerden,ağız şapırtılarından, kaşık seslerinden başka bir şey duyulmadı. Açlığın ilk hırsı biraz basılınca ikinci kümede tek tük konuşmalar başladı:</p>
<p class="calibre3">— Bir adam, dokuzu onu bilmeyince, neden karavanaya yapışmalı da kazan başına koşmalı?...</p>
<p class="calibre3">Ağız şapırtıları, kaşık şakırtıları sürdü bir zaman...</p>
<p class="calibre3">— Sen bu lafı neyin üstüne dedin, Cengiz Uslu?</p>
<p class="calibre3">— Neyin üstüne var mı, Musa Korkut, Taşoluk' tan Bekir Ağa üstüne...</p>
<p class="calibre3">— Sence, dokuzu ondan ayırt edememekte mi, Bekir Ağamız?</p>
<p class="calibre3">— He ye... Kaç kişi bizim takım?</p>
<p class="calibre3">— Kaç?</p>
<p class="calibre3">— Bu Taşoluklular dört kardeş değiller mi, yahu?</p>
<p class="calibre3">—Gerçeeeek... Çöllo hemşerisini unuttu, bu akılsız Bekir, desene!</p>
<p class="calibre3">Bekir Ozan, lafı buraya kadar duymazdan gelmişti. Kaşığı ağzına götürecekken durdu. Camili'nin Cengiz'ini adam saymamış gibi ökkeş'le konuştu:</p>
<p class="calibre3">— Taşoluk'ta adamını unutmak yoktur. Çöllo"nun yemeği ambardan tartıyla çıktı. Ayrıca, kepçenin, Taşoluklu elinde olduğuna da dikkat isterim!</p>
<p class="calibre3">— Vay canına! Buncacık şeyi düşünemedin mi, akılsız Cengiz?... Bunlar suyu başından kesmişler arkadaş...</p>
<p class="calibre3">«Su» lafıyla hepsi birden susuzluklarıyla, sofrada su olmadığını farkettiler.</p>
<p class="calibre3">— Hani bu sofranın suyu, karavanacı?...</p>
<p class="calibre3">— Yahu nedir?... Lokma boğazımızda düğümlense...</p>
<p class="calibre3">— Koş oğlum... Su bul, bir de kap uydur!</p>
<p class="calibre3">İki sofradan da, ikişer üçer kişi fırladı.</p>
<p class="calibre3">Kızlar, içme suyunu hazırlamışlar, her bir tenekenin üstüne birer de alüminyum maşrapa koymuşlardı.</p>
<p class="calibre3">Suyu, getirenler, maşrapaları doldurup doldurup dolaştırdılar.</p>
<p class="calibre3">Bekir bir maşrapa su daha istedi. Virankaleli Dursun Alıver uzattı:</p>
<p class="calibre3">— Haklısın Bekir Ağa, Çöllo'yu gördüm, kalaylı tabaktan yemekte, etli kompiri, senin gibi tıpkı tıpkısına...</p>
<p class="calibre3">— Benim sözlerime hep inanacaksınız yavrularım, çünkü Taşoluk'tan yalancı çıkmaz.</p>
<p class="calibre3">— Çıkmaz da, ya bu söz, neyin nesi? «Taşoluk tan yalancı çıkmaz»</p>
<p class="calibre3">sözü?</p>
<p class="calibre3">— Doğru...</p>
<p class="calibre3">— Bırak şimdi Taşoluğun yalancısını Cengiz Ağa, benim aklım</p>
<p class="calibre3">karıştı.</p>
<p class="calibre3">Bekir Ozan, böyle söyleyen Musa Korkut'a suratını buruşturarak</p>
<p class="calibre3">baktı:</p>
<p class="calibre3">— Aklın var da he mi?</p>
<p class="calibre3">Bu kez de Musa, duymazdan geldi:</p>
<p class="calibre3">— Aklımın karışması şundan.,. Çöllo'nun kumanyası, ambardan tartıyla çıkmaktaysa... Bu Taşoluğun yiğit Çöllo'su resmen karavanaya girdiyse... Esdüdülü sayılır.</p>
<p class="calibre3">— Sayılı fazla.. Esdüdülü...</p>
<p class="calibre3">— Tamam... Buna hükümatımız ekmeği boşuna yedirecek değil</p>
<p class="calibre3">ya...</p>
<p class="calibre3">— Dünyanın bir avanağı o mudur? Hiç yedirmez.</p>
<p class="calibre3">— Tamam! Bu Taşoluğun Çöllo'sunu, bizim hükümatımız, ileride, köy itleri üstüne öğretmen dikse gerek...</p>
<p class="calibre3">— Ulan aman!</p>
<p class="calibre3">— Essah uşak!</p>
<p class="calibre3">— Tuuu... Rezillik ki diz boyu...</p>
<p class="calibre3">— Yahu nedir? Virankalelideki bu akıl nasıl bir akıl!...</p>
<p class="calibre3">— Höst oğlum, bunlar şeytanın yattığı yeri bilir. Virankaleli deyip geçmekte misin?</p>
<p class="calibre3">— Tamam! Bizde akıl gayetle çoktur ve de şeytan yellemezse güç yeteceği de yoktur.</p>
<p class="calibre3">Bekir kızmış gibi bağırdı:</p>
<p class="calibre3">— öğmelere hele öğmelere!... Sözün gerisi gelsin!..</p>
<p class="calibre3">— Sözün gerisi koçum, sonunda bu senin Çöllo hemşerin, resmen hükümatın aylık defterine yazılsa gerektir ve de her ay şu kadar pankanot aylık alsa gerekir. Kötüsü... Buna sen. bundan böyle, «Hoşt köpek...» «İtoğlu it,...» «Köpekoğlu köpek» dedin mi, yandın, Memura hakaretten boylarsın mahpus damını ki, kemiklerin çürür.</p>
<p class="calibre3">— Ya ne diyecek bunca yıllık Alaman itine bu sefil Bekir Ozan?</p>
<p class="calibre3">— Ne mi? «Çöllo efendi» diyecek... «Bay Çöllo» dese de olur. Hele daha yaraşığı: «Çöllo kardaş!»...</p>
<p class="calibre3">Kahkahalar, ancak, Cemal öğretmen gelip yanlarında durunca kesildi. Cemal neye güldüklerini sormadı. Tabaklara baktı:</p>
<p class="calibre3">— Bitirdiniz mi? İyi... Tabakları kaşıkları, biri toplansın, bulaşık, bulaşık kazanının yanına götürsün... Oturanları gözden geçirdi: Yıldız... Bekir...</p>
<p class="calibre3">Bir de... Hasancık... Gelin bakalım siz benimle...</p>
<p class="calibre3">Adı söylenenler hemen kalktılar: Geri kalanlar, dinlenecek yarım saat... İtişmeyin, güreşmeyin! işlerimizin çetini öğleden sonra!</p>
<p class="calibre3">Esef, Yıldız'ın Cemal öğretmenle beraber gittiğini görünce lafını yarıda kesmiş, gidenlerin işe götürüldüğünü bildiği halde, arkalarından canı sıkılarak bakmıştı. «Bu Cemal öğretmen iltimas mı etmekte, kendi küme adamına sakın!» diye geçirdi aklından, küme arkadaşlarına belli etmeden gidenleri gizlice gözledi.</p>
<p class="calibre3">Taşoluklu Yıldız, Halim Bey'in gösterdiği, koca bir direği yüklenmiş, Bekir Ozan biraz tel, Hasancık iki karış boyunda, ağır bir şey almıştı.</p>
<p class="calibre3">Çalıya gidenlerden Bekir Ozan anlatıyordu:</p>
<p class="calibre3">— Fundalık çetin arkadaş... Boğaza doğru korkunçlu ki, olursa o kadar olsun! Tetik durmadın mı, tekerlendin bil! Tekerlendin mi, şuraya düşüp sırıtarak kalkamazsın. Boynuz kulak bir yana gider ki, Allah beterinden saklasın, anan karı gelse, tanıyamaz seni... Amansız yerleri var ki... Dağ keçisinin geçeceği şüpheli... «Av, kıyamet gibi buralarda» diye sevindi, Cemal öğretmen... «Çifte tüfeği olmayınca kaç para?... » dedim, «Çifte tüfeği olmayınca, av lafı neden edilsin, oğlum Bekir!» dedi. «Aman, tüfek var mı öğretmenim?» diye bağırdım sesim çıktığı kadar... Cemal öğretmen bizim telâşımıza güldü bir zaman... «Var ki, Osmanlı ülkesinde görülmemiş bir tüfek» dedi. «Nasıl aman öğretmenim! Çifte mi, tek mi?» dedim. «Ne çifte, ne tek, bizim silâh üçlü» dedi, «üçlü» demesiyle abdestim bozuldu benim... Çünkü Cemal öğretmenin Ankara gibi yerden alıp geldiği silâhı, Fransız üçlüsü sandım.</p>
<p class="calibre3">— Değil miymiş?</p>
<p class="calibre3">— Değil ökkeş ağa! Cemal öğretmen benim donukladığımı görünce şaştı: «Var mıdır sizin oralarda üçlü tüfek?» dedi. «Çook... Kıyamet gibi...» dedim. «Olmaz öyle şey... Bunu bana Fransadan armağan getirdiler. Nasıl bakalım sizin oralardaki üçlüler?» dedi. «Bizimkiler de Fransız üçlüsüdür öğretmenim! Üç mermi alır bunların yatağı... Namluları uzun olur! Değerli sayılmaz bunlar bizde... Köy yerinde başa güreşen silâh Alman mavzeriyle Osmanlı beşlisidir» dedim. Güldü bir zaman, «Yanıldın Bekir Ozan!» dedi, «Benim tüfek aslında bildiğin çifte... İki gözü saçma atar, domuz kurşunu atar. Bunların altında üçüncü bir namlu vardır. Bununla da mavzer mermisi atar. Şimdi anladın mı?» dedi. Demin geldiğimizde gösterdi. Tüfek yaman arkadaş...</p>
<p class="calibre3">— Gerçekten üç namlusu mu var oğlum Bekir? Bizimle gönül eğlendirmekteysen bak keyfine...</p>
<p class="calibre3">— Gerçekten arkadaş tüfek bildiğin gibi değili «Kaça bu böylece oh öğretmenim!» diye sordum. «Ne eder senin paranla?» dedi. «Yüz kayma» dedim, «Çık» dedi. «Yüz yirmi kayma» dedim, «Çık» dedi. Bilmem doğru, bilmem eğri, Cemal öğretmene bunu armağan eden herif, beş yüz kayma saymış...</p>
<p class="calibre3">— Partalından başlarım, kötü Bekir!... Yavaş savur...</p>
<p class="calibre3">— Ne fayda... Tüfeği görmeyince, ne desem boş!... Bekir acı acı içini çekti. Buruşuk suratı köse gibiydi. Yedi yaşından beri, «Ya bıyığımız, sakalımız çıkmazsa» diye korkuyordu. Parmaklarını üst dudağından geçirdi: Kılıçlı Keşişin hanını gördük...</p>
<p class="calibre3">Cimşit Tok atılıp bilgiç bilgiç düzeltti:</p>
<p class="calibre3">— «Hanı değil» denilmedi mi sana?... Ne dedi,</p>
<p class="calibre3">Cemal Avşar öğretmen?</p>
<p class="calibre3">Bekir Ozan, sıkıntılı sıkıntılı soludu, gözlerini kırpıştırdı. Cemal öğretmenin dediğini hatırlayamayınca kızmakla kendine acındırmak arası söylendi:</p>
<p class="calibre3">— Çıktı aklımızdan işte... Oğlum, karı gibi bu sırıtmalar neyin nesi? Ben görmedim mi, Cemal Öğretmenin dediğini, sen fısıl fısıl ezberine aldın!</p>
<p class="calibre3">Cimşit Tok kasıldı:</p>
<p class="calibre3">— Ezbere almak diye bir hüner vardır bu dünyada, Bekir Ağa!.. Ona «Kılıçlı Keşişin Hanı» demezler, «Manastırı» derler. Nedir bakalım bu manastır?</p>
<p class="calibre3">— Ne bileyim, yere batsın! Gâvurun eğleştiği yer... Lâkin Kılıçlı Keşiş, gâvurmuş, mavurmuş ama, arkadaş, yiğitliğine yiğitmiş gayet... Yiğit olmayınca, fil gövdesi kadar kayaları, öyle yonabilir mi? Hadi «Düzde oturdu, yondu» diyelim, sırtlayıp oralara nasıl çıkardı? Bana sorarsan, iki üç çift kömüş koşmadan güç yetirememiştir. Damı duvarı göçmeseymiş, Ceneviz kalesinden farksızmış, Kılıçlı Keşişin, her neyiyse... Çevresine bakarak sesini alçalttı:    Laf aramızda arkadaş, kalıbının adamı değil, bizim Cemal öğretmenimiz...</p>
<p class="calibre3">— Nereden belli?</p>
<p class="calibre3">— önce girecek oldu, Kılıçlı Keşişin yıkığına. Vazgeçiverdi sonra...</p>
<p class="calibre3">Bekir Ozan'ın bu yüreklilik ölçüsünden Esef, bir şey anlamadı:</p>
<p class="calibre3">— Girmemekle? Gündüz gözü... Neden korkacak? Canı çekmemiştir.</p>
<p class="calibre3">— Sanmam Esef Ağa... Şundan ki, bu Keşiş, adam gibi ölüp toprağa karışmış bir keşiş değil... Boranlı havalarda, dolanıp fırlanırmış buralarda kurt gibi uluyaraktan... Yıkığın, karanlık delikleri var ki sayısı bellisiz... Hayır, adam yürekli olmayınca, gündüz gözüne de girebilemez. Neden uzatmalı? Giremedi, pelvan kesimli Cemal öğretmenimiz... Baktı ki, her yanı ısırganlar, devedikenleri sarmış... «Ben yılandan böcüden korkarım» dedi. Ben girecek oldum. «Höst» diye önledi.</p>
<p class="calibre3">— Hele arslana hele!</p>
<p class="calibre3">— Ben de korktum ya, benimki, hayır, yılan korkusu değil, Keşiş korkusu... Suratı birden değişti. Keyiflendi: Cemal öğretmen bu rezil Ali Çan'ın köylü akıllarına da çok şaştı.</p>
<p class="calibre3">— Oğlum «Köylü akılları...» diyerek, bizim akıllarımızı pisleme... Bununki köylü aklı mı, avanak Alevî aklı...</p>
<p class="calibre3">Ali Can, Esefin sözünü hiç umursamadı, elini salladı:</p>
<p class="calibre3">— Yüreğin yarılayazdı değil mi, yüreksiz Yusuflu, çalı demetini tepeden aşağı yuvarlayınca... Keşiş Düzünün yarısı koptu sandınız, Taşoluklu Yıldız'la, az kaldı ki erkekliğiniz döküle...</p>
<p class="calibre3">— Kasılma oğlum! Tepeden aşağı, çalı yuvarlamak övünülecek bir akıl değildir. Bizim Yusuflu'da, bunu, koru yaprağı toplarken karılar, her gün yapar.</p>
<p class="calibre3">Ali Can, yalancıktan içini çekti:</p>
<p class="calibre3">— Desene... Yusuflu'da bütün akılları kanlar aldığından size bir şey kalmamış...</p>
<p class="calibre3">— Höst...</p>
<p class="calibre3">Bekir Ozan, sözü bıraktığı yerden aldı:</p>
<p class="calibre3">— Evet, bu İskiliplide akıl az biraz fazlaca, Esef Ağa, biz buna ister istemez, böyle diyeceğiz. Bu Ali Can baktı ki, çalıyı kesip yük hesabı bağlamak, getirip yardan aşağı yuvarlamak uzun iş... N'apsa iyi? Biraz kuru dal buldu uzuncasından... Biraz yaş dal kesti, Cemal öğretmen Keşişin Hanını... Höst... Yeter ettin Cimşit... Her neyse orasını gezerken... Bunlardan iki sal yaptı, çalıları yığdı tepe gibi... Birine Dedo Sarp'la kendi koşuldu, ötekine, bu Cimşit alçağıyla bent koştu. Sürüdük geldik kolayca... Yuvarladık ocağın yanına... Kızlar korktular ki, karınlarının yarılmasına çok bir şey kalmadı... Birden anlattıklarından çok daha önemli bir şeyi hatırlamış gibi irkildi: Başka bir iş oldu ağalar... Bir iş ki, benim aklım ermedi.</p>
<p class="calibre3">— Neymiş?</p>
<p class="calibre3">— Çalı kesip dururken, baktım, biri gözüme ayna parlatmakta...</p>
<p class="calibre3">— Bunda akıl erdiremeyecek ne var, sefil Bekir? «Şirin köyün karılarından birini yaktım» desene...</p>
<p class="calibre3">— Biz senin gibi pelvan olmadığımızdan çalı toplarken yaban köyün karılarını yakabilemeyiz, Şevki Ağa! Böyle aynalı işler, bizden çok sana çatar. «Hadi işine oğlum Bekir» dedim, «Balkanda ne aynası?... Pelvan Şevki Ağa gibi hayallenme!» dedim. Geçtim şu yana...</p>
<p class="calibre3">— «Geçtim ne demek, sefil Bekir, Yanına yörene bakmadan mı geçmektesin?...</p>
<p class="calibre3">Bekir Ozan, karı işlerine çok meraklı olan, elinden hiç bir iş gelmediği şişinmesinden anlaşılan Pelvan Şevki'ye «kötü dedirme» anlamına, baktı:</p>
<p class="calibre3">— Geçtim, evet, bakmadan geçtim, çalı kırmaktayım. Canavar gibi... Derkeeen Bu kez, hiç yanılması yok! Evet, ayna ışılatmakta gözümüze biri...</p>
<p class="calibre3">Bildiğiniz ayna...</p>
<p class="calibre3">Esef, Kastamonululuk gayretiyle bu kez gerçekten ilgilendi:</p>
<p class="calibre3">— Ne aynasıymış, dağın başında?...</p>
<p class="calibre3">— önce, yalan mundar, bu Alevî, bir kuytuya sindi, bizimle zevklenmekte ayna tutaraktan, sandım, «Ulan karı mıyız biz? Hele şuna!» diyerek baktım dört yanıma... Hayır... Bunlar, yumulmuşlar çalı kesmekteler ki, dünyayı göresileri kalmamış...</p>
<p class="calibre3">Ali Can, içini çekti:</p>
<p class="calibre3">— Yüreğime sevinç damladıydı da, «Neden ki ola?» dedimdi. Yezidin biri günahımı aldı mı, benim yüreğime böyle bir sevinç damlar. «Tın» diye...</p>
<p class="calibre3">Cengiz Uslu, keyifle gülerek sordu:</p>
<p class="calibre3">— Aklına Kılıçlı Keşiş geldi de korktun mu yoksa yüreksiz Bekir?</p>
<p class="calibre3">— Yalan Mundar, Cengiz Ağa, Kılıçlı Keşiş geldi aklıma... Yüreğim yarılayazdı. Gülersin Cengiz Uslu, Keşişin hortlağına dahra işlemez ki, yallah edip, kopası kafasını alasın!...</p>
<p class="calibre3">—Ya kılıcını ne yapalım, Kastamonu toprağı Keşişin zağlı kılıcını? Bu yüreksiz, aslında, Keşişin kılıcından yılmıştır arkadaşlar,    çarpıp</p>
<p class="calibre3">boynuzunu kulağını budamasından...</p>
<p class="calibre3">Bekir Ozan, bu kez Cengiz'i duymazdan geldi:</p>
<p class="calibre3">— Baktım, Esef Ağa, hayır, bu ayna oyunu, ölü eğlentisi değil, bildiğin diri eğlentisi...</p>
<p class="calibre3">— Gördün demek, Şirin'in azgın kahpesini sonunda?...</p>
<p class="calibre3">— Diri oyunu olduğunu bilinceee... «Oğlum, sen tilkiysen, ben de kuyruğuyum» dedim.</p>
<p class="calibre3">— övünme rezil!. Hiç kısa keser mi, uşak?</p>
<p class="calibre3">— Eğlen Pelvan, eğlen ki, bak neler oldu?... Kolladım biraz, sonunda anladım ki, bu ayna, Değirmenden yana ışılamaktadır.</p>
<p class="calibre3">— Hangi değirmen?...</p>
<p class="calibre3">— Şirin'den Zeynel Ağanın, Dumanlı Boğaz değirmen'i... Herif, değirmeni boğazın kuytusuna kondurmuş ki, arkadaş, oluğunun şarıltısı olmasa, üstüne basar geçersin de, değirmene uğradığını bilmezsin.</p>
<p class="calibre3">— Dur anladım!... Değirmenin camı ışılamakta değil mi, güneş vurdukça?.</p>
<p class="calibre3">— Değil, Esef Ağa!... Ben de camı Sandım, önce... Baktım, hayır, ben şu yana geçtikçe, ışılama da gelmekte ardımsıra, gözüme girerekten ..</p>
<p class="calibre3">— Eee?</p>
<p class="calibre3">— E'si arkadaş... Biri bizi askeriyenin topçu dürbünüyle izlemekte ki, ciğerimize bakmacasına...</p>
<p class="calibre3">Şevki Pelvan inanmadı:</p>
<p class="calibre3">— Askeriyenin topçu dürbünü, Dumanlı Boğaz değirmeninde n'arasın oğlum Bekir?...</p>
<p class="calibre3">— Hem bu Taşoluklu, nerden bilmekte, askeriyenin topçu dürbününü, askere maskere gitmeyince?...</p>
<p class="calibre3">Bekir Ozan darılmış gibi suratını astı:</p>
<p class="calibre3">— Biz gitmedikse de, ağamız gitti. Bizim Taşoluk'ta asker kaçaklığı yoktur ve de bizim adamımız, askerde tüm topçuya ayrılır. Bu sebepten, biz topçunun dürbünü nedir biliriz, Allahıma şükür...</p>
<p class="calibre3">Esef söze karıştı:</p>
<p class="calibre3">— Sakın bizim Deli Derviş olmasın?...</p>
<p class="calibre3">— Kim?</p>
<p class="calibre3">— Nasıl Deli Derviş?</p>
<p class="calibre3">— Dürbünle ne işi vardır yahu derviş kısmının?..</p>
<p class="calibre3">— Derviş gibi dervişin dürbünle işi olamaz ama, bizim alçak Deli Dervişimiz başka... Bizim Deli Derviş günde iki saat, çevresini dürbünle taramadı mı, uykuyu kaybeder geceleri...</p>
<p class="calibre3">— Aklım şaştı Esef ağa... Neyi tarıyor bu herif?</p>
<p class="calibre3">— Geleni gideni... Olmazsa uçan kuşları... Tavşanı, tilkiyi... Adı üstünde: «Deli Derviş... Kara Derviş» derler, «Mansur Halife» derler. Peki, Bekir Ağa, baktın askeriyenin topçu dürbünü?...</p>
<p class="calibre3">— Evet! Cemal öğretmen yıkığı dolanıp gelince, «Durum vaziyet böyle böyle» dedim. Kendini biraz kuytuya alıp baktı, «Evet, dürbündür bu... Biri bizi merak etmiş... Varsın baksın» dedi. Herif, boğazın derininde, kale gibi değirmene yaslanmış, geleni geçeni dürbünle taramakta... Gel de aldırmayabil bakalım...</p>
<p class="calibre3">— Aman aldırdın mı yoksa, arslan Bekir?</p>
<p class="calibre3">— Hiç aman vermedim.</p>
<p class="calibre3">— Eee?</p>
<p class="calibre3">— E'si arkadaş, sokuldum ağır ağır... «Sokuldum» dedimse, burnumun doğrusuna sokulmakta değilim! Asker zagonuyla çalıdan çalıya sıçramaktayım. Sayki, tazıya şaşırtma veren tavşan...</p>
<p class="calibre3">— Şu benzetmeye getirdiği pisliğe bakın! Allah belânı vere!...</p>
<p class="calibre3">— Oğlum tavşan yemez, tavşan size mundar ama, bize anamızın ak sütü gibi helâl...</p>
<p class="calibre3">— Tüüüh...</p>
<p class="calibre3">— Evet, yanaştım, herifin sağ omuzu gerisinden. Herif, Cemal öğretmenimizin yiğitliğine, yakışıklılığına iyi bakayım, derken, sokuldum.</p>
<p class="calibre3">— Eee?</p>
<p class="calibre3">— E'si Esef Ağa... Sokuldum iyicene...</p>
<p class="calibre3">— «Hoh» diyeydin de yüreğini yaraydın rezilin...</p>
<p class="calibre3">— Olmaaaz... Hiç olmaz. Yaklaştım, kara yılan sürünerekten... Siperlenip baktım. Bakmamla...</p>
<p class="calibre3">— Eee?</p>
<p class="calibre3">— E'si arkadaş, yalan mundar... Bakmamla yüreğim yarılayazdı.</p>
<p class="calibre3">— Sakın Kılıçlı Keşiş mi, aman Bekir? Herif mezarını yırtmış çıkmış da, bize domuzluklar mı düzenlemekte, gündüz ortası, dürbünü gözüne alıp?...</p>
<p class="calibre3">— Değil arkadaş... Kara Derviş...</p>
<p class="calibre3">— Olsun! Yanaş sezdirmeyerekten... Çök üstüne! Temizle pisliği...</p>
<p class="calibre3">— Aklımdan geçmedi mi? Geçti. Ama, yalan mundar, Şevki Ağa, gözüm kesmedi. Çünkü herif essahtan yiğit... Boy, nah, İlgaz'ın minaresi kadar... Kelle kulak dersen, değme pelvan güç yetiremez. Hele kafasına bir kara külah geçirmiş ki, olursa o kadar... Fazladan saç sakal karışmış birbirine. Her bir kılı diken gibi dikilmiş...</p>
<p class="calibre3">— Eee?</p>
<p class="calibre3">— Esi... Herif dürbünü gözüne almış, bizi taramakta ki can almacasına... «Nasıl etsem hey Allah... Neyleyip netsem?» diye kıvranırken akıl arayıp...</p>
<p class="calibre3">— Hoplasana er gibi sefil Bekir, akıl arayacak sıra mıdır?</p>
<p class="calibre3">— Akıl aradığımız iyi olmuş Ali Can, «Ya Allah» diye nara salarak hoplatmadığımız ne kadar iyi olmuş...</p>
<p class="calibre3">— Neden yüreksiz?</p>
<p class="calibre3">— Şundan ki... Tam, tekbir getirerekten atlayacağım sıra... Ne görsem iyi?</p>
<p class="calibre3">— Ne görürsen gör, atlamadıktan sonra, hiç değeri yok... Bırak Çorumlu, yüreksizmişsin ki, karıdan kötüymüşsün...</p>
<p class="calibre3">— Kim demiş? Ya ağaç gövdesine dayalı mavzer tüfeğini n'apalım Ağa, kız gibi Alaman beşli tüfeğini?...</p>
<p class="calibre3">— Attın şimdi... Attın ki, boşa attın...</p>
<p class="calibre3">— Boşa mı? Ne fayda, görmeliydin, dudağın yarılmalıydı ki... O dakka, Ali Çan'ın kamyonda dediği geldi aklıma...</p>
<p class="calibre3">— Ne dediydi kamyonda bu akılsız Alevî?</p>
<p class="calibre3">— «Yatırlar az biraz eşkıya bulaşığı olur» dediydi.</p>
<p class="calibre3">— Anlamadım!</p>
<p class="calibre3">— «Bütün yatırlar az biraz eşkıya bozuntusu olur» ne demektir? Bu herifler yatır olduktan sonramı, eşkıyalığa soyunmaktalar? Hayır, canlıyken ve de elleri ayaklan tutarken... Eşkıyalıkta sıkıştın mı, hoplayıp sıçrayacaksın, sırasında kaçacaksın ki, ardından tazı iti erişemeyecek... Fazladan arkadaş, benim bildiğim, yatırlığın yolu dervişlikten geçer.</p>
<p class="calibre3">— Eee?</p>
<p class="calibre3">—    E'si... Yatırlığın dervişlik mertebesindeyken bulaşırlar bu herifler soygunculuğa...</p>
<p class="calibre3">— Nereye götürmektesin, bu lafı san böylece?</p>
<p class="calibre3">— Şuraya arkadaş... Gördüğüm herif yatırlığın dervişlik mertebesinde soygunculuğa sıvanmış bir herif... Yoksa, amansız bir boğazda, değirmene arka verip ve de askeriyenin topçu dürbününe yapışıp neden gözlesin dört yanı, Mareşal Fevzi Çakmak Paşamız gibi... Ağaca Alamanın beşli mavzerini neden dayasın?</p>
<p class="calibre3">— Essah uşak... Aman ne akıllar?... Yahu bunlar nasıl bir akıllar?</p>
<p class="calibre3">Eee?</p>
<p class="calibre3">— Tam bu sırada n'olsa iyi? Çöllo göründü ilerden... Çalıyı dikeni, taşı tümseği koklayarak, arada bir, ard ayağını kaldırıp siyerekten gelmekte ki, doğrulamış üstüme gelmekte...</p>
<p class="calibre3">— Aman...</p>
<p class="calibre3">— Aman ki, nasıl aman?... Herif de, koca dürbünü çevirip Çöllo namussuzunu izlemeye girişmez mi, güzelcene...</p>
<p class="calibre3">— Tamam... Seni görmeli... Avucuna tükürüp tüfeği kapmalı, gez göz arpacık diyerek kıçına kurşunu yapıştırmalı... Ben seni getirip revir çadırına kan içinde yatırmalıyım...</p>
<p class="calibre3">— Bunun böyle olacağı meydana çıktı ki, hiç şüphesi kalmadı. Ulan alçak Çöllo, sen benim itim misin, Deli Derviş rezilinin iti misin?</p>
<p class="calibre3">— İt ne bilsin yahu? Adı belli: İt...</p>
<p class="calibre3">— it, kimden yana olduğunu hiç bilmez, evet... Çünkü hayvan kısmının aklı vardır da, fikri yoktur. Baktım bizim it, fikirsizliğinden bizi bitirdi bitirecek... Geri attım kendimi, çalıyı dolandım, Kürt çobanın sürüsünden koyun aşırmaya yumulmuş koca kurt gibi, sinerekten savuştum.</p>
<p class="calibre3">— Ulan aferin Bekir... Kendini yedirmemişsin boşu boşuna.. Cemal Öğretmene, tekrardan «durum vaziyet böyle böyle...» demedin mi, tatlı canını kurtarınca...</p>
<p class="calibre3">— Demeye aman bıraktı mı, bu senin imansız Alevî... Çalıyı kızağa dağ gibi yüklemiş... «Nerdesin yahu?» diyerek üstüme hopladı, az kaldı ki, canımı ala... «Dur» demeye komadı, beni kızağa koştu, babasının manda öküzü gibi...</p>
<p class="calibre3">Birden sustu. Hepsi, başlarını kaldırarak, biraz ürkek, iyice şaşkın kulak verdiler.</p>
<p class="calibre3">Çankırı Kastamonu Çorum topraklarının birleştiği yerde, Dumanlı Boğazın Keşiş Düzü'nde, belki dünya kuruldu kurulalı duyulmamış bir garip sesti bu... Dumanlı Boğaz Köy Enstitüsünün kampanası ağır ağır işbaşı vuruyordu.</p>
<p class="calibre3">Çocukların hiç biri, önce bir şey anlamadı.</p>
<p class="calibre3">İnce demir çubuğun direğe asılı ray parçasından çıkardığı ses, Düzde çınlayarak yayılıyor, kıyıdan kurtulunca, susaya yuvarlanır gibi iniyordu. Bekir Ozan'ın, «Kara Derviş'e basıldık, davranın arkadaşlar» demesine kalmadan, Nuri Bey'in sesi duyuldu:</p>
<p class="calibre3">— Hadi çocuklar işbaşı...</p>
<p class="calibre3">önce iki ekipten, hiç kimse kımıldamadı. Sonra, Yusuflu Esef, birden davrandı, ellerine dayanarak, «Yallah bismillah» diye sıçrayıp kalktı.</p>
<p class="calibre3">Müdür Halim Akın'ın hazırladığı programa göre, bütün ikinci küme, başlarında Cemal Avşar olduğu halde toprak işine girecek, birinci kümeden Ali Çan'la Cimşit Tok akşama kadar çalı çırpı çekecekti. Molla Hıdır'la Paso Ayvaz eskisi gibi, sakalıkta kalıyorlardı. Bu kümenin öteki beş arslanına düşen işler o kadar önemli değildi. Ciple kazaya gitmek zorunda kalınırsa, Cemal'in yerine küme başılığı Emine öğretmen yapacaktı.</p>
<p class="calibre3">Müdür Halim Akın kâğıdı katlayıp, «Hadi arkadaşlar! Göreyim sizi» derken hiç kimsenin beklemediği bir iş oldu. Hıdır Molla parmağını kaldırıp canı yanmış gibi bağırdı:</p>
<p class="calibre3">— Aman Müdür Bey... Amanı bilir misin? Müdür kadar, ötekiler de şaşırarak baktılar.</p>
<p class="calibre3">— Ne var, Molla?..</p>
<p class="calibre3">— Beni al suculuktan oh Müdür Bey... Ayaklarını öpeyim al beni... Beni suya salma!.. Müdür, suratını asıp gözlerini kıstı:</p>
<p class="calibre3">— Bir daha istemem, «Ayaklarını öpeyim» lafını... Neden gitmek istemiyorsun suya, onu söyle adam gibi?</p>
<p class="calibre3">— Salma oh Müdür Bey... Kurbanın olayım! Biz... Müdür elini kaldırıp susturdu:</p>
<p class="calibre3">— «Bu kurbanın olayım» da pis laf Molla...Doğru konuş... Erkekçe, yiğitçe... Nedir? Arkadaşınla mı geçinemiyorsun? Bir şey mi yaptı sana?</p>
<p class="calibre3">Herkes, fukara Kekeç Paşo'ya dönmüştü. Paso, hepsinden daha şaşkındı. Bu rezil Mollanın, kendisine kara çalacağı birden aklına gelmiş, ödü kop: muştu. Gözlerini ürkek ürkek kırpıştırıyordu.</p>
<p class="calibre3">— Birşey yapmadı Paso bana... Üstesinden gelemem ben suculuğun... Dedim ilk baştan... Bu Yusuflu Esef kulak asmadı. Huylu hayvan bu Aşkar Doru...</p>
<p class="calibre3">— Kim? Anlayamadım...</p>
<p class="calibre3">— Aşkar Doru... Çenesiyle Paşo'yu gösterdi: Ad koydu, benim katırıma bu... Canı tez Aşkar Doru'nun... Ürkek... Başı sert...</p>
<p class="calibre3">— öteki?.</p>
<p class="calibre3">Molla Hıdır duraladı. Hep havada tuttuğu kolunu yavaş yavaş</p>
<p class="calibre3">indirdi:</p>
<p class="calibre3">— öteki de huylu az biraz... Katır kısmının huylu olmayanı olmaz. Ben üstesinden gelemem. Bebeyken katır tepti beni... O gün bu gün...</p>
<p class="calibre3">Sesi titremeye başlamıştı. Neredeyse ağlayacağını anladılar.</p>
<p class="calibre3">Müdür uzatmadı:</p>
<p class="calibre3">— Peki, çık sen suculuktan... Kim ister bu işi?</p>
<p class="calibre3">Huylu katırla uğraşmak, bir hal olursa ödemek korkusuyle, birçoğu, suculuğu yürekten istediği halde, «Ben» diyemiyordu.</p>
<p class="calibre3">Yusuflu Esef elini kaldırdı:</p>
<p class="calibre3">— Bekir Ozan bir başına üstesinden gelir suculuğun Müdür Bey... Huylu, huysuz hayvanlarımızı çeker çevirir bir başına...</p>
<p class="calibre3">Müdür Halim Akın, Bekir Ozan'ı aradı. Bekir Ozan, Esefin lafına ötekilerden daha çok şaşmıştı ama, korkmamıştı. Katır bakımını hiç bilmiyordu. Yetimdi, Çakır köyünün ortadan aşağı evlerinden birinin çocuğuydu. Katırların ikisini de gebertse hükümat, bir kuruş alamazdı. «Canımızı alacaksa o başka!» Genellikle hayvanları seviyordu. Rezil Molla, Fukara Aşkar Doruya «huylu» diyerek resmen kara bulaştırmaktaydı. Katırların ikisi de huylu değildi. Yemekte Molla, bu huysuzluk lafını açıp sızlanınca yalanlamış, kendisinin iki katırı bir başına çekip çevireceğini ileri sürmüştü. Ayrıca «yayalıktan binicilik iyi» lafının doğruluğuna da inanıyordu.</p>
<p class="calibre3">— Üstesinden gelir misin sakalığın bir başına Bekir?</p>
<p class="calibre3">Bekir «saka» lafını anlayamadığından hemen karşılık vermeyince Esef, kendisinden konuşmuyormuş gibi kestirip attı:</p>
<p class="calibre3">— Gelir ki, Müdürüm, ne güzel gelir!</p>
<p class="calibre3">— Kendisi söylesin!... Dili yok mu?</p>
<p class="calibre3">Bekir Ozan, aklı hep «saka» lafında olduğundan kekeledi:</p>
<p class="calibre3">— Geliriz sayende Müdür Bey...</p>
<p class="calibre3">— «Sayende» lafı da kötü! İstemem bir daha... Peki Bekir, katırlar sana teslim!... Yitirmeden, sakatlamadan götür getir... Güvenle yere bakan Bekir Ozan'ı biraz süzdü. Çelimsiz bulmuştu: On altı tenekeyi, doldurup yükleyeceksin... Gücün yeter mi?</p>
<p class="calibre3">Bu soruya Bekir'le Esef birden karşılık verdiler:</p>
<p class="calibre3">— Vızır vızır...</p>
<p class="calibre3">Müdür gülümsedi. «Hadi» anlamına elini sallayacakken durup sordu:</p>
<p class="calibre3">— Bana bak Molla!... Genç katırın adı, Aşkar</p>
<p class="calibre3">Doru... Bunu anladık. Ya ötekinin?...</p>
<p class="calibre3">Molla başka şeyler düşündüğünden dalgındı. Soruyu gene Esef karşıladı:</p>
<p class="calibre3">— ötekinin adı, Filozoftur Müdürüm...</p>
<p class="calibre3">— Filozof mu? Kim taktı bunu?</p>
<p class="calibre3">— Nuri Bey takmış Müdürüm...</p>
<p class="calibre3">— Neden yakıştırmış?...</p>
<p class="calibre3">— Hep düşünürmüş fukara... Nereye bıraksan dururmuş, bağlamak bile istemezmiş... «İnsan gibi fikri var, benim katırın» diye övdü, bu Paso, demin yemekte... «Laf bile anlamakta» dedi. Yüklerken, «Gel» deyince gelmekteymiş, adam gibi...</p>
<p class="calibre3">Müdür gülümseyerek döndü, çadırına doğru yürüdü.</p>
<p class="calibre3">Bekir Ozan kendisini yeni toplamıştı. Sevindiğini belli etmemek için, kızmış görünerek Esefin önüne dikildi:</p>
<p class="calibre3">— Sen ne yaptın arkadaş?... «Köylümü belâdan kurtarayım» derken, bizi belâya salmak naşı! bir vicdan?</p>
<p class="calibre3">— Höst... Gider Müdür Beye derim haaa... «Üstesinden gelemezmiş, bu zebun Bekir, tenekeleri yükleyemezmiş...» derim...</p>
<p class="calibre3">Bekir Ozan hemen pes etti, gülerek Esefin omuzuna vurdu:</p>
<p class="calibre3">— Şaka be Yusuflu... Sizin orada şaka bilmezler mi?</p>
<p class="calibre3">— Şakaymış... Hele şuna... Esef, Taşoluklu Bekir'i tepeden tırnağa süzdü: Ozan'ın saz çalıp deyiş söyleyeni çok görülmüştür ama, katır çobanlığına girişeni hiç görülmemiştir. Demek bu rezillik de, Taşoluk'tan yayılacak dünyanın yüzüne!</p>
<p class="calibre3">İkinci kümedeki dokuz Çankırılı, yarı bellerine kadar çıplanmış, kazma kürek toprağa girişmişti. Bunlara verilen iş, yüz yıkama yeriyle çadırların çevresinde yağmur sularının akması için arklar açmak, daha ağırı, kızlarla erkeklere ayrı ayrı, oldukça derin birer hela çukuru kazmaktı. İş yorucuydu ama, köylülüğe yabancı değildi, ayrıca koşup seğirtmesi de yoktu. Fazladan Nuri Çevik öğretmen sık sık mola veriyordu.</p>
<p class="calibre3">Bu yüzden, toprak işinin ikinci kümeye düştüğünü duyar duymaz kaytarmaya karar veren Molla Hıdır'ın iki hesabı da yanlış çıktı. Bunların birincisi Molla için en safalısı, birşey uydurup ciple kazaya gitmekti. Yalanı iyi düzenlemişti. Az kalsın yutturacaktı da... ne çare ki, Müdür razı olmuşken, Cemal Öğretmen yetişip işi bozdu. Bozmasıyla de Molla belâsını bulmuş oldu. Çünkü, birinci kümenin «altı arslanına» düşen ödev, görünüşte çok kolay gibiydi, ama, aslında, tüm rezillikti.</p>
<p class="calibre3">Önce, kart kömüş leşi kadar ağır,, üç büyük varili susadan düze çıkardılar. Meyil, hem dik, hem de yamrı yumru olduğundan, ayaklar kaydığından, çıkaranların kimi gülüp kimi ah oh çektiğinden, daha kötüsü, hiç kimse «Ha yısaa... Hadi! Beraber... Hayda Hooop...» bağırtılarına kulak verip beraber almadıklarından, bu üç varil az kaldı ki, Mollayı bitire...</p>
<p class="calibre3">Molla Hıdır: «Aman arkadaş... Bu neyin nesi?» dedikçe, gâvur Esef, karı gibi gülüyor, «Haydaaa Molla Hıdır!... Katırcılığı bırakmalı değil, bu varilin hakkından gelmeli!...» diye keyifle naralanıyordu.</p>
<p class="calibre3">Variller, hayırlısıyla düze çıkınca, altlarını beslemek için, şu kadar uzak yerden yeterince taş çekmek işi başladı, iki hela için, yelken bezleri, yük yük kadran, bunların döşemeleri, damları için yük yük tahta taşındı. Kesilip biçildi, çivilendi. Yelken bezinden, hela duvarlarını yel söküp almasın diye, dört yanlarına kalın payandalar vuruldu.</p>
<p class="calibre3">Yere batası Keşiş'in Düzüne susa boyundan on üç tane direk çıkarıldı ki, Mollanın ölçüsüyle, her biri, ambar mertekleri kadar, hem uzun, hem kalın... Bunlardan onu çadırların, ikisi helaların önlerine dikildi. Ayrıca birine bir kara tahta mıhlandı. Variller delindi, deliklere pürmüzle sarıdan musluklar kaynatıldı.</p>
<p class="calibre3">Molla Hıdır tere batmış, canından bezmişti. «Bitti çok şükür... Analarının şeyi mi kaldı?» diyemeden yeniden yeniye, daha zorlu işler çıkıyordu. Gaz tenekeleriyle sular taşınarak helaların, dağ gibi varilleri dolduruldu. Mollayı asıl dinden imandan çıkartan, kendisi koca tenekeyi, başından yukarı kaldırıp varile boşaltmaya çabalarken, kötü Bekir Ozan'ın, elleri ardında, sırıtarak seyretmesiydi. Yeniyle suratının terini silerken, kendi kendine, «Nah kafa... Kuru kafa... Ulan ben senin, Molla gibi geçmişini...» diye düpedüz sövüyordu. «Şu Müdür Beyin kâğıdındaki yazı hiç mi bitmez, hey Allah?»</p>
<p class="calibre3">On iki dilimli deppoy çadırını kurdurmuş, önüne de koca direklerden birini diktirmişti. Yetişse ya gayri... Hayır, ne mümkün... «Patlayıcı maddeler» taşınacakmış bu deppoy çadırına... Nedir patlayıcı maddeler?... Dinamit lokumları... Kapsüller, barutlu fitil... Ayrıca, Cemal öğretmenin çifte tüfeği fişekleri . Tenekelerle gazyağı, benzin, motor yağı.. «Patlayıcı maddeleri de attık deppoy çadırına... Tamam mı?» Ne tamamı? «Hadi yavrularım göreyim sizi, şu brandayı çekin şu yığının üstüne... Sıkıca bağlayın ki, gece vakti rüzgâr müzgâr aralamasın... Hayır, o iki balya kuru ot, örtülmeyecek... Lâzım onlar... demeleri n'apalım?»</p>
<p class="calibre3">Brandanın sıkıca bağlanması biterken, iki balya otun açılması emri gelmişti. Arkasından, bu otlar, şilte yüzlerine kararınca dolduruldu. Her biri karıların ayağına taşındı. Bunlar, bunların ağızlarını dikerken, bir pamuk balyası çıktı ortaya... Bu da yastıklara depildi.</p>
<p class="calibre3">İş bitmiyor, gün kavuşmayı bilmiyordu. Sanki, Mollaya düşmanlık için Kılıçlı Keşiş tılsım gücüyle, mübarek güneşi tutmuş, bir demir kazığa kömüş zincirleriyle bağlamıştı. Cip de gitti gelmez vesselam... Gelse belki bir şey olur. Ankara'nın bu Emine Öğretmeninde yürek acıması, evet, yok ama, bu kadar mı yok? Ya peki, köylüsü olacak domuz Esefin arada bir, «Uyumayalım Hıdır Molla... Çabalayalım ki, az biraz, işin sonunu alalım sayende» diyerek zevklenmeleri... «Nedir yahu?... Rustan esir mi aldılar bunlar bizi... »</p>
<p class="calibre3">— Aman uyumayalım Molla... Müdür Beyi işit. «Lambalar... » dedi.</p>
<p class="calibre3">Molla Hıdır, Esefe uzun uzun baktı. Güneş devrilmiş, dağdan aşağı serin bir esinti başlamıştı. Teri kurudukça üşüyor, beli kopacak gibi ağrıyordu. «Hiç mi yorulmaz bu namussuz Esef? Ulan, köydeyken bu herif kendi işine bu kadar çabalar mıydı? Hayır... Peki, ya burda? Ne göründü bunun gözüne yahu?»</p>
<p class="calibre3">— Gülersin, Hıdır Molla... İşin bittiğini sezdin... Etli bulgur pilâvının kokusunu aldın, sırıtırsın kendi başına...</p>
<p class="calibre3">Her direk için, birer gemici lambası temizlendi, dolduruldu. Yalnız Müdürün çadırında lüks yanacak...</p>
<p class="calibre3">Kızlar, koca bakır tavada pilâvın soğanını kavuruyorlar. «Akşam havasına yağ kokusu yayılmakta ki, yutkunmaktan adamın boğazında tükürük kalmamakta... »</p>
<p class="calibre3">Molla Hıdır derin derin soludu, birine kötülük edecekmiş gibi Halim Beye ürkek ürkek bakıp dişlerinin arasından hain hain, «Biz bittik ya, senin kâğıtta da yazı kalmadı!» lafını tamamlayamadan Müdür yeniden emretti:</p>
<p class="calibre3">— Şimdi tosunlar... Geldi sıra, Nuri Öğretmenin çatacağı yemek masasıyla oturma sıralarının taşınmasına... Biraz ağırdır ama hep birden omuzlarsanız, kuş gibi uçurursunuz...</p>
<p class="calibre3">Böylece, en azdan üç kağnı yükü, kalas, tahta, kadran da düze çıkarılınca Molla Hıdır, belini tutarak bir zaman kıvranıp büküldü. Artık yalanı, oyunu yok, parmağını kımıldatacak gücü kalmamıştı. Emine öğretmenin hazırlayıp kara tahtaya astığı haftalık yemek listesini, boğazına çok düşkün olduğu halde, merak bile etmedi. Yarınki sabah yemeğinin çay değil, pirinç çorbası olduğunu okuyabildi, o kadar...</p>
<p class="calibre3">Herkes, yemek listesinin yanında asılı nöbet cetvelinde adını arayıp saat kaçta uyandırılacağım öğrenmeye çalışırken, yemeğe olduğu kadar uykuya da düşkün Molla Hıdır hiç umursamadı, o kadar mal canlısıyken, hele bedavaya bayılırken, Halim Beyin dağıttığı, yarımşar kalıp el sabununa, diş fırçasına bile sevinemedi. Etli bulgur pilâvını, toprak çiğner gibi tatsız yedi. Üç maşrapa su içti, ucunda ölüm olsa kalkmamak üzere Esefin gösterdiği ot yatağa soyunmadan uzandı. Uzanır uzanmaz da, kaya gibi uyudu.</p>
<p class="calibre3">Lüks lambası aralıksız çızırdıyor, ak ışığın çevresinde pervaneler aralıksız dönüyordu.</p>
<p class="calibre3">Akşamın serince esintisi kesilmiş, kızgın topraktan tüten sıcaklık arttıkça artmıştı. İnsan, durduğu yerde, hiç kımıldamasa da, aralıksız terliyor, içilen su, sanki mideye inmeden ter olup deriden fışkırıyordu.</p>
<p class="calibre3">Müdür Halim Akın, cıgarasını tazeleyecekken vazgeçti, izmariti tabla olarak kullandığı teneke kutuya bastırdı:</p>
<p class="calibre3">— Arkadaşlar! Dumanlı Boğaz Köy Enstitüsünün çadırlı kampında, öğretmenler kurulunun ilk oturumunu açıyorum... Önündeki kâğıdın üstüne «4/7/1943 Salı» yazdı: Buyurun Emine öğretmen... Dediğim gibi hazırladınız değil mi raporunuzu?... Kısa, mümkün mertebe, kısa...</p>
<p class="calibre3">Emine öğretmen gülümsedi. Bu gülümsemede esnemeye benzer bir şey vardı, önündeki kâğıda bakarak konuştu:</p>
<p class="calibre3">— önce üstlerinden çıkanlar: En önemli şey: Bit...    Kızlarda, oğlanlarda gayet bol... Sonra, erkeklerde: Yedi tane yorgan iğnesi... Her birinde iki sap kadar kalın iplik... Hepsi de bu iğneleri, kasketlerinin siperliği üstünde taşıyorlar... Dört tane ağızlık... Üçü ağaçtan, biri kırmızı plastikten... Altı tane teşbih yalnız biri doksan dokuzluk... (Tosya'nın Yusuflu köyünden Molla Hıdır’ın)... Ötekilerde tane sayısı otuz üçten az... Renklerini kaybetmiş çok eski, çok pis on beş mendil... On yedi cep aynası... Çoğu yuvarlak, kapaklan renkli tenekeden... Sekizinde tarak... Hepsinin dişleri kırık... Yalnız birinde bir tek fotoğraf çıktı. Askerdeki ağabeysininmiş... Beş kitap... Parti tarafından basılıp köy odalarına bedava gönderilen kitaplardan Köycülük... öğretmenin Armağanı... (Yaprakları, kesilmemiş)... Bir pelvan kitabı... Yazarı Sami Karayel... Adı: Kel Aliço... üçüncüsü, çok yıpranmış, yaprakları epeyce eksik, Ferhat'la Şirin... (Köy odasında bunu «Avazla okurlarmış)... Ötekiler Peteğin okul kitapları... Peteğe arkasından gönderilen iki defterden başka hiç birinde defter, kâğıt yok... Dördünde güdük kurşun kalem... Birinde gümüş yüzük... Yalnız birinde (Çakıllı Yıldız Ulak'ta) kol saati... Cemal lafa karıştı:</p>
<p class="calibre3">— Saati olanlar da «kırılır mırılır, çalınır malınır» diye getirmemişler!</p>
<p class="calibre3">Müdür, Cemal'in dediklerini de yazdı.</p>
<p class="calibre3">— Sonra efendim?... Emine öğretmen Müdüre gülümseyerek baktı, notlarını sökmeye çalıştı:</p>
<p class="calibre3">Sonra... Beş çakmak dördü örme fitilli, biri kavli...</p>
<p class="calibre3">Üçünde çok eski, yer yer paslı, tütün tabakası... Birinde, yuvarlak teneke kutuyla el kremi... (Bir yeri kanadı mı sürermiş... Kızlarda dört yuvarlak cep aynası, iki ağızlı kemik taraklar, dört gümüş yüzük... Dördünde yüz otuz kuruş para... Torbayla boyunlarına asılı... Erkeklerin hemen hepsinde, eski örme keseler, meşinden eski cüzdanlar... Esefle beraber, on sekiz kişinin parası 487 kuruş... (Bunun dışında, Molla Hıdır'ın iki gümüş mecidiyesi var. Büyük anası vermiş gelirken... ) En çok para Cengiz Uslu'nun... 215 kuruş... İkincilik Esefte... Cinciden zorla aldığı yüz on iki buçuk kuruşla tutarı: yüz kırk iki buçuk kuruş! (Parayı n'apacaklarmış, gerekirse, yazarlarmış gelirmiş köyden... ) Erkeklerin on birinde ya muska, ya pazıbent, ya da nazarlık katır boncuğu var. Kızlardan birinde muska... Birinin bileğinde pamuk ipliğinden sıtma bağı... Dördünde de içliklerine nazarlık katır boncuğu dikilmiş... Kızlar kendi aralarında konuşkan... Kelimeleri çok iyi değerlendiriyorlar. Kendilerine göre de alaycılar... Erkeklerle olağanüstü ilgili hepsi... Sezdirmek istemediler ama, Hanım Kuzu ile Yıldız Ulak'ın, Petek Elvan'la ökkeş Yiğit'in arasında bir şeyler olacak...</p>
<p class="calibre3">Emine öğretmen soru sormuş gibi baktı. Müdür Halim Akın doğruladı:</p>
<p class="calibre3">— Murat Eğitmen anlattı: Yıldız, geçen yıl, kaçırmak istemiş Hanım'ı zorla... Becerememiş... Petek Elvan, Yıldız'ın akrabası olurmuş ana yönünden... ökkeş'in gözü varmış Petek'te... Yıldız'dan gizli değilmiş bu... Yıldız istiyor ökkeş'in Peteği almasını... Bu sebeple Hanım işinde, ökkeş yardımcılık etmiş Yıldız'a... Hanım, kaçırma olayını söylememiş ağabeysine... Gönlü var demektir. Nazlanıyor biraz... İyi kızmış. Çok direnmiş enstitü işinde... İnat etmiş, razı olmak istemeyen ağabeysini yenmiş... Anasından geliyormuş inatçılığı... Osmanlı kadınmış anası... Babası, tersine yumuşak başlıymış... Yıldız'la ökkeş, biraz da kızların yüzünden gelmişler enstitüye... Bilelim ama bilmezden gelelim! Başka?</p>
<p class="calibre3">— Evet... Yamörenli kızlar, şimdilik daha çekingen... Taşoluklu Murat Eğitmene güvenip gelmişler, öğleden sonra görünmeyince hem şaştılar, hem de ürktüler! Ben de şaştım sakaları suya götürdükten sonra buraya uğramadan köye dönmesine...</p>
<p class="calibre3">Müdür Halim Akın kalemin tepesiyle burnunu kaşıdı:</p>
<p class="calibre3">— Murat'ı çok değişmiş gördüm! Yırtıcıydı, çok rahattı kursta... Eğitmenlik sicili de öyle olmalı ki, burada bize, çevreyi tanımak bakımından yardımcı olacağını düşünmüştü Bakanlık... Kasabada farkettim değişikliği... Çekiniyor bişeyden... Yılmış açıkçası... Oysa, pabuç bırakmaz diye yollamışlar Şirin' e.. Çok zorda olmasa böyle davranmazdı. Anlarız bakalım! Bu kadar mı notlarımız?</p>
<p class="calibre3">— Biraz daha var: Bizim Yusuflu Esef, bugün üç kere iş uydurdu, üçünde de yalnız Elif İnce'ye yaklaştı. Üç kere «Bayan Elif» dedi.</p>
<p class="calibre3">Nuri güvenle başını salladı:</p>
<p class="calibre3">— Sökmez benim gördüğüm Elife! Bir şey çıkmaz... Biraz düşündü: Çavuşun Güllü'den korkarım azıcık da, Eliften hiç korkmam...</p>
<p class="calibre3">— İyi... Emine Öğretmen, kâğıdın yerini değiştirdi:    Gayretli çalıştılar kızların dördü de... Gık demedi hiç biri... Kavrayışları ortanın üstünde... Kendiliklerinden bir şey kalmıyorlar işe ama, bildiklerini, gösterileni duraklamadan yapıyorlar. Sevdim hepsini... Çok sevdim... Biraz sustu, kâğıdına baktı:</p>
<p class="calibre3">Bu kadar, şimdilik... Pardon... Kızları yokladım laf arası... Söz gelimi coğrafyadan, hiç bişey bilmiyor hiçbiri... Amerika, büyük hükümatmış... Nerede? Kim bulmuş? Habersizler...</p>
<p class="calibre3">Halim Akın suçlu suçlu yere baktı:</p>
<p class="calibre3">— Bu böyle! Hepsi sınavda, numarayı haklı alır bunların, sonra bir hafta geçmeden bütün öğrendiklerini unutur. «İlerde bize hiç lâzım olmayacak» diyedir bu... Öğretmenlik edeceklerini kabullensinler, bak unuturlar mı... Kâğıtlardaki notlarına baktı: Yün örmekten başka zenaat bilen çıkmadı. Gerçekten bilmiyorlar mı, yoksa sakladılar mı?</p>
<p class="calibre3">—    Zenaat... Emine Güleç bir an durakladı:    Ökkeş taşçı kalfasıymış</p>
<p class="calibre3">efendim...    Ayrıca kerpiç    döker, iyi duvar örermiş,    «Biraz    da kesertestere</p>
<p class="calibre3">tutar» dedi Hanım! Neden    sakladı anlayamadım!</p>
<p class="calibre3">—    «İşe sürerler    de ezerler... » diye korkmuştur.    Daha doğrusu</p>
<p class="calibre3">köydeki akıldanelerden biri böyle öğütlemiş, «Dünyanın avanağı sen misin?» demiştir.</p>
<p class="calibre3">— Hanım söz aldı benden... Söylemeyeceğim size...</p>
<p class="calibre3">— Söylememiş mi oluyorsun şimdi?</p>
<p class="calibre3">— Evet!...</p>
<p class="calibre3">— Çok sürmez, işler sıkışınca ökkeş'in kendi söyler, duramaz...</p>
<p class="calibre3">— Bilmem!</p>
<p class="calibre3">Müdür Halim, bir şeyler yazıp Cemal Avşar'a baktı:</p>
<p class="calibre3">— Siz?</p>
<p class="calibre3">Cemal Avşar, toparlanmaya çalıştı. Yorgundu. Enstitücülükle hiç ilgilenmiyordu. Buraya eniştesinin zoruyla geçici olarak gelmişti. Gözlerini, gönülsüz kırpıştırdı:</p>
<p class="calibre3">— Saygılı hepsi... Gayretli... «Yorgunluğa kendilerini nerdeyse kaptıracaklar» diyorsunuz, birden silkinip sanki, işe yeni sıvanmışlar gibi taptaze girişiyorlar... «Alışkanlıkları güçlendiriyor» diyebilirim...</p>
<p class="calibre3">Hayır, «kaderci bir katlanışları var çalışmaya» denebilir. Emine Öğretmenin parmak bastığına ben de katılacağım: Şaka etmesini iyi biliyorlar, kendi anlayışlarıyla, kelimeleri şaşılacak kadar iyi değerlendiriyorlar. Bilmem artık, benimle çalı kesmeye gelenlerin bazısı Aleviydiler de ondan mı? Müdüre baktı: Büyük ayrıntı var mıdır, Alevîlerle Sünnîler arasında?...</p>
<p class="calibre3">—    Eh...    Alevîler,    lafta    daha toleranslıdırlar. Yobazlıkları pek yoktur.</p>
<p class="calibre3">Bundan ilerilik anlamı çıkarmak yanlış olur. Şu kadar milyon Alevî, hiç bir zaman, bu memleketin ileri atılımlarını fazla desteklememişlerdir açıkça... Osmanlılık zamanı ağır baskılar altında kaldıklarındandır belki de bu... Sık sık toptan kırımlara uğradıklarındandır. Kelimeleri iyi kullanmalarına gelince... Bu hemen hepsinde görülür ama, biraz dikkat edilirse, çoğu lafların, deyimler, mısralar, atasözleri, kısacası, çok tekrarlanan kalıplar olduğu anlaşılır. Bu da dünya görüşlerinin yüzyıllar boyu, pek az değiştiğini, bir çeşit, gerçekçi gerilik olduğunu ispatlar... Halim Akın kendisini ilgiyle dinleyen Emine öğretmene güldü: Neye karar verdikti, Emine öğretmen?... Hani kısa kesecektik, gevezelik etmeyecektik?...</p>
<p class="calibre3">— Rica ederim... Yararlanmakla,    boşuna zaman kaybetmek arasındaki farkı olsun biliriz.</p>
<p class="calibre3">—Sağol... Evet... Siz Nuri?</p>
<p class="calibre3">— Takımın en köpoğlusu, Çöllo değil, Molla Hıdır... Kaytarıcı... Tembel... Ama, sonuna kadar uğraştı. Kendi kendine etti, nettiyse... Kurnazlığa vurdukça,    iki kat yoruldu,    biri işten, biri kaytarma</p>
<p class="calibre3">çabalamasından... Böylelerini çok gördük değil mi, Halim'cim? Bunlardan aradabir, çok çalışkan adam çıkar. Ne demişler, «iş.adamın mihengi» demişler. Bakarsın, en gayretli görünenler, yılar...</p>
<p class="calibre3">— Bir şey soracağım sana Nuri. Esef için ne düşünüyorsun?</p>
<p class="calibre3">Nuri Çevik her zamanki gibi dalgın görünüyordu ama, gene her zamanki gibi hiç duraklamadan karşılık verdi:</p>
<p class="calibre3">— Esefin durumu başka... Buraya bizimle beraber geldi, ötekilerden önce... Bu yüzden, hem bize sahip çıkıyor, hem de enstitüye... İster istemez daha çok çabalıyor. Rastlantı bu düpedüz... Başka bir şartla geleydi, başlangıçta bir şeye canı sıkı laydı belki Molladan daha çok kaytarmaya kalkışırdı. Hep o eksiği görüyorum, Halim, önüne çok belli, iyice açık seçik, bir amaç almamak... Bu amaca varmak için, yola hırsla çıkmamak... Gösterişe    daha yakın bizim    işlerimiz... Köylümüzde de,</p>
<p class="calibre3">şehirlimizde de... Uzun    mesele, bilirsin, yüz gece konuştuk, daha bin gece</p>
<p class="calibre3">konuşsak bitmez. Toprakta çalışanlar öğleden akşama kadar güneşin altında, evet, gık demediler. Dahası, şakalaştılar da birbirleriyle... Keyifliydiler. Emine çekinerek konuştu:</p>
<p class="calibre3">— Yalnız.. Çok kötü bir küfürü yerli yersiz kullanıyor hepsi.</p>
<p class="calibre3">Nuri güldü:</p>
<p class="calibre3">— Anladım! Çoktan beri üstünde durduğumuz küfür... İlk iki harfini ağızlarının içinde ezerek söylüyorlar değil mi?</p>
<p class="calibre3">Emine gözlerini kaçırarak yarım ağızla doğruladı:</p>
<p class="calibre3">— Evet...</p>
<p class="calibre3">— Dikkat edilirse anlaşılır: Onu pek az kullanırlar küfür olarak... Çoğu zaman «vay canına... öyle mi? İşe bak... Hele hele... Yok canım... Ne güzel... Çok iyi... » anlamlarındadır. Duymazdan geleceksiniz! Sonra sonra... Gönülsüz güldü: Efendi oldukları zaman bırakırlar. Daha doğrusu onu bırakıp bizim gerçekten pis küfürlerimizi alırlar.</p>
<p class="calibre3">Müdür Halim Akın, Cemal'e döndü:</p>
<p class="calibre3">— ilgi çekici özellikler gördünüz mü çalı keserken?</p>
<p class="calibre3">Cemal hatırlamaya çalıştı:</p>
<p class="calibre3">— Çalıları sarmaşıklarla sarmayı akıl ettiler. Yokuş aşağı yuvarlamaları, iş üstünde, yeni buluşlar sayılmaz mı? Dallardan kızak yapmaları?...</p>
<p class="calibre3">— Değil! Köylerde hep yapılır bunlar...</p>
<p class="calibre3">— öyle mi? Sormalıydım! Bir şey daha var! Araçlara karşı umduğumdan daha az kırıp dökücü davrandılar, daha az hoyrat... Ama, büsbütün de titremiyorlar üstlerine... Bir de çok az sürdü yeni giyimlerine karşı ilk anlarda göstermeye çalıştıkları kirletmeme dikkati... Müdürün not almasını bekledi: Az kalsın unutuyordum: Bu akşam Zeynel Ağanın ziyafetindeki Kara Derviş, çalı kestiğimiz sıra bizi gözetlemiş dürbünle... Bekir Ozan sokulmuş, inanmak gerekirse, Derviş'in mavzeri varmış...</p>
<p class="calibre3">Müdür Halim Akın, Nuri Çevik'e, «Ne dersin?» anlamına baktı.</p>
<p class="calibre3">—Hiç tutmadı gözüm bu pis herifi... Madrabaz... Kaltaban... Kurnazın aptalı... Kaçık iyice... Ama Emina'nım, benim gibi düşünmüyor sanırım. Emine Güleç doğruladı:</p>
<p class="calibre3">— Evet, bana başka türlü göründü. Dağ başlarında çileye giren keşişlere benzettim. Böylesine</p>
<p class="calibre3">«Tekin değil» derler.</p>
<p class="calibre3">Cemal Avşar başını salladı:</p>
<p class="calibre3">— Hak veriyorum Emine arkadaşıma... Eskiden beri ürkerim böyle adamlardan... Büyüye, muskaya inanır mıyım, hayır... Ürkerim nedense... Fanatik olurlar, nerde, n’apacakları kestirilmez. Nuri Çevik, suratını astı:</p>
<p class="calibre3">— Tamam!... Heriflerin istediği de buna inandırmak bizi... Yarı yarıya da başardılar, görüyorum. Kara Derviş, alçak Zeynel'in silâhşorluğunu övdü, Zeynel de rezil Derviş'in kerametini... Aba altından sopa gösterip gözümüzü yıldırmaya kalkıştılar.</p>
<p class="calibre3">— Amma yaptınız Nuri Bey... Adam kibarlık etti, yemeğe çağırdı bizi... Koyun kesmiş... Pilâvlar, baklavalar...</p>
<p class="calibre3">— Soylu kişiler gibi mi davrandı Emina'nım? Senyörce... Batının baronları gibi... Köyde otururlar belki de yoksuldurlar ama, bin beş yüz yıllık soyağaçlarıyla kralın öz yeğenleridirler. Kısası: «Bizim Feodalimiz bu Zeynel» mi demek istersiniz?</p>
<p class="calibre3">— Evet, niçin olmasın?</p>
<p class="calibre3">— Şundan ki, bizim arslan feodal, belki de bir ortakçının oğlu candarma onbaşısından, dayak yer eşşek sudan gelene kadar... Ertesi gün, köyde dolaşır sırıtarak, «Şeriatin kestiği parmak acımaz» diye... Yanılalım istemezsek, Emina'nım, girmemeliyiz Batı kalıplarına... Benzetmelerin kolaylığına sapmamalıyız. Ne bu pis herif feodaldir, ne de kara sakallı serseri, Tais'in keşişi...</p>
<p class="calibre3">Nuri bitirince, Halim Akın notlarına bakarak sordu:</p>
<p class="calibre3">— Kaçında bıçak vardı öğrencilerimizin? Emine öğretmen elinde olmayarak telâşlandı:</p>
<p class="calibre3">— Nasıl bıçak?</p>
<p class="calibre3">— Bildiğimiz...</p>
<p class="calibre3">Müdür Halim Akın, Nuri'ye bakarak bekledi.</p>
<p class="calibre3">— Vardı birkaç tane... Biliyorsun, bıçaksız olmaz gibi geliyor bu kopukların bazısına... Beş altı kadar, sanırım! Yıkanmadan önce sakladılar şuraya buraya... Yenilerini giyince aldılar. Ben şimdilik önemli bulmuyorum!</p>
<p class="calibre3">— Evet... İleride, yılgınlık, usanç başlayınca toplarız! Tütün</p>
<p class="calibre3">içenler?</p>
<p class="calibre3">— Epey...</p>
<p class="calibre3">— Bilmezden gelelim şimdilik... Ya esrar?...</p>
<p class="calibre3">Emine elini yanağına götürdü:</p>
<p class="calibre3">— Ne diyorsunuz? Bu yaşta. Köylü çocukları...</p>
<p class="calibre3">— Bulunur buralarda tek tük... Çünkü kendir yapar buranın toprağı... Anlarız var mı, yok mu? Saklayamaz kendisini esrar tutkunu, yakayı hemen ele verir.</p>
<p class="calibre3">Lüks lambası, pompalanmadığı için, gücünü kaybetmiş, yorgun yüzlerdeki çizgiler gölgelenip derinleşmişti.</p>
<p class="calibre3">Cemal bugün öğleden sonra kasabada kovaladığı işleri anlattı: Orman Bölge Amiriyle konuşmuş, yakacak meselesini yoluna koymuş... Yemeğin artık yakında geç kalmayacağını, yarın biraz taze et bulacağını da umuyordu. Kasabadaki fırıncıyı hiç gözü tutmamıştı. Müdür bunu doğruladı:</p>
<p class="calibre3">— Yarın, Şirin'in Zeynel Ağasıyla konuşurken biraz pirinç bulmaya çalış! Süt, yoğurt, yumurta işini de konuş! Notlarına bakarken, Nuri elini kaldırınca yorgun yorgun gülümsedi: Haaa... öyle ya... Muslukların açık bırakılmamasını sık sık tembih edeceğiz çocuklara... Bundan daha önemlisi: Şuraya buraya büyükaptest etmemelerine bakacağız. Eden olursa, üstlerini kapattıracağız kendilerine... Evet, ilk işimiz, çöp çukurları açmak... Dikkat edeceğiz yere sümkürmesinler Sonra da ellerini üstlerine ' silmesinler... Aslında şıklığa meraklıdırlar hemen hepsi... İmrenirler. Saçlarını tararlar sık sık... Bu eğilimlerinden tutup yola getireceğiz. İlk zamanlar, enstitüyü sömürmeye çabalar çoğu... Çarşafları gizlice yırtıp mendil, bohça yapmağa kalkarlar, yastık kılıflarını torba diye kullanırlar. Kırıp dökerler beylik eşyaları... Kuşakbağı için, kordonları, ipleri kayışları keserler. Ufak tefeği cebe atanlar, köye göndermek isteyenler olur. Denetlemenin hafiflediğini sezerlerse, arkadaşlarını kendi yerlerine çalıştırmayı denerler. Bunun için pazı gücü kullanmaya yeltenenler görülür. Değirmende un satmayı, alışverişlerde hesabı şişirmeyi olağan sayanları vardır. Arkadaşlarından aldıkları borçları ödemek istemeyenlere, inkâra sapanlara rastlanır. İşten sonra araçları toplamak zorlarına gider. Bunlar, ilk günlerde umutsuzluk verir insana Daha kötüsü hainlik gibi gelir. Değildir oysa... Okumak için geldikleri yerde ağır işlere sürülmeyi yadırgamalardır. Enstitünün yabancı kalabalığından, telâşlı gürültüsünden ürkmüştür çoğu... Ortak çalışmaya alışık olmadıklarını da hesaba katmak gerek... «Çalışıyoruz ama, kimin için? Her hal, emir verenler için» diye    düşünürler, öyleyse emir verenlerin</p>
<p class="calibre3">önünde çalışırsın, arkalarını döner dönmez kaytarırsın. Bir çeşit kendini boşuna yorulmaktan korumaktır bu... Dinlenme zamanlarını arttırmaktır. Yüz yıllardır süren bu yetersizliğin olağan sonucudur bu... Bir de kurnazlığını, açık gözlülüğünü yeniden denemek zevki... Başka güçsüzlükleri de vardır. Utangaçtırlar. Bu yüzden    bildikleri soruları da, ilk günler</p>
<p class="calibre3">karşılayamaz çoğu... İçlidirler, aşırı şakalara hemen ağlayacak kadar... İşte, yeni arkadaşlarım için, gelişi güzel saydığım bu nedenlerle, öğrencilerimiz ilk günlerde, kalıcı değil, gidicidirler, pişman olmuşlardır. İşe sıkı sarılmazlar. İdare de bunu bildiğinden kuşkuludur. Çünkü enstitücülükte, çocukları tutamayıp kaçırmaktan daha beter maskaralık olmaz. İlk iş, karşılıklı güvensizliğin yenilmesidir. Akranları arasında, genellikle önemli kişi sayılmaya bayılır köylü çocuğu... Bunu hak edip etmediğini pek aramaz. Kişiliğiyle ilgilenilmesini ister. Bunu sağlayabilmek için, çoğu sinirlendirici aşırılıklara başvurur, «öğretmenler kitap okuyanları severler.» Kendisi de okuyacak ama, neylersiniz ki, biraz okuyunca başı ağrıyor. N'apsın peki? Vurur okuyorluğa... Bir kitap alır, yola yakın oturur, biri gelirken açar, geçince kapar. İster ki, öğretmen soru sorsun kendisine... Kestirme yolu? öğretmene sormak... Sıvanır. Gelişi güzel sorar, hiç üstünde düşünmeden... Yeri mi, konuyla ilgili mi, umurunda değildir ama, öğretmenin verdiği karşılık ciddî mi, baştan savma mı bunu hemen sezer. Çok üzülür, ilk zamanlar çok yanlıştır öğrenciye sert davranmak... Hele haksız yere... Direnmezler, susarlar ama, kinlenirler. En tehlikeli yönleri reaksiyon vermemeleridir bence... Çünkü hemen kaçmakla sonuçlanır bu durum... Bu sebeple onurlarına saygı göstereceğiz, davranışlarını anlayışla karşılayacağız, çalışacağız çabuk kızmamaya, sabırlı olmaya... Nuri'ye bakarak gülümsedi: Evet, Nuri'ciğim, öncelikle, günde üçer tane atabirin almalarını sağlayacağız... Var mı başka bir diyeceğin? Var mı? Nedir?</p>
<p class="calibre3">— Hayvanların gübreleri...</p>
<p class="calibre3">— Tamam, belli bir yerde biriktirilecek... Gelelim yarınki işlere... Başta: Susadan Keşiş Düzü'ne kamyon yolu... Odun gelene kadar çalı çekmeyi sürdürmek... Çöp çukuru... Cemal bir aralık Şirin köye inecek... Tamam mı? Biraz bekledi: Oturumu kapatıyorum. Hepinize dinlendirici uykular, umutlu düşleri...</p>
<p class="calibre3">Saat yirmi ikiye geliyordu, öğretmenler nöbetinin ilki Cemal Avşar'ındı. Emine öğretmenle beraber çıktılar, öğrenci nöbeti tutan ökkeş, Emine Öğretmenin düşürdüğü kâğıdı Cemal'den önce alıp verdi, ellerini göbeğine bağladı.</p>
<p class="calibre3">— Sağol! Adın ne senin?</p>
<p class="calibre3">— ökkeş öğretmenim, ökkes Yiğit... Taşoluk' tan!</p>
<p class="calibre3">— Kim depo nöbetçisi?</p>
<p class="calibre3">— Bekir Ozan!</p>
<p class="calibre3">— Kaçta uyandıracaksın senden sonraki nöbetçileri?</p>
<p class="calibre3">— On ikide öğretmenim, hayır öğretmenim, yirmi dörtte...</p>
<p class="calibre3">— Tamam... Sakın unutma beni uyandırmayı... Birkaç adım atıp döndü: Saatin var mı?</p>
<p class="calibre3">— Yok öğretmenim...</p>
<p class="calibre3">— Nasıl bileceksin saatin yirmi dört olduğunu?</p>
<p class="calibre3">— Yıldız Ulak'ın saatine bakacağım öğretmenim.</p>
<p class="calibre3">— Nerde saati Yıldız Ulak'ın?</p>
<p class="calibre3">— Kolunda öğretmenim...</p>
<p class="calibre3">— Anlamadım... Uyandırıp da mı bakacaksınız her iki saatta bir?</p>
<p class="calibre3">— Yok... Kolunu dışarıda bırakacak.</p>
<p class="calibre3">— Uyurken mi?</p>
<p class="calibre3">— Uyurken öğretmenim...</p>
<p class="calibre3">— Assaydı ya bir yere... Akıl edemediniz mi?</p>
<p class="calibre3">— Yusuflu Esef söyledi öğretmenim. «Olmaz» dedi Yıldız Ağa...</p>
<p class="calibre3">— Razı demek uyandırılmaya, saat başı?...</p>
<p class="calibre3">— Yok öğretmenim... Kolunu içeri almazmış... «Ben almam, sen ferah ol» dedi, Esefe...</p>
<p class="calibre3">— Neden asmıyor? Korkuyor mu çaldırmaktan?</p>
<p class="calibre3">— Demedi ama, bana sorarsan korktuğu meydanda...</p>
<p class="calibre3">Emine. Güleç bir insanın kolunu dışarıda bırakmaya karar vererek yattığı zaman nasıl uyuduğunu merak etti. Yıldız'ın çadırını sordu. Kapıdan baktı.</p>
<p class="calibre3">Gemici fenerinin sarı ışığı; çadırın içine üç köşe vuruyor, direğin dibini aydınlatıyordu. Loşluğa gözü alışınca Yıldız'ı gördü, ötekiler gibi o da giyimlerini katlamış, yastığın altına koymuştu. Kolu dışardaydı. Yumruğunu inatla sıkmıştı, ama saat altta kalmıştı. Bakmak için, ya uyandırmak, ya da kolunu tutup biraz kaldırmak gerekecekti. Ayak ucunda yatan Çöllo da çok yorulmuş olmalı ki, yarı uyanıp inilemişti.</p>
<p class="calibre3">Emine gülümseyerek Cemal'e fısıldadı:</p>
<p class="calibre3">— Haklı mı, saatinin çalınmasından korkmakta?</p>
<p class="calibre3">Cemal yıldız alacasında Emine'nin gözlerindeki anlamı seçmeye çalışıyordu:</p>
<p class="calibre3">— Mal canlısı oluyor köylü kısmı... Ayrıca, saat çok değerlidir gözlerinde... Alış fiyatıyla ilgili değil bu değer... Üstlerinde bir fabrika taşıyormuşlar gibi geliyor sanırım!</p>
<p class="calibre3">— Fabrika mı? Çok yaşayın Cemal Bey! Hiç unutmayacağım bu açıklamayı... Hemen yazacağım defterime... Yatacağı çadırın önüne gelince bir an düşündü: İnecek misiniz aşağıya...</p>
<p class="calibre3">— Evet!</p>
<p class="calibre3">— Hiç uykum yok! Ben de geliyorum!</p>
<p class="calibre3">— Ne iyi... Çok sevindim!</p>
<p class="calibre3">Patikadan inerken, Emine iki kere Cemal'in omuzuna tutunmak zorunda kalmış, cimnastikçi erkeğin etindeki tıkızlığı avucunda tutar gibi olarak, hiç hazır olmadığı halde heyecanlanmıştı. «Bu kadar yakışıklı olmasaydı, girerdin çadıra, nöbetçi teftişine çıkmazdın değil mi utanmaz!» diye kendisini azarlarken ayağı kaydı, Cemal güçlü parmaklarıyla kolunu tutup çökmesini kolayca önledi, sonra düze inene kadar da bırakmadı.</p>
<p class="calibre3">— Yük oldum size...</p>
<p class="calibre3">— Rica ederim!... Ne mutlu...</p>
<p class="calibre3">Sesi titriyordu. Emine büyük bir tehlikeden kaçmak istiyor gibi, kolunu kurtararak, depo çadırının önünde yanan ölü ışığa doğru hızlandı:</p>
<p class="calibre3">— Merhaba Bekir Ozan!</p>
<p class="calibre3">— Merhaba öğretmenim! Buyur öğretmenim!</p>
<p class="calibre3">— Uyumadın ya?...</p>
<p class="calibre3">— Uyumadık öğretmenim! Biz uyumayız. Nöbette uyumak olmaz.</p>
<p class="calibre3">— Aferin!... Cıgara da içmiyorsun değil mi? Depoda patlayıcı şeyler var çünkü... Anlattı sana, Nuri Bey! Ne kadar kapalı olsa, tenekeden uçar benzin... Uçan benzine ateş değerse n'olur?</p>
<p class="calibre3">— Parlar harradak öğretmenim!</p>
<p class="calibre3">— Tamam! Canımız sana emanet, unutma!</p>
<p class="calibre3">— Ben tütün içmem öğretmenim. Köydeyken de içmezdim. Ayıptır bizde, yeniyetmelerin tütün içmeleri...</p>
<p class="calibre3">— Aferin! Sormanın doğru olup olmadığını kestirmediğinden, biraz duraladı:    Korkmuyorsun ya?</p>
<p class="calibre3">— Biz mi öğretmenim?... Korkmayız sayende... Korku de neymiş? Köy yerinde, mısır bekleriz, bostan bekleriz. Herk vakti, malları yeşile salarız geceleri... Herk... Bildiğin, tarla sürmek... Yeşil, bildiğin taze ot... Mallar, kışın hep kuru yediğinden, baharda yeşile salacaksın ister istemez... öküzlerin yularını koluna bağlar yatarsın. Islak mıslak yatarsın. Alışıktır köylü kısmı, öğretmenim, gece vakti, kırda yazıda yatmaya... Bizim köyün yiğit karıları bile korkmaz öğretmenim... Körpe kız olursa o başka...</p>
<p class="calibre3">Cemal Avşar, gülerek katırların bağlandığı yere doğru yürüdü.</p>
<p class="calibre3">Bekir Ozan, Emine Öğretmenin bir adım sol gerisinde elleri edeple göbeğine bağlı, geliyordu.</p>
<p class="calibre3">Yaklaşınca, Aşkar Doru, kulaklarını dikti, tedirgin tedirgin soludu burnundan... Filozof, sırtındaki kaim brandanın altında, hiç istifini bozmadan uyukluyordu.</p>
<p class="calibre3">— Yem verildi mi bunlara?</p>
<p class="calibre3">— Verildi öğretmenim... Torbalarını astım boyunlarına, yem kesince aldım. Tımarladık bile az biraz... Adam, kendi malından iyi bakacak, değil mi öğretmenim, esdüdümüzün malına?</p>
<p class="calibre3">Bu soruyu Cemal'in yerine Emine Güleç karşıladı:</p>
<p class="calibre3">— «Kendi malından iyi» ne demek! Asıl kendi malın bunlar... Neden mi? Hükümet malı millet malı demektir de ondan... Millet kim? Sen ben... Demek senin malın...</p>
<p class="calibre3">— Doğrusun ama öğretmenim... Bekir çekinerek konuşuyordu: Her adama göre değil bu laf, er adama göre... Biz akılsız olduğumuzdan hükümatın malına acımayız çokluk... Döker saçarız gâvur malı gibi... Söz gelimi, orman da hükümatın... Ormancılar olmasa, keseriz ki, Allah yarattı, demeyiz. Bir sapan sapı çıkarmak için, dört beş körpe ağacı öldürür bizim köy adamımız... Bizim oralarda «Hükümatın malı deniz, yemeyen domuz» derler. Yanlış öyle ya öğretmenim, domuz «yiyeyim» dese de, hükümatımızın malı, deniz olabilemez?</p>
<p class="calibre3">Bekir Ozan kurnazlık ediyor, boyuna lafı uzatıyordu. Susmaktan usandığı belliydi. Gösteriş için, katırların yere çakılı demir sikkelerini, tutup var gücüyle çekti:</p>
<p class="calibre3">— Zorlu çakılmış sikkeler öğretmenim! Boşanıp savuşamazlar, meraklanma!</p>
<p class="calibre3">Bu sırada, çocuk ağlamasına benzer bir ses duydular. Emine öğretmen enikonu korktu:</p>
<p class="calibre3">— Nedir o?</p>
<p class="calibre3">—    Hangisi    öğretmenim?</p>
<p class="calibre3">— Bu ses?</p>
<p class="calibre3">— Hiç öğretmenim... Çakal...</p>
<p class="calibre3">— Böyle çocuk gibi mi bağırır çakallar?</p>
<p class="calibre3">—    Hüvesi    hüvesine çocuk gibi bağırışır    bu    reziller... Körpe gelin</p>
<p class="calibre3">kısmı    köy    yerinde,    çakal sesi duymasıyla, «Aman    bebe uyandı» diye zıplar</p>
<p class="calibre3">tatlı uykusundan...    Hırsız olur bu çakal milleti gayet...    Hırsızlığı, salt canlıya</p>
<p class="calibre3">değildir. Papuç mapuç, çarık marık, ne bulursa, sırtlar savuşur.</p>
<p class="calibre3">öğretmenler yürüyünce, arkalarından yetişip telâşla sordu:</p>
<p class="calibre3">— Sizin Ankara'da çakal var mı öğretmenim? Emine durdu:</p>
<p class="calibre3">— Bilmem! Ne dersiniz Cemal Bey?</p>
<p class="calibre3">— Bağlarda filan varmış... Ben epey dolaştım ama ne gördüm, ne de sesini duydum.</p>
<p class="calibre3">Bekir Ozan içini çekti:</p>
<p class="calibre3">— Evet, varmıştır ama, kasabaya giremezmiştir, Köy yerinde, gece olmaz mı, itlerin uyuduğunu kollayıp dolanırlar fırıl fırıl... Tavuk pinlerinde şuncacık delik ararlar ki, gireler de, fukaraları boğalar...</p>
<p class="calibre3">—    Tavuğun asıl düşmanı tilki değil mi?</p>
<p class="calibre3">—    Tilki başka öğretmenim! Bizim oralarda    tilkiyi    vurmazlar</p>
<p class="calibre3">avcılar...</p>
<p class="calibre3">— Neden?</p>
<p class="calibre3">— Günah çünkü... Tilki de, evet hırsızdır ama, Uğru Abbas gibi, insaflı hırsızdır. Fazladan, günahı sevabı, değme adamdan iyi, bilir tilki... Görenler var: Ezan okunurken, ön ayaklarını kaldırırmış da dinlermiş güzelce...</p>
<p class="calibre3">— Kim bu Uğru Abbas?</p>
<p class="calibre3">—    Aman, Uğru Abbas'ı hiç mi duymadın    sen    öğretmenim?</p>
<p class="calibre3">Peygamber vaktinin, ermiş evliya hırsızı Uğru Abbas?...</p>
<p class="calibre3">— Hem hırsız, hem ermiş evliya... Nasıl oluyor bu iş Bekir?</p>
<p class="calibre3">— Kitabı var öğretmenim... Bizim köyde geçen ramazan tuttuğumuz hoca okudu, Himmet Ağanın odasında... Peygamber zamanı, bu Uğru Abbas, köylerde yakmadık can bırakmamış... Sonunda ölür Abbas Uğru. Peygamber: «Oh pislik temizlendi, Allahıma şükür» demeye kalmadan bakar ki omuz başında Cebrail melek... Cebrail meleği bildin ya, öğretmenim?... Allanın kur'an tatarı... Allah, peygambere haber yollayacaksa bu Cebrail melekten başkası getirebilemez. Peygamber, «Nedir?» diye sorar. Allah diyesi ki: «Benim, Uğru Abbas adında cennetlik kulum bugün ölüp ve de ölü taşına konup... Namazının kılınması beklenirken, hak peygamberim neden seğirtip yetişmez?» diyesi... Peygamberin ossaat can başına sıçramış öğretmenim, hoplayıp koşmuş ki, ne görsün, ölü taşının çevresinde ayak basacak yer yok...</p>
<p class="calibre3">— Kalabalık mı?</p>
<p class="calibre3">— Kalabalık ama, adam kalabalığı değil, öğretmenim, bildiğin melek melâike kalabalığı... Gökte melek melâike kalmamış, yığılmış Uğru Abbas efendimizin ölüsü başına... Ağlayan hangisi, çekip yakasını yırtan hangisi... «Nedir hey Allah, bunun gizlisi?» diye şaşmış fukara Peygamber... Uzatmayalım, Uğru Abbas'ın ölü namazını, Peygamber, bir ayağı üstünde kılabilmiş. Çünkü ötekini bassa, Allah beterinden esirgesin, meleği melâikeyi ezecek... Sakatlık olacak ki, bombok... Peygamberdir, dönüp evine gelmiş... Fikre dalmış ki, öğretmenim, çok derinlere dalmış... Gözü, sağ omuzu başında... Durdurak, uyku muyku arama... Gözü Cebrail meleğin yolunda çünkü... Aradan geçmiş birkaç gün, Cebrail melek, gelmiş, koynu kucağı Allah haberi dolu... Peygamberin habere mabere bakacak sırası mı?</p>
<p class="calibre3">Toparlamış Cebrail meleğin yakasını, «Nedir bu Uğru Abbas meselesi yahu?» diye başlamış sıkılamağa... Meğerse öğretmenim bu Uğru Abbas hırsızlığa çıkarken dualar edermiş ki, her bir duanın arasına darı tanesi sığmazmış... Ayrıca, kıyasıya yapmazmış uğruluğu Uğru Abbas, kararınca yaparmış... Senin anlayacağın, bakarmış ki, sandıkta, kesede, sözgelimi, yüz kuruş var, ellisini alır, ellisini bırakırmış. Türkçesi yarın geçimine ne kadar gerekse o kadar alırmış... «Nasılsa biz bu yola döküldük. Beşi de bir onu da bir... Günahı değişmedikten sonra... » demezmiş... «Baş kes insafı bırakma, lafı, bu Uğru Abbas'tan kalma» derler bizim gün görmüş yaşlılarımız... Tilkinin piri Uğru Abbas'tır, beyim... O sebepten tilki, çakala hiç benzemez ve tilki öldürmek avcılıkta kanun değildir.</p>
<p class="calibre3">Emine Güleç, ne kadar yorulduğunu, yokuşu çıkarken anlamış, Cemal'in koluna girmesi teklifini kabul etmediğine pişman olmuştu. Bekir Ozan'ın konuşma dilindeki şaşılacak güçten, çok istediği halde, laf açmaya üşendi. Cemal'e iyi geceler dileyip çadıra girdi. Kızlar derin soluklarla uyuyorlardı. Soyunmadan karyolasına uzandı, uzaklaşan ayak seslerini, şaşırtıcı bir ilgiyle dinleyerek daldı.</p>
<p class="calibre3">Emine Güleç «Öğretmenim!» çağırısıyla uyandığı zaman, nerede bulunduğunu bulmaya çalıştı. Kendini toplayınca merakla sordu:</p>
<p class="calibre3">— Saat kaç? Uyanmadım mı hemen?</p>
<p class="calibre3">— Uyandın öğretmenim! Saat yirmi dört...</p>
<p class="calibre3">— Peki... Sağol ökkeş... İyi geceler!</p>
<p class="calibre3">Kalktı. Uyuyan kızları gözden geçirdi. Yüzlerini seçemeyince çadırdan</p>
<p class="calibre3">çıktı.</p>
<p class="calibre3">Müdür Halim Akın'ın lüks lambası yanmıyordu. Düzün kıyısında Depo çadırıyle hayvanlara, nöbet yerine gelirken öteki çadırlara kısaca baktı, öğretmen çadırının önündeki açılır kapanır iskemleye oturdu. Cemal'in kendisini beklemeden yatmasına, «Nöbet değiştirmek yok mu?» bahanesiyle biraz canı sıkılmıştı. Arkasına kulak verdi. Hiç ses duyulmuyordu. «Yatar yatmaz uyudu galiba!» diye somur tarak düşündü.</p>
<p class="calibre3">Gece bol yıldızlıydı. Lâciverde çalıyordu. Keşiş Düzü'nün ötesinde Bozkır, bu lâcivert gecede büsbütün denize benzemişti. «Hiç bir gemi geçmeyen bir deniz... Kaynaya kaynaya ağdalaşmış bir deniz... » Bir filmde gördüğü kum batağını hatırlayarak ürperdi. Ne cesaretle basabiliyorlardı sırtına Bozkırın, üstünde ne cesaretle cip sürüyorlardı? Çürümüş toprak bile değildi bu Bozkır, soğumamış, cıvık lavdı. «Bir de çocuk gibi, denize benzetiyorum» derken denizi özledi apansız... Bu özleyişe, Ankara'dan alışıktı. Boğaz'ın, sert denizini hatırladı, gece serinliğiyle ürperen derisinde... Bu sertlik Marmara'ya göreydi. «Marmara'nın ortalarında bile, suyun yüzü, bir metreye kadar, enikonu ılık olur. Bazı bazı, golfstrim gibi, sıcaklık sarar insanı Marmara'da... » Savaştan beri, deniz özlemini, dünya denizlerindeki öldürüşmeleri aklına getirerek yatıştırır olmuştu.</p>
<p class="calibre3">Önünde, biraz aşağıda, gemici fenerlerinin isli ışığında, pörsük gövdeleriyle sıralanmış çadırlar, savaşa çekiyordu düşüncelerini... Nasıl kıyasıya vuruşuluyordu İkinci Dünya Savaşı'nda?... O kadar kıyasıya ki. artık ne kazanç hesabı kalmıştı, ne yenilgi hesabı... Yalnız döğüşmek için döğüşülüyordu artık ..</p>
<p class="calibre3">Birden, gazetede okuduğu bir olayı hatırladı: Alman Nasyonal Sosyalist işçi Partisi gençlik kolu gönüllüleri, Leningrat savunaklarının üstüne gösteri saldırısı yapmak için yarı bellerine kadar çıplak, silâhsız yürümüşler, parti marşı söyleyerek kendilerini mitralyözlere biçtirmişler.</p>
<p class="calibre3">Emine Güleç, gözlerini yumunca bu körpe Alman çocuklarının yerine bugün buraya paçavralar içinde gelen, bir çeşit üniforma giydirildikten sonra kızgın güneş altında işe sürülerek yarı bellerine kadar soyunmaya zorlanan öğrencileri görür gibi oldu. İki olay arasında, körpe insanı acımadan kullanmak bakımından korkunç benzerliğe dehşetle şaştı.</p>
<p class="calibre3">Parmaklarını, tarak gibi geçirdi saçlarından, canı birden cıgara istedi, tiryaki olmadığı halde... «Paçavralar giyinmiş çocukların karşısına kolonyal şapkamla nasıl    çıkabildim    hiç utanmadan... Ne demişlerdir    bu</p>
<p class="calibre3">maskaralığa?...    Kızdılar    mı? Alay    mı ettiler? Daha beteri, hiç    mi</p>
<p class="calibre3">umursamadılar adamdan saymazcasına... »</p>
<p class="calibre3">— Merhaba arslan nöbetçi! Bozkır cephesinde var mı yeni bir şey?</p>
<p class="calibre3">Emine ürkerek sese döndü. Cemal Avşar sanıp sevinmişti. Nuri Çeviği görünce gülmeye çabaladı:</p>
<p class="calibre3">— Yok    yeni bir    şey, evet...    Uyumadınız mı?</p>
<p class="calibre3">İki saat    önce Bekir Ozan'da    sezdiği konuşmak ihtiyacıyle hemen</p>
<p class="calibre3">ekledi:</p>
<p class="calibre3">— Uykunuz yoksa... Buyurun! Canım cıgara istemişti. Var mı?</p>
<p class="calibre3">— Hay hay.</p>
<p class="calibre3">Nuri bir iskemle alıp geldi. Cıgara verdi.</p>
<p class="calibre3">— Kaçtı uykum! İlk gece yadırgarım yerimi...</p>
<p class="calibre3">Keşiş Düzü'nden ileriye bakarak bir zaman sustular.</p>
<p class="calibre3">— Bakın ne düşünüyordum siz gelmeden önce... Alman çocuklarıyle öğrenciler arasında apansız bulduğu benzerliği anlattı: Yanıldım değil mi? Çocukları ölüme yollamakla yararlı bir işte çalıştırmak arasında hiç bir benzerlik olamaz!</p>
<p class="calibre3">— Vallaha, bu çalıştırma işi benim biraz midemi bulandırmaya başladı. Emin'anım! Çalıştırmak da, her şey gibi sipsivri alınırsa çok su götürür! Bir memlekette herkes belli bir amaca yönelip belli bir tempoyla çalışmaya girmiş değilse, iş bölümünde yalnız bir kolun bedava çalıştırılması nasıl yararlı sayılacak? Hatırladınız mı, Müfettiş Şefik Ertem söylediydi bunu... Düşünüyorum o zamandan beri... Okuyacakları okulları bütün Türkiye'de, bütün öğrenciler kendileri yapmakta iseler, diyeceğim yok!... Hatta, kimi öğrencilere okul yaptırıp bütçeye konulan parayı yapılan okula karşı gene bunlara harcamak, tam doğru değildir ama, gene de bir şeydir?</p>
<p class="calibre3">— Neden tam doğru değil?</p>
<p class="calibre3">— Çünkü öğrenci burada yerli değil, geçici... Bu sebeple bütçede ayrılan para, buraya harcansa bile, arkadan gelip çalışmadan okuyacaklara bakarak hakkı yenilmiş, emeği ödenmemiş olur. Kaldı ki bizde bütçeden vurmak, biricik işadamlığı, hatta biricik vatanseverlik sayıldığına göre, çocukları burada en ağır işlerde çalıştırmak, bunun karşılığı olması gereken parayı madrabazlara çarptırmak; en faydalı, en doğru işde çalıştırmayı bile çok korkunç bir dolandırıcılık haline getirmez mi?</p>
<p class="calibre3">— Doğru. Evet!.....</p>
<p class="calibre3">Boğazın derinlerinde çakallar uluyordu. Bir gecekuşu geçti gemici fenerinin sarı ışığında, bir şey yitirmiş gibi telâşlı, üşümüş gibi ürpere ürpere, kör gibi sarsak...</p>
<p class="calibre3">— Uykum kaçtı bunları ölçüp biçerken... Sonra sizi düşündüm! «Emina'nım» dedim, «çocukları bugün öyle yırtık pırtık kirli paslı görünce... Neler duydu acaba, toplumbilimci olarak?... » Anladınız mı? Ne düşündünüz değil, neler duydunuz?</p>
<p class="calibre3">— Siz gelmeden az önce, ben de onu araştırıyordum! Bir şeyin farkına vardım da utancımdan yerin dibine geçtim!</p>
<p class="calibre3">— Nedir?</p>
<p class="calibre3">— Nasıl çıktım kolonyal şapkamla karşılarına? «Köylü bizim efendimiz» sözü köylünün gerçek durumunu görmezden gelmemize yaramış şimdiye kadar... Nasıl olabilmiş bu... Ne kadar ayıp!</p>
<p class="calibre3">— Evet! Doğuda, söz her zaman aksiyonun yerini tutmuştur. Yazıdan da çok etkilidir.</p>
<p class="calibre3">— Gerçekçi olamadığımızdan mı?</p>
<p class="calibre3">— Batı ölçülerine vurursak evet...</p>
<p class="calibre3">— Bizim ölçülerimizle?...</p>
<p class="calibre3">— Bilmem! Bizim ölçülerimizde, gerçekçi olmamak bile değil... Bambaşka bir şey galiba... Korkarak söylüyorum, bizimkisi bu dünyada olamamak...</p>
<p class="calibre3">— Bu dünyada olamamak. Doğru!... Biraz daldı: Sahi, ne duydum, o paçavralardan meydana gelmiş giyimleri karşısında... Kelimeleri aradığı için duraklaya duraklaya konuşuyor, cıgarasını içtikçe yüzüne vuran kızıl ışık sesindeki dram duygusunu arttırıyordu: Yadırgamadım, inanır mısınız! Kendimi onların yerine koymayı akıl etmediğimden olmalı. .</p>
<p class="calibre3">— Onlar paçavralarıyla kendi unsurları içindeymiş gibi geldi değil mi? Ayının postunu, kuşun tüylerini, yılanın derisini taşıdığı olağanlıkta...</p>
<p class="calibre3">— Evet, öyle bir şey... Buna yakın...</p>
<p class="calibre3">Emine Güleç iri gözlerini kısıp alt dudağını dişleyerek neler duyduğunu değil, bu uyarmadan sonra olsaydı, neler duyabileceğini gerçek bir merakla aramaya başlamış, bu bırakışla, birden anlatılamayacak kadar güzelleşmişti. Hep öyle, kendisini içinden doğana bırakmış gibi duraklayarak konuştu:</p>
<p class="calibre3">— Bakıyoruz da görmüyor muyuz? Görüyoruzda duymuyor muyuz? Bu ne müthiş yabancılaşmadır! Paçavralar bağlanmış Yatır parmaklıkları gibiydiler! Onların altında bile demir, odun gibi tanıdık şeyler vardır. Bu paçavraların içinde... Şimdi daha iyi anlıyorum, tanıdık hiç bir şey yoktu sanki... Ne deri, ne et, ne kemik... Nasıl anlaşabileceğiz peki?</p>
<p class="calibre3">Hep mi sürecek bu koparılmışlık... Nereden aklıma geldi kolonyal şapka?... Alçaklık bu, utanmazlık düpedüz...</p>
<p class="calibre3">Nuri acır gibi kısa kısa güldü:</p>
<p class="calibre3">— Aldırmayın! Bereket sizin gibi, daha doğrusu, bizim gibi, düşünmezler! Sömürgeden, sömürgeciden haberleri yoktur çünkü... imrenmişlerdir şapkanıza! Yalnız güneş için yapıldığını bilmediklerinden, bir de ağırmış gibi göründüğünden kış için özlemişlerdir. Paçavralarla giyinmek de, bereket bizim anladığımız açıdan onursuzluk vermez onlara...</p>
<p class="calibre3">— Vermez mi? Vermemesi imkânsız... istemezler mi yeni giymeyi? Yırtığı olmasın?</p>
<p class="calibre3">— İsterler ama, her günkü kılıkları da en önemli savunma araçlarıdır. Yüz yıllarca, çapulun biricik hükümet etmek sistemi sayıldığı bir memlekette imanla parayı, saklamaya alışmışlardır. Bu sebepten köyde ağaların kılığı bile hizmetkârların giyiminden pek de başka türlü olmaz.</p>
<p class="calibre3">Meydan nöbetçisi Paso Ayvaz kalkmış, dolaşmaya başlamıştı.</p>
<p class="calibre3">Emine saatine baktı: Bire on var... Taşoluklu Yıldız Ulak'ın uyurken bile dışarda tuttuğu saatli kolunu hatırladı. Kendisi neden vermemişti, saatini nöbetçiye? «Kurcalar... Bozar. Altın benim saatim! Babamın armağanı... » Düşündüklerinden kurtulmak istiyor gibi başını salladı.</p>
<p class="calibre3">Paso Ayvaz, fener ışıklarına girdikçe görünüyor, bunlardan çıktıkça kayboluyordu. Ayak sesi duyulmadığına göre postallarını çıkarmış olmalıydı.</p>
<p class="calibre3">Emine'nin bundan şüphesi kalmayınca, «kızların çadırını mı gözetliyor, acaba?» diye geçti aklından... Hayır... Kızların çadırına Varmadan dönmüştü Paso Ayvaz...</p>
<p class="calibre3">Emine Güleç bu gece bir kez daha utandı;</p>
<p class="calibre3">— Ne düşünür acaba, Paso Ayvaz şimdi?</p>
<p class="calibre3">Nuri Çevik'in karşılık vermesine meydan    kalmadan    lâcivert</p>
<p class="calibre3">gökyüzünde bir yıldız kaydı.</p>
<p class="calibre3">— Yıldızın aktığını gördüyse... «Biri öldü» diye düşünür. Ürker biraz, «ölüm Allahın emri!» diye içini çeker, «ölen herifse avradı ellere kaldı, fukaranın» diye güler, eminim!</p>
<p class="calibre3">Emine son sözdeki kıyıcılıktan ürperdi. Birisine duyurmamak istiyormuş gibi çekinerek sordu:</p>
<p class="calibre3">— Ne düşünerek geldiler buraya bu çocuklar? Ne umarak?</p>
<p class="calibre3">— Köy öğretmeni olacaklar ya...</p>
<p class="calibre3">— Ne demek köy öğretmeni?... Enstitülerin kuruluş amacına göre, bir yandan çiftçilik edecek, kaba zanaatlardan    birkaçını    yapmağa</p>
<p class="calibre3">çabalayacak... Çocukları okutacak... Zeynel Ağalarla boğuşacak... Nasıl taşınır bu kadar ağır yaşama yükü, ölene kadar? Ayda yirmi lira aylıkla... Daha doğrusu nasıl teklif edilir?</p>
<p class="calibre3">— Edilir! Çünkü, buna karşı, sürüden alıp koyunken kurt yapıyorsun.</p>
<p class="calibre3">— Anlamadım!...</p>
<p class="calibre3">— Hiç unutmam! Enstitüye öğrenci arıyorduk Maraş dolaylarında... Kimse çocuğunu vermek istemiyordu. Çok çocuklu babalardan birini sıkıştırdık, daha fazla direnemeyeceğini anlayınca, ne dese beğenirsiniz? «Hadi bakalım! Bizden de iki kurt karışsın Osmanlıya!» dedi.</p>
<p class="calibre3">— Nereden çıkıyor bu kadar korkunç benzetme?</p>
<p class="calibre3">— Çocuklarının bir daha dönmemek üzere sürüden ayrılacağını çok iyi biliyor. Merak edip baktınız mı sözlüğe... Nedir REAYA'nın karşılığı?</p>
<p class="calibre3">— Hayır!</p>
<p class="calibre3">—    «Sürü...», «Otlatılan hayvan sürüsü”, «Bir çobanın güttüğü hayvanat... » Son Osmanlı Padişahı Vahdettin'in «Millet sürüdür, ben onun çobanıyım» dediğini okuduğum zaman, dehşete düşmüştüm. Oysa ne kadar uygundur Osmanlının millet anlayışına bu söz... Osmanlının millet anlayışı budur, .vatan anlayışı da MÜLK... En büyük gücü, Anadolu köylüsünden aldığını şıp diye kul yapabilmesidir. Evet, Müfettiş Şefik Ertem haklı, kendimize benzettiklerimiz barınamaz köyde... Köyü biz olduğu gibi bıraktıkça barınması da alıklık olur!</p>
<p class="calibre3">— Hâlâ Osmanlı mı sayıyorlar bizi? Ne müthiş bu!</p>
<p class="calibre3">— Hiç şüpheniz olmasın! Köy için bir kere, hepimiz yabancı konuklarız! Bir çıkar umarak geliriz, sırtlarını sıvazlar, yüzlerine güleriz, sonra fertiği çekeriz! Bilirler bunu... «Leylek senin ne kuşun Gelir yazın, gider kışın» diye de anlatırlar! Hiç bir şeyi bilmeseler, bugünkü haliyle köyün ne demek olduğunu bilmezler mi? Köy temelinden değişmedikçe, orada zor emriyle alıkonmayan şehirlilerin bir dakika duramayacağını neden bilemeyeceklermiş?... Faydasız mı büsbütün enstitüler? Faydalı ama köye değil, biz hayalci ülkücülerin fantezilerimizi doyurmaya...</p>
<p class="calibre3">— Çıkar yolu nedir bunun?</p>
<p class="calibre3">— Bence köyün insan gerçeğini öğrenmeye çalışmak... Bunun ilk adımı da kendimizi onlardan saymak ama lafla değil şuuraltıyla...</p>
<p class="calibre3">— Şimdi saymıyor muyuz?</p>
<p class="calibre3">— Sanmam! Düşündüm, haklı Şefik Ertem! Çok pohpohluyoruz. Duvar örüyor, keser tutmayı hemen öğreniyor diye pohpohluyoruz. Oysa, evveleski biz olmadan da yapar bunları köylüler... Yalnız bunları mı? İşlerine yarayan her şeyi bilirler. Biz de onların bildiklerinin kara cahili değil miyiz? öyleyken niçin tepeden bakarız köylülere?... Böyle tepeden bakmakla bile ihya ettiğimizi sanırız, niçin? Gerçekçi olamadığımızdandır bu...1 Bence ilk kurtuluş adımı gerçekçilik... Elini kaldırıp Emine'yi susturdu: Anadolu'yu kurtarmak istiyorsak onun eskiyeni gerçeğini, iyice bilmek zorundayız. Kendimizi aldatmadan... Erkekçe... Kaytarmacılık etmeden... Bize inanarak açılmalarını zorlaştıracak bütün maskaralıklarımızdan, alışkanlıklarımızdan, palavralarımızdan vazgeçerek... Tezinizde biraz düşündüm, siz gelmeden önce... ilk günden iyi bakın, iyi görün! Yani doğru... Gördüklerinizi de olduğu gibi yazın, Allah aşkına! Başlamak için gerçekleri oldukları gibi almak zorundayız. Başka memleketleri bilmem, bizim memleketimizde gerçekçi olmadan namuslu olmak imkânsız! Ve de hangi büyük fayda için olursa olsun, gerçeği görmezden gelmek, hele değiştirmeye yeltenmek en büyük namussuzluk! Haklı mıyım? Karşılık beklemeden kalktı: Siz bekleyin nöbetinizi... Ben yatacağım!</p>
<p class="calibre3">Biraz önce Dumanlı Boğazın derinliklerinde uluyan çakallar kampa yaklaşmışlardı.</p>
<p class="calibre3">Nuri Çevik çadırın kapısında durup döndü:</p>
<p class="calibre3">— Sakın burnunuzu çakallara yedirmeyin Emina'nım, sakın da çakallardan korkmayın!</p>
<p class="calibre3">Emine yalnız kalınca, Nuri'nin tezi üstüne dediklerini unutmamak için tekrarlarken minnetle gülümsedi. Bunları Nuri'nin yerine Cemal Avşar</p>
<p class="calibre3">söylemiş olsaydı, minnet yerine sevinç duyacağını anlayarak, birinden bir şey saklıyormuş gibi elleriyle ağzını kapattı.</p>
<p class="calibre3">ÜÇÜNCÜ BÖLÜM</p>
<p class="calibre3">BOZKIRDAKİ ÇEKİRDEK</p>
<p class="calibre3">I</p>
<p class="calibre3">Kara Değirmen</p>
<p class="calibre3">Deli Derviş, «Yukarda Kara Meşenin dibi eser» dediği halde, yaprak kımıldamıyordu.</p>
<p class="calibre3">Kızgın güneşin altında hava gittikçe puslanmış, Dumanlı Boğazın karşı yamaçlarına sanki kül renkli bir tül perde çekilmişti. Boğazın derininde kendini kara kayalara çarparak akan Erkek suyun savrulan köpükleri bile kül rengiydi. Bodur çamların, sert meşe fidanlarının, fundaların da yeşili uçmuş, yapraklarını sanki ince bir kül örtmüştü.</p>
<p class="calibre3">Değirmen, yüzyıllık kara meşenin otuz metre kadar aşağısındaydı. Kalın taş duvarları, toprak damıyla basık bir kazamata benziyor, Nuri Çevik'in kapısı önünde bıraktığı cip bu benzerliği birkaç kat arttırıyordu.</p>
<p class="calibre3">Arkın suyu akmıyor sanılacak kadar durgundu. Bu durgunluk, tahta olukta kızgın bir çağıltı haline geliyor, kalın duvarların yardımıyla değirmen taşlarının hırıltısını bastırıyordu.</p>
<p class="calibre3">Emine öğretmen bluzunun ilk düğmesini açtı:</p>
<p class="calibre3">— Ne sıkıntılı hava... Yağmur öncesi mi dersiniz Nuri?</p>
<p class="calibre3">Nuri Çevik terini kuruluyordu. Doruğa baktı:</p>
<p class="calibre3">— Sanmam... Hiç bulut yok... Ne dersin Esef?</p>
<p class="calibre3">— Belli olmaz öğretmenim... Bunca yıldır gelir gideriz, bu kara meşenin dibi eserdi hep... Neyin nesi, bugün...</p>
<p class="calibre3">Yıldız Ulak değirmene kulak verdi:</p>
<p class="calibre3">— Taşları dönüyor ya, biz ona bakalım!</p>
<p class="calibre3">Emine öğretmen cıgara yakarken sordu:</p>
<p class="calibre3">— Yağmur yağsa, bozar mı senin fırını Ökkeş?</p>
<p class="calibre3">ökkeş, Emine öğretmenle rahat konuşmaya daha alışmamıştı. Ne zaman bir şey söylemek zorunda kalsa, gözlerini kaçırıyor, böyle kızarıyordu:</p>
<p class="calibre3">— Yağmuru bilir öğretmenim... Serpeler geçerse bir şey olmaz. İyice bindirirse kurumadığından, dağıtır, hiç bakmaz!</p>
<p class="calibre3">— N'aparız ekmek işini o zaman?</p>
<p class="calibre3">Bu soruyu Esef karşıladı rahatça:</p>
<p class="calibre3">— Saç ekmeği yeriz öğretmenim... Yedin mi sen saç ekmeği hiç?</p>
<p class="calibre3">— Yedim... Çok da sevdim. Ne kadar zamanda övütür bu değirmen bizim dört çuval ekini?</p>
<p class="calibre3">— İki üç saate bırakmaz... Susup dinledi: övütür evet!</p>
<p class="calibre3">Emine öğretmen de kulak verdi:</p>
<p class="calibre3">— Su sesinden başka bir şey duymuyorum! Dönmüyor mu taşlar?</p>
<p class="calibre3">— Dönüyor öğretmenim. Şarıltının gerisinden şakşağın sesi var.</p>
<p class="calibre3">— «Yumurta kırayım» diye çok üsteledi Derviş efendi, pişirmeye kalkmasın Nuri Bey! Sultan telâşı geldi, girdi, bir daha da çıkmadı. Sultan'a pişirtme sin!</p>
<p class="calibre3">Nuri Çevik, Esefe işaret etti:</p>
<p class="calibre3">— Atla Esef... Gürültü etmeden bak!... Bir şey pişirmeye hazırlanmıyorlarsa, yemek lafı etme, sakın... «İstemem, yan cebime koy» anlamına gelir.</p>
<p class="calibre3">— Tamam öğretmenim...</p>
<p class="calibre3">Esef fırladı. Nuri ardından seslendi:</p>
<p class="calibre3">— Gözetlediğini fark ederlerse, «Su istediler» dersin. Gerçekten de istiyoruz. Soğuk olursa, kızıp küsmeyiz...</p>
<p class="calibre3">Esef, değirmenin açık kapısında siperlenerek baktı, içerisi iyice loştu. Kızışmış buğday, taze un kokuyordu. Girdi. Deli Dervişle Sultan'ı göremedi. Taşlar hızla dönüyor, şakşak değneği, şakır şakır ötüyordu. Havayı un zerreleri doldurmuş, duvarları, direkleri, odundan yapılmış kaba saba dişlileri, ince kar gibi kaplamıştı. «Sultan karı ekin getirmedi. Demek ulak geldi Zeynel Ağadan... Evet, bunların yaza çıkmaz işleri çoktur!... »</p>
<p class="calibre3">Esef, «nimeti çiğnemenin ürküntüsüyle» merdiveni ayaklarının ucuna basarak çıktı, «İster misin, Kara Derviş, «Elçiye değilmez» lafını şuraya bıraksın da Sultan karının, çöksün üstüne, gündüz gözü?» Odanın karanlık kapısından baktı. Sultan görünmüyor, Deli Derviş, it oturumunda, hırıl hırıl soluyarak cıgara sarıyordu.</p>
<p class="calibre3">Ağzı yarı açıktı. Biraz da çarpılmıştı. Kalın dudakları kan yemiş gibi kırmızı... Çıkasıca gözleri parıldamakta ki, karanlıkta ışılayan canavar gözü kaç para... Saçlar yürümüş omzuna inmiş... Sakal göbeğe dayanmış... Gövdesi kara meşenin gövdesinden farksız. Yayla havasında, bunca yıldır sırtüstü yattığından, kendini işe ezdirmediğinden ve de kömüş mandası gibi boğazlı olduğundan, farımadı bu namussuz... Ayrıca, yedi köyün oynak karısı, kısır kahpesi, kocalarından, ağalarından gizli, yağı balı bu Deli pezevenge taşımakta oldum olası... Avanak kanlar mı salt? Hayır, herifler taşımamakta mı? "Yılanlı Şeyhin baş halifesi” diyerek, nice akılsız bunu beslemekte, çoluğunu çocuğunu aç yatırıp... »</p>
<p class="calibre3">Esef suratını buruşturdu. «Adama yumurta mı kırar bu rezil?... "Hep bana" değil mi, derviş kısmının zagonu?» Tam içeri girecekti ki, herifin ne cıgarası sardığını anlayıp vazgeçti.</p>
<p class="calibre3">Deli Derviş, it oturumunda hırıldayarak çifte kâğıtlı esrar cıgarası sarıyordu. «Demek dişlediği esrarmış alçağın?... Tüh yüzüne, bok içesice dümbük...» Bardak, çanak gürültüsüyle Esef gibi, Deli Derviş de ürküp sıçramıştı. Homurdandı:</p>
<p class="calibre3">— Höst! Höst dedim, kahpe Sultan! Sultan'ın nazlı sesi duyuldu:</p>
<p class="calibre3">— Ödüm yarılayazdı kara domuz! Kömüş boğası gibi böğürme neyin nesi?</p>
<p class="calibre3">— Höst! Cilvene sövdürme Yanığın Sultan... Kız o nasıl bakmalar... Can alıcı bakmalar...</p>
<p class="calibre3">— Bizde senin canını alacak bakış narasın yalancı köpek, senin işin körpe kahpelerle değil mi?</p>
<p class="calibre3">— Körpe kaç para... Körpeler saçının kılına mı yetişebilir senin Sultan hanım!</p>
<p class="calibre3">— Höst! Çarparım kafana çay bardağını...</p>
<p class="calibre3">Deli Derviş, cıgarayı doladı, gözlerini süzerek yapıştırdı. Kalınca bir kâğıtla ucuna, zıvana soktu. Kibriti çıkarırken elleri titriyordu. «Kaç zamanın harmanıymış bu böylece... Tam harmanlığının üstüne gelmişiz.» Çevrede kopukların hemen hepsi esrar içtiğinden Esef bu işin girdisini çıktısını biliyordu, «Bizim kötü Molla Hıdır da içmekteydi bu zıkkımı, bereket Emmisi Rufat çavuş tuttu sopaladı da vazgeçirdi, kitaba el bastırıp...»</p>
<p class="calibre3">Deli Derviş başı kalın ucu ince, çifte kâğıtlıdan üst üste dört nefes çekti. Kaşarlanmış esrar tutkunlarının yaptığı gibi, her nefesin dumanını dışarı bırakmadan ardı ardına içiyordu, sanki böyle yapan kendisiymiş gibi Esefin soluklan kesilmişti ki, Deli Derviş hem ağzından, hem burun deliklerinden, esrarın koyu dumanını baca gibi bıraktı. Bir yandan da, «Oh öldüm... Ohh öldüm!» diye söyleniyordu. Bir zaman gözlerini kısarak Sultan'a baktı. Kibrit kutusunu yere koyup cıgarayı buna dayadı, hazine saklıyormuş gibi, örm9 külahını üstüne kapatıverdi. Birden rahatlamış, suratındaki donukluğun yerini hain bir sırıtma almıştı. Esef, «Demlendirmekte zıkkımı gördün mü?» diye geçirdi aklından...</p>
<p class="calibre3">Deli Derviş, unuttuğu bir şeyi hatırlamaya çalışıyor gibi dalgın dalgın</p>
<p class="calibre3">sordu:</p>
<p class="calibre3">— Yandı mı iyice semaverimiz Sultan Hanım?</p>
<p class="calibre3">— Yandı.</p>
<p class="calibre3">— Yandı demek... İyi... Biraz düşündü: Ne dedi Zeynel, şimdi anlat ki aklıma girsin!</p>
<p class="calibre3">— Zeynel Ağam dedi ki... «Aman geç kalmasın» dedi, «Kürt sürekçiler beklemez haaa!» dedi, «yatsıdan bir saat sonra yukarı harmanlara getirsin hayvanları» dedi.</p>
<p class="calibre3">— Hayvanları!... Hayvanları getirmek kolay... Parası peşin miymiş,</p>
<p class="calibre3">parası?</p>
<p class="calibre3">— Parasını demedi!</p>
<p class="calibre3">— Demez alçak! Hey ulan Sümüklünün Zeynel!</p>
<p class="calibre3">— Çokça mı bu kez hayvanlar?...</p>
<p class="calibre3">— Höst! Adamın sağlamı, üstüne vazife olmayanı sormayacak... Höst dedim! Biz çabalayalım, parayı Zeynel atsın keseye... Yağma mı? Biraz sustu:«Yağma mı dedim?»</p>
<p class="calibre3">— Yağma elbet... Tohumuna para mı verdiniz? Canı yanan düşünsün!...</p>
<p class="calibre3">Deli Derviş kaba kaba güldü.</p>
<p class="calibre3">Esef, Zeynel Ağanın hayvan hırsızlarından yok pahasına aldıklarını kurt sürekçilere sattığını biliyordu ama, bu işe Deli Derviş'in karıştığını hiç duymamıştı. «Vay namussuz! Ulan dervişlikte hırsız yataklığı var mı?» diye başını salladı.</p>
<p class="calibre3">— Canı yanan kim Sultan Hanım? Canı yanan ben... Aslında can yanmasının hiç değeri yok! Bizim yüreğimiz yanmakta!... Yemin mi içtin, ulan sen bizi öldürmeye? Herkese var da bize geldi mi?</p>
<p class="calibre3">— Kafanı yararım... Herkeseymiş... Bizi kimle futtun ki elinle?</p>
<p class="calibre3">— Tutarım. Tutarım ki canavar gibi... Bunca muskayı Allah yoluna mı istemektesin rezil? Bunca sıcaklık muskasını...</p>
<p class="calibre3">— Muskaymış! Hani nerede senin muskaların yanıklık gücü?...</p>
<p class="calibre3">—    Kız, beri bak! Sorduğuma karşılık    gelsin!    Açlığını</p>
<p class="calibre3">bastıramamakta mı yabanın marazlı eğitmeni?...</p>
<p class="calibre3">Esef «Eğitmen» sözüyle gözlerini kırpıştırdı, «Vay vay! Murat ağamı göze mi kestirdi bu kahpe Sultan? Heyvah, baştan çıkarır öyleyse!..»</p>
<p class="calibre3">—    Hele domuz! Hiç utanması var mı şunun?...</p>
<p class="calibre3">—    İslâm dini açık... Derviş'ten saklı gizli olmaz!...</p>
<p class="calibre3">—    Bak giderim haaa... Kes dedim!</p>
<p class="calibre3">—    Höst! Konukların çayı verilmeden nereye gitmektesin!    Emine</p>
<p class="calibre3">Hanıma çay verilmeyince... Ankara'nın öğretmeni yaman... Balşeker! Tadımı bin altın! «Bin altın ne demek deli kodoş» desene; «paha yetmez!» desene...</p>
<p class="calibre3">— Bunca köyün körpe kahpeleri yetmedi de bu kez Ankara'nın avradına mı yöneldin? Beni işit, kötü Mansur! Boşuna yalanmaktasın. Yel kayadan kıymık koparamaz! Benim gördüğüm Emine Hanım, Osmanlı karı...</p>
<p class="calibre3">— Biz Osmanlı değil mi dedik? «Nasıl Osmanlı? deneyelim» dedik bir... Bakalım tadı nasıl?</p>
<p class="calibre3">— Ne desen boş ağa! Sevdalı karı, Yusuf Peygamber gelse aldanmaz! Benim gördüğüm Emine Hanım yakışıklı Cemal öğretmene sevdalı...</p>
<p class="calibre3">— Deme! Yakışıklı öğretmense, yanı sıra getirdiği zebun kara oğlan neci! Nuri Bey dedikleri?</p>
<p class="calibre3">— Hiç. Nuri Beyle işi yok!</p>
<p class="calibre3">— Kendi mi dedi?...</p>
<p class="calibre3">— Der mi hiç Ankara'nın okumuş karısı? Ben sezdim!...</p>
<p class="calibre3">— Nasıl sezdin, Yanığın Sultan? Amanı bilir misin?...</p>
<p class="calibre3">— Sezdim ne güzel. Karı karının şeytanı... Geçende süt götürdüm. Emine Hanım köy işlerini sormaya durdu. Konuşurken bir de baktım, suratı al atlas kesildi durduğu yerde... Solukları ağzına sığmaz oldu. Gözleri ışıldadı ki kasaba yerin elektrik lambası kaç para... Baktım, ilerden Keleş Cemal öğretmen gelmekte... Sezdim ossaât! Sen boşuna gevişlemektesin, boşuna ki ne kadar...</p>
<p class="calibre3">— Ne demek kız? Karının sevda bilmeyeni çetin... Bir zaman yere bakarak daldı, gözleri küçülüp büyüyor, çenesi takır takır ses veriyordu: İyi</p>
<p class="calibre3">Sevdalıysa ne iyi! Tamam... Ben karının hamından korkarım Sultan Hanım... Sevdalı ne demek! Böyle karı, erkeği gördü mü yüreği yapraklanır ki, elini tutsan hiç direnmez! Gülersin kahpe!..</p>
<p class="calibre3">Esef ellerini pantolonuna sürerek bir an, atılacak gibi yaylandı. Bebekliğinden buyana bu kara domuz, yüreğine ürküntü veriyordu. Dağ gibi kesimini gene gözüne kestiremedi. «Çifteyi domuz kurşunuyla sıkılasam... Şunun sırtına, ikisini de çaksam!.. Bunu geberten boyunca sevaba girer ki... » Birkaç adım geri çekilip var gücüyle bağırdı:</p>
<p class="calibre3">— Heyy... Derviş ağaaa!..</p>
<p class="calibre3">— Uyy! Anam!..</p>
<p class="calibre3">— Kimsin?...</p>
<p class="calibre3">Bütün esrar içenler gibi, Kara Derviş de, beklemediği gürültüler karşısında çok ürkekti. Esef bunu bildiğinden böyle bağırmış, Sultanın korkacağını hesap etmemişti.</p>
<p class="calibre3">Deli Derviş, sıçrayıp kapıya döndü. Saç sakal birbirine karışmış, ilk bakışta Esefi tanıyamadığı için gözleri, deli gözü gibi yuvalarından uğramıştı.</p>
<p class="calibre3">Sultan, «Anan öle e mi Çakır'ın Esef, ödümü yardın domuz» diye beddua ederken, Deli Derviş. boyun damarları parmak gibi şişmiş, üst üste «Kimsin? Kimsin haaa?» diye soruyordu.</p>
<p class="calibre3">— Beni bilemedin mi Derviş emmi? Ben Yusuflu'dan Kadir'in Esef değil miyim? Çakırın Esef!</p>
<p class="calibre3">— Esef sen misin?... Tamam, Çakır Kadir'in Esef. Eee peki, sen Esdüdücülerle birlikte gelmedin miydi demincek?</p>
<p class="calibre3">— Tamam...</p>
<p class="calibre3">— Kim sesledi bizi öyleyse? Kim? Sesi çıkaramadım.</p>
<p class="calibre3">Sultan kızdı:</p>
<p class="calibre3">— Daha sorar! Çakırlar gibi rezil var mı bu dünyada?</p>
<p class="calibre3">— Çakır'ın Esef mi? Yemin et! İnanmamış gibi çevresine baktı: Peki neden alamadım sesini? Cıgarayı hatırlamış olmalı ki fırıldak gibi bir döndü, eğilmişken böylece durdu: Sırasında geldin, Çakır' in oğlu, tam sırasında... Üstünde çay bardakları, şeker kutusu bulunan mahpushane işi tahta tepsiyi gösterdi: Şunları kap götür kara meşenin dibine... Ocağın içinde yanan semavere baktı.: Su kaynadı mı kız Sultan?</p>
<p class="calibre3">Sultan karşılık vermedi. Esefin ne zamandan beri kapıda olduğunu, muska işini, çalınmış hayvanlar işini, Emine öğretmen işini duyup duymadığını anlamaya çalışıyordu.</p>
<p class="calibre3">— Suyu sordum kahpe... Bir çay demleyelim ki Çakır'ın Esef, senin avrat öğretmen baksın bakalım, feriştahı görmüş mü?...</p>
<p class="calibre3">Esef, Deli Derviş'ten birkaç keredir duyduğu bu «feriştah» lafını köyde möyde hatırlayınca ne demeye geldiğini sormadığına üzülürdü. Şimdi tam sırasıydı. Tam soracakken, bu soru deliye sanki iyilik olacakmış da, bunu istemiyormuş gibi hırsla vazgeçti.</p>
<p class="calibre3">Sultan, ciğerini görmek istercesine yüzüne bakıyordu.</p>
<p class="calibre3">Deli Derviş, Esefe göz kırpıp esrar cıgarasını bitirdi.</p>
<p class="calibre3">Basık tavanlı, loş odayı kekremsi esrar kokusu kaplamıştı. Haftalardır süpürülmediğinden, oda pislik içindeydi. Ocakta bulaşık kaplar, yemek artıkları, yerlerde kemirilmiş tavuk kemikleri, şeftali, kayısı çekirdekleri duruyordu. Demliği tepsiye koyarken, «Kahpeler bu herife, bakmazlandılar mı? O sebepten mi yola getirmeye çabalamakta Yanığın Sultan'ı?» diye düşündü. Duvarda asılı Alman mavzeriyle Dağıstan kamasına her zamanki gibi imrendi. Bunların yanında meşin kılıflı dürbünle mavzerin fişekliği, dervişlik kılıcı, hu çekerken azıp kudurduğu sıralar suratına gövdesine soktuğu şişler asılıydı.</p>
<p class="calibre3">— Adı ne avrat öğretmenin?</p>
<p class="calibre3">— Adı... N'apacaksın adını Derviş emmi?</p>
<p class="calibre3">— Adı da kendi gibi aynalı mı, diye sordum... «Esdüdü esdüdü» diyerek bunca zorlatmanın nedeni anlaşıldı kopuk, «Kur'an okuluna git, Hafız ol» öğütlerimizin neden tutulmadığı...</p>
<p class="calibre3">Bizim yüreğimizde, sendeki domuz pazarlığı yoktur, Emmi, bizim niyetimiz okuyup adam olmak.</p>
<p class="calibre3">— Adam olmak, he mi?... Deli Derviş, saçlı kafasını karı gibi sallayıp kahpe karı gibi kıkır kıkır güldü:    Domuuuz... işiniz iş, yeniyetmeler... Ne fayda, erken doğduk. Yetişemedik ballı şekerli, avrat öğretmenlerin okutmalarına... Aklına girmekte mi. dersler kolaycana?... Yoksa' bakıp dururken şeytan mı aldatmakta?...</p>
<p class="calibre3">— Sana Müslüman diyenin Derviş Emmi...</p>
<p class="calibre3">— Neden oğlum?... temeline tükürdüğüm Kastamonu toprağında siz doğruya «He» demenin yeminlisi misiniz alçaklar? Hüs... Kırmadan götür. Semaveri ben alır gelirim... Bir kahkaha patlattı, Esef boş bulunup ürkünce bir kat daha keyiflendi: «Semaveri Kara Derviş emmim getirecek» dersin... «Yakacak da getirecek, yüreğini yaktığın gibi» demelisin ki, ben senin yiğit olduğunu bilmeliyim... Haksız mıyım Sultan Hanım?</p>
<p class="calibre3">— Hele domuz! Bizi yalancı tanık mı tuttun?</p>
<p class="calibre3">Esef hışıldayarak suratını asmış, ince Bursa bıçağının üstünde olmayışına yanmıştı. «Şuna çekerdik şakaya getirip... Kara domuzu sınardık!»</p>
<p class="calibre3">— Dolu mu senin çam bardak?.. Suyu soğuk mu?</p>
<p class="calibre3">— Ulan avanak dağlı... Çay demlenmiş... Soğuk su aramaktasın! Ben sizi adam edemedim gitti... Yıkıl!...</p>
<p class="calibre3">Esef merdiveni inerken, «Bu kadar rezillenmezdi ya bu dümbük, n'oldu buna?» diye düşündü. Birden aklına gelenle az kalsın tökezleyip tekerlenecekti. «Tuuu... Tamam... Ulan namussuz kara papaz... Ulan ben seni... Şart olsun... Ya ben seni...» Emine öğretmen her sabah kızları alıp Yedi Göllere yıkanmaya gidiyordu. «Gözledi mi ola, bizim Emine öğretmenimizi, askeriyenin topçu dürbünüyle bu namussuz... Hemi de gözledi. Yoksa, aklına takmayacak Emine öğretmeni bu kadar... Peki, kırk yıl yerinden kalkmayan dürzü... Gelene gidene kuduz it gibi sırtaran herif, demek bundan döneledi fırıldak gibi... Demek bundan koşturdu meşenin dibine yatağı kilimi... Vay kara dümbük, ya biz öldük mü? Ya ben seni, bitirmez miyim?... »</p>
<p class="calibre3">Meşenin altına gelip Emine öğretmenin çıplak ayaklarından sandallarını da çıkarmış olduğunu görünce ne yapacağını şaşırdı. Emine öğretmen, fazladan göğsünün bir düğmesini daha çözmüştü.</p>
<p class="calibre3">Esef, öğretmenine ilk defa erkek gözüyle baktı. Gerçekten yakıcı güzeldi bu Emine öğretmen... Şehir karıları gibi zebun-marazlı değil... Yörük gelinleri gibi boylu poslu, tıkız... «İnadına tıkız ki...» Yutkundu, aklından geçenleri Emine öğretmenle Nuri öğretmen bilebilirlermiş gibi, gözlerini ürkek ürkek kırpıştırdı.</p>
<p class="calibre3">— Hani su, Esef?</p>
<p class="calibre3">— Su mu öğretmenim?... Dedi ki, Kara... «Deyyus» diyecekken lafını hemen yuttu: Derviş... «Çay demlendi, su gerekmez» dedi.</p>
<p class="calibre3">— «Çay istemez» demedin mi?</p>
<p class="calibre3">— Dedim ya, söz geçiremedim. . ökkeş Yiğit sordu:</p>
<p class="calibre3">— Baktın mı unumuza... Esef yalan söyledi:</p>
<p class="calibre3">— Baktım.</p>
<p class="calibre3">— Ağzına ataydın da bakaydın, «Taşları yeni dişlemedik» dedi ama Derviş, belli m'olur? Emine öğretmen merak etti:</p>
<p class="calibre3">— Nedir taşı dişlemek?</p>
<p class="calibre3">— Taş sürtüne sürtüne körelir, öğretmenim, çekiçle vurup çentiklersin! Hemen ardından kimin buğdayı öğütülürse un taşlı olur gacır gucur...</p>
<p class="calibre3">— Kötü... Aaa... Semaver yakmış adam..,. Zahmet oldu. Koş Esef, yardım et...</p>
<p class="calibre3">Deli Derviş ayrıca yağlı çıra doldurduğu için. semaver, trenin erkeği gibi, ateş saçıyordu. Esef yardıma gitmeyi yavaştan alınca Yıldızla ökkeş koştular.</p>
<p class="calibre3">Kara Derviş, semaveri çocuklara vermedi. Getirip meşenin dibine koydu. Koltuğundaki çıraları da yanına bıraktı. Yıldız'a emretti:</p>
<p class="calibre3">— Arada bir iki atıver... Emine öğretmene güldü: Kaynadı hoca'nım meraklanma!</p>
<p class="calibre3">— Yoruldunuz. İstemezdi hiç...</p>
<p class="calibre3">— Yorulmak da neymiş... Geleceğinizi hileydim, değirmen çöreği salardım.</p>
<p class="calibre3">— Nerde Sultan Hanım?</p>
<p class="calibre3">— Sandığa ekini koyup gelecek!</p>
<p class="calibre3">Deli Derviş saçını sakalını taramış, bolca da koku yağı sürmüştü. Ellisini aşkın olduğu halde, hakçası, çatık kaşlarıyla iri kara gözleri, düzgün burnu, kalın dudaklarıyla yakışıklıydı. Bakışlarının sert parlaklığı, ağzının şaşırtıcı kırmızılığı, kalın boynu güçlülüğünü meydana vuruyor, Sultan'ın deyimiyle, «Çevredeki oynak karıların kancık it gibi, ardından ayrılmadıklarının» nedeni anlaşılıyordu. Harman sonu şeyh hakkını toplamaya şehirden halife geldiği zaman, hu çekme toplantılarında giydiği İngiliz çuhasından cüppesini, sadakordan içliğini, dilimli kara külahını giymiş, bu kılıkta yiğitliği birkaç kat artmıştı.</p>
<p class="calibre3">Emine bakıp dururken Sultan'ın buna tutkun kadınlardan anlattıklarını, Keşişlerle Dervişlerin cinsel isteklerdeki aşırı azgınlıkları üstüne okuduklarıyla içice hatırlayarak garip bir ürperme duydu, bu duygusundan utanarak yüzüne yiyecek gibi bakan Deli Derviş'ten gözlerini kaçırdı, yanaklarına basan ateşi saklamak istiyor gibi elini ağzına götürüp, üstüste gizlice yutkundu.</p>
<p class="calibre3">Deli Derviş, inatçı bir cinsel arsızlıkla Emine'nin düğmeleri çözük göğsüne bakarak yalandı:</p>
<p class="calibre3">— Kalmadı eskinin Hindiya Seyhân çayları... Şimdilerde içtiğimiz Rize'nin otu... Çok utanılacak bir şey söylüyormuş gibi yavaşça sordu: Bitti mi, susadan Keşiş Düzü'ne açtığımız araba yolu Öğretmen Bey?</p>
<p class="calibre3">— Biter bugün yarın.</p>
<p class="calibre3">— Ne iyi... Dinimizde yol yapmanın sevabı çoktur. Bu esdüdülere, kendini bilmezler, «Moskof zagonu» der. Yol döşer mi, yazının kuş uçmaz yerine Moskof zagonu?... Allah yüreğimi bilmekte... «Kazmayı omuzlayıp gideyim de, biraz da ben kazayım, bu çorbada tuzum bulunsun» dedim ama, burayı bekleyecek uygun biri çatmadı... Çok önemli bir şey hatırlamış gibi, çalınarak kuşağından koskocaman bir fakfon tabaka çıkardı, yere serili kilimin üstünden Nuri Çevik'in önüne kaydırdı:    Sar bakalım, halis Samsun'un sırma saçlısından bir duman... İçerse, bir de Hoca'nıma sar... Söyleyeceği lafı ararken kullandığı uydurma öksürükle öksürdü: Neydi geçen gün Müdür Bey'in ölçüp biçtiği... Meraklandım. «Neyin nesi?» dedim, tam sürüp gelecektim, seslediler.</p>
<p class="calibre3">— Bilmem... Ben yoktum!</p>
<p class="calibre3">— Elinde kâğıtlar... Askeriyenin cephe haritası gibi... Şuraya buraya kazıklar çaktırdı, yüzlük şeritle ölçtü, biçti.</p>
<p class="calibre3">— Evet... Enstitütünün toprağını sınırladı. Tapu kaydındaki sınır işaretleri kaybolmuş... Bir ara, size sormayı düşündük, vazgeçtik. Bilir misiniz Kara Keşişin Manastır sınırlarını siz?</p>
<p class="calibre3">— Manastır sınırı?... Kara Keşişin toprağını mı aramaktasınız, demek? Biraz düşündü, gözlerini kıstı:    Kara    Keşiş, bizim buraya</p>
<p class="calibre3">konmamızdan eski ... Aslına bakarsan, bilen kalmadı bu işleri... Zeynel Ağaya bir sorsun Müdür Bey... Kendi bilmese de, bir bileni bulur belki... Kaç kişi olacak bu esdüdünün tutarı?... öğrencilerin sayısını, sordum?</p>
<p class="calibre3">— Eh, olacak bin öğrenci...</p>
<p class="calibre3">Deli Derviş nedense şaşmaktan çok ürktü bu söze, elini sakalına attı:</p>
<p class="calibre3">— Vay başımaaaa... Dağ taş öğrenciye kesecek desene... Türkçesi bize göç göründü burdan...</p>
<p class="calibre3">Tüh!...</p>
<p class="calibre3">Bu söze Nuri Çevik'le Emine Güleç şaştılar, Deli Derviş, söylediğine pişman olmuş gibi dilini dudaklarından geçirdi, bunu da belli etmek istemediğini ortaya vuran uydurma bir telâşla davrandı:</p>
<p class="calibre3">— Tüh... Çayı unuttuk! Demi geçmeli, ot tadı bağlamalı ki, ben sana sormalıyım alçak Esef!... Sıçrayıp kalkarken Nuri Çevik önlemek istedi:</p>
<p class="calibre3">— Bırakın siz... Delikanlılar koysun! Deli Derviş semavere doğru iki adım atmışken durup döndü:</p>
<p class="calibre3">— Bunlar mı? Bunlara «Delikanlı» dedin mi, delikanlılık senden davacı olur, öğretmen bey... Baksana, marazlı tavuk gibi çökekalmış bunlar... Yıldız'la ökkeş'i gösterdi: Bu yeğenlerimi bilemedim. Esefe geldi mi, elimde büyümüştür bu kopuk... Tüh yüzüne!... Oğlum, senin rahmetli baban böyle kansız değildi. Konuk hizmetine koşardı ki yel gibi... Bunun babası çok yiğitti, Öğretmen Bey, buraların birinciye yürekli erkeğiydi. Kıydılar namussuzlar, bir gece pusudan atıp vurdular. Buralarda bileğini büken yoktu bunun babasının... Nedense babasına çekmedi bu oğlan... Bebeyken koşardı şuralarda it eniği gibi, «Ben de senin hesap derviş olsam gerek Derviş emmi, böyle saç sakal salsam gerek» derdi. Hani ya?. «Esdüdü neymiş, git Kur'an Kursuna haliz ol» dedim, öğüdümü neden tutmadın, rezil?..</p>
<p class="calibre3">Semaverin önüne çömeldi.</p>
<p class="calibre3">Esef çayları koymasına meydan bırakmadan, hizmeti, enikonu zorla almış, Deli herifin sertelmesine hiç aldırmamıştı.</p>
<p class="calibre3">Deli Derviş gülümseyerek dönüp yerine oturdu:</p>
<p class="calibre3">— Yürekten değil haaa... Gösterişe çabalamakta bu kopuk... Seni bilmem, yeniyetmelerden benim hiç umudum yok Öğretmen Bey...</p>
<p class="calibre3">— Her kuşak kendinden sonrasını beğenmez. Böyledir bu...</p>
<p class="calibre3">— Beğenmem elbet... Ben bunların yaşındayken, hizmet demezler mi, köpürür dağlara çıkardım ki, ayaklarımın yere değdiği görülmezdi. Neden? Çünkü «hizmet Allah için» denilmiştir...</p>
<p class="calibre3">Bir zaman susarak çayları içtiler.</p>
<p class="calibre3">Hep öyle, yaprak oynamıyor, havadaki sıkıntı gittikçe artıyordu.</p>
<p class="calibre3">Deli Derviş cıgara sardı, yaktı, derin derin nefesleyip sanki deminden beri onu konuşuyorlarmış gibi savaştan açtı:</p>
<p class="calibre3">— N'olacak dersin Öğretmen Bey bu savaşın sonu?</p>
<p class="calibre3">— Alamanlar yenileceğe benzer...</p>
<p class="calibre3">Deli Derviş, çok inanılmaz bir şey duymuş gibi birden başını kaldırdı:</p>
<p class="calibre3">— Babana rahmet!... Kurban olayım akıllı adama... «Alaman kazanacak» demekte, bizim avanak milletimiz başından beri...</p>
<p class="calibre3">—    Siz?...</p>
<p class="calibre3">— Arada İngiliz olmasa, kazanırdı belki... Alamanın yiğitliği Fransız'adır. Ben Amerika'yı da hükümattan saymam. İlle İngiliz... Otuz üç yıl dünyayı parmağında çeviren, yeryüzünde, Allahın gölgesi, Sultan Hamit Efendimizi kim devirdi tangır tungur?...</p>
<p class="calibre3">— İttihatçılar...</p>
<p class="calibre3">— İttihatçılar mı? Deli Derviş Nuri Çeviğin bilgisizliğine gerçekten üzülmüş gibi suratını astı. Emine öğretmene kederle gülümsedi: Bildiğinden mi söyledin bunu, Öğretmen Bey, yoksa, okuduğundan mı?</p>
<p class="calibre3">— Okuduğumdan... öyle değil mi, yoksa?</p>
<p class="calibre3">— Değil evet... iki buçuk İttihatçı Contürk'ünün ne ağzına, Sultan Hamit'in paçasına erişmek?... Sultan Hamit efendimizi deviren İngiliz'dir. Yanılıp Alamanın palabıyık kralına güvendi, kurban olduğum, öğüt dinlemedi.</p>
<p class="calibre3">— Nasıl öğüt!</p>
<p class="calibre3">— Din askeri derleme öğüdü.</p>
<p class="calibre3">— Din askeri ne demek?</p>
<p class="calibre3">— Din askeri yaman meseledir öğretmen Bey... Bilmediğini ayıplamam... Gizlidir çünkü... Girmeyen bilmez.</p>
<p class="calibre3">— Siz girdiniz mi?</p>
<p class="calibre3">— Biz... Sırmış gibi bir an durakladı: Girdik ki, boylu boyunca...</p>
<p class="calibre3">— Ne zaman?</p>
<p class="calibre3">— Contürk hürriyetinde... Ben o sıra, Cinkıranların hazinesini aramaktaydım İsparta’da... İçini çekti: Bulmaktan umudumuz kesilince aklımız başımızdan gitti bizim öğretmen Bey. O şaşkınlıkla ver elini İstanbul dedik, yürüdük!</p>
<p class="calibre3">— Cinkıran hazinesi nedir?</p>
<p class="calibre3">— İsparta'dır bizim vatanımız... Bize İsparta'da Cinkıran derler.. Ocaklıyız, Cinkıran tekkesini bekleriz.</p>
<p class="calibre3">— Nerden geliyor Cinkıran adı?</p>
<p class="calibre3">— Türbenin avlusundaki çeşmeden...</p>
<p class="calibre3">— Cin mi kırıyor çeşme?</p>
<p class="calibre3">— Hemi de tüm ordusuyla... Eskiden daha zorlu kırarmış. İsparta'nın büyük depreminde, suyu kaçtı. Kol gibi akarken, ince parmak gibi kaldı. Gene içini çekti derin derin: Bize ne ettiyse büyük zelzele etti. öğretmen Bey, büyük zelzelede evimiz yıkıldı, ocağımız söndü. Cinkıran'dan 37 ölü çıkardılar. Bir biz kurtulduk. Kurtulduk dedimse öte dünyaya gidip gelmesine. Yedi gün toprak altında kalmışım ben... Çıkardıkları zaman az kalmış ki bizi de Cinkıranların arasına katıp gömeler... Büyük depremde Cinkıranlar bire kadar kırılmasaydı, yada çeşmemizin suyu kaçmasaydı, bizim, Rum gurbetinde İşimiz neydi? Dededen kalma Karun Peygamber hazinesi toprak altında kalmasaydı. Kaldı, çünkü, hazineyi, bulunmaz yere gömmek Cinkıran kanunudur. Etaba bilir, bir de büyük karısı... Bizde ikisi birden öldü. Çok çabaladım, aradım. Tekkenin temelini, duvarını altüst ettim, iki dönümlük bahçenin yüzünü tam iki metre kazdım, toprağı sırtımla çektim. Kuyulara inip çıktım, su yollarını eşeledim. Ispartalı önce acıdı, sonra şaştı, daha sonra bulaştı hıkır hıkır gülmeye... Ben gece gündüz aramaktayım. Uykuyu kaybetmişim. Çünkü «Biz uyurken biri bulur alır gk der», diye kuşkudaydım.</p>
<p class="calibre3">Deli Derviş yalanıp yutkunarak daldı. Neden sonra kendine gelip Esefe şakacıktan çıkıştı:</p>
<p class="calibre3">— Doldurmak yok mudur çayları? Hep mi söylenecek?... Herkes dinler ya sen niye ağzı aralık bakarsın Dağlı Esef?... Babanın adını sorsam «Çakır' in Kadir» diyeceğin şüpheli... Bardakları götüren Esefin ardından bakıp başını umutsuz umutsuz salladı: Bunları adam etmek çetin, öğretmen Bey, uğraşmaktasınız ama, bana kalırsa boşuna uğraşmaktasınız. Adam olmaz bizim köy adamımız... Neden olmaz? Çünkü, adam olacak adam az biraz çabalayacak adamlığa... Bunlar tersine, cudamlığa zorlar! Birisine çok acımış gibi, yüzünü asarak bir zaman sakalını karıştırdı: Ne diyorduk?</p>
<p class="calibre3">— Çeşmenin suyu kaçtı azbiraz...</p>
<p class="calibre3">— Evet, kaçtı. Kaçtığından cinli marazlılar gelmez oldu. Çeşme bizi açlıktan öldürmezse de, yeterince doyurmaz oldu, «Nedir bunun sonu hey Allah!» derken, günün birinde biri girdi kapıdan... Saçlarını omuzlarına indirmiş, sakalını göbeğine yaslamış bir Rufaî dervişi... «Merhaba Cinkıranların kara Mansur!» dedi! Gördüğüm adam değilsin! Benim Cinkıran olduğumu nasıl bilirsin?» dedim! «Sen beni bilmezsin ama ben seni iyi bilirim!» deyip çevresine baktı bir zaman, düşündü, say ki tekkenin avlusuna vaktiyle gömü gömmüş de yerini çıkarmaya çabalamakta... Neden sonra «Tamam!» dedi, «Okuduklarım doğru.. Burası Cinkıran adıyla Rum ülkesine ün salmış Hoca Nizamüddin-al-Kûse Efendimizin makamıdır?» dedi. «Sen kimsin? Nereden gelip nereye gitmektesin?» diye sordum. Bana Şirazlı Kasım derler. Şimdilik Osmanlı ülkesinde gezginim!» dedi. Boynundaki muskanın gümüş kutusundan bir küçük anahtar çıkardı. Heybenin bir gözünü açtı, meşin kaplı bir cönk aldı. Cöngü çevirdi biraz, arada bir durup okudu. Parmağını uzatıp çeşmeyi gösterdi:</p>
<p class="calibre3">— «Git bak bakalım, çeşme taşının yazısı altındaki tarih 830 mudur?» dedi.</p>
<p class="calibre3">— Ben bunca yıl buradayım, çeşme yazısının tarihine bakmamışım. Koştum. Evet, Acem Ahund'un söylediği tarih, bizim çeşmede yazılı... Herif şaşkınlığıma bir zaman güldü. «Bil bakalım kara oğlan, yapılalı ne kadar olmuş?» diye sordu. Ben hesabını yapıp karşılığı veremeyince suratını astı:</p>
</body>
</html>
