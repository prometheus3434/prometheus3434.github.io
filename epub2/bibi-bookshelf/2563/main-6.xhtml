<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre3">— Höst! Tüfekle gezinmek de neyin nesi, kopuk?</p>
<p class="calibre3">— Sağol Zeynel Emmi! Ucuz kurtulduğuna sevindin ama dur bakalım, boynundaki ilmiği daha gevşetmedik. Sen bu Cinci'nin aklına gittikçe belâdan kurtulamazsın! Yalan dilekçe düzmüş bu sana... Müdür Bey namus davası açacak ki, evi ocağı, tarlayı tabanı sattırmacasına... Hasır üstünde kalacaksın desem, eline hasır geçmeyecek... Şimdiden iki yüz kayma kaptırdın Mollaların esrar tutkunu Hıdır' ına... Murat ağama attığın sopanın diyetidir bu... Müdür Bey dedi ki, «Esdüdümün çevresinde kendir işi hiç istemem» dedi, «Zeynel ağa, kendirini başka yerde büksün» dedi, «Beni başka müdürlere benzetmesin. Ben fermanlı müdürüm ki, adam asarım!» dedi.</p>
<p class="calibre3">Zeynel önce göğsüne vurulmuş gibi sarsıldı, sonra, can alacakmış gibi bulanık bakışlarla Esefin yüzüne baktı:</p>
<p class="calibre3">— Bunlar nasıl bîr laflar Kadir'in Esef... Bunlar bize işleyecek laflar mı? Ne karışırmış benim neyi nereye ektiğime Esdüdü Müdürü?... Babanın hatırı var diyerek... Körpesin, aklın ermez diyerek... Biz gene eskinin Zeynel'iyiz, yavrum, bunaldık da rezilliği ele aldık mı?</p>
<p class="calibre3">— Tamam!... Müdür Bey dedi ki, «Bunalıp rezilliği ele alırsam, der belki Zeynel ağa» dedi o zaman, koyup gelmeyin... Candarmaları bekleyip tutanağı gayetle sıkı tutturun! Her meseleyi birer birer yazdırın ki, ben o Zeynel derbederinin sürgün emrini bir haftaya bırakmadan getirteyim Ankara'dan» dedi. Hangisini seçerse, ağa gönlün!... Dile, candarmayı bekleyelim, tutanağı tutturalım!... Niyetin, Murat ağamı, kolları bağlı kasabaya sürmekti, bu kez seni alıp gitsinler candarmalar kasabaya kolları bağlı...</p>
<p class="calibre3">— Bizim kollarımızı bağlayacak ipi, Kopuk Esef, bükmedi urgancılar, daha...</p>
<p class="calibre3">Cinci Nezir, birden top gibi bir kahkaha patlattı. Odadakiler şaşırarak baktılar. Cinci, dizlerini bir zaman dövdükten sonra elini kaldırdı:</p>
<p class="calibre3">— Ne denilmiştir sefil Zeynel, «Boynuz sonra çıkar ama, kulağı geçer» denilmiştir. Bu Esef yeğenim, evet boynuzdur «bilâkis», kulağı geçmiştir, ve de geçecektir ki, göğe yetmesine bir şey kalmayacaktır. Yürü, Kadir'in namussuz Esef, at da yaraşır sana, avrat da... Yanımda bereket beş on gün eğlendin... Bir ay kalaydın, bize bu toprakta ekmek yoktu. «Yürü» dedim namussuz, daha durmakta...</p>
<p class="calibre3">Yıldız Ulak, Nuri Çeviğin koluna dokundu: — Hadi öğretmenim. Bu iş burada biter! Esef kapıda durup konuştu:</p>
<p class="calibre3">— Dediğim gibi Cinci Ağa... Murat Eğitmene değmesin bundan böyle bu Zeynel Ağam, Durali yeğenime de hiç değmesin!.. Kendini, ben yaştayken aklına getirsin de hiç değmesin. Candarmalara biz yolda rastlarsak alır gideriz. Keseden gelirlerse, ister kondurun bu gece, ister yollayın esdüdüye... Hadi eyvallah!...</p>
<p class="calibre3">Elini sallayıp çıktı.</p>
<p class="calibre3">Yolun alt başına küçük tabelâ, üst başına da büyük tabelâ çakılmıştı. Bayrak direği, meydanın ortasına değil, Keşiş Düzü'nün burnuna yakın, Bozkırın çok uzaklarından görülecek bir yere dikilecekti. Direği Orman İşletmesinin Bölge Şefi armağan ediyordu. Müdür Halim Akın, direğin on iki metre olduğunu söylemiş, çukuru ona göre kazdırmıştı.</p>
<p class="calibre3">Çukurun başında, beton karmak için hazırlık yapılıyor, ökkeş Yiğit, yassı kurşun kalemi kasketine, taşçı çekici kemerine sokulu, getirilen taşları gözden geçirip bazısının şurasını burasını kırıyordu.</p>
<p class="calibre3">Esef, duyurmazdan yanaşıp ökkeş'in ensesine bir şaplak çekti.</p>
<p class="calibre3">— Höst ulan Esef!... Çekici alnına, yallah edersem, anandan doğduğuna esef edersin ki ne kadar...</p>
<p class="calibre3">— Koca direk yıkılmalı, hoplayıp Bozkırı tutmalı ki, ben sana, bilir gibi şişinmeyi göstermeliyim, sefil ökkeş!</p>
<p class="calibre3">— Hoplayabilemez Allahıma şükür... Çünkü kuyruğu ökkeş'in eline geçmektedir. Betonla sen oyun mu oynamaktasın, derbeder Esef?... İkisi birden soluklarını kesip kulak verdiler: Kağnı sesi...</p>
<p class="calibre3">— Tamam! Geldi bayrağımızın anlı şanlı direği.</p>
<p class="calibre3">— Kop Esef! Direği getiren kağnıysa, kolunu üç kere kaldır. Beton karmaya girişelim! Çocuklar kağnı sesine koşuyorlardı. Esef yolun başına yetiştiği zaman, fil gibi iki kömüş koşulu kağnı, susadan yokuşa sapmıştı. Esef kolunu üç kere kaldırarak ökkeş'e işaret verdi. «Bayrak direği de hani gerçekten, al bayrağın şanına yaraşır bir direk... Evet, kalemde yamukluk var, bunda yok... Çıralı çam ki, kibriti tut, harpadak harlasın! Dibi kağnıdan üç metre çıkmış, ucu boyunduruktan beş metre... » Esef bunları aklından geçirerek, inceden, bir beğeni ıslığı öttürdü.</p>
<p class="calibre3">Kağnı düze çıkınca ökkeş Yiğit, duracağı yeri elindeki açılır kapanır metreyle göstermiş, betonu karacaklara işaret vermişti. Hiç yadırganmayan sevimli kasıntısıyla öteberiyi alıp direğe yanaştı. Önce dört yanında birer kanca bulunan çarmıhın halkasına başından geçirip inebildiği yere kadar indirerek çiviledi, sonra tepeye bayrak ipinin demir makarasını mıhladı, tel çarmıhları kancalara taktı. İki kişiyi kağnıya çıkarttı:</p>
<p class="calibre3">— Siz kaldıracaksınız... Tellerden de ikişer kişi çekecek... Beriki tellere de geçsin bakalım ikişer kişi... Tamam!... Esefle Yıldız, hazır olun! Dibi çukura oturdu mu, gireceksiniz altına!... Bakalım, gücünüz yetecek mi, dikilince, tutmaya, somun pelvanlan!... Teldekiler, dengeli çeksin ki, üstlerine yıkılmasın, direğimiz!</p>
<p class="calibre3">Kağnıdakiler, direği kolayca kaldırıp çukura yavaş yavaş kaydırdılar. Esef altına girerek omuz vermiş, Yıldız kocaman elleriyle arkadaşının başı üstünden tutmuştu. İlk yekinmede, koca direğin, göründüğünden çok daha hafif olduğunu anladığından Esef keyifle seslendi:</p>
<p class="calibre3">— Korkma ökkeş!... Tuttuk gitti! Beğendiğin gibi çalış...</p>
<p class="calibre3">Kağnı azar azar geri basıyor, kağnıdakiler de daha yukarıdan kaldırarak, Yıldız'la Esefe yardım ediyorlardı. Direk dümdüz dikilince, ökkeş bağırdı:</p>
<p class="calibre3">— Tamam!... Doldurun çukuru... Bolca beton koyun taşların aralarına... Bolca... Sıkılayın... Doldurun be... Bre Paso, tüh kalıbına... Gülme Cengiz!... Gülmenin sırası değil!... Sıkıla... Tamam... Kap balyozu Cimşit!... öteki tellere birer kişi... Gerin... Çok çekilmeyecek... Çadır kurma hesabı... Doğru mu öğretmenim?... Bak şuna!...</p>
<p class="calibre3">— Doğru ökkeş!... Direk gibi doğru!...</p>
<p class="calibre3">— Tamam... Sıkılayın betondakiler... Ulan çok çekme denilmedi mi sana rezil Mehmet Uyar... Çekme dedikse, ağzın gibi gevşet demedik Dede Sarp!..</p>
<p class="calibre3">Direk dikildi, teller, ökkeş'in istediği gibi sıkılanıp uçlarındaki halkalardan yere çakılınca Nuri öğretmen çarmıhları yokladı:</p>
<p class="calibre3">— Haydi ökkeş, bak bakalım, iyi işleyecek mi?</p>
<p class="calibre3">ökkeş Yiğit ellerine «bismillah» diye tükürüp bayrağın ipini aldı. Çok ağır bir şey çekiyor gibi, yavaş davranıyordu. Suratı enikonu kızarmıştı. Bayrak önce hiç açılmayacakmış gibi sarkık, çok yorgunmuş da yükselmek istemiyormuş gibi ürpererek direğin ucuna kadar âdeta dürülü çıktı. Sonra birdenbire esintisini bulup saklayarak açıldı.</p>
<p class="calibre3">Seyredenler, bir ağızdan «Yaşşşaaa!» diye bağırdılar. ökkeş, bayrağı acele indirip topladı. Direğe sarıp bağladı, malayı alarak çukurun üstünü örten çimentoyu şaplamaya girişti.</p>
<p class="calibre3">Dumanlı Boğaz Köy Enstitüsünün bayrak direği, Keşiş Düzü'nün bağrına dikilince, Esef, bir zaman gözlerini kısıp tepesine baktı: «Düşmanlarımıza duman attıran ünlü Yavuz gemimizin direği kaç para.Yüreği kabarmış, «hamiyetinden» boğazı kuruyuvermişti. Çeşmeden akacak suyu hatırladı. Kimseye sezdirmeden yürüdü.</p>
<p class="calibre3">Koca çeşmeyi, Müdür bey, nedense branda bezine sarmıştı. Esef, ürkek bir hayvan kolluyor gibi çeşmenin çevresinde dolaştı, ökkeş'in dediği doğruysa bir şey çakmış bunun yüzüne Müdür Bey, gizlice... Su sesini alabilmek için soluklarını tutarak dinledi. «İster misin Deli Derviş borulara bir oyun oynasın da, törende Müdür bey musluğu çevirince su akmayıversin? Rezillik ki, adam utancından ölse daha iyi!... Gülüp dururken, bu işin şakaya gelmediğini anlayıp telâşlandı, önce Yıldız'ı bulup meseleyi açmak geldi aklına, sonra Nuri öğretmene söylemeği daha uygun buldu, öğretmen çadırında kimse yoktu. Esefin sorusuna hızlı hızlı geçen Yıldız durmadan karşılık verdi:</p>
<p class="calibre3">— Nuri öğretmen, Cemal öğretmenle depoya indi ağa... Yeni giyim çıkaracaklar tören için... Neye sordun, köy mü basılacak yoksama yeniden?</p>
<p class="calibre3">Esef, elini sallayıp yürüdü. Çeşmenin ardını dolandı. Birdenbire susamışlığı on kat artmıştı sanki... Kimsenin kendisiyle ilgilenmediğini anlayınca, brandayı aralayıp giriverdi. Branda gevşekti ama, içerisi karanlıktı. Musluklardan birini tuttu, kötü bir iş yapıyormuş gibi hırıl hırıl soluduğundan suyun sesini alamıyordu. Bir an soluklarını keserek duvara kulağını dayadı. Çok şükür su geliyordu. Borulara bir şey olmamıştı. Susuzluk büsbütün azarak sardı içini, üst üste yutkundu. Musluğu yavaşça açıp iki yudum içse kıyamet kopmayacağını biliyordu ama, törenden önce suyu akıtmanın Müdür beye saygısızlık olacağını da kestiriyordu. Biraz debelendi, yüreğiyle boğuştu, «Höst oğlum! Törenden önce yakışık almaz! Yutkundu. Neden yakışık almazmış?... Allanın suyu... Su vermek sevap... Sevaba girer çeşmemiz, kötü mü?» Musluğu çevirecekken vazgeçti. Kafasını uzatıp «Gören var mı?» diye iki yana baktı, hoplayıp çıktı. Susuzluğu geçmişti. Murat eğitmenin yatırıldığı çadıra gürültü etmeden yaklaştı. Fukara Murat uyanmış cıgara içiyordu.</p>
<p class="calibre3">— Merhaba eğitmenim, çay gelsin mi?</p>
<p class="calibre3">— Sağol Esef!... Yıldız getirecek!... Hırpalanmış suratından utangaç bir gülümseme geçti: Neye daldım bilir misin? Dün gece Şirin'i basıp beni almayaydınız, şimdi kollarım bağlı kasaba yolunda sürünmekteydim... İçini çekti: «Karı milletine inan olmaz» derlerdi. Kulak aşmazdım. Benden sana öğüt, arkadaş, bundan böyle karıların «Allah bir» dediğine inanma! Herkes, şu Sultan kahpesini, Tosya toprağında, Osmanlı karı, bilmez mi? «Ulan namussuz!» desem... Nasıl çaldın bu karayı bize? Yüreğin şuncacık sızlamadı mı? Birden irkildi: Neye güldün Esef?...</p>
<p class="calibre3">— Yok birşey!</p>
<p class="calibre3">Murat şaşırarak baktı. Esef değişmişti. Akranı gibi davranıyordu. Buna çok üzüldü. İstemediği halde, suçluluk duygusuyla üsteledi:</p>
<p class="calibre3">— Güldün! Neye güldün? Söylemedin mi küserim! Şartolsun küserim!</p>
<p class="calibre3">Esef bir cıgara yaktı, iki çekip avucuna sakladı:</p>
<p class="calibre3">— Kara mı çaldı sana Yanığın Sultan?</p>
<p class="calibre3">Murat eğitmen, sağ gözü kapanmış olduğundan sol gözünü korkuyla kırpıştırdı:</p>
<p class="calibre3">— Kara elbet...</p>
<p class="calibre3">— Kara çalan karı, Durali'yi dama ne diye göndermekte baskından sonra?... Neden «Nikâhı kıysın! Zeynel ağam bırakacak! Ben konuştum» demekte?</p>
<p class="calibre3">— Kim dedi sana bunu? Sultan kahpesi mi?</p>
<p class="calibre3">— Kim dediyse dedi?</p>
<p class="calibre3">Murat önce inkâra sığınmayı tasarladı, biraz debelendi, sonra, her şeyi bilen Durali'nin söylemiş olacağını düşünerek pes etti:</p>
<p class="calibre3">— Aman Esef! Amanı bilir misin! Müdür bey duyarsa... İlle Emine öğretmen duyarsa, buralarda hiç durulmaz! Kim dedi arkadaş?</p>
<p class="calibre3">— Bırak kimin dediğini... Aklımın ermediği, karının sende gönlü varmış da bu rezilliği neden yaptı?...</p>
<p class="calibre3">— Nikahlayalım diye... Hey karı milleti!... Akıl mı şu!... Zeynel namussuzu, diyesi ki, «Bunun nikâhlamağa niyeti yok!... Basalım ki zorlayabilelim!» diyesi... «Ulan kahpe desem, "Ben mi dolandım senin ardında?... Hayır... Kancık it gibi, gelip sürtünmedin mi?" Allah tanık... «Git bacım... Belânı bana sürme! Eğitmen kısmına böyle işler yaraşmaz. Kursta bize yemin verdirdi Müdür bey, harama uçkur çözmek bizim zagonda yazılı değil!» diyerekten, çok yalvardım... Cıgaradan derin bir nefes çekti: Ama yüreğime doğdu, inanır mısın! «Gel alma içeri bugün» dedim, «Sol gözün seyirmekte, oğlum Murat!» dedim ben bana... Sabahtan başladı, «kapıyı sürgüler de, uyuya kalmışım, duymadım tıklattığını, dersen, keyfine... » dedi. öğleyin geldi. «Unutmadın ya, Murat, isteğimi kursağımda koyarsan gerisini kendin düşün» diye sıkıladı. İkindiyin, yunacak çamaşırlar bahanasına gelecek... «Beni her zaman bu tavda bulamazsın koçyiğit Muradım bilmiş ol!» diyerek karnımın etini avuçladı namussuz... Biraz düşündü. Müdür Bey sordu mu, «Sultan'la arasında gerçekten bişey var mı, yok mu?» diyerek?</p>
<p class="calibre3">— Sormadı! Sormaz! Çünkü «vardı» diyen olsa da inanmaz. Neden mi? Kişiyi kendi gibi bilir de ondan...</p>
<p class="calibre3">— Tamam! İnanmaz evet!... Ulan karı milleti!... Şuncacık akıl aramayacaksın, arkadaş, karı kısmında... Diyelim en akıllısı bizim Emine öğretmen değil mi?</p>
<p class="calibre3">Murat eğitmen, lafın gerisini yutuyor gibi yutkundu bir zaman, gözlerini Eseften kaçırarak suçlu suçlu gülümsedi. Böyle gülümseyip telâşlanmasa Esef hiç işkillenmeyecekti. Biraz eğilip merakla sordu:</p>
<p class="calibre3">— N'olmuş bizim Emine öğretmene?</p>
<p class="calibre3">— Hiç... Karı milletinde akıl yok Esef oğlum! Hiç yok!</p>
<p class="calibre3">— Emine öğretmene n'olmuş dedim, Murat ağa, yere bakıp sırıtarak çıkamazsın pençemden... Senin bu lafın «bizim Emine öğretmen de akılsız» demeğe geldi! Neymiş?</p>
<p class="calibre3">— Siz Emine öğretmenle değirmene gittinizdi öyle ya, yağmurun yağdığı gün.</p>
<p class="calibre3">— Gittik!...</p>
<p class="calibre3">— Çıkardı mı ayaklarını Emine öğretmen?</p>
<p class="calibre3">— Çıkardı. N'olmuş?</p>
<p class="calibre3">— Yakasının düğmelerini de çözdü?</p>
<p class="calibre3">— Düğmelerini mi? Esef durakladı. Çözmüştür belkime aklımda kalmamış! Çözmekle?</p>
<p class="calibre3">— Çözmekle olur mu arkadaş! Bura nere? Herif ne demiş?</p>
<p class="calibre3">— Hangi herif?</p>
<p class="calibre3">— Kara Derviş dümbüğü... Demiş ki, «Ankara karısının çıplak ayaklarına bakarken... İman tahtasının meme çizgisine bakarken bizi şeytan aldatmasın mı gündüz gözü?» demiş.</p>
<p class="calibre3">— Kime diyor bu lafları, namussuz?</p>
<p class="calibre3">— Sultan'a... «O gün» demiş, «kendir tarlamı batıran uğursuzluk bu uğursuzluk,» demiş.</p>
<p class="calibre3">— Tuu Kara deyyus, Allah belânı vere!</p>
<p class="calibre3">— «Ama helâl olsun» demiş, «yandım Ankara'nın öğretmen avradına Yanığın Sultan» demiş, «yanmam da o günün yanması» demiş. Sultan'ın dediği doğruysa o günden sonra, şarap sarhoşu olunca esrarı çekince, kafasını taşlara vururmuş ki, tuz kabağı gibi dağıtmasına az bir şey kalırmış... Dahası...</p>
<p class="calibre3">— Dahası da mı var? Ulan kara papas, ya ben senin sakalını tek tek yolmaz mıyım?</p>
<p class="calibre3">— Dahası, bulaşmış bu kez, Emine öğretmen gölde çimerken, askeriyenin topçu dürbünüyle gözlemeye... Bilirsin kara domuzdaki tek dürbünü... Burdan bak, Tosya'yı gör, avucunun içi gibi... Evet, dürbünle bakaraktan yangını azmış ki bunun zaptolacağı kalmamış... Büyü düzmüş, muska yazmış, ol görüp yola getirememiş Emine öğretmeni... Sultan dedi ki, «Ben bunca karı yangını herif gördüm, böyle harlamışım görmedim» dedi.</p>
<p class="calibre3">Esef suratını astı:</p>
<p class="calibre3">— Peki arkadaş! Adam bunları bilir de, vaktiyken gelip demez mi?</p>
<p class="calibre3">—Diyesiye kaldı mı be Esef! Ben de geçende duydum. «Ulan essah mı?» diye sıkılayınca, lafı çevirdi bu kez Sultan kahpesi, «Eğlendim seninle... Yok öyle şey!» dedi. Sıkıladım başka gün... Bukez, okunmuş incir alıp gelmiş...</p>
<p class="calibre3">— Deme!</p>
<p class="calibre3">— Dahası... Emine öğretmen, «Beni tutmaz, öyle pisin efsunu» diye atmış ağzına inciri...</p>
<p class="calibre3">— Yalandır Murat Ağa... Tamam! Yalanlığı belli bişey...</p>
<p class="calibre3">— Atmış güzelce... Herifin karıları nasıl baştan çıkardığını sormuş...</p>
<p class="calibre3">— Tuuu... Sultan kahpesi gidip söylemiştir. Herife... Kara Dümbük, yollu sanmıştır... Biraz daldı: Neden aklıma gelmedi bu namussuzun karıları çimerken gözleyeceği?... Bizdeki avanaklık nasıl bir avanaklık arkadaş! Bu işe canım sıkıldı ki... Ne kadar... Cıgarayı yere çalıp hışımla ezdi: Kalk hadi! Çayı dışarda içersin!</p>
<p class="calibre3">— Sen var git! Bizde adam içine çıkacak yüz mü kaldı?</p>
<p class="calibre3">— Neden yahu?... Zora beyler borçlu... Silâhsız milâhsız onca adamın hakkından mı gelinirmiş?... Fazladan hovardalıkta basılmaktasın... Basılan hovarda köteği yiyecek ister istemez. Basılmışlıkta sırtarmak yoktur.</p>
<p class="calibre3">— Başına gelmiş gibi... Hele rezil!...</p>
<p class="calibre3">— Gelmediyse de, geleni çok gördük ağa...</p>
<p class="calibre3">Köteği yedin mi, adamdan gizlenmek olmaz! Utanmayı şuraya koyup çıkacaksın sırıtaraktan... Adam sana alışacak, sen adama alışacaksın... Geçip gidecek... Hadi yürü! Çeşme töreni patırtısında utanç mutanç kalmaz! Hadi! Esef bir bağırtı duyarak kulak verdi: Ne ki bu arkadaş!... Bayrağımızın direğimi yıkıldı? Ulan ökkeş...</p>
<p class="calibre3">Bağırtının karı sesi olduğunu anlayınca lafı kesip fırladı. önde Hanım Kuzu, arkasında sırayla Elif ince, Güllü Çavuş, Petek Elvan düşe kalka, bağıra çağıra saçlarını yolup göğüslerini yumruklayarak kampa doğru koşuyorlardı.</p>
<p class="calibre3">Esef, kızların yıkanmaya gittiklerini hatırlayınca ellerini «Heyvah» diyerek dizlerine vurdu.</p>
<p class="calibre3">— Emine öğretmeeeen...</p>
<p class="calibre3">— Gittiiii. Yetişin!...</p>
<p class="calibre3">— Müdür Beyyy!...</p>
<p class="calibre3">— Yetişin, can kurtaran yok muuuu?</p>
<p class="calibre3">Güllü yere çöküp dövünmeye başlamıştı. Esef, koşarken, «Namussuz Yeşil Göl, yedi Emine öğretmenimi... Tüüü... Ulan namussuz!» diye söyleniyordu.</p>
<p class="calibre3">Müdür Bey çadırından uğramış, kızların yanına herkesten önce yetişmişti.</p>
<p class="calibre3">Esef vardığı zaman, kızlar, gözlerinden ip gibi yaş dökerek, arada bir içlerini çeke çeke, birbirlerinin ağızlarından lafı bıraka ala anlatıyorlardı.</p>
<p class="calibre3">— Yıkandık Müdürüm... Döndük gelmekteyiz...</p>
<p class="calibre3">— Kara Domuz meğerse...</p>
<p class="calibre3">— Nasıl Kara Domuz?... Biriniz konuşun!... Kara Domuz ne demek Hanım?</p>
<p class="calibre3">— Kara Derviş Müdürüm... Meğer yolumuzu kesmiş Kara Domuz... önümüze hopladı ki, yüreğim yarılayazdı.</p>
<p class="calibre3">— Elinde şu kadar pala bıçağı Müdürüm...</p>
<p class="calibre3">— Saçı sakalı dikilmiş ki, adamlıktan çıkmış...</p>
<p class="calibre3">— Ağzı köpürmüş kuduz itin... Emine öğretmenimiz, «Nedir istediğin?» diyecek oldu.</p>
<p class="calibre3">— Hoplayıp koluna yapıştı Emine öğretmenimin Kara düşman...</p>
<p class="calibre3">— Ne diyorsunuz...</p>
<p class="calibre3">— Emine öğretmen direnince, vurdu pala bıçağıyla...</p>
<p class="calibre3">— Neee...</p>
<p class="calibre3">— Ya biz bu namussuzu gebertince...</p>
<p class="calibre3">Müdür Halim Akın, kamp kuruldu kurulalı ilk defa ayağını yere vurarak bağırdı:</p>
<p class="calibre3">. —Susun!... Lafa karışanı tepelerim... Nasıl vurdu?</p>
<p class="calibre3">— Beline vurdu Müdürüm pala bıçağının tersini... «Düş önüme... istediğim sensin» diye    uludu    namussuz!... Emine    öğretmen çaldı    tokadı</p>
<p class="calibre3">rezilin suratına... Ben    hoplayıp yakasını tutum. Nah burama vurdu pala</p>
<p class="calibre3">bıçağını Müdürüm... Sandım ki kolum düştü. Bunlar yere çöküp bağrışmaya başladılar Müdürüm...    Emine    öğretmen direndikçe    kudurdu Kara    Papaz.</p>
<p class="calibre3">Zaptolacağı kalmadı.    Tuttu    saçından Emine    öğretmenini...    Emine</p>
<p class="calibre3">öğretmen... Bu kez, «Cemal!» diye bağırdı. «Cemal yok!» diye uludu Kara Derviş... «seni ordu elimden alamaz!» dedi. «Yıldızlarda gördüm, sen bana yazılmışsın» dedi.</p>
<p class="calibre3">— Sonra?...</p>
<p class="calibre3">— Sonrası Müdürüm, aldı gitti değirmene... Sürüdü götürdü. Bağırdı Emine öğretmenim. «Hüs» diye vurdu ağzına iki kez elinin tersiyle Kara Düşman..! Emine öğretmenimin ağzı kanadı. Emine öğretmenim de yanağını çırmaladı domuzun... Çırmaladı ki, bıçakla vursa öyle yarılmaz!</p>
<p class="calibre3">Nuri Çevik bir an yere bakarak düşündü. Sonra gözlerini kaldırmadan sakin bir sesle konuştu:</p>
<p class="calibre3">— Koş Cemal, tüfeği al, hemen gidelim!</p>
<p class="calibre3">— Bırak Cemal tüfeği!... önce düşünelim bakalım!..</p>
<p class="calibre3">Nuri, Müdüre hiç bir şey anlamamış gibi baktı:</p>
<p class="calibre3">— Neyi düşüneceğiz?</p>
<p class="calibre3">— Vuruşmak kolay Nuri... Bir başka çıkar yol aramalıyız. Vuruşmak, Emine'yi belki de büsbütün tehlikeye atar. Adam deli... Emine'ye güvenim var. Meraklanma! Zaman kazandırır bize Emine öğretmen...</p>
<p class="calibre3">— N'apacağız kazandığımız zamanı?</p>
<p class="calibre3">— Ne mi yapacağız?... Halim Akın, gözlerini Nuri'den kaçırdı. Bulacağız çıkarını... Çok kötü oldu Şefik Ertem'i bıraktığım. Diretseydim törene kalacaktı. Dün gece köy bastık. Bugün silâhlı vuruşma çıkarıyoruz. Anlatamayız bunu 'Ankara'ya... Başından beri sıkı emri var! Köylüyle hiç bir çelişme istemiyor! Genel Müdürü zor duruma düşürürüz. Şefik Ertem burada olup, gözüyle görseydi...</p>
<p class="calibre3">Nuri'nin omuzu üstünden ilerilere bakarak konuşuyor, kelimeleri zorlukla bulduğu anlaşılıyordu.</p>
<p class="calibre3">Çocuklar taş kesilmişlerdi. Soluk almadan dinledikleri için Koca Keşiş Düzü'nde çıt yoktu.</p>
<p class="calibre3">— İyisi, Cemal atlasın cipe... Hadi Cemal, sür git, iki, üç, dört candarma al gel karakoldan...</p>
<p class="calibre3">Kızlar gözlerini vargüçleriyle açarak Cemal Avşar'a bakıyorlardı.</p>
<p class="calibre3">Cemal, yüzü sapsarı, belli belirsiz duraklamıştı. Müdür omuzundan dostça itti:</p>
<p class="calibre3">— Vuruşmak olmaz Cemal! Herif deli, hem de atıcı... Koş hadi... Zaman kazanır Emine, sen gelene kadar...</p>
<p class="calibre3">Cemal, Nuri'den gözlerini kaçırarak talimle döndü, gittikçe hızlanan cimnastik adımlarıyla cipe doğru koşmaya başladı.</p>
<p class="calibre3">Çocuklar hiç bir şey anlamamış gibi bakakalmalardı.</p>
<p class="calibre3">Hepsinden önce, kendisini Esef topladı. Suratı gittikçe asılarak candarmanın ne kadar zamanda yetişebileceğini hesaplarken cip sarsak sarsak gözden kaybolmuştu.</p>
<p class="calibre3">Kızlar yeniden hıçkırmaya başlayınca, Esefin umutsuz bakışlarında öfkeli bir ışıltı yanıp söndü. Geriledi, kimsenin fark etmediğini anlayınca, hiç koşmadan öğretmen çadırına doğru yürüdü. Arada bir ardına bakıyordu. Müdür çadırını siperleyince koştu. Zeynel'den kurtarılan üçlü tüfekle yeni fişeklik direkte asılıydı. Hepsini tek eliyle kavrayıp çekti. Herkes konuşmaya başlayan Müdüre dönmüştü. Koşarak yanlarına vardığı zaman Halim Akın, Nuri öğretmeni yatıştırmaya çalışıyordu.</p>
<p class="calibre3">—    Bekleyeceğiz Nuri... Doğrusu budur!... Herif deli... Uzun silâhı</p>
<p class="calibre3">var.    İyi    atıcı... Vurulursan yazık olur. Vursan büsbütün    kötü...</p>
<p class="calibre3">Bekleyeceğiz...</p>
<p class="calibre3">Esef önündekileri iterek ortaya atıldı:</p>
<p class="calibre3">—    Beklemek olmaz öğretmenim! Nah sana tüfek...    Emine</p>
<p class="calibre3">öğretmenimizi, hadi alıp gelelim Kara dümbüğün elinden...</p>
<p class="calibre3">Nuri uzatılan silâha biran şaşırarak baktı, sonra birden atılıp aldı:</p>
<p class="calibre3">— Sağol Esef!</p>
<p class="calibre3">Çocukların göğüslerinden tıkanıklığın tıpasını atar gibi, keskin bir soluk    «Hohh!» diye boşalmıştı. Müdür Halim Akın, son bir    atılımla</p>
<p class="calibre3">vuruşmayı önlemek istedi:</p>
<p class="calibre3">— Olmaz Nuri! Bırakmam!</p>
<p class="calibre3">— Neye dayanarak Halimcim?</p>
<p class="calibre3">— Emrediyorum! Buranın Müdürü benim!.. Nuri bir an durakladı. Sonra bakışlarına yavaş yavaş derin bir keder geldi:</p>
<p class="calibre3">— Sen emrediyorsan ben de istifa ediyorum Müdür Bey!</p>
<p class="calibre3">Fişekliği omuzuna atıp döndü. Biraz öne doğru eğilerek koşar gibi yürüdü. Tüfeğin dolu olup olmadığına bakmayı bile akıl etmemişti.</p>
<p class="calibre3">Esef, bunu söylemek için, elini kaldırdı. Aralarında yirmi yirmi beş adım olduğu halde, sesini Nuri öğretmene yetiştiremeyeceğine inandı nedense...</p>
<p class="calibre3">Keşiş Düzü'nde sanki canlı hiç bir şey kalmamış, güneş bile yavaş yavaş kararmıştı.</p>
<p class="calibre3">Bu ölüm sessizliğini, birden insan ağlayışına benzer garip bir inilti sarstı. Çöllo, olup bitenleri sanki anlamış gibi, çaresizlikle bir Esefe, bir Hanım Kuzu'ya koşmuş, sonra Nuri öğretmenin arkasından atılmıştı.</p>
<p class="calibre3">Yirmi dört insan, soluklarını tutarak baktılar.</p>
<p class="calibre3">Çöllo, fundalığa girip görünmez olunca Yamörenli Elif, keskin bir çığlık atarak bağırdı:</p>
<p class="calibre3">— Esef, Dağlı Esef! Durmak var mı karı gibi yüreksiz!... Emine öğretmeni kurtarmaya gitmemek var mı?</p>
<p class="calibre3">Erkekler kendilerini toplamaya vakit bulamadan kızlar çığırışmaya başladılar.</p>
<p class="calibre3">Hanım Kuzu göğsünü yumrukluyordu:</p>
<p class="calibre3">— Ulakların Yıldız! Tuuu kalıbına tuuu...</p>
<p class="calibre3">Petek Elvan'ın sesi Hanım'ın sözlerini bastırdı:</p>
<p class="calibre3">— ökkeş Yiğit! Kansız ökkeş!... Yiğitlik böyle değil!</p>
<p class="calibre3">Esef, Elifin seslenişine önce şaşırmış, bir an utanmış, sonra yüreği çatlayacak kadar sevinmişti.</p>
<p class="calibre3">Kendisini toplar toplamaz, Ankara'daki zafer anıtının takımını saldırıya çağıran onbaşısı gibi elini kaldırarak bağırdı:</p>
<p class="calibre3">— Hadi arkadaşlar! Kara Yılan kafası ezmeye!...</p>
<p class="calibre3">— Durun! Kovulursunuz hepiniz! Durun diyorum!...</p>
<p class="calibre3">Çocuklar, Müdürü duymamışlar, kollarını açarak yolu kestiğini sanki görmemişler gibi, koşarak iki yanından geçmeye başladılar.</p>
<p class="calibre3">Halim Akın kızları olsun alıkoymak istedi:</p>
<p class="calibre3">— Siz gitmeyeceksiniz!... Hanım Kuzu... Elif...</p>
<p class="calibre3">Kızlar bağırarak, saçlarını yolup göğüslerini yumruklayarak, geldikleri gibi düşe kalka çoktan yürümüşlerdi.</p>
<p class="calibre3">Müdürlük gücünü yitiren Halim Akın, Keşiş Düzü'nde suçlu eğitmen Murat'la kalakaldığını görüp n'apması gerektiğini araştırırken, Murat, özür diler gibi söylendi:</p>
<p class="calibre3">— Gitmemek olmaz Müdürüm!</p>
<p class="calibre3">Karşılık beklemeden koşmaya başlayınca Müdür Halim Akın'ın yüzünü yumuşak bir sevinç kapladı. Titremeye başlayan alt dudağını dişleyerek gülümsemeye çalıştı. Gözlerinden iri damlalarla yaşlar aktığının farkında değildi. .</p>
<p class="calibre3">— Kudurdun mu, anan öle!.. Beni işit... dedim kara domuuuz...</p>
<p class="calibre3">Sultan bunları kapı kanadını tutmuş söylüyor, Emine öğretmen elleri arkasına bağlı, köşedeki yatakta yüzükoyun yatıyordu.</p>
<p class="calibre3">Deli Derviş her zamanki gibi, it oturumundaydı. Arkası kapıya dönüktü. Saçları, sakalları dikilmişti, Gözlerini deli deli ışıldatarak dişleriyle esrar kırıyor, arada bir, Sultan'a «Hayır» der gibi kafasını sallıyordu. Sol yanağında, Emine öğretmenin tırnaklarıyla açtığı derin yarada kan pıhtılaşmış, bu da suratının deli korkunçluğunu birkaç kat daha arttırmıştı.</p>
<p class="calibre3">— Beni duy dedim oh Kara Derviş!... Ne dedi</p>
<p class="calibre3">Zeynel ağam?...</p>
<p class="calibre3">Kara Derviş Mansur Halife, esrarı kopardı, sol avucunda biriktirdiklerinin içine koydu.</p>
<p class="calibre3">— Ne diyebilirmiş Sümüklünün Zeynel dümbüğü bize, kahpe Sultan?...</p>
<p class="calibre3">— «Karıyı sürüsün götürsün... Dumanlı Boğazın kuytusunda eşkıya mağaralarına» dedi. «Sakın dellenip vuruşmaya kalkmasın, bu iş başka işe benzemez» diye sıkı tembihledi. Alalım gidelim şunu oh Mansur Ağa, kızlar çığrışarak çoktan vardılar esdüdüye... Çoğa kalmaz, dünyanın adamı birikir başımıza...</p>
<p class="calibre3">— Hüss... Esrarını kibrit kutusunun üstüne koyup tabakasını çıkardı. Omuzu üstünden süzük gözlerle Emine'ye baktı. Emine gözlerini yumuverince, hırsla yalandı: Göz yummalar boşuna... Yumsan da, benimsin, yummasan da... Yıldızlarda gördüm yerini... Yazılan bozulmaz... Elini yanağından geçirdi. Suratını acıyla buruşturdu: Kan girdi aramıza Emine Hanım. Erle avrat arasına kan girdi mi, büyüdür. Bozulması kıyamet gününe kalmıştır.</p>
<p class="calibre3">Değirmen taşları dönmediği için kalın duvarın ötesinden yalnızca suyun şırıltısı duyuluyordu.</p>
<p class="calibre3">— Kudurdun mu namussuz, dünyanın adamı üşüşecek başına... Sana Ankara'nın öğretmen karısını yedirmezler göz göre... Kızar bak Zeynel ağam, sözü tutulmayınca...</p>
<p class="calibre3">— Zeynel... Sümüklünün Zeynel... Ağalık onun ama, akıllar benim, kahpe Sultan, öyle mi belledin! Bu temeline tükürdüğüm Tosya toprağını parmağımda çevirmekte değil miyim? Eğer dua gücüyle, eğer akıl gücüyle ve de eğer muska gücüyle... Ben olmasam, senin kötü Zeynel, yiyebilir miydi, Çakır'ın Kadir'i?... Yiyemeyince, ağalık eline mi geçerdi? Ulan kahpe Sultan, Deli Derviş mi Zeynel'i oynatır, Zeynel mi Deli Derviş'i?... «Bu esdüdü belâsını, toprağımızdan sürüp çıkarmanın kese yolu!» dedim, «Aman» dedi senin Sümüklü... «Kolay» dedim, «Aman, Kara Derviş amanı bilir misin?» diye köpekledi. «Kolay ki bak nasıl!... Sürüyelim karısını esdüdünün» dedim, «Nasıl dümbük bir esdüdü olmalı ki, karısını çekip sürüdükleri yerde, çocuk okutmaya durmalı» dedim. «Aman hey Allah! Bunlar nasıl bir akıllar!» diyerekten külahını yere çaldı senin Sümüklü... «Ya kime sürütelim?» diye sordu. «Ben sürür götürürüm Allahıma şükür» dedim. «Bizi asarlar oh Deli Derviş» diyerekten ağlamaya başladı yüreksiz... «Kolay» dedim, «Ben sürür, götürürüm, sen gelip elimden almış olursun» dedim. «Esdüdü geçer gider, kurtuluruz» dedim. İki cıgara kâğıdını yan yana getirip üstüne tütün, daha üstüne esrarları koydu. Düşündü bir zaman... «Olur gibime ya, bir şartla» dedi. «Neymiş?» dedim. «Eli eline hiç değmemeli» dedi. Baktım korkmakta senin Sümüklü... «Eli elime değince kurtarmışsın kaç para Sefil Zeynel» dedim. «Ulan Deli pezevenk! Ulan sen olmasan bizi çakallar boğacak Huruşan Mansur Halife» diyerek eteğime sarıldı. «Yarından tezi yok... Vilâyete in, göreceğin yerleri gör» dedim, «Bizim toprağımız, Esdüdü gâvurluğunu hiç taşımaz, dersin» dedim, «Duyduğum doğruysa, milletin içine velvele düşmüş... Çok yaman işler olsa gerek, yol yakınken, aman bunun çaresi, dersin» dedim, «Ağzımızın tadı kaçar, Ankara'ya karşı da çok ayıp olur demeli» dedim. «Ulan doğru... Evet, esdüdü belâsını savuşturacağımıza şimdi inandım. Ulan bunlar nasıl bir akıllar... Bunlar Halife Ömer akılları, Allah belânı vere Kara Domuz» diye güldü. «Yol yakınken bir iş olmalıysa olmalı Zeynel, herifler dağ gibi yapıları Keşiş Düzü'ne diktiler mi, Allah sayesinde, gene olur ama, az biraz çetin olur» dedim. «Essah Deli Derviş!... Ne mutlu sana bu itoğlu itlikle herif» diye elini dizine vurdu senin Sümüklü... Durası kalmadı, atlanıp sürdü ...Cıgarayı büktü, doladı, hayin bir iştahla ıslatıp yapıştırdı: Zeynel danışacağı yere danıştı. Baktım aptesi bozulmuş azıcık... «Nedir?» dedim. Hık mık etti. Sıkıştırdım. Buna diyesiler ki, «Şimdilerde sırası değildir. Ankara bu esdüdü işine sıkı yumuldu. Osmanlının yasağı üç gün ve de ilk hızını savuşturana kadar... Bu da geçer yahu, denilmiştir» diyesiler. Senin Sümüklü, baktım, yılmış! «Geri dur Sefil Sümüklü, ağanı belle» dedim. Bu kez, «Bir danışacak yerim daha var, hele onu da görelim. Olmazsa dilediğini işle» dedi. Meğer umudu Kötü Cinci Nezir'in dilekçesi değil miymiş... Dün gece esdüdü köyü basınca ayağı suya erdi senin Sümüklünün... Kalınca kâğıttan boru gibi büktüğü zıvanayı cıgaraya soktu, bıyığının altından, kurnaz kurnaz, biraz güldü, sonra gene kasıldı: «Alsın gitsin, dedi he mi? Alsın gitsin ama sakın eli eline değmesin» mi dedi? Sırtlayıp çıkaracağız eşkıya mağaralarına, gelip kurtarmış olacak yiğit Sümüklü... Hükümatın gözüne girecek... Ha ha hayyy... Bak bakalım kim kimi oynatmış... Sana «He» dedirene kadardı benim alttan almalarım... Adam nasıl bir dümbük olmalı ki, böylesini çekip alıp sürüp çıkarıp kütür kütür yememeli... «Korkmasın ipten alırım» mı dedi? Hele pis köpek... Tadına bakmayınca, doyasıya dişlemeyince, ben ipe neden gitmekteyim de, sen beni almaktasın?... Evet ben bu Emine Hanımı, Allanın izniyle yesem gerektir Kahpe Sultan ve de, senin Sümüklü Zeynel..</p>
<p class="calibre3">Deli Derviş, cıgarayı yaktı, birkaç nefes çekti. Bir zaman gözlerini kısarak Emine öğretmene soluklanmadan baktı. Dumanı bırakırken pis pis yalanıyordu. Cıgarayı kibrit kutusuna dayadı.</p>
<p class="calibre3">Sultan, Emine öğretmene, «korkma» anlamına bir daha işaret etti. Aklı yavaş yavaş başına geliyordu. Korucu Hüseyin, Zeynel Ağadan «Acele gelsin» haberini getirdiği zaman, yalan mundar, Murat eğitmeni, nikâha razı etti sanmış, sevinçten yüreği yarılayazmıştı. Emine öğretmenin kaçırılma işini bir zaman anlayamayışı bundandı. Zeynel Ağa, sayvanda kafasını yumruklayarak döneliyor, korkudan soluğu ağzına sığmıyordu. «Aman Sultan, amanı bilir misin?» dedi, «Dün gece bir halt ettik öfkeyle... Deli Derviş'e haber uçurduk, bugün Emine hanımı kaçırdı kaçıracak... hüs! Bırak şimdi, amanı... Kaçırdı mı, kavlimizce. Eşkıya mağaralarına götürecek... Biz duyunca atlanıp izini sürmüş olacağız, elinden alacağız silâh gücüyle... Kavlimizce eli eline değmeyecek karının... Demincek aklıma geldi. Herif karıya tutkun... Karıya değdi mi asar bizi hükümat! Yele binip yetişeceksin. Dellendiyse bir seni dinler, önüne kanat gerip karıya el sürdürmeyeceksin! Ne edip edip herifi mağaralara getir. Karıya dokunursa, vuruşmaya kalkarsa yandık. Ele geçse, beni söyler, "Zeynel'in planı" der hiç bakmaz! Çünkü delidir. Deli kısmı...» Sultan kendini toplayıp davranmasa, daha da uzatacaktı, akılsız Zeynel... «Ben bak... » derken dışarı uğramış, «Alıp gitti mi ola? İş işten geçti mi? Kapıyı demirleyip açmazlanırsa... » diyerek değirmene nasıl yetiştiğini bilememişti.</p>
<p class="calibre3">Deli Derviş, Emine öğretmene bakıp dururken cıgarayı hatırlamış olmalı ki el yordamıyla döşemeyi yokladı. Sonra unutup sol elini yere dayayarak sağ elini pençe gibi büktü. Bu duruşuyla, alttan güreşmekte usta bir pelvanın paçaya dalmak için hazırlanmasını hatırlatıyordu. «Alıcı kuş gibi üstüne çökecek karının... Fukarayı paralayacak...» diye Sultan' in aklı başından gitti. Araya girmek için, korkudan boğuklaşmış sesiyle konuştu:</p>
<p class="calibre3">— Dur akılsız Mansur... Şaşırtmışsın bugün essahtan! Bu oyunu kime oynamaktasın, böylece?... Sümüklünün Zeynel'e mi? Değil... Kendi boynuna takmaktasın ilmeği... öğretmen karıyı sürüyünce, hükümat n'apar adamı, Kara dümbük, bekçisinin düğmesine değeni asan hükümat?... Seni asarlar, oh Mansur Ağa, seni ipe çeker ki hükümat, tespih tanesi gibi...</p>
<p class="calibre3">— Hüst kahpe... Hükümat karısı olmakla?... Hükümat karısına ayrı zagon mu var? Kız ehli kız değil mi bu Emine Hanım?. Yalandı: Kız ehli kızı sürüyünce... Ve de başına çökünce ne der, Kastamonu' nun Gözlüklü yargıcı? «Kütükteki yaşına bakılsın» der, «On beşi bitirmişse, «Nikâh!» der. Kıyarım nikâhı, sararım Emine hanımı... Davacı olmaz Emine hanım benden... Sor da bak!</p>
<p class="calibre3">— Deliii... Deli ki ne kadar... Yanılmaktasın Dümbük!... öğretmen karıyı sürüyünce adama «Nikâh» mı dermiş hükümat?... Sizin İsparta’nın aklı buncacıksa, sopa yermiştir ki Ispartalı, sabah akşam... Gel beni işit, Kara Derviş, Zeynel Ağamın dediği doğru... Alıp gidelim, Emine Hanımı Eşkıya mağaralarına... Seni basar esdüdülü nerdeyse...</p>
<p class="calibre3">— Hüsss... Buraya hiç kimsenin gücü yetebilemez! Atılma duruşunu bozmuş, parmağını ağzına götürmüştü. Sultan'ın zaman kazanmaya çabaladığının farkında değildi: Hüsss... Nere bura, Yanığın</p>
<p class="calibre3">Sultan? Bura nere? Bura, Kara Derviş Mansur Halife'nin makamı değil mi? Fermanlı din askeri değil miyim, ben? Buraya cellât elinden kaçmış vezir gelse, Osmanoğlu geri alabilemez. Bizim eteğimize yapışanın bağışlanması kanundur. Sen nerden bileceksin kahpe karı aklınla... Bir zaman kısa kısa güldü, yalandı, iri bir maymun gibi, çömelimde, hoplayarak yatağa doğru gitti. Emine keskin bir çığlık atınca şaşarak durdu. Sonra gene kısa kısa güldü: Ah samur kaşlım, elâ da gözlüm, ben senin için yanarım! Yumruğuyla ağzını sert sert sildi: Yosmam, neye bağırmaktasın?... Yiğitin alnına yazılan gelir. Seni buralara kim saldı, Emine Hanım, kurbanlar olduğum Allah salmadı mı?... Ulan kötü Sultan... Bunca yılın kahpesisin... Böyle cilve döktürmeyi gördün mü hiç? Cilve ki... Adamın iliklerini boşaltır.</p>
<p class="calibre3">— Bırak Derviş... Senin bugün aklın sıçramış!... Nerdeyse esdüdülü sopa değnek gelir. Sırtla şunu, Eşkıya mağaralarını tutmaya bakalım!... Sonunda «Heyvah» dersin ya, iş işten geçer. Davran oh koçum!...</p>
<p class="calibre3">— Akıl mı şu, Emine hanım?... Allanın yazdığını esdüdü boza mı bilir? Seni kıskanmakta bu kahpe! Sana yandığımızı, yüreği götürmemekte bunun,.. Nerene yandık biz senin bakalım? Tomurcuk göğüslerine yandık bu bir... Elini uzatınca Emine haykırarak çekilmek istedi: Höst... Kısmetten kaçmak yok... Kaça alırım çalımını?... Kısa kısa güldü: Tomurcuk güllere yandık, kahpe Sultan!... Bak ki bir... Karı başınla sen yanmaz mısın? Bak şuna... Höst oynama Emine Hanım... Oynama ki, canımı sıkma!... — Bir çekişte Emine'yi arka üstü çevirdi. Düğmeleri kopararak bluzun önünü karnına kadar açtı: Allah Allah... Maşallah... Nedir bu tomurcuk güller!... Allah!... Ankara bağının gülleri... Ben bu ay parçası göbeğe âyeti kürsi yazmayınca, öyle mi, kahpe Sultan, yazıp gerisin geri yalamayınca...</p>
<p class="calibre3">— Bırak Kara Derviş!... Şart olsun bak, yararım kafanı... «Eli eline değmeyecek» dedi Zeynel Ağam! «Adamı asarlar haa... Memur kısmına değdin mi, bitirir hükümat» dedi.</p>
<p class="calibre3">— Hüsss... Parmağını ağzına götürdü»: Hüsss...</p>
<p class="calibre3">Emekleyerek esrar cıgarasının yanına döndü:    Devran sefası</p>
<p class="calibre3">sarmakta beni, kahpe Sultan...</p>
<p class="calibre3">Cıgarayı derin derin nefesleyip yere bıraktı. Bir zaman gözlerini kapayıp daldı. Sultan, herife ürkek ürkek baktığı halde, Emine'ye «korkma» anlamına elini salladı.</p>
<p class="calibre3">Kara Derviş iki dizi üstünde, ellerini kaldırıp, son heceyi gücü yettiği kadar uzatarak «Allah!» diye bağırdı.</p>
<p class="calibre3">Sultan'la Emine arkaya devrilecek, katılıp kalacak sandılar. Tersine debelenerek kalktı. Duvara koşup Rufaî şişlerinden birini aldı, bir zaman lap lap hoplayarak, «Yaaa Hayy... Ya Kayyum!» diye bağıra bağıra havaya atıp tuttu. Birden durup korkunç bir hırsla Emine'nin üstüne geldi:</p>
<p class="calibre3">— Yamyamım ben... Et yerim!... Bana kurşun işlemez Emine Hanım... Bana bıçak işlemez... Kanımı akıtamaz demir benim! «Olmaz öyle şey» demişsin, «Nasıl etsem de görsem» demişsin! Nah gör işte! Bak bakalım yalan mı?</p>
<p class="calibre3">Göğsünü yırtar gibi açtı, sol memesini tutup çekti. Parmağının ucuyla biraz tükürükleyip, topuzundan halkalar sarkan koca şişi, yavaş yavaş soktu, orada öylece bıraktı. Emine'nin gözlerindeki dehşetten cinsel zevkler alıyormuş gibi solukları sıklaşmış, gözleri kaymıştı. Elini vuracak gibi kaldırınca Emine istemeden bağırdı.</p>
<p class="calibre3">Sultan, herifin şurasına burasına şiş soktuğunu çok görmüştü ama her zaman olduğu gibi gene de korkudan taş kesilmişti.</p>
<p class="calibre3">Deli Derviş'in artık söyledikleri anlaşılmıyor, ulumaya benzer sesler çıkarıyordu. Aslında, bütün bunları yıllardır köylünün karısını erkeğini ürkütüp baskı altında tutmak için deliliğe vurarak yapmaktaydı ama, deliliğe vurması da deliliğindendi.</p>
<p class="calibre3">Elini yavaş yavaş indirdi, parmaklarını Emine' nin göbeği görünce «Allahı ekber!» diye irkildi. Eminin etekliğini tutan kemere geçirip hızla çekti, açıne keskin bir çığlıkla kurtulmak için kıvranırken Sultan atılıp arkadan kavramıştı:</p>
<p class="calibre3">— Bırak karıyı namussuz! Zeynel Ağam «Elini sürmeyecek» dedi,</p>
<p class="calibre3">bırak!</p>
<p class="calibre3">— Höst!</p>
<p class="calibre3">Deli Derviş, bir silkinişte Sultan'ı beş metre savurup yere yuvarlamıştı. Hoplayıp kalktı. Sedire dayalı mavzeri kaptı, mekanizmayı hırsla açıp kapayarak doğrulttu:</p>
<p class="calibre3">— Höst!... Kıpranma! Yakarım!</p>
<p class="calibre3">Tam bu sırada ilk taş, değirmenin duvarına çarptı.</p>
<p class="calibre3">Üçü de önce hiç bir şey anlamadılar. Taşlar yağmaya başlayınca, Sultan güvenle doğruldu:</p>
<p class="calibre3">— Demedim mi Kara domuz!... Basar seni esdüdülü, demedim mi?</p>
<p class="calibre3">Bir cam şangırtıyla kırıldı. Bir ses duyuldu:</p>
<p class="calibre3">— Canına susamadınsa teslim et öğretmeni Kara Derviş!...</p>
<p class="calibre3">— Sarıldı değirmen...</p>
<p class="calibre3">— İş işten geçti.</p>
<p class="calibre3">Kara Derviş Mansur Halife, göğsündeki şişi hiç telâş etmeden çıkardı, öptü başına koydu. Odaya bir taş daha düşünce uykudan uyanır gibi gözlerini zorla açarak yavaşça sordu:</p>
<p class="calibre3">—    Kim bu? Biri mi geldi? «Biri mi?» dedim kahpe Sultan?...</p>
<p class="calibre3">—    Allah belânı vere Kara dümbük! Basıldın ne güzel! Buldun belânı pezevenk!</p>
<p class="calibre3">—    Basıldım mı? Neee!... Birden hoplayıp kalktı. Şişi, hınçla savurup döşemeye sapladı. Duvardan fişekliği kapıp sedire attı: Balta... Balta, dedim kahpeee... Mekanizmayı açıp örttü: Kap baltayı! Bittin bil!</p>
<p class="calibre3">—    Ne baltasıymış, deli?</p>
<p class="calibre3">—    Kapının ardında balta var! Al eline, gelenin çal kafasına!...</p>
<p class="calibre3">Kapının arkasından kısa saplı baltayı Sultan'ın almasına kalmadan, Kara Derviş ilk mermiyi gelişigüzel atmıştı. Odayı bir anda barut kokusu kapladı.</p>
<p class="calibre3">İlk yaktığı kurşunlardan sonra Deli Derviş farkında olmadan değişmiş, üstüne kıyıcı avcıların hayvansı yırtıcılığı gelmişti. Birisine çok gizli bir şey söylüyor gibi fısıl fısıl konuşurken, yandan da tüfeği dolduruyordu:</p>
<p class="calibre3">—    Baltayı kap!... Merdiveni tut!... Korkma, bunların silâhı yok, Sultan hanım!</p>
<p class="calibre3">Sözünü yeni bitirmişti ki, vınlayarak pencereden giren taş tavana çarpıp döşemeyi gümletti:</p>
<p class="calibre3">— Silâh yoksa, kaya elvermez mi Kara deyyus? Gel koçum, teslim et Emine Hanımı edebinle... Yiğitlik sende kalsın! Belki Zeynel ağam seni kurtarır.</p>
<p class="calibre3">—    Hüss... Hüs dedim... Baltaya... Sen baltaya bak!.. Baltayı dedim Yanığın Sultan... Ya seni öldürünce... Hızla dönüp mavzeri Sultan'ın karnına tuttu, öldürünce... Teslim etmek nasıl söz kahpe!</p>
<p class="calibre3">Sultan, sanki kurşunu yemiş gibi karnını iki eliyle tutarak geriledi.</p>
<p class="calibre3">Kara Derviş buna güldü bir zaman, başka bir taş pencerenin pervazına çarpınca Emine'ye elini salladı:</p>
<p class="calibre3">— Hiç korkma Emine hanım! Seni vermem bu can bende oldukça... Sinerek yer değiştirdi. Tüfeği kaldırarak bağırdı: Vardım kahpe avratlılar!... Hamleme dayanacak er isterim!</p>
<p class="calibre3">Nişan almadan atıyordu. Mekanizma işletişi, tetiğe basışı, silâhı tutuşu ne kadar usta olduğunu meydana koymaktaydı:</p>
<p class="calibre3">— Al bakalım!...</p>
<p class="calibre3">Tüfek patlamayınca şaştı. Sonra mermileri tek tek sürerek savaşa</p>
<p class="calibre3">girdi.</p>
<p class="calibre3">Nuri Çevik öğretmenle Yusuflu Esef, fundaların siperlediği bir kayanın arkasındaydılar.</p>
<p class="calibre3">Bulundukları yer, epeyce yüksek olduğundan, yalnız değirmeni değil, öteki öğrencileri de görüyorlardı.</p>
<p class="calibre3">Deli Derviş ateş etmeye başlamadan önce, askerlik etmemiş öğrenciler, siperlenmeyi akıllarına getirmemişlerdi. Herkes dilediği gibi davranıyor, hele taş toplayan kızlar, büsbütün açıkta geziniyordu. Böylece, Dumanlı Boğaz Enstitüsü öğrencileri, boz iri maymunların meydana getirdikleri dağınık ' sürüye benzemekteydiler. Çakıllı ökkeş, belindeki asker palaskasıyla uğruyordu.</p>
<p class="calibre3">Esef şaştı:</p>
<p class="calibre3">— Ne halt etmekte öğretmenim bu ökkeş?</p>
<p class="calibre3">ökkeş Yiğit palaskayı çıkardı. İki ucunu bir araya getirip avucuna tükürerek hazırlandı. Bir eliyle pantolonunu tutmuştu. Hanım Kuzu'nun eteğinde taş doluydu. Elif İnce buradan bir taş alıp palaskaya koydu, ökkeş uydurma sapanı, var gücüyle savurdu. Kurşun gibi vınlayarak giden taş, değirmenin penceresinde gümledi. İçeri girse Emine öğretmeni de yaralayabileceğim akıllarına getirmediklerinden bütün öğrenciler «Yaşşşaaa!» diye bağırdılar.</p>
<p class="calibre3">Üçüncü taş pencerenin camını kırınca Deli Derviş ateşe başladı.</p>
<p class="calibre3">Saldıranlar önce pek bir şey anlayamamışlardı. Kafalarını kaldırarak ne oluyor diye sağa sola bakıyorlardı.</p>
<p class="calibre3">Murat eğitmen var gücüyle bağırdı:</p>
<p class="calibre3">— Bre yatın! Yatsın herkes! Yere yatsın! Bağırırken biraz kalkmıştı. Yakınından kurşun geçmiş olmalı ki kendisini hemen çalının ardına attı. Biraz sürünüp yer değiştirdi. Başını yavaş yavaş kaldırıp ökkeş'i ayakta, sapanı sallar görünce deliye dönerek toplandı. Düşman siperlerine sıçrayarak yanaşmak istiyor gibi atladı.</p>
<p class="calibre3">Esef, «Askerde öğrenmiş böyle hoplamayı Murat ağam!» diye düşündü, «Evet askerlik etmeyen adam vuruşmayı hak edebilemez!» Murat eğitmenin başına yakın yerde, Deli Derviş'in kurşunu toz kaldırınca boğazı kuruyuverdi. Titreyen bir sesle yalvardı:</p>
<p class="calibre3">— Aman öğretmenim! Bir iki de biz sıkalım!..</p>
<p class="calibre3">Keskin nişancıdır bu namussuz! Bizde silâh olduğunu bilmezse rahat nişanlar, birini vurur yüzde yüz!...</p>
<p class="calibre3">Nuri pencerenin üst pervazına bir kurşun sıktı. Çocuklar Nuri öğretmenlerinin ateşe başladığını anlayınca, «Hooo!» diye keyifle bağrıştılar.</p>
<p class="calibre3">— Yaşasın!</p>
<p class="calibre3">— Sağol...</p>
<p class="calibre3">Esefin canı cıgara istedi birdenbire. Tüfek atmak, birini sopayla ezmek istedi.</p>
<p class="calibre3">— Ben kapıyı tutmaya bakacağım Esef! Buradan kımıldama sen!...</p>
<p class="calibre3">— Olmaz kapıyı tutmak öğretmenim! Kapıyı demirlemiştir. Bu deli dümbük!... Deli, evet! Dellenmese, değirmene girer de kapanır mı? Gel arkaya dolanalım öğretmenim... Aklını şeytan yellemiş bu kavatın... Yoksa durmayacaktı burada... Belki körlenmesine getirip bineriz sırtına...</p>
<p class="calibre3">— Girecek yer var mı arkadan?</p>
<p class="calibre3">— Değirmendir. Su yolundan, mu yolundan...</p>
<p class="calibre3">— İyi... Ben ilerideki ağacın ardına sıçrayacağım. Arkamdan gel ama, dikkatli ol..Kıyasıya atıyor namussuz...</p>
<p class="calibre3">— Ağacın ardı olmaz öğretmenim... Geriden dolanalım ki, pirelendirmeyelim!</p>
<p class="calibre3">Bir zaman sürünerek gittiler, görünmeyeceklerine güvenince iki büklüm koşarak yukarıdaki kara meşenin yirmi metre açığından geçip arkı tuttular.</p>
<p class="calibre3">— Keşke tabancasını da alaydık Cemal öğretmenin, Esef!... İçeri girmek hiç aklıma gelmedi. Tüfek dönmez dar yerde.</p>
<p class="calibre3">— Değeri yok öğretmenim... Değirmene girsek bulurduk demir memir... Dahra mahra... Benim dediğim, kıyıcı bu herif... Gündüz gözü karı sürüdükten başka, alıp gitmemiş Boğaza... Kavuştuk mu, duraklamayacaksın! Bitirir bizi... Kurşunu sık sol memenin altına... Hiç bakma, kafası budur de, sık!</p>
<p class="calibre3">Kız kaçıranı vurana ceza yoktur.</p>
<p class="calibre3">Bunları çalının dibine sinmiş konuşuyorlardı. Nuri yürümeye davranınca Esef kolunu tuttu:</p>
<p class="calibre3">— Dur öğretmenim... Kollayalım bakalım... Sırtını nasıl korumakta bu alçak?</p>
<p class="calibre3">Kasketini çıkardı. Bir dal kırıp ucuna taktı, çalıdan yukarıya kaldırdı. Bir zaman öyle tuttu, bir zaman sağa sola kımıldattı:</p>
<p class="calibre3">— Tamam... Ateş yemedik! Evet, dellendi bu rezil, aklını sıçrattı. İnelim usul usul ark boyunca... İyisi ben ineyim... Sen bekle!..</p>
<p class="calibre3">— Olmaz! Ben ineceğim.</p>
<p class="calibre3">— Yanılmaktasın öğretmenim! Burda sen duracaksın ki, kötüsü gelirse ateş edip beni savunacaksın... Biraz sustu: Ya da tüfeği bana ver.</p>
<p class="calibre3">— Olmaz!</p>
<p class="calibre3">— Dolu mu çiftenin gözleri?..</p>
<p class="calibre3">— Dolu...</p>
<p class="calibre3">— Tamam... Ben hoplamaktayım öğretmenim! Atar matarsa, pencereye dök iri saçmayı... Tek kurşundan daha çok iş görür.</p>
<p class="calibre3">Esef iki büklüm yokuşu inmeye başlayınca, Nuri Çevik tüfeği kaldırarak bekledi. Sonra, gözleri pencerede yavaş yavaş yürüdü.</p>
<p class="calibre3">Esef kunduralarını çözmek için duvarın dibine çömelmişti:</p>
<p class="calibre3">— Dediğim gibi öğretmenim... Su yolundan gireceğiz! Evet, Allahıma şükür, şeytan aklını yellemiş bunun... Kunduralarını acele çıkarıp pantolon paçalarını sıvadı: Çıkarmayalım, dedimdi ya, patırtı eder pabuç kısmı... Çıkarmak doğru...</p>
<p class="calibre3">Nuri de kunduralarını attı.</p>
<p class="calibre3">Dizlerine kadar suya girip oluğun altından geçtiler.</p>
<p class="calibre3">Merdiven ayağına geldikleri zaman, Deli Derviş üst üste üç kurşun sıktı. Birden korkunç bir kahkaha patlattı:</p>
<p class="calibre3">— Yesem mi, şu Kemal Paşa gâvurlarından birini, kahpe Sultan!.. Kurşunu dehlesem mi iman tahtasına!</p>
<p class="calibre3">— Hay anan öle Kara Mansur?... Bebeler vurulur mu?... Vay başıma!... «Adam vurma yok» diye tembihlemedi mi Zeynel Ağam...</p>
<p class="calibre3">— Hüs kahpe... Vururum canım' çekerse. Din askeri değil miyim</p>
<p class="calibre3">ben!</p>
<p class="calibre3">Nuri Çevik, suratı kül gibi, tüfeği, parmaklarını sızlatacak kadar sıkarak, duvara sürüne sürüne beş basamak çıkıp sahanlıkta durdu. Başını sakınarak uzattı.</p>
<p class="calibre3">Kara Derviş it oturumundaydı. Emine görünmüyor, Yanığın Sultan, elindeki baltayla, eşikte, arkası dönük duruyordu.</p>
<p class="calibre3">— Birini vurmalısın ki... Aşmalı ki hükümatımız seni... Gülmeliyim!</p>
<p class="calibre3">— Höst! Bizi asacak ipi, daha bükmedi urgancılar Sultan hanım! Kara Derviş, mavzere mermi sürüp gelişigüzel sıktı: Ulan gâvur dölleri! Alın bakalım!</p>
<p class="calibre3">Dışardan Murat eğitmenin bağırtısı duyuldu:</p>
<p class="calibre3">— Kızı vurdun Kara pezevenk, Allah belânı vere!</p>
<p class="calibre3">— Kız mı? Yalana bak! Nah kız burda ya... Omuzu üstünden ürkek sordu: Sesi alamadım! Kimindi? «kimin» dedim .kahpe! Birden hopladı: Dur aman! Çalınıp fişek aldı, tüfeğe hırsla sürdü: Hey Allah! gelmekte kollarını açaraktan ölümüne, tarla işinde uğrumu kesen alçak!</p>
<p class="calibre3">— Atma dur namussuz! Hanım vuruldu!</p>
<p class="calibre3">Kara Derviş iştahlı iştahlı yalanarak nişan alıp tetiği çekti:</p>
<p class="calibre3">— Al bakalım! İrkildi: Nedir o? Hüss! düşmedi... Acele fişek aradı: Dizledi ama, yıkılmadı senin kötü eğitmen!</p>
<p class="calibre3">— Benim eğitmen mi? Aman Kara Derviş!</p>
<p class="calibre3">Sultan düşecek gibi sallandı, Nuri nişan alırken atılıp herifi perdeledi.</p>
<p class="calibre3">— Nah, ikinci kurşun vardı, Murat eğitmen! Al bakalım!</p>
<p class="calibre3">— Vurma Kara Mansur, vurma!</p>
<p class="calibre3">Kara Derviş Sultan'ın silâh sesini bastıran çığlığına döndü. Bakışlarında, apansız kapıldığı öldürme hırsının korkunç kıyıcılığı vardı.</p>
<p class="calibre3">Sultan ciğerlerini sökecek gibi hıhlayarak, herifin iki gözü ortasına, baltayı var gücüyle vurdu. Nuri Emine'nin çığlığıyla sıçrayıp kapıya yetiştiği zaman, Sultan bir ayağını göğsüne bastırmış, kafatasından baltayı sökmeye çabalıyordu. Güç yetiremeyeceğini anlayınca bırakıp doğruldu, olup bitenlere akıl erdirmek için kendini zorluyormuş gibi, yanaklarını tırmalayarak çevresine deli deli baktı. «Heyvah! gitti Murat ağam!» bağırtısını duymasıyla, «Vay başıma!» diyerek kolları havada, çaresizlikle döneledi, sonra,</p>
<p class="calibre3">«Eğlen Murat! Eğlen vardım» diye haykırarak merdivene atıldı.</p>
<p class="calibre3">Nuri, Deli Dervişin kafasında dikile kalmış baltadan gözlerini kaçırarak Emine'nin yanına gitti, önce buluzunu çekip çıplaklığını örtü, sonra bağlarını çözdü.</p>
<p class="calibre3">— Nerde Cemal? Vuruldu mu sakın?</p>
<p class="calibre3">Nuri'nin susması uzayınca Emine'nin sorusunu Esef karşıladı:</p>
<p class="calibre3">— Bırak öğretmenim! Kalıbının adamı değilmiş senin Cemal bey... Seğirtmedi tüfeği kapıp... yıldı şu pisten...</p>
<p class="calibre3">Nuri sözün gerisini beklemeden çıktı. Namlusundan tuttuğu silâhı, yanı sıra sürüklediğinin farkında değildi.</p>
<p class="calibre3">Değirmen kapısında durup kamaşan gözlerini kırpıştırdı. Hanım Kuzu, yere çömelmiş, eli yanağında uvunuyordu. Gidip baktı, taşa değen kurşunun sıçrattığı kıymık deriyi biraz çizmişti. Bundan kız suçluymuş gibi, tuttuğu bileği hoyratça iterek Sultan' m haykırışlarına doğru yürüdü.</p>
<p class="calibre3">Dumanlı Boğaz Deneme Enstitüsünün öğrencileri saygıyla açıldılar.</p>
<p class="calibre3">Yanığın Sultan, Murat eğitmenin ölüsü önüne diz çökmüş, saçlarını yolup göğsünü yumruklayarak bağırıyordu:</p>
<p class="calibre3">— Olur mu Kara Murat olur mu? Murat almamış olur mu?</p>
<p class="calibre3">Ağıta kızların da katılması Nuri'yi birden öfkelendirdi, «Defleyin şunları» anlamına elini sallarken tüfeği buraya kadar sürüyüp getirdiğini anlayarak şaştı, sonra nedense utandı, ayıp saklar gibi yavaşça yere bıraktı, avucunu pantolonuna sert sert sildi. Sultan'ın bağırtıları Dumanlı Boğaz'da yankılanıyor, kayadan kayaya çarparak inlerken yaralı kurtların ulumalarına' benziyordu.</p>
<p class="calibre3">— Açılın! N'oldu? Ne var?</p>
<p class="calibre3">Çocuklar hemen hazır ola geldiler.</p>
<p class="calibre3">Yıldız Ulak'la Çakır'ın Esef arka arkaya konuştu:</p>
<p class="calibre3">— Eğitmenimiz vuruldu müdürüm!</p>
<p class="calibre3">— Yedi Murat eğitmenimi, Kara düşman!</p>
<p class="calibre3">— Nerde oldu bu iş Nuri, nasıl oldu?</p>
<p class="calibre3">— Nasıl mı? Nuri Çevik acıyla gülümsedi: Nasıl olur? Değirmene saldırırken...</p>
<p class="calibre3">Dumanlı Boğazlılar ortada sırtüstü yatan ölülerine bakıyorlardı anlamaya çalışarak...</p>
<p class="calibre3">Zeynel ağadan yediği dayakla kapanmış sağ gözü, Murat eğitmenin avurtları çökük yüzüne garip bir şakacılık vermiş, bu şakacılık, değirmene salimken düşmenin maskaralığını silerek, çelimsiz ölüsünü, gerçekten yiğitleştirip yüceltmişti.</p>
<p class="calibre3">SON</p>
</body>
</html>
