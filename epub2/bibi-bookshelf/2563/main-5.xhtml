<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre3">— Dürbün sende ya, deliii... Sultan, boş bulunup güldü, elini kapatınca ağzının ağrısını duyup somurttu: Şaşırttın öyle ya... Ayıp değil, Ankara karısı tutkunluğudur bu...</p>
<p class="calibre3">— Hüsss... Herifler yanaştı tarlamızın sınırına kahpe... Hani Zeynel olacak namussuz?... Hayır... Ben bunları doğramayınca... Hayır...</p>
<p class="calibre3">Kılıcı kavrayıp kalkmaya davranınca Sultan kolunu tuttu:</p>
<p class="calibre3">— Dur... Dur aman... «Dellenmesin» dedi Zeynel ağam! «Akıllı olsun! Dalaşmak hüner değil, tarlayı Osmanlıya satmak hüner!» dedi. «Beni beklesin! geldiğimi görmeyince önlerine çıkmasın» dedi. Bak bakalım, koca çınarın altında mı Zeynel ağam?»</p>
<p class="calibre3">Deli Derviş dürbünle bir zaman araştırdı:</p>
<p class="calibre3">— Ulan karı... Zeynel dümbüğü, kavil yerine gelir mi? Kahpeliğini bilmez misin Zeynel itinin? Nerde hani? Yok! Gözüne alamadı hükümat adamını... Binip yetişecekken «Neme lâzım» dedi oturdu.</p>
<p class="calibre3">Peki, oturmakla, çıkar mı benim cırnağımdan sümüklünün Zeynel? Kurşunlamaz mıyım, namussuzu domuz niyetine... Hüsss... Nedir o? Dur kız... Tamam... Zeynel!... Nah biri daha... Tamam... Topal muhtarı da almış gelmiş kötü Zeynel... Ulan iyi...</p>
<p class="calibre3">Ulan geldi senin koç yiğit Sümüklü ağan... Tamam!</p>
<p class="calibre3">Bastırsın Osmanlı şu kadar bin panganotu! Çeksin kendirin zararını... Bastırmadı mı, n'apar Deli Derviş? Kız ben n'aparım dellenince kahpe?... Verecek... Vızır vızır verecek ki, biz kendir tarlasının yenisini açacağız Boğazın öteyüzüne... Şu kadar gündelikçi ister, fundayı köklemeye... Kötüsü gelirse, rüşvet verilecek ormancılara şu kadar yüz panganot... Bin beş yüzü, bini bilmem ya, bu tarla yedi yüzden bir kuruş aşağıya olmaz, sen öyle mi belledin, kahpe Sultaaan?... Dürbünle biraz baktı:</p>
<p class="calibre3">Kazmala bakalım Kadirin kötü Esef! Ben bunun hesabını senden sormaz mıyım! Kız Sultan... «Kız» dedim orospuuu... Parayı saymadı mı Osmanlı, n'olur bil bakalım! Kılıcın sapına tükürdü: Kafayı alır, bu mübarek rufaî kılıcı... Ben Hazreti Ali gibi naralanarak uğradım mı... Kılıcı kafamın üstünde çevirip fırtına gibi vınlatarak...</p>
<p class="calibre3">— Akılsız! Mahpus damlarını n'apalım, «kansızlıktan öleyazdım» dediğin mahpus damlarını?</p>
<p class="calibre3">— önümüzde duracaklar da he mi? Bizi, elde kılıç, yumulmuş görmesiyle, altını pisleyerekten savuşmayacak mı, şu pis bıyık Nuri öğretmen? Aramıza girecek Zeynel köpeği, biraz bunaltmaya bırakmaz ki, ne fayda! Birden iki dizi üstüne gelip pabuçlarının arkasını çekmeye girişti. Gerçekten kavgaya hazırlanıyormuş gibi, suratı iyice kararmış, solukları sıklaşmıştı: Tamam... Arkaladık postalları... Cenge soyunduk ki, Horasan yiğidi Kesikbaş Sultan kaç para... Kılıç elinde iki büklüm yürüdü birkaç adım: Yol ver kahpe Sultan, çiğnerim!... Bak bakalım analar ne arslan doğurmuş! İsparta'nın Cinkıran oğlu kopmuş gelmekte, esdüdü! Kayanın ardından sinerek meşeye girecekken hızla döndü: Aman dürbünü... Sen dürbünü al git değirmene... Dürbünü dedim kahpe... Düşürmelisin ki... Su boruları için hendek kazanlar duyabilirlermiş gibi hırıl hırıl konuşuyordu: Bir yere vurup aynasını kırmalısın ki, ben de senin kopasıca kafanı almalıyım Hazreti Rufaî kılıcıyla... Hüss... Hüs dedim... Biraz baktı, yavaş yavaş gözleri süzüldü: Hüss... Bunlar nasıl bir bakışlar kahpe?... Can mı alacaksın?... Yıkıl namussuz, hele şuna hele... Bizi günaha sokacak, işimizin arasında gündüz gözü... Yıkıl!...</p>
<p class="calibre3">Deli Derviş kalçalarını cilveyle ırgalayarak yürüyen Sultan'a bulanık bakışlarla bakıp iştahlı iştahlı yalandı: «Şunun hakkından gelebilir mi Yamören'in kötü Murat'ı. Hayır, gelebilemez! Yıksam mı şuraya şunu hey Allah, alsam mı, hızımı?» Sultan gözden kaybolunca külahını kafasına iyice bastırıp ellerine tükürerek sine sine kayayı geçti. Tarlanın üst başına doğru yürüdü...</p>
<p class="calibre3">Düze çıktığı zaman, hendek kazanları ilk defa görüyormuş gibi, şaşkın duraladı. Hendek alçak sırtı dümdüz inmişti. Bu gidişle, sürülmüş toprağın beş altı adım üstünden geçip tepeye saracaktı.</p>
<p class="calibre3">Deli Derviş Mansur Halife, öksürüp gırtlağını ayarladı. Sağ eliyle kılıcı arkasına saklayarak sol elini ağzına boru yapıp sıtma görmemiş gür sesiyle bağırdı:</p>
<p class="calibre3">— Heyyyy... Kimsin?... nedir Oooo?... Çalışanlar doğrulup sesi aradılar.</p>
<p class="calibre3">— Nedir o dedim!.</p>
<p class="calibre3">Kürekle toprak atan Yıldız'ın bir adım önünde, Esef kazmanın sapına dayanıp baktı. Deli Derviş'in aradaki açıklık yüzünden kendisini tanıyamadığını sanmıştı.</p>
<p class="calibre3">— Benim ben, Derviş Emmi... Yabancı yok!...</p>
<p class="calibre3">— Kimsin?... Nedir kazdığın?...</p>
<p class="calibre3">— Beni bilemedin mi? Yusuflu'dan Kadir'in Çakır Esef!</p>
<p class="calibre3">— Esef, neyi kazmaktasın benim toprağımda?...</p>
<p class="calibre3">— Senin toprağını kazmakta değiliz Derviş Emmi... Meşeden geçmekteyiz... Yok bişey... Boru döşenecek, su borusu..</p>
<p class="calibre3">—    Ne?...</p>
<p class="calibre3">— Boru... Bildiğin boru... Su indireceğiz çeşmemize...</p>
<p class="calibre3">— Olmaz ve de razılığım yoktur, örtün açtığınız gibi Çakır'ın Esef!... Buraları benim tapulu malım!...</p>
<p class="calibre3">— Meşeden inecek su...</p>
<p class="calibre3">— Meşe de benim malım! İlerdeki Aktaş'a kadar benim buraları... Doldurup savuşun, kötülük çıkmasın...</p>
<p class="calibre3">Nuri Çevik, kürek elinde Esefin yanına geldi:</p>
<p class="calibre3">— Tapusu üstünde miymiş sor bakalım! Çağır gelsin konuşalım!</p>
<p class="calibre3">— Yok öğretmenim... Konuşulmaz bu alçakla... Deli değil çünkü bu, bildiğin rezil... Köy yerinin oyunları bunlar... Vay kara domuz vay!... Anladın mı şimdi öğretmenim, neden anlattı bu alçak geçende bize, din askeri işini... Aba altından sopa gösterdi bize... Gözümüzü yıldırmak istedi. Rezil takımı rezilliğe vurunca laf anlamaz.</p>
<p class="calibre3">—Anlamasın! Biz bir kez anlatmaya çalışalım! Çağır gelsin!</p>
<p class="calibre3">— Bunun ilâcı sopadır ama, sen bilirsin... Esef gönülsüz seslendi: Beri bak Kara Derviş... Bak ne demekte bizim öğretmenimiz... Demekte ki, «Gelsin konuşalım» demekte...</p>
<p class="calibre3">—Kim?</p>
<p class="calibre3">— öğretmenimiz... Bay Nuri Çevik.</p>
<p class="calibre3">—öğretmenle konuşacak işim yok benim... Hadi uzatmayın, kapatın açtığınızı da çıkın toprağımdan...</p>
<p class="calibre3">Esef, Nuri Çeviğe baktı. Nuri Çevik biraz düşündü:</p>
<p class="calibre3">— Söyle ben geliyorum! Esef seslendi:</p>
<p class="calibre3">— Eğlen emmi, biz gelmekteyiz! Deli Derviş birden ayağının dibinde bomba patlamış gibi hopladı:</p>
<p class="calibre3">Vah!... Nasıl girermişsin tarlama benim... Bak, Kadir'in Esef, beni bu yabanlar bilmez ama, sen iyi bilirsin!... Benim işim yok esdüdü öğretmeniyle. Vali paşa gelse anlamam... Çıkın toprağımdan, kapatın açtığınız yerleri... Kürt çocuğu yok sizin karşınızda... Cinleri başıma toplamayın!... Çıkın dedim... Çıkın... Tapulu malım buraları benim!...</p>
<p class="calibre3">— Dellenme Kara Derviş!... Toprağına birşey olmaz. Eğlen ki...</p>
<p class="calibre3">— Vay... Ulan ben sizi bire kadar kırınca, gâvur dölleri!... Kılıcı birden kaldırıp kafasının üstünde döndürmeye başladı:    Kırınca!..    Ulan</p>
<p class="calibre3">Eğri Ahmet eşkıyası mı kesildiniz? Ulan ben sizi...</p>
<p class="calibre3">«Hayyyt!» diye korkunç bir nara saldı, kılıcı çevirerek kasırga gibi saldırdı. Güneşte parlayan ince kılıcı, etekleri savrulan kara cüppesiyle kara Derviş &gt;. gerçekten korkunçtu. «Allah Allah» diye bağırarak f; kara belâ gibi iniyordu.</p>
<p class="calibre3">Çocukların bazıları «Ana» diye dehşetle çığrıştılar. Hepsinden önce Molla Hıdır çözüldü:</p>
<p class="calibre3">— Keser şart olsun!... Hiç bakmaz!... diye uluyarak kaçmaya başladı, ötekiler de ardına takıldılar. Ortada Nuri öğretmenle kazmayı hazırlayan Esef, bir de küreğe davranan Yıldız kalmıştı.</p>
<p class="calibre3">Bunu fark eden Nuri Çevik hemen çocukların önüne geçti:</p>
<p class="calibre3">— Gen durun! Sesi telâşsızdı: Ben «Hadi» demeden karışma yok! Kaçanlar, solukları kesildikçe birer ikişer durmuşlar, geri gelmeyi göze alamadan bakmaya başlamışlardı.</p>
<p class="calibre3">Deli Derviş Nuri öğretmenle, iki çocuğun kaçmadığını görünce belli belirsiz şaşırıp biraz yavaşladı. Pertav edince, hepsinin serçe kuşları gibi dağılacağını, kovalarken Zeynel Ağanın rastlantıymış gibi yetişip araya gireceğini tasarlamıştı. Şaşkınlığı çok sürmedi. İlk günden Emine öğretmeni kıskandığı zebun herife zati kızıyordu. Haddini bilmez akılsız kılıcına kürekle karşı çıkmaya yeltenmesi, cinleri başına toplatmış, yalancıktan parladığını unutturup Deli Derviş'i kudurtmuştu. Kılıcı kafasının üstünde, bu kez gerçekten vurmak için çevirerek nağralandı:</p>
<p class="calibre3">— Seni gebertince ne lâzım gelir, marazlı... Senin kuru kafanı alınca...</p>
<p class="calibre3">— Kafa almak kolay... Bağırmadan konuş da anlayalım derdini...</p>
<p class="calibre3">Deli Derviş, Nuri Çeviğin rahatça gülümsediğini farkedince ilk defa ürktü. Atılacakken tepinmeye başladı.</p>
<p class="calibre3">— Çıkın toprağımdan... Çıkın dedim! Şartım var! Çıkmayanı bitiririm! İki kere hopladı: Çıkın! Ulan gâvur musun sen?... Şarttan anlamaz mısın? Şart ettik biz... Şartı bozmadan kılıcı kına koyuculardan değiliz!...</p>
<p class="calibre3">— Bağırma be... Sağır yok senin karşında... indir şu pisi.</p>
<p class="calibre3">— Pisi mi? Rufaî kılıcına pis dedi... Kendin ettin kendine pis bıyık... Al bakalım... '</p>
<p class="calibre3">Deli Derviş vurmak için mi, korkutmak için mi, kendisi de pek bilemeden kılıcı savurdu. Kılıç oyununda büsbütün acemi değildi, ama yıllardır idmansızdı. Bu idmansızlık hesaplı vurma ustalığını unutturduğundan tehlikeli olabilirdi. Bereket Nuri Çevik de sopa döğüşünü iyi biliyordu. Kürek sapını iki yandan tutup kaldırdı. Kafasına inen kılıcı karşılayıp ikiye böldü. Kopan parçası vınlayarak uçup gidince boş bulunup düşecek gibi sendeleyen Deli Derviş, önce ne olduğunu pek anlamamıştı. Kılıcın kırıldığını görünce bir an «Allahü Ekber» diyerek bakakaldı. Sonra kendisini toplamaya çalıştı. Suratı aptallaşmıştı. Üstüste yutkunarak kekeledi:</p>
<p class="calibre3">—    Vay!... Seyidi Ahmet Rufaî Efendimizin bin yıllık okunmuş kılıcını... Şeytan oyunuyla he mi?</p>
<p class="calibre3">Nuri Çevik küreği kaldırarak üstüne yürüyünce gözleri yuvalarından uğramış olarak geriledi. Nuri adım adım yürüyor, Deli Derviş adım adım geriliyordu. İki taraf da bu işin nereye varacağını düşünürken boğazdan yana kalın bir ses duyuldu:</p>
<p class="calibre3">— Dur Kara Derviş!... Nedir?... Dur dedim!...</p>
<p class="calibre3">Kara Derviş Mansur Halife sendeleyerek döndü: Zeynel Ağa kır atının üstünde, özengilere basıp kasıntıyla yükselmiş, yumruklarını karnına bastırmıştı, iki adım ardında, küçük boz eşekte, ayakları yere değen topal muhtar duruyor, görüntüleri, Donkişot'la Şanso'yu hatırlatıyordu.</p>
<p class="calibre3">— N'oldu öğretmen Bey?... Sen mi azdırdın bu kara domuzu?...</p>
<p class="calibre3">— Yok Zeynel Ağa!... Kendi azgınlığı... Ben azdırsam, bu kadar köpürmesine meydan vermezdim. Biz burada işimizle uğraşırken, üstümüze saldı.</p>
<p class="calibre3">— Vay bize haa... Saldı lafı bize he mi?</p>
<p class="calibre3">Zeynel Ağa, Deli Derviş'i iğrenmiş gibi süzdü:</p>
<p class="calibre3">— Hüss... Hüs dedim... İte, it derler. Çiziden çıktın ki, belânı arar oldun. Yazık bu kadar okumuşluğuna... Her kuşun eti yenir mi, sefil Kara Derviş Oh ne güzel!... Boynuzunu kırmış güzelce öğretmen Bey!... Hüsss... Anlayalım neyin nesi?..</p>
<p class="calibre3">— Yahu bunlar benim mülkümü basıp... Tarlama çift koşup... Tapulu malımı göz göre bölmeye kalkıp...</p>
<p class="calibre3">— Uzattın ki, Kara Derviş, iyice tadını kaçırdın.</p>
<p class="calibre3">— Ya bizim elimiz kanda mı kalsın?... öğretmen Beye bir şey dediğim var mı benim!... Bilmez köy yerinin işlerini... Üstüne yürüyecek gibi yumruğunu kaldırarak Esefi gösterdi: Benim kızdığım bu köpek dölü... Tuh yüzüne utanmaz!... Ben seni elimde büyütmedim mi şuncacıktan?.. Kazmayı omuzlayıp, bunca adamı ardına takıp... Benim tapulu malımı... Kazılan hendek gözüne ilişince yeniden öfkeye binmiş gibi hopladı: Bakın yahu... Buraları benim tapulu malım değil mi Muhtar? Bre Osman Ağa gel, iki laf etsene... Vali postunda oturmakta değil misin herif?... Kuzeyde Yanık Çam, Güneyde Akkaya değil mi benim sınırım?...</p>
<p class="calibre3">Muhtar Osman, çaresizlikle bir Nuri Çeviğe, bir Zeynel Ağaya bakıyordu. Zeynel Ağa çok önemli bir şeyler düşünüyor gibi, diliyle bıyıklarını yakalamaya çalışarak biraz daldı:</p>
<p class="calibre3">— Neye açmaktasınız bu arkı siz öğretmen Bey...</p>
<p class="calibre3">— Enstitüye su götüreceğiz Zeynel Ağa... Zeynel Ağa, bıyıklarını kemirdi bir zaman, kaşlarını çatıp çözdü:</p>
<p class="calibre3">— Tapulu toprağını yememişler... Dinimizde su işine yardım etmek farz... Bunları sana biz öğretecek değiliz Kara Derviş... Esdüdü ne demektir? Bizi eşşeklikten çıkarıp adamlığa ulaştırmak çabalamasında değil mi, bu esdüdü? Toprağından su yolu geçmekle kıyamet mi kopar?...</p>
<p class="calibre3">— Bilmez gibi, bre Zeynel Ağa... Ben, «Toprağıma kimseyi bastırmam» diye yemin içmedim mi geçenki meselede? Su yolu geçmekle neler olur?.. Bu öğretmen beyler buranın yerlisi değil... Hükümat işidir bu... Bakarsın bunlar geçmiş gitmiş, bir sütübozuk gelmiş... «Toprak esdüdünün malı olmasa geçer miydi, su yolu?» dedi mi, n'apalım? Vurup öldürelim de, boynumuza asılma ipini mi geçirelim? Mahkemelere düşelim de, ömrümüzün sonunda sürünelim mi? Köy yerinde, tapulu malını savunamayanın başına neler gelir? Hayır... Başka yerden, başka su indirsinler esdüdülerine... Kara salgın salsınlar, payıma düşeni vereyim! İki katını vereyim, üç katını vereyim... Suratını ağlamaklı bir titreme almıştı: Dünyanın bir ucundan kalkıp geldik. Gölgenize sığındık, «Bizi ite köpeğe ayaklatmaz bunlar» dedik.. Cüppesinin geniş yeniyle gözlerini örttü: Adamlık böyle midir? Beni kimsesiz görüp... ve de bu yaşımda...</p>
<p class="calibre3">— Dur herif... Allah Allah... Ölüme çare yoktur bu dünyada... Bırak hüngürtüyü... Bırak dedim...</p>
<p class="calibre3">Bu sırada Keşiş Düzü yönünden sesler duyarak döndüler. Müdür Halim Akın, yanında Cemal Avşar, birkaç da öğrenciyle hızlı hızlı geliyordu. Yaklaşıp selâm verdi, Nuri Çeviğe sordu:</p>
<p class="calibre3">— Ne var? N'oluyor?</p>
<p class="calibre3">— Su yolunu geçirmiyor Derviş ağa... «Buraları benim tapulu toprağım» diyor... Durakladı: Nasıl haber aldınız da geldiniz?</p>
<p class="calibre3">— Molla Hıdır'dan... «Birbirlerini öldürüyorlar» diye ortalığı gürültüye boğdu. Müdür Halim Akın, karşısındakilere bakarak konuşuyordu. Topal Muhtara apansız sordu: Tapulu malı mı Derviş efendinin burası gerçekten?...</p>
<p class="calibre3">Muhtar Osman Ağa, hemen karşılık vermedi. Gözlerini ürkek ürkek kırpıştırarak, imdat ister gibi, Zeynel'e bakıyor, yutkunuyordu:</p>
<p class="calibre3">— Tapulu evet... Tapu çıkarttı Derviş Ağa... Müdür Halim Akın, Nuri Çeviğe döndü:</p>
<p class="calibre3">— Gösterdi mi sana?</p>
<p class="calibre3">— Hayır... Tam isteyecektim...</p>
<p class="calibre3">— Buraları Derviş efendinin tapulu mülküyse, izni olmadan su yolunu geçiremeyiz! Bir cıgara yaktı. Paketi, önce Zeynel'e, sonra Muhtara, daha sonra Kara Derviş'e tuttu: Neden istemiyorsunuz, su yolunun geçmesini Derviş Ağa?</p>
<p class="calibre3">— Söyledim öğretmen beye... Köy yerinde, mülkünü savunamadım mı, her tüyün bir dağda kalır Müdür bey... Biz dağbaşına konmuşuz. Malımızı savunmadık mı, yandık! Yeminliyim ben...</p>
<p class="calibre3">Zeynel Ağa, çok üzülecek bir şeyi doğruluyor gibi içini çekti:</p>
<p class="calibre3">— Yeminlidir evet, Müdür Bey, çünkü malını koruyamayan köy yerinde barınamaz... Bir şeyler düşünerek Kara Derviş'i bir zaman süzdü: Gel başka bir iş yapalım Kara derviş... Geçenki afattan sonra da, yemin içtin sen, benim duyduğum... «Uğursuzluk bastı bizi... Düşümde gördüm. Bu tarlayı sürmesen gerek» demişsin!... öyle mi Muhtar?</p>
<p class="calibre3">Muhtar Osman gözlerini Müdür Halim Akın'dan kaçırıp boynunu</p>
<p class="calibre3">büktü:</p>
<p class="calibre3">— Öyle. Nah yüzü... Yemin içtik ne kadar...</p>
<p class="calibre3">— Tamam... Bak n'apalım Müdür Bey... Bin kişiye çıkacak değil mi, senin esdüdünün tutarı?</p>
<p class="calibre3">— Evet...</p>
<p class="calibre3">— Tamam... Nasıl olsa, yetmez esdüdüye Kılıçlı Keşiş'ten millî emlâke geçen topraklar... Derviş satsın sana burasını... İster su yolu geçir, ister tren yolu...</p>
<p class="calibre3">Müdür gülmedi bu lafa, eli bıyığında biraz düşündü:</p>
<p class="calibre3">— Olur. Anasının nikâhını istemezse... Gücümüz yeterse...</p>
<p class="calibre3">— Hükümat değil misin? Yeter de artar bile...</p>
<p class="calibre3">Deli Derviş, korkmuş gibi ellerini kaldırdı:</p>
<p class="calibre3">— Olur mu bre Zeynel Ağa!... Hükümata mal satmanın belâsını bilmez misin? Ben bu yaşta git gelle uğraşabilir miyim?</p>
<p class="calibre3">— Höst! Gitgel de neymiş?... Gitgel yok... Yazıp parayı getirmek kavliyle... Kaç gün sürer bu iş Müdür Bey, senin hesapça?</p>
<p class="calibre3">— Çok istemezse, ödemek kolay! Bizim işimiz döner sermayelidir. Alışımız verişimiz Malmüdürlüğünden geçmez!...</p>
<p class="calibre3">— Gördün mü, Deli Dümbük... Sevin köpoğlusu... Anan seni kadir gecesi doğurmuş ki, böyle Osmanlı bir müdüre çattın.</p>
<p class="calibre3">— Yok Zeynel ağa... Kendin bilmez değilsin ya, ben yarım akıl bir herifim... iyisi, ben tarlayı sana satayım, sen ver benim paramı... Dilersen hükümattan fazlasını al!...</p>
<p class="calibre3">— Höst... Fazlası da neymiş? Gâvura mı satmaktayız? Hayır, esdüdümüze satmaktayız! Benim araya girmem yakışık almaz. Şu kadar ki, gecikirse, ben sana öderim, hükümatımız, sonra bana verir eli bolalınca... Kaldı mı bir diyeceğin alçak?</p>
<p class="calibre3">Deli Derviş, boynunu bükerek, hem utanmış hem de kederlenmiş gibi, bıyık altından gülümsedi.</p>
<p class="calibre3">Muhtar Osman, ilk defa sünepeliği üstünden atıp keyiflenmiş, «Hayda babam» diyerek eşekten toplayıp inmişti. Harmanlayarak koştu. Müdürle Kara Derviş'in sağ bileklerine apansız yapıştı:</p>
<p class="calibre3">— Pazarlık kesmenin sevabı büyüüüük... Ver elini Kara Derviş... Ver avanak, her zaman bu tavda bulamazsın Müdür Beyimi... Ver dedim derbeder!...</p>
<p class="calibre3">—Dur Muhtar ağa!... Dur herif, iki düşünmeyence toprak mı satılır? Keçi oğlağı mı bu?</p>
<p class="calibre3">— Ver akılsız... Müdür bu tavda...</p>
<p class="calibre3">Müdür Halim Akın, suratını asarak bileğini kurtardı:</p>
<p class="calibre3">— Nedir pahası buranın Zeynel ağa?... Ne olabilir?</p>
<p class="calibre3">— Vallaha beyim... Pahası... Yahu kan değeri değil ya... Uyuşursunuz üç aşağı, iki yukarı... Mal sahibi burda olunca, bize halt etmek düşer ve de ne desek boştur.</p>
<p class="calibre3">Topal Muhtar, Deli Derviş'i dut dalı gibi silkelemeye başlamıştı:</p>
<p class="calibre3">— Pahası gelsin Kara Kodoş... Pahası...</p>
<p class="calibre3">— Ne diyeyim düşünmeyince... Kendin bilmektesin Osman Ağa, ben buraya ağırlığınca para döktüm... Ben buranın ayrığını sökene kadar... Çalısını kökleyene kadar...</p>
<p class="calibre3">Zeynel Ağa birden kasılıp, çıkıştı:</p>
<p class="calibre3">— Uzattın iyice... Ne istedindi, Yukarı Kayı'dan Veli Ağa alımkâr olunca?</p>
<p class="calibre3">— Verimkâr olmadım ki...</p>
<p class="calibre3">— Ne istedin, dedim! Müdüre döndü: Burası aslında dokuz dönümdür Müdür Bey... Bu herif, üç dört dönümünü sürebildi. Bu hesapça... Atalım iki bin kayma şunun önüne... Geçirelim su yolumuzu...</p>
<p class="calibre3">— İki bin kayma çok Zeynel Ağa!... Bakanlığa yazamam bu fiyatı...</p>
<p class="calibre3">Deli Derviş, can korkusuna düşmüş gibi, Muhtar Osman'dan bileğini kurtarmak için debelendi:</p>
<p class="calibre3">— «Çok» dedi. Hayır olmaz. Bırak bizi, Topal bacağına dedirme... Bırak yahu!... Adam mı boğacak bunlar gündüz gözüyle... Bırak...</p>
<p class="calibre3">Zeynel Ağa, hiç istifini bozmadan elini kaldırdı:</p>
<p class="calibre3">— Hüss... Bırakma iti... Pazarlıktır bu... Sen bin istersin, alıcı bir verir. Hüs dedim. Sen bakma ona beyim... Ver bir şey...</p>
<p class="calibre3">— İki bin deyince ne vereyim? Burda toprağın dönümü, kaça?</p>
<p class="calibre3">— Bakma toprağın dönümüne... Bende toprak var dönümü elli kayma, toprak var dönümü beş yüz kayma... Burası sulak... Su altı oldu mu, toprağa paha yetmez. Ver hadi... Ne demişler, «Hiç bir şey bilmezsen yarısını ver» demişler.</p>
<p class="calibre3">Deli Derviş iki kere hopladı:</p>
<p class="calibre3">— Bırak yahu!. Bre düşman mısınız bana siz? Hayır, satılık malım yok benim... Çıksınlar mülkümden... Kapatsınlar açtıkları arkları... Ben kazaya gidip keşif kaldırmaz mıyım? Sen ne demektesin Zeynel Ağa, birinin mülküne girmenin cezası beş yüz pankanottur. Ben kaçın kurasıyım?...</p>
<p class="calibre3">— Hüs dedim. Kafamı kızdırma! Keşif kaldırırmış... «Esdüdüsüne su vermeyen avradını bellediğimin toprağı» diyerek sen bizi türkü mü edeceksin kodoş?.. Geri dur! Sen satmamaktaysan ben sattım gitti. Bak Müdür bey, biz istedik iki bin, sen yarısını verirsen, dinimizin yolunca, pazarlığımız yanaşmıştır ve de aramızda çok bişey kalmamıştır. Ben verdim gitti. Bir şartla... Masraflar senin! Deli Derviş ateşe düşmüş gibi haykırınca Zeynel Ağa, çok keyiflendirici bir söz duymuşçasına güldü: Böğürmenin hiç faydası yok akılsız Kara Derviş... Evet, ben verdim ve de pazarlığı bağladım! Tapu masrafına karışmayacaksın! Halim Akın'a elini uzattı: Kaç paran var üstünde Müdür bey, çıkar, peyini şunun cebine sokalım da, domuzu boşböğründen vuralım!</p>
<p class="calibre3">Deli Derviş gerçekten, kurşunlanmış domuz gibi çabalayıp böğürüyordu. Zeynel Ağa, üsteledi:</p>
<p class="calibre3">— Peki verelim ki, Müdür bey... Aman peki kavuşturalım, kertesi gelmişken... Peyi verdik mi bitti.</p>
<p class="calibre3">— Pek kolay ağa... Tapu senedini görelim hele bir...</p>
<p class="calibre3">— Tapu mu?.. Öyle ya... Tüh Allah belânı vere, Kara dümbük, çıkar tapusunu... Çıkar, dedim.</p>
<p class="calibre3">Kara Derviş, birden sakinleşmişti. Bileği Topal Muhtarın elinde, uslu uslu karşılık verdi:</p>
<p class="calibre3">— Tapumuz değirmende Ağa... Buyursun görsün!...</p>
<p class="calibre3">— Buyursun, ne kolay!. Kesilmiş pazarlığı ispatlayınca... Hele kansıza hele.. Koşup seğirtip semaveri ateşleyeyim, der mi?</p>
<p class="calibre3">Deli Derviş telâşlandı:</p>
<p class="calibre3">— Semaver kolay... Buyurun!...</p>
<p class="calibre3">Müdür arkasına toplanmış çocuklara baktı:</p>
<p class="calibre3">— Siz burda kalın Nuri... Hendek işini hızlandırın... Hadi Cemal!...</p>
<p class="calibre3">Kara Derviş, koşar gibi gittiğinden arayı açıyor, cüppesi enikonu dalgalanıyordu. Acelesinde, insanın yüreğine dokunan bir zavallılık vardı. Elinden bırakmadığı kırık kılıç, güneş vurdukça arada bir parlıyordu.</p>
<p class="calibre3">Zeynel ağa ikinci defa teklif etti:</p>
<p class="calibre3">— İneyim de biraz da sen bin Müdür Bey...</p>
<p class="calibre3">— İstemez. Sağol! Oturuyoruz bütün gün... Nedir o, Derviş'in elinde parlayan?</p>
<p class="calibre3">Zeynel Ağa, kapışmayı görmemiş gibi bilmezden geldi:</p>
<p class="calibre3">— Parlayan mı? Gerçek... Nedir o?</p>
<p class="calibre3">Cemal Avşar anlattı:</p>
<p class="calibre3">— Kılıç çekip yürümüş arslan Derviş Ağa, bizim Nuri'nin üstüne...</p>
<p class="calibre3">— Yok canım!... Alay etme öğretmen bey, olmaz öyle iş...</p>
<p class="calibre3">— Yürümüş...</p>
<p class="calibre3">— Vay deli dümbük vay! Duydun mu Muhtar! Zeynel Ağa ellerini dizlerine vurarak bir zaman güldü: Sonra?</p>
<p class="calibre3">— Kürek varmış bizim Nuri öğretmenin elinde... Karşılayıp ortasından kırmış kılıcı...</p>
<p class="calibre3">— Aman essah mı? Aman inanayım mı? Duydun mu, kulağına dürttüğümün Muhtarı! Toprağında dünya savaşı patlamış da haberin yok... Ulan ne iş!... Demek öğretmen bey, sizin arkadaş vurmasıyla he mi?... Bildiğimiz kürekle, okunmuş kılıcın karşısına çıkıp... Tüh, görülmesi varmış... Seyir ki, Kastamonu'nun sineması kaç para... Vay Kara dümbük... Hani bunun kılıcı önünde durulmazdı? Sana dedim topal pezevenk, okunmuş Rufaî kılıcı değil miydi bu? Hani bunun, İstanbul Tekkesinde gördüğü bunca pala talimi? Evet, Müdür Bey, şimdi iman ettim, yaşlılık gibi rezillik yoktur. Tüh... Şaşmıştır ki, Kara domuz, eşşekten düşmüşe dönmüştür. Anlaşıldı. «Bunun kızgınlığı kolay basılmayacaktı ya, neyin nesi?» dedim. «Pazarlığa hırpadak yatmayacaktı, n'oldu buna?» dedim. Ohhh, eli yeşil olsun Nuri beyimin... Demek, bildiğimiz toprak küreğini tutmasıyla...</p>
<p class="calibre3">Zeynel Ağa, değirmene kadar bu lafı kapamadı. Kara Meşenin altına şilte, yastık, kilim koşturan Deli Derviş'e takıldı:</p>
<p class="calibre3">— Getir bakalım, Rufaî sultanın okunmuş kılıcını da Müdür Bey görsün! «Düşmana salınca bu kılıç, yedi arşın uzamakta» dedim, inandıramadım, kapgel şunu...</p>
<p class="calibre3">Deli Derviş elleri göbeğinde, ayaklarının burnuna bakarak edepli edepli gülümsüyor, böyle gülümserken suratındaki deli şirretliğin yerini sevimli bir yumuşaklık, acıklı bir güçsüzlük alıyordu:</p>
<p class="calibre3">— Kocadık Zeynel Ağa... Kocayınca, elindeki Rufaî Sultan'ın kılıcı değil, Hazreti Ali'nin Zülfikarı olsa, boş... Yedi bizi hakçası Nuri bey... Hayır, yürekli yiğit çok gördüm ben, Nuri bey gibisine rastlamadım. Gözünü şuncacık kırpıştırsa ya... Hayır... Kılı depremedi. Osmanlıda yiğit çıkar ağa, kendin bilmez değilsin ya, Osmanlıdan yiğit çıktı mı, dörtyüz dirhem çıkar. Helâl olsun!...</p>
<p class="calibre3">— Yaktın mı semaveri?...</p>
<p class="calibre3">— Ne demişler? «Sağolacak hastanın ayağına gelir doktoru» demişler. Biz tarla sınırında boğuşurken kim gelse iyi buraya, bil bakalım?... Senin Yanığın Sultan hanım gelmiş... Semaveri yaktı çoktaaan...</p>
<p class="calibre3">— İyi... Hadi getir tarlanın tapusunu da, bitirelim bu işi...</p>
<p class="calibre3">Deli Derviş yokuş aşağı seğirtti. Zeynel Ağa arkasından bakıp içini</p>
<p class="calibre3">çekti:</p>
<p class="calibre3">— Allah adamıdır bu kara kodoş... Yüreğinde şuncacık kötülük yoktur. Bakma esip gürlemesine Müdür Bey, yüreğinin saflığından... Aklı olsa, atarmı kuru başını gurbete... Baba yurdunu boşlayıp...Ocakoğludur ki, soyu tarih kitaplarına yazılmıştır. Ne fayda!.. Akılsızlık gibi belâ olmaz. Derindir okumuşluğu... Bakarsın, yerin altından üstünden haberi var. Bakarsın, arada bir yaptığı işi bebeler yapmaz. deli Derviş gittiği gibi koşarak döndü. Elindeki kâğıdı Müdüre uzattı.</p>
<p class="calibre3">Resimli mesimli, pullu mullu bir tapu senediydi bu... On yıl önce, boş toprakları onarmaktan, özel kanunu gereğince verilmişti.</p>
<p class="calibre3">— Buna kalsa, alımkâr değildi tapu mapu... «Bana kim bulaşır, bu dağ başında» dedi bir zaman... Benim zorumda çıkarttı. Nah Muhtarımız tanık... «Olmaz Deli Derviş... Aklın ermediğinden direnmektesin katır gibi» dedim. Nasılmış? Senin derviş kitabında yazılı mı bunlar? «Tapunu al, koynuna koy da ilerde dilersen bana söv ana avrat...» dedim. Tarlayı aldığına sevindim, Müdür Bey! Su altında toprak sahibi oldu ki esdüdüdüz, can eksen çıkar. Bakma gözüme hasta koyun gibi, Kara Derviş, dediğim gibi, peyini verecek müdür beyim... Hükümet işidir, uzarsa, ben öderim senin paranı, ilerde hükümatımızdan alırım.</p>
<p class="calibre3">— Sağol Zeynel Ağa!... Müdür Beyimiz de sağolsun!...</p>
<p class="calibre3">Müdür Halim Akın, defterini çıkarmış, senedin numarasını, tarihini, tarlanın sınırlarını yazmağa başlamıştı.</p>
<p class="calibre3">Deli Derviş, Zeynel Ağaya kuşkuyla baktı. Zeynel Ağa Cemal'e sezdirmeden «yok birşey» anlamına göz kırptı:</p>
<p class="calibre3">— üstüne para almadınsa ferah ol Müdür Bey. Ben vereyim, dönüşte uğrarız Keşiş Düzü'ne... Hızlı hızlı gelen Nuri Çeviği görünce şaştı: Buyur öğretmen Bey!.</p>
<p class="calibre3">Nuri Çeviğin suratı asıktı. Çok önemli bir şey olmasa işi bırakıp gelmeyeceğini bildiklerinden Halim Akınla Cemal Avşar bakıştılar.</p>
<p class="calibre3">Nuri Çevik, Topal Muhtarla Kara Derviş'in sıçrayıp kalmalarıyla ilgilenmeden sordu:</p>
<p class="calibre3">— Gördünüz mü tapu senedini Müdür Bey?</p>
<p class="calibre3">— Tapu senedini mi? Gördük.. Ne var?</p>
<p class="calibre3">— Bakabilir miyim ben de?</p>
<p class="calibre3">— Elbet... Al bak!</p>
<p class="calibre3">Nuri senedi aldı. Dikkatle gözden geçirdi. Ayaklarını iki yana açmış, sıkıca durmuş, yaş meşeden kestiği kalın sopayı kolunun altına sıkıştırmıştı. Senede baktıkça kaşları çatılıyordu.</p>
<p class="calibre3">— Tamam!... Senedi katlayıp önce Muhtara sonra Zeynel'e, daha sonra Deli Derviş'e kızgın kızgın baktı: Evet...</p>
<p class="calibre3">— Ne var Nuri?</p>
<p class="calibre3">— Kestirdiğim gibi, Halimcim... Senedi iç cebine soktu: Para mara vermediniz ya...</p>
<p class="calibre3">— Nedir canım... N'oluyor?</p>
<p class="calibre3">— Sahte bu senet... Gene sırayla Muhtara, Zeynel'e, Deli Derviş'e baktı: On yıl önce alınmış olamaz, bir kere...</p>
<p class="calibre3">Deli Derviş kendini ancak toplamıştı. Hemen kollarını göğe kaldırıp edepsizliği ele alarak bağırdı:</p>
<p class="calibre3">— Senedime sahte dedi, bu pisbıyık... Hayır!... Satılık mal yok bende... Ver senedi... Senedi ver, dedim! Bu muydu bana edeceğin Zeynel Ağa? Senedimi ben senden isterim. Satılık malım yok benim. Geçti. Doldursunlar açtıkları arkları... Şart olsun bak..</p>
<p class="calibre3">Zeynel Ağanın suratı da, ilk defa, korkulu bir döğüşe girmeye hazırlanan insanların yüzleri gibi donuklaşıp çekilmiş, ellerine öldürme hırsının belli belirsiz titremesi gelmişti. Boğuk bir sesle sordu:</p>
<p class="calibre3">— Nedir Müdür Bey? Müdür sen misin, bu mu? Nuri, hiç bir şey olmamış gibi sözünü tamamladı</p>
<p class="calibre3">— Çünkü, o tarihte bu pullar yoktu. Bir de, bu senedin kâğıdı da, mürekkebi de yeni... İsterseniz Ankara'ya gönderip kimyahanede baktıralım.</p>
<p class="calibre3">— Satılık malım yok benim... Ver senedimi!...</p>
<p class="calibre3">— Elbette yok pis herif!... Kimin malını kime satıyorsun?</p>
<p class="calibre3">— Senedimi...</p>
<p class="calibre3">— Senet değil artık o Suç delili... Bu işe uzaktan yakından kim</p>
<p class="calibre3">karışmışsa hapse girecek sahtekârlıktan... Devletin malını satmaya kalkmaktan... Üç yıl önce açılmış tarlaya, on yıl önceki tarihle senet çıkartırsınız haaa... Durun bakalım, şu Topal Muhtarla, bu senedin altına imza atan tapu memuru nasıl kurtulacak elimden...</p>
<p class="calibre3">— Senedimi isterim Zeynel Ağa... Elim kanda mı kalsın benim...</p>
<p class="calibre3">— Hadi oradan itoğlu it... Kanmış... Kanı görsen, on gün aklını başına toplayamazsın!</p>
<p class="calibre3">— Vay! Bana haa... Bu şehir oğlanı...</p>
<p class="calibre3">Zeynel Ağa, birden kükredi:</p>
<p class="calibre3">— Hüs... Hüs dedim, rezil yeter ettin! Allah belânı vere... Ben de yüreği saf diyerek... Hüs... Hüs dedim bak, Deli Dümbük, kızmaktayım ki, kötü kızmaktayım... Bağışlatmayı yalvaran bir yüzle Nuri Çeviğe döndü: Sen bunun kusuruna bakma, oh Beyim, bunlara adam diyenin ben dininden şüphe ederim. Doğru dediğin... Bu tarlanın açılması dört yıllık... Bu rezil, az biraz kurnazlık edeyim demiş, on yıl öncesine senet çıkartmış Evet, sahteciliktir ve de cezası vardır. Ama şurası da var ki, bu namussuzun, bu tarlayı yoktan açtığı, bunca taşını ayıkladığı, temizlediği de ortada... Dilersen senedi savcıya verir işleme koyarsın, suçlular cezalarını görür, dilersen, bağışlarsın. Ama kanundur, biri bir yoz toprağı üç yıl...</p>
<p class="calibre3">— Biliyorum Zeynel Ağa, bayındırırsa, üstüne geçirir. Ne faydaki, bu kanun, senin dervişi tutmaz.</p>
<p class="calibre3">— Neden?</p>
<p class="calibre3">— Devletin toprağını açıp oraya Kanabis Endika ekerek...</p>
<p class="calibre3">— Ne ekerek?...</p>
<p class="calibre3">— Pardon!.. Hint keneviri ekip esrar yetiştirmek bayındırına sayılmaz. Bana bak, Zeynel Ağa, sen avanak bir adam değilsin, işi uzatıp canımı sıkacak mısın, yoksa tadında kesip...</p>
<p class="calibre3">— Hint keneviri de neymiş?... Zeynel Ağa yalancı bir hışımla Deli Derviş'e döndü: Neymiş dedim deyyus... Birden hoplayıp bu kez Muhtara saldırdı: Sakalının dibinde olanlardan haberin yok!... Allah belânı vere... Ulan nedir? Bunlar nasıl bir adamlar? Bunlar eşşek gibi bir adamlar...</p>
<p class="calibre3">— Boşuna gürültü etme Zeynel Ağa... Kısa keselim!... Bu iş burda kapanıyor mu? Yoksa candarmayı bekleyelim mi? Çocuklardan birini saldım, karakola, katıra bindirip...</p>
<p class="calibre3">Deli Derviş amansız yere sıkıştırıldığını, huyunca edepsizliğe vurup dilediği gibi kuduramayacağını anlayınca, bir an katıldı, sonra sarsıldı. Dizleri, çam yarması gövdesini taşıyamamış gibi, kuduz canavar uluması salarak yere çöktü, yumruklarıyla göğsünü döğerek «Allah, Allah!» diye bağırıp arka üstü devrildi. Göz bebekleri kaymış, bakışlarına heykellerin ak boşluğu gelmişti. Kolları bacakları büküldü. Sakalı havaya dikili olarak katıldı kaldı.</p>
<p class="calibre3">Herifin kızgınlıktan bayılmasıyla tarla işi Nuri Çevik'in istediği sonuca varmış, Zeynel ağa, sahte senedi istemeyi bile göze alamamıştı.</p>
<p class="calibre3">Enstitücüler selâm vermeden yürüdüler. Değirmenin şarıltısı işitilmez olunca Halim Akın sordu:</p>
<p class="calibre3">— Nasıl kestirdin senedin sahte olabileceğini bir kilometrelik yoldan?...</p>
<p class="calibre3">— Amma yaptın haaa!... Nuri Çevik keyifle güldü: Esdüdücüyüz dedikse, keramet sahibiyiz demedik. Allah razı olsun, Eğitmen Murat koşup gelmiş... Seni kampta bulamayınca, Molla Hıdır'ı yollamış...</p>
<p class="calibre3">— Ne diye?...</p>
<p class="calibre3">— «Düzendir. Aldanmasınlar. Senet menet yok» demiş... Bu kadar uyarma yetmez mi, rezilliği anlamak için?...</p>
<p class="calibre3">Müdür Halim Akın bir zaman düşündü:</p>
<p class="calibre3">— Sahteciliği de yüzlerine gözlerine bulaştırmışlar!</p>
<p class="calibre3">— Ne gibi?</p>
<p class="calibre3">— On yıl önce    bugünkü    pulların kullanılmadığını bile</p>
<p class="calibre3">düşünememişler baksana... Nuri'nin keyifle gülmeğe başlamasından şüphelendi: Neye gülüyorsun?</p>
<p class="calibre3">—Artık o kadar yalanı, izin ver de, biz uyduralım Halimcim!</p>
<p class="calibre3">— Hay Allah! Gördün mü Cemal?...</p>
<p class="calibre3">— Dolduralım şu herifleri cezaevine...</p>
<p class="calibre3">Müdür içini çekti:</p>
<p class="calibre3">— Doğrusu odur ama... Sıkı emir var, köylüyle çatışmayacağız! İkincisi: Muhtara acırım! Fukara topala...</p>
<p class="calibre3">Nuri hem şaştı, hem sinirlendi:</p>
<p class="calibre3">— Neden? Yutturamadı sahteciliği diye mi?</p>
<p class="calibre3">—    Bu işe istemeden sürüklendiği    belli    Nuricim... Zeynel'in</p>
<p class="calibre3">zoruyla...</p>
<p class="calibre3">— Böylesine acınmaz arkadaş, küfüre acımıyorsan ana avrat sövülür!</p>
<p class="calibre3">—    Deme öyle...    Köy şartlarını bilirsin!    Zeynel    gibiler, kimi muhtar</p>
<p class="calibre3">yapar? Hiç dayanağı    olmayanları... Ayrıca    ilerde    güçlenip karşısına</p>
<p class="calibre3">çıkamayacak kadar akılsızları...</p>
<p class="calibre3">— Kes yahu, ağlatacaksın beni nerdeyse... Bir cıgara yaktı: Ulan ne herifler... Bu Allah verisiyle gidip aktör olsalar, nam salar dünyaya hepsi...</p>
<p class="calibre3">Cemal merakla sordu:</p>
<p class="calibre3">— Niye aldın bu sopayı eline?... Dövüşecek miydin kötüsü gelse?...</p>
<p class="calibre3">— Sorduğun şeye bak... Aklın varsa bir sopa da sen' uydur. Bundan böyle bize sopasız gezmek yok... Kemiklerini aldık ağızlarından itlerin... Daha iyisini ister misiniz? Kampa gider gitmez, çifteyi çıkar sandıktan,    yüz fişekle    as çadırın direğine...    Hatta    birkaç gün tüfekli</p>
<p class="calibre3">görünmek daha iyi...</p>
<p class="calibre3">— Haklısın! iyi getirdin aklıma... Bu Kara Derviş deli düpedüz... Delinin nerde, ne halt edeceği bilinmez. Tabancamı da ayırmam yanımdan artık!</p>
<p class="calibre3">Cemal kampa dönünce, hemen depo çadırına gitti. .</p>
<p class="calibre3">Sandığın kilidi kanırılarak kırılmış, tüfekle mermiler çalınmıştı.</p>
<p class="calibre3">O zamana kadar, yiğitliği, soğukkanlılığı, ülkücülüğü kimselere bırakmayan, cimriliğini, aşırı malcanlılığını başarıyla saklayabilmiş olan yakışıklı cimnastik öğretmeni deliye döndü. Bir yandan, «Bin liralık mal bu, dile kolay, bin liralık» diye bağırıyor, öte yandan, «Silâh namustur, benimki armağandı fazladan... Manevî değerini dünyalara değişmem» diye tepiniyordu.</p>
<p class="calibre3">Kamptan kimsenin uzaklaşmadığını, hiç bir yabancının buraya gelip gitmediğini, gürültüye boğmadan araştırmanın daha doğru olacağını, Nuri anlatmaya çalıştıysa da, söz geçiremedi.</p>
<p class="calibre3">Cemal, bütün depo nöbetçilerini sopadan geçirmek için toplamaya giderken, aklına çok önemli bir şey gelmiş gibi durdu. Taşoluklu Bekir Ozan'ın ikidebir, «Hadi şunu sınayalım bakalım, oh öğretmenim» diye yalvardığını hatırlamıştı. Elindeki sopayı fırlatıp Emine'nin daktilosuna saldırdı. Hastalığının zatürree olduğu anlaşılarak on gün önce hastaneye kaldırılan Bekir'in sorguya çekilmesi tüfeği çıkarmazsa candarmaya verilerek söyletilmesi için dilekçe yazacaktı.</p>
<p class="calibre3">Nişanlısının durumunu başından beri üzüntüyle, utançla izleyen Emine Güleç artık buna dayanamadı. Bekir'i, yarı baygın cipe taşıtan, yatırıp örten kendisiydi. Mal için bu kadar telâşlı, bir öğretmene yaraştıramadığını, çok şaşırdığını, açıkçası ayıpladığını söyledi, Cemal Avşar'ın dilekçe yazmasını güçlükle önledi.</p>
<p class="calibre3">Ertesi sabah arkların yanına taşınmış borulardan on tanesinin vidalı başlarını ezilmiş buldular. Bunu Deli Derviş'in yaptığı belliydi. Çocuklar, Kara Domuzun, meydan okumasına çok kızdılar. «Şunun damını başına yıkınca ne lâzım gelir» sözü, ortalığa yeni düşmüştü ki, Taşoluklu Bekir Ozan'ın ölüm haberi, kampın iflahını kesti.</p>
<p class="calibre3">Sanık</p>
<p class="calibre3">Esef iki saattir nöbetteydi. Üçüncü defadır gözleri kapanıyor, başı önüne düşüyordu. Uykusunu kaçırmak için, terli yüzünden, elini sert sert geçirdi, «Nöbetimiz gizli olmasa, bir türkü salıversek gökyüzüne, "Süpürgesi yoncadan" diyerek... Ne uyku kalır, ne bi bok...» Bekir Ozan'ın ölümünü hatırlayarak somurttu. Unutamıyordu bi türlü Taşoluklu zebun Bekir'i... ölüm haberi gelince Emine öğretmenin ağladığını da unutamıyordu. «Türkü zamanımızmı bizim?... Gitti fukara yok yere... Rahmet günü ıslanmasaydı, kurtulurdu belkime... Ulan nedir, Allah da mı bize düşman! Töbe töbe!» Bekir öldü öleli hiç bir şeyde tat kalmamıştı. Gizli nöbet, su borularının aralıksız ezilmesi yüzünden tutuluyordu. İlk gece on boruyu ezen namussuz, iki gün sonra, takım yemekteyken, gündüz ortasın,.' da, sekiz boruyu daha bozmuştu... «Kara Derviş dürtüsünden başkası yapamaz, ebedi... Gelgelelim, Müdür Bey suçüstü yakalamadan yakasına yapışıcılardan değil, "Günahını almaktan korkmakta Kara domuzun" desem... Sevap yazar, kurban olduğum Allah, bunu öldürene... Şüphesi başkasındansa onu bilmem!» Havada karınca soluğu kadar esinti yoktu. Öğleden sonra sıcak bastırmıştı ki, gayet kötü... Yalan 'f mundar, nöbeti möbeti iplemeyecek, herifin bütün boruları ezeceğini bilse, götürüp kendisini göle atacaktı ya... «Ne fayda!... Emine öğretmen, kızları çimmeye götürdü, demincek... » Suratını asıp, cıgara paketini aradı. Tükenmiş olduğunu görünce buruşturduğu kâğıdı yere çaldı. «Ulan ne istemektesin bizim borularımızdan namussuz? Hükümat, toprağınıza okul kondurmakta saray gibi, bebeleriniz okusun da adam olsun için... Allahtan belânı mı aramaktasın?... Şu herifi suçüstü tutunca, Müdür Bey, kollarını bağlayıp Tosya'nın mahbus damına salmazsa yuf!»</p>
<p class="calibre3">Su yolu dörde bölünmüş, her bölüme bir gizli nöbetçi dikilmişti. «Dikildi ya, gece nöbet möbetyok! Neymiş... Vuruşma olurmuş... Olmakla?... »</p>
<p class="calibre3">Bulunduğu yerden su yolunu Keşiş Düzü'ne bağlayan parça görünüyordu. Kampta nöbetçiyle hastalardan başka kimse kalmamış, herkes hendek kazmaya gitmişti. «Ulan bizi zora sürdü ki, boru bozucu bu dümbük her kimse... İki karışlık arkı, adam beline kadar kazdırır mıydı, yoksa Müdür Bey?» Birden sevinçle davranıp it oturumuna geldi. Kamptan biri çıkmıştı. «Hadi oğlum, doğrula gel... Hem de cıgara olsun üstünde... » Alnının terini sildi elinin tersiyle... Bu kadarcık kımıldamayla ter yürümüştü gövdesinden... Geleni tanır tanımaz önce kızdı, sonra şaştı. «Bizim rezil Mollamız değil mi bu? Sıtmadan gebermekte değil miydi öğle ekmeğinde? Pilâvı hoşafı yemeyen herif...» Molla Hıdır, cıgara tîryakisiydi ama, kendine tiryakilerdendi. «Şuraya yatıp ölsen cıgara değil, dumanını vermez adama... » Gözlerini kısıp, ablak suratını asarak bir zaman baktı. «Nereye gitmekte bu</p>
<p class="calibre3">Molla, sıcağın gözünde?... Allah, Allah! Hovardalığa niyetlenmiş gibi dört yanına bakmakta ki, ayaklarının ucuna basaraktan yılan gibi ağmakta... Dur aman!... Aklıma gelen gibi mi sakın? Ulan kötü Molla ben seni, o rezillikte bastırmalıyım ki... » Emekleyerek yer değiştirdi. Molla, meşeye karışınca, sine sine yürüdü. Namussuz Molla'nın gölde çimen kızları gözlemesi gelmişti aklına... «Yapar mı yapar arkadaş... Bundan her rezilliği umarım... » Molla, göle giden çoban izini bırakıp Kara Derviş'în değirmene bükülünce, Esefin aklı karıştı iyice... öğrencilerin, değirmene gitmeleri değil, yoluna sapmaları yasaktı. «Peki... Neyin nesi, bu alçak Molla' nın değirmenden yana sapmaları?» Epeyce geriden gürültüsüz izledi.</p>
<p class="calibre3">Molla Hıdır, Kara domuzun değirmenine dayanmış, babasının evi gibi, seslenmeden, içeri girmişti. «Nedir hey Allah, bu Molla'nın, Kara Dervişten alıp veremediği? Sakın bu namussuz yeniden esrara mı girişti? Ya emmisinin içirdiği töbe!» Gözlerini kısarak biraz düşündü: «Git işine oğlum... Boynunda bunca muska, hemayil gezdiren herif... Kur'an'ı yarıya kadar ezberine almışken... Töbesini çiğneyebilemez! Neyin nesi bu?» Biraz daldı, elini dizine vurdu: «Tamam! Muskaya gitmekte akılsız... Evet, kızlardan birine yandı, sıcaklık muskasına davrandı. Tamam! Hemi de yüzde yüz öyle!» Bir zaman, kızlardan hangisine tutulmuş olabileceğini bulmaya çalıştı. Düşünüp dururken ellerini karnına koyarak keyifle gülmeye başladı: «Bizim Hanım Kuzu'yu kestirmeli ki, çıkasıca gözüne.. Yıldız Ulak'tan meydan dayağını yemeli, asker kışlası töresince, tam çalgı.. » Gene cıgaraya davrandı. Olmadığını hatırlayınca somurttu. «Şimdi dellenmeli Kara Derviş... "Ulan sen esdüdülü olup, benim değirmenime nasıl ayak basarsın?" diyerek şuna çalmalı sopayı, Allah yarattı dememeli... » Sözünü bitirmeye kalmadan Molla değirmenden yalanarak çıktı. «Hazır mıydı bunun aradığı sıcaklık muskası?... Önceden ısmarladı da farkına mı varamadık?» iki büklüm bekledi. «Aç gözünü avanak Esef, eloğlu kız ayartacak muska gücüyle... Sen uyu bakalım!» Birden şaşırdı. Molla, Keşiş Düzü'ne dönecekken tepeye vurmuştu. «Nereye gitmekte başyukarı bu alçak peki?» Molla hızlandıkça hızlanıyordu. «Sıcağın gözünde n'oldu bu marazlı Molla'ya hey Allah?... Nereye zorlatmakta bu böylece?... » Kendisi de ister istemez hızlandığı için, beş on adım gitmeden, suya düşmüş gibi tere batmıştı. «Ulan alacağın olsun Kötü Molla... Ulan ben senden bunun hesabını... Ulan soluğum ağzıma sığmaz oldu namussuz, ne göründü senin gözüne?»</p>
<p class="calibre3">Molla yokuşu hızlı çıkmıştı ama, doruğa yaklaşınca hem yavaşlamış, hem ürkekleşmişti. Çalılara siperlenerek, bir zaman Yedi Göl'ü gözetleyip ağaç gövdelerinden yararlanarak kendine yer seçti, çömelip sırtını çama verdi. Esef, işi anlamasıyla, «Hele namussuz! Peki, ben seni bitirmez miyim?» diye başını salladı. «Vayyy kötü Molla... Demek it gibi seğirterek gelmelerin namussuzluğa he mi? Ya ben seni... Ya ben... Tuh Allah belânı bere kahpe dölü, adam öğretmenini gözler mi, çimerken?» Vuracak bir şey ele geçirmek için çevresine baktı. Sopasını nöbet yerinde bıraktığına hayıflanarak kendisine sövdü. Yerden gelişigüzel bir değnek alıp hazırlandı.</p>
<p class="calibre3">Durduğu yerden göl görünmediği için, kızlarla Emine öğretmen suda mı, değil mi bilemiyordu. «Karı ayağıyla geldiklerinden giresileri olmadı. N'etsem hey Allah?..» Rezil Molla, kopasıca kafasını iki yana yılan gibi uzatarak debeleniyordu. Bir şey göremediği belliydi. Ağaçlara, çalılara siperlenerekten, kurdun sürüye sokulması gibi biraz daha indi. Kızlardan birinin, «Soğuk öğretmenim. Uyyy... Buz gibi» dediği duyulunca Molla yere çöküverdi. Biraz arandı, gözleri gölde, tabakasını çıkarıp cıgara sarmaya başladı. «Ulan biz burada tütünsüz bunalırken... Dur aman.» Esef soluğunu tutarak bakakalmıştı. «Ne haltetmekte bu itoğlu it... Resmen çifte kâğıtlı esrar cıgarası bükmekte... Hay Allah belânı vere köpek!..»</p>
<p class="calibre3">Molla gerçekten, Kara Derviş'e tıpatıp benzeterek esrar cıgarası sarıyordu. Suratının derisi çekilmiş, çenesi biraz sarkmıştı. «Belli bir şey, epey zamanın esrar tutkunu bu rezil... Epey zamanın da esrar açı... Hele yutkunmaya hele... Az kaldı ki, dilini yuta domuz.»</p>
<p class="calibre3">Gölden nazlı bir kadın çığlığı gelince, Esef de boş bulunup Molla gibi irkildi. önce görmek için başını sağa sola, sonra kendi kendinden utanarak söylendi: «Töbe... Töbe...»</p>
<p class="calibre3">Molla cıgarayı acele dürüp yakmış, üstüste çektikten sonra, tıpkı Deli Derviş gibi, kasketinin altına koymuştu.</p>
<p class="calibre3">Kızlarla Emine öğretmeni çimerken yeni gözlemediği, çöktüğü yere alışık olduğu belliydi.</p>
<p class="calibre3">— Esefin öfkesi gene başına sıçradı: «Peki... Sonunu düşünmemek neyin nesi?... Bu işin sonundaki meşe sopasını? ..»</p>
<p class="calibre3">Kızlar iç gömlekleriyle gölün kıyısında oynaşıyorlardı. Emine öğretmen, kırmızı deniz giyimiyle kendini suya bırakmıştı. «Yüzgeçlik olur ama bu kadar mı olur?... Balık kaç para!...» Emine öğretmen gerçekten çok usta yüzücüydü. Gölün yemyeşil suyunda kırmızı mayosuyla masal kitabının peri kızından farksızdı. Azkalsın Esef bile, öğretmenini çimerken gözetlemenin ayıplığını unutup dalacaktı.</p>
<p class="calibre3">Molla cıgaradan ikinci dumanı aldı. Bir yandan v kızları gözlüyor, öte yandan, kendini yavaş yavaş esrar dalgasına bırakıyordu. «Ulan kahpeler..; Hele şunlara hele... Ak kazda leke var, şunların gövdesinde leke yok...» İçini çekerek yutkundu, «Av tüfeğini çekmeli... Yanaşıp "kıpranmayın" diye kükremeli... Birini önüne katmalı, sürmeli kuytuya, tüfeğin dipçiğini beline beline vuraraktan... » Yanında birinin belirdiğini anlayınca, burnunun ucunda kılıç vınlamış gibi irkildi:</p>
<p class="calibre3">— Hıı anaaa...</p>
<p class="calibre3">—Hüs bitmektesin! Hüs dedim... Esefin sesi , yılan ıslığı gibiydi: Ses yok! Düş önüme...</p>
<p class="calibre3">— Şart olsun bildiğin gibi değil...</p>
<p class="calibre3">— Düş dedim, sopa gelmekte ki...</p>
<p class="calibre3">Molla Hıdır el yordamıyla kasketini arıyordu,</p>
<p class="calibre3">Bulup kaldırınca, altındaki esrar cıgarasını hatırlayarak hemen örtmek istedi.</p>
<p class="calibre3">Esef atik davranmış, cıgaranın üstüne ayağını koymuştu.</p>
<p class="calibre3">Molla, suratını ağlar gibi buruşturarak aşağıdan yukarıya baktı:</p>
<p class="calibre3">— Ezdin nefesi Esef! Şu kadar para verdik.</p>
<p class="calibre3">— Hüs... Esef, cıgarayı aldı, cebine soktu:</p>
<p class="calibre3">Kalk hadi!...</p>
<p class="calibre3">—'"Bizim cıgara...</p>
<p class="calibre3">— Hele Müdür Be görsün ki, bakalım n'olur?...</p>
<p class="calibre3">Molla birden dehşete kapıldı:</p>
<p class="calibre3">— Aman Esef!... Amanı bilir misin!</p>
<p class="calibre3">— Hele şuna!... Yürü!</p>
<p class="calibre3">Esef ayağının burnuyla kabasına dokununca, Molla şapkası elinde, birkaç adım emekledi:</p>
<p class="calibre3">— Aman Esef!... Töbe olmaz. Müdür Bey duydu mu, hiç olmaz, oh</p>
<p class="calibre3">Esef!</p>
<p class="calibre3">Doğrulmuştu. Esef, parmağını ağzına götürerek sus işmarı verip doruğu gösterdi.</p>
<p class="calibre3">Molla Hıdır direnmeden yürüdü. Şapkasını kafasına koyup iki kere çevirmişti. «Gövdesi tıkızdı ama, belli ki koftu. Pis bir herifti bu Molla Hıdır; yemesi içmesi, gülmesi söylemesi, gezinmesi yatması pisti. Bir cıvıklık vardı ki üstünde, bakıp dururken adamın karnı bozulur.» Esef böyle düşünerek Molla'ya karıları gözetlediği için değil, böyle cıvık olduğu için öfkelendi. Doruğu aşıp Gölden duyulmayacak kadar uzaklaşmışlardı ki, Molla Hıdır, hiç göstermediği bir çeviklikle birden, «Al ulan namussuz!» diyerek şimşek gibi döndü. Esef aklıyla değil, içgüdüsüyle hem geri sıçramış, hem de sopayı aşağıdan yukarıya savurmuştu. Vınlayıp giden şeyin ince bir Giresun bıçağı olduğunu anlayınca bir an donakaldı. Korkuyla yavaş yavaş iki büklüm olan Molla'nın boynuna elinin keskinliğiyle vurdu, düşerken de sağ baldırına tekmeyi yetiştirdi.</p>
<p class="calibre3">Molla, kalkmak için debelenirken ağmalı bir sesle sövdü:</p>
<p class="calibre3">— Ulan kahpe avratlı Esef!</p>
<p class="calibre3">— Höst... Esef, doğrulmaya çalışan Molla'yı, diziyle sırtına vurarak yeniden düşürdü: Bir de bıçak çekersin he mi?</p>
<p class="calibre3">— N'oluyor arkadaş, kolay gele!</p>
<p class="calibre3">Esefle Molla, ürkerek sese döndüler.</p>
<p class="calibre3">Taşoluklu Yıldız, elleri arkasında duruyor, gördüğünü hiç beğenmemiş gibi, asık suratla bakıyordu.</p>
<p class="calibre3">Molla Hıdır yardım geldi sanarak birden umutlanmıştı. İki dizi üstünde, ellerini uzattı:</p>
<p class="calibre3">— Beni bitirdi bu Esef rezili Yıldız Ağa!</p>
<p class="calibre3">— Ne işin var senin burda?... Hastaydın ya hani?... «Sıtma bindirdi, karnımın barsağı koptu» demekte değil miydin? Esefe döndü: Sen nöbet yerini niçin bıraktın arkadaş!</p>
<p class="calibre3">Esef biraz dargın, biraz da meydan okur gibi, karşılık verdi:</p>
<p class="calibre3">—    Sen neden bıraktın bakalım Taşoluklu?..</p>
<p class="calibre3">—    Baktım, ardarda geçtiniz, «Nedir» dedim. Nedir?</p>
<p class="calibre3">Esef, suratını asarak Molla Hıdır'ı gösterdi:</p>
<p class="calibre3">—    Kızları gözlerken tuttum bunu... Değirmene gitti önce...</p>
<p class="calibre3">—    Değirmene mi? Hangi değirmene?</p>
<p class="calibre3">— Kaç değirmen var burda Taşoluklu?... Kara deyysun değirmene gitti bu rezil!...</p>
<p class="calibre3">—    Ne işi varmış?</p>
<p class="calibre3">—    Ne işi olduğunu bilemedin mi, kendi başına?... Elini cebine attı: Nah işi bu...</p>
<p class="calibre3">Yıldız uzatılan esrar cıgarası eziğini aldı. İlk bakışta bir şeye benzetemedi:</p>
<p class="calibre3">—    Neymiş bu?... Cıgara değil mi?</p>
<p class="calibre3">— Cıgara ama, esrarlı cıgara... İzmaritin ucundaki zıvanayı görünce Yıldız'ın suratı karardı:</p>
<p class="calibre3">—    Hani «yemin içti» dedindi, boşladıydı, bu pisi?...</p>
<p class="calibre3">—    Ben yeminimdeyim oh Yıldız! Bu Esef beni sopaladı ki...</p>
<p class="calibre3">Esef susturdu:</p>
<p class="calibre3">—    Dur bakalım, sopa sonranın işi... Daha başlamadık!</p>
<p class="calibre3">— Adamın üstüne arkadan gelmek yiğitlik değil!</p>
<p class="calibre3">— Hüs rezil... Alma yiğitliği ağzına... Yiğitlikte öğretmeni çimerken gözlemek var mı?</p>
<p class="calibre3">— O haltı da mı yedi yoksa Esef?</p>
<p class="calibre3">— Yedi ne demek... Yedi de öteye bile geçti. Fazladan bıçak da çekti bize... Az kaldı ki... Ulan namussuz, sen bizim buraların altın adını... Yeniden kızmıştı. Sıçrayıp yetişti, diz üstü oturan Molla'nın sırtına yeniden diziyle vurdu: Bakıra mı çıkaracaksın...</p>
<p class="calibre3">— Yıldız Ağa!.. Yiğitlik bu mudur? Beni bu rezil..</p>
<p class="calibre3">Yıldız araya girecek olunca Esef diklendi:</p>
<p class="calibre3">— Dur arkadaş!... Biz kendi rezilimizin terbiyesini veremez değiliz... Molla'nın ensesine koruyu inleten yaman bir tokat çekti: Nah bu, Yusuflu olduğun için... Bu, öğretmenimizi gözlediğinden... Bu da esrar içmene karşılık... Nah bu, yemin bozmanın cezası... Bu da bıçak çekmenin...</p>
<p class="calibre3">Esef, köylüsü Molla'ya iyi girişmişti. Her vuruşta düşürüyor, kalkmasını sabırla bekleyip yeniden vuruyordu:</p>
<p class="calibre3">— Ellerin kınla domuz Esef! Ulan Kadir'in Esef, alacağın olsun... Ulan ben bunu...</p>
<p class="calibre3">— Hüss... Hüs dedim, nah bu da Kadir'in Esef ten...</p>
<p class="calibre3">— Ulan kahpe dölü Esef!... Ulan peki, ya ben köye gidince... Bir tokat daha yiyip yere kapandı, kapanmasıyla, elini yüzüne atıp uvunmaya başladı: Gözüm... Vay gözüm!... Gözüm gitti, dümbük Esef!... Gözüüüm... Kahpe avratlı Esef!</p>
<p class="calibre3">Yıldız, vurmaya davranan Esefi tutup çekti. Molla'nın önüne çömelip gözünü örten yumruğu kaldırdı. Gözün altı, taşa değip biraz çizilmişti. Tuttuğu bileği hırsla itip kalktı:</p>
<p class="calibre3">— Yok bişey... Yeter bu dayak bu kez bu alçağa, Esef... Adamsa bu dayaktan sonra uslanır. Müdür Beye duyurmayalım bu işi... Gel örtelim burda...</p>
<p class="calibre3">— örtelim, dersin Yıldız! örtüp de biz bu rezili...</p>
<p class="calibre3">— örtelim... Ben bunu savunmakta değilim! Emine öğretmenden ayıp... Toprağımızın adamı bulunmuş... Ne denilmiştir, «Rezil utanmaz, sahibi utanır» denilmiştir.</p>
<p class="calibre3">Molla Hıdır çöktüğü yerde, uvunmayı kesip konuşulanları dinlemeye başlamıştı.</p>
<p class="calibre3">— Töbe çeksin!... Dinine imanına töbe çekmedikçe... Hayır, surda değnek atlamayınca hiç olmaz!</p>
<p class="calibre3">— Duydun ya, rezil Molla!... Bırak tilki uykusunu... Hadi töbe çekeceksin kitabın yazdığı gibi... Ayrıca, değnek atlayacaksın! Ensesinden tutup tavşan gibi kolayca kaldırdı: Dikil uzatma... Şamar gelir şaklayaraktan haaa!</p>
<p class="calibre3">Molla Hıdır, karıları bir daha gözlemeyeceğine, işten kaçmayacağına, esrar içmeyeceğine, Kara Derviş'in değirmene gitmeyeceğine tövbe etti.</p>
<p class="calibre3">Bundan sonra, Yıldız Ulak, Esefin elindeki sopayı alıp yere koydu.</p>
<p class="calibre3">— Hadi atla bakalım şunu Molla... Töbeyi bozmamak kavliyle...</p>
<p class="calibre3">Tövbeyi duraklamadan içen Molla değnek atlamaya gelince bir an ileri geri sallanmış, dilini dudaklarından geçirerek yutkunmaya başlamıştı, ötekiler de değnek atlamanın ne kadar ağır bir yemin olduğunu bildiklerinden bu duraklamayı pek yadırgamadılar.</p>
<p class="calibre3">Molla'nın sallanması biraz daha uzayınca, Esef ürkek bir sesle gizli bir şey söylüyormuş gibi fısıldadı:</p>
<p class="calibre3">— Hadi!</p>
<p class="calibre3">Molla Hıdır, bir an katıldı, sonra kendini uçurumdan atıyormuş gibi, gözlerini kapatarak değneğin üstünden geçti. Yere çöküp ağlamasını beklediler. Bişey demeden, arkasına da bakmadan yürüdü meşeye karışıp kayboldu.</p>
<p class="calibre3">Değnek atlanırken soluklarını tutmuş olan delikanlılar birden hışırtıyla ciğerlerini boşaltmışlardı. Yıldız çömeldi, elini yemin değneğine çekinerek uzattı. Dokunmaya korkuyor gibiydi. Üstünden atlandığı için kutsallaşmış saydığı değneği çekinerek aldı. öper gibi yapıp başına götürdü. Sonra, «Allah bismillah» diyerek vargücüyle meşeliğe doğru fırlattı. Bu sırada Esef bıçağı bulup «Hele naamert» diye kuşağına sokmuştu.</p>
<p class="calibre3">Esef, kamp meydanında 4-6 nöbetini tutuyordu.</p>
<p class="calibre3">Tanyerini sabah öncesinin karanlığı kaplamış, hava biraz serinlemişti. Hiçbir şeyin sesi, hışırtısı duyulmuyordu.</p>
<p class="calibre3">Esef, kemiklerini kütürdeterek gerindi, ağzını alabildiğine açarak esnedi. Haftalardır sabahın al tısından gecenin yirmi ikisine kadar aralıksız koşup çabaladığından bitikti. Gündüzleri, kendini işe kaptırıp zorlarken, arada bir durup böyle gerindiği, Türkçesi, yıldığı sıralar, bu aralıksız yorgunluğa nasıl dayandığını anlayamıyordu. «Haklı şu namussuz Molla!.. Adam köyünde uğraşsa bu kadar, çoğa varmaz zengin olur. Nedir peki?.. » Elektrik fenerini gönülsüz gönülsüz çevirdi. Yemek yeri olarak kullanılan sayvanın yanına, sıralardan birine biraz oturmak için gelmişti. Şimdi, burada ne aradığını bulmak için kendini zorluyordu.</p>
<p class="calibre3">Kampın gemici fenerlerinden birkaçı büsbütün sönmüş, ötekiler de sönecek gibi fersizleşmişti. «Say ki askerdesin oğlum... Askerliğin boynuzu yok.. Nöbet-angarya... Angarya-nöbet...» Cıgara aradı. Yavaş yavaş dönerek çadırlara baktı. Nöbeti yarılayıp yarılamadığını kestirmeye çalışarak yürüdü. «Değnek atladı bu itoğlu it bugün... Üstündeki esrarları atacağına yemin içti. Tutarm'ola?...» Nöbete kalktı kalkalı, Molla Hıdır'ın, üstündeki esrarları atıp atmadığını yoklamak istiyordu. Yattığı çadıra iki kere yönelmiş, ikisinde de girmemişti. «Atmadıysa, şart, ettim Müdür Beye dememiş olmaz. Dersem kovarlar bu rezili... Hiç bakmazlar.» Gene Molla Hıdır'ın yattığı çadıra yönelmişti. Ayaklarını sürüyerek yavaşladı. «Evet, rezil utanmaz, sahibi utanır...» Durup cıgarasını yaktı. Kibriti hemen söndürüp birkaç nefes çekti, ateşi avucunda sakladı. «Ya biz boşlayabildik mi, şu cenabeti, Müdür Bey bırakın demekteyken?... Kolay mı? Değil!» Gene, Molla'nın çadırına girmekten vazgeçti. Birkaç adım yürüdü. Birden kızdı. Cıgarayı yere atıp çiğnedi. Sonra eğilip izmariti aldı, cebine koydu. Müdür Beyin, yerden öteberiyi toplayıp çöp kutusuna attığını gördü göreli, yerleri kirletmekten çekiniyordu. «Adam olmanın yolu:    Oturduğun    yeri</p>
<p class="calibre3">batırmamak... Kendini tutkulardan kurtarmak... Tutkuların en kötüsü cıgara... Müdür Beyin lafı bunlar! Peki, neden boşlamamakta kendisi, tütünü?» Ürkek durdu: «Oğlum, o koca bir Müdür! Keyfi misin; kötü Esef?» Ayaklarını sürüyerek birkaç adım gitti, dönüp geldi, Molla Hıdır'ın çadırı önünde durdu. Elektrik fenerini yakıp içeriye tuttu. Nöbetçiler yerli yersiz yaktıklarından pilin gücü azalmış, ışığı apakken, kirli sarıya dönmüştü. Tutulan yeri sanki aydınlatmıyor, sarartıp lekeliyordu.</p>
<p class="calibre3">Feneri gezdirerek yatanlara baktı. Paso Ayvaz arkaüstü yatmış, kollarını iki yanına açmıştı. Soludukça, geniş göğsü körük gibi kalkıp iniyordu. Mehmet Uyar her zamanki gibi örtüyü kafasına çekmişti. Paşo'nun tersine, sanki soluklanmıyor, nefesini tutmuş, bir şey dinliyordu. Molla Hıdır'sa, yumruklarını göğsüne bastırmış, dizlerini karnına toplayıp dertop olmuştu. Uykusunda bile, yıldığı bir şeye karşı kendini savunmaya çabalıyor gibiydi. «İşten yıldı bu rezil... Dayanmaya dayanamaz ya, hele bakalım; 600 gram ekmek doyurmuyor bu domuzu... Esrar içen doymaz! İçen doymaz da içmeyen doyar mı? Esdüdünün zagonundan da bezdi!» Esef böyle düşünerek, Molla'nın ceketini bulmak için asılı giyimlere ışığı tuttu. Direkte üç pantolonla iki ceket vardı. «Tamam... Ceketi dürmüş bükmüş başının altına koymuş... Neden peki?... «Ayıptır» demedi miydi Nuri öğretmen?... O gün bu gündür, herkes asmakta değil mi giyimini?»</p>
<p class="calibre3">Bunları aklından geçirirken Esefin çocuk suratına, çok yaşamış, çok acı çekmiş insanların, her şeyi kötüye yoran, bağışlamaz sertliği gelmişti. «Hele domuuuz... Atamadı esrarları... Peki, ya ben seni... Evet, hakçası bizden günah gitti arkadaş... » Ayaklarının ucuna basarak yaklaşıp çömeldi. Yastığın altındaki ceketi, Molla'yı uyarmamak için, yavaş yavaş çekmeye başladı. Ceket geliyordu kolayca... Buna sevindi. «Değnek atlamakla sen oyun mu oynamaktasın domuuz... değnek atlamakla?... » Kolun yarısından sonra, ceket gelmezlenince şaşırdı. Biraz zorladı, zorlamayı uzatırsa rezil Molla'nın uyanacağını anlayıp durdu. Elinin üstüyle alnının terini sildi. Bunu yaparken fenerin ışığı çadırı çepçevre dolaşmıştı. «Neyi alıp verememekteyiz bu rezille biz?... Harmanımızı mı yaktı yahu?.. Top kâküllü yavuklumuzu mu sürüdü?» Artık uyanacağını hiç umursamadan ışığı Molla'ya tuttu. «Bugün attığımız köteği onursamadı. Neden? Bir adam esrara düştü mü onursuz olur da ondan...» Bunları düşünürken acıma değil, tiksinti duyuyordu. Kalkacağı zaman, Molla Hıdır'ın boynunda kara bir şey gözüne çarptı. Tahtabiti olduğunu anlayınca «Yesin domuzu» dediği halde, uyanacağına hiç aldırmakdan böceği hırsla ezdi.</p>
<p class="calibre3">Molla Hıdır tedirgin uyuyor olmalı ki, sıçrayıp elini boynuna atmıştı. Parmağına sıcak bir şey sürülünce uyku sersemliği hemen dağıldı:</p>
<p class="calibre3">— Sen misin Esef? Ne var? Bunu sorarken parmağını ışığa uzatmıştı. Kanı görünce dehşete kapıldı: Vurdun mu beni kahpe Esef?... Kan bu... Vurdun uykumuzda bizi öyle ya?...</p>
<p class="calibre3">Sesinde yalvarma, yakınış kızgınlık değil, önüne geçilemez olduğuna yüzde yüz inandığı bir işe boyun bükerek katlanış vardı.</p>
<p class="calibre3">Esefin yüreği, ilk defa acımayla burkuldu. Bunu belli etmemek için, öfkeli görünmeğe çalışarak çıkıştı:</p>
<p class="calibre3">— Tanıdın Mollaların kanını değil mi ossaat?...</p>
<p class="calibre3">Pis kokusundan bildin!</p>
<p class="calibre3">Molla Hıdır, bir parmağına, bir Esefin suratına bakıyor, söyleneni anlamaya çabalıyordu. Elini burnuna götürünce, Esefin umduğu gibi sevinmedi. Tersine suratını derin bir acı kapladı:</p>
<p class="calibre3">— Sağol Esef!... Sen bizim tahtabitimizi öldürmüşsün... Bizim aklımız nerede?... İçini çekti: Biz adam olmayız. Geçti bizden adamlık... Düşümde ne görmekteydim? Duymuş Emine öğretmen, çimerken gözlediğimizi... Suratımıza tükürmüş... Utandım ki, kurşunlasalar kanım akmaz!</p>
<p class="calibre3">Esef, bir an esrar işini açmayı geçirdi aklından, bunu önlemek istemiş gibi, dönüp hızla çıktı.</p>
<p class="calibre3">Fenerlerden yalnız biri yanıyordu. Keşiş Düzü, sanki, yassılaşmış, Bozkırın karanlığına karışmıştı. Kibrit sesinden Molla Hıdır'ın cıgara yaktığını anlayınca, tütün istedi canı... Cıgarayı ağzına koydu. Kibrit kalmamıştı. Boş kutuyu kızgınlıkla yere çaldı.</p>
<p class="calibre3">Bir an, Molla'dan ateş istemeyi düşündü. Sonra, susa boyunca ambar nöbetini Taşoluk'tan ökkeş'in tuttuğu aklına gelince o yana doğru yürüdü.</p>
<p class="calibre3">Molla'nın Hıdır dizlerini göğsüne toplayıp yatağın içine oturmuş, cıgara içerek dışardaki karanlığa bakıyordu. Yanında yatan Mehmet Uyar'ı, ya da Kürtoğlu Paso Ayvaz'ı, öldürüp öldürmemeyi tasarlıyor,, muş gibi, suratına ürkütücü bir donukluk gelmişti. Cıgarayı esrar içer gibi çekiyor, dumanı dayanabildiği kadar ciğerlerinde tutup geceyi dinliyordu.</p>
<p class="calibre3">Müdür Halim Akın'dan alındığı belli bir özentiyle cıgarasını tazeledi. İzmariti bastırırken ceketinin toprakta duran kolunu gördü. Gözlerindeki dalgınlık hemen dağıldı. Telâşla davrandı, elini iç cebi, ne sokup bir deste parayla bir küçük paket çıkardı. Birden irkilip çadırın kapısına döndü. Bir zaman öylece durup dışarıya kulak verdi. Üst üste dudaklarını yalıyor, üst üste yutkunuyordu. Tuttuğu şeyin para destesi olduğunu görünce, gerçekten şaşırdı. Parayı yatağa bırakıp paketi açtı. Biraz yer değiştirerek fenerin ölgün ışığında esrar parçalarını avucuna koydu. Yalanması hızlanmış, suratına aç hayvanların kıyıcılığı gelmişti. Mehmet Uyar anlaşılmaz bir r şeyler sayıklayınca, ürkerek sindi, Pusuya düşmüş de dört yanından kurşun atılıyormuş gibi, kafasını kısarak iyi yana bakıyor, gözleri fıldır fıldır dönüyordu</p>
<p class="calibre3">Yavaş yavaş kalktı, bakışlarını arkadaşlarından ayırmaksızın el yordamıyle acele giyindi. Kunduralarını ayağına geçirdi, bağlayacakken vazgeçip çıkarttı. Esrar paketiyle parayı yan cebine soktu, emekleyerek kapıya gitti, dışarısını kolladı, çıkarken döndü Bu haliyle, korkaklıklarından başka savunma araçları olmayan, ama gene de yalnız et yiyen küçük yırtıcılara benziyordu. Hep emekleyerek direğin yanma geldi. Asılı elbiselerde bulduğu paraları, mendilleri, cıgara paketlerini, her şeyi ne olduklarına aldırmadan, ceplerine sokuşturup çadırdan çıktı. Fundalığa yönelmişken durup bir şeyler tasarladı.</p>
<p class="calibre3">Yıldız Ulak, saati bir haftadır, geceleri nöbet tahtasına asıyordu. Kararlı adımlarla gidip aldı. Fener ışığına tuttu, hatif bir beğeni ıslığı çekti. Birden «Hıhhh» diye sıçradı. Çöllo baldırına yüzünü sürmüştü. «Höst ulan! ödümü çatlattın namussuz!» diye bir tekme savurdu. Hayvan şaşkın gerileyince saati kulağına götürdü: «Pavlika canım! İskilip'in un pavlikası mübarek!» Koluna takmağa çalışarak yürüdü. Çöllo'nun arkasından geldiğini sezince durdu: «Belâ mısın ulan! Bir pala bıçağı olmalı... Kamına yallah etmeliyim ki, senin!» diyerek taş bulmak için döneledi.</p>
<p class="calibre3">Çöllo art ayakları üstüne oturmuş, olup bitenlere akıl edirmeğe çalışıyordu.</p>
<p class="calibre3">Molla Hıdır koca bir taşla doğrulduğu zaman Keşiş Düzü'ne çıkan yoldan ayak sesleri duyuldu. Çöllo hemen döndü, başını kaldırıp havayı kokladı, sevinçle atıldı.</p>
<p class="calibre3">Molla Hıdır Esefin geldiğini anlamış, ne yapacağını şaşırmıştı. Saklanacak bir yer arayarak çevresine umutsuz umutsuz baktı.</p>
<p class="calibre3">Çöllo kesik kesik havlıyor, bu havlamalar esintisiz yaz gecesini top gibi sarsıyordu.</p>
<p class="calibre3">Molla Hıdır, boş olduğunu bildiği halde, revir çadırını sinerek geçti. Doğrulup koşacağı zaman katıldı: «Gidip bakarsa... Bulamazsa yerinde saati, vay başıma!» Saati çıkarıp atmaktan başka çıkar yol kalmadığına inanarak kayışı çözmek için çömeldi. Hırıl hırıl soluyor, parmakları titrediğinden tokayı bir türlü açamıyordu. «Ulan kayış gibi... Ulan hay Allah!» Ne kadar</p>
<p class="calibre3">Yorgun olduğunu birden anlamış, dizlerinin gövdesini taşıyamayacağı korkusu birden yüreğini kavramıştı.</p>
<p class="calibre3">Kampana işini gören ray parçası gecenin sessizliğini inleterek çalmaya başlayınca vargücüyle zorlatarak kendisini çömelimden kurtardı, iki büklüm koştu. Fundalığa gireceği sırada, bir şeye takılarak yüzükoyun yere kapandı. Kalkmak için debelenirken ağlamaklı bir sesle, «Ulan Esef! Ulan ben seni... Ulan hemşerilik böyle mi?» diye söyleniyordu.</p>
<p class="calibre3">Fundalığa girdiği zaman kamp ayaklanmıştı.</p>
<p class="calibre3">Masanın üstünde para destesi, Yıldız'ın kol saati, öteki çocukların ceplerinden alınan öteberi, bunların biraz açığında da, esrar parçaları vardı. Molla Hıdır öğrencilerin meydana getirdiği yarım yuvarlağın ortasında, tek başına duruyordu.</p>
<p class="calibre3">Müdür Halim Akın, Emine'yi sağına, Nuri'yle Cemal'i soluna almıştı. Kendi yanlışıyla yenilmiş bu yenilgiyle başkalarına büyük zararlar vermiş gibi, suratı acılı, utangaç, sesi dargındı:</p>
<p class="calibre3">— Bu kadar parayı nerde bulduğunu sorduk. «Geçen yıl Zeynel Ağaya tiftik sattı anam, alacağımız kaldıydı. Geçen gün gittim aldım» dedi. Kamptan kıymetli bir tüfeğin kaybolduğunu biliyorsunuz. Bu kayboluş, hepimizi hırsızlık lekesi altında tutuyordu. Bence, bu iş aydınlığa çıkmıştır. Tüfeğin sahibi Cemal Avşar öğretmeniniz, Emine öğretmenin ricasıyla bu işin üstünde durulmasını istemediği için, araştırmayı derinleştirmedik, bu paranın tiftik alacağı olduğuna inanmış göründük. Bu kadar parası olan biri, giderken çadır arkadaşlarının cebindeki ufaklıkları da alıyor. Kampın biricik saatini de götürmekten çekinmiyor.,Bu davranış düne kadar arkadaşımız olan bir insanın nerelere kadar alçalabileceğini ortaya koymaktadır. Bence Hıdır Molla'yı bu duruma düşüren, esrar içmek gibi kötü tutkusudur. Emine öğretmeniniz bu toplantıyı yapalım, istemedi. Eğer çıkarını bulsaydım, ben de buraya getirmezdim. Ama sizin de isteyerek, istemeyerek bulaşabileceğiniz bir kötülüğü önünüze sermemek olmazdı, öğretim kurulunuz, Hıdır Molla'yı aramızdan uzaklaştırmaya oy birliğiyle karar verdi. Şunu da bilin ki Hıdır zaten enstitüye gelmek istemiyormuş. Bunu kendisi açıkça söyledi. Amcası zorlamış, köyde kopukluk yapıyor, diye... Üstünde esrar bulundurma suçundan koğuşturma yaptırmayı gerekli görmedim. Şu dakikadan sonra Hıdır Molla artık arkadaşımız değildir. Alacağı, vereceği olan var mı?</p>
<p class="calibre3">Böyle bir soru beklemeyen çocuklar bir an karşılık vermediler. Sonra, aralıklı aralıklı bağırdılar:</p>
<p class="calibre3">— Yok...</p>
<p class="calibre3">— Hayır...</p>
<p class="calibre3">— Hayır...</p>
<p class="calibre3">— Yok.</p>
<p class="calibre3">Müdür, Cemal Avşar'a eliyle işarşt etti. Cemal ayakları dibindeki çamaşır torbasını alıp yürüdü. Molla Hıdır'ın yanına gelince sıranın başında duran Yıldız'la Esefi çağırdı:</p>
<p class="calibre3">— Aç şunu Yıldız!..</p>
<p class="calibre3">Yıldız çömelip torbanın ağzını çözdü.</p>
<p class="calibre3">— Çıkar ceketiyle kasketini...</p>
<p class="calibre3">Yıldız istenenleri uzattı.</p>
<p class="calibre3">— Bağla ağzını... Hadi Esef, enstitümüzün kasketini, al şunun başından... Ceketini de soyunsun!...</p>
<p class="calibre3">Esef kasketi aldı. Molla Hıdır, Cemal Avşar'ın dediklerini sanki duymamıştı. Dimdik duruyor, dimdik ileriye bakıyordu. Nuri öğretmen, marş söylerken ağlayan Molla'nın şimdi neden ağlamadığına şaştı.</p>
<p class="calibre3">Esef, derin sessizliği bozmamak için, «Ceketi çıkar» diye fısıldadı:</p>
<p class="calibre3">Molla, söyleneni duraklamadan yaptı. Yıldızın uzattığı eski ceketini de, hep öyle uykuda gezer gibi giydi. Şaşılacak kadar yamalı, şaşılacak kadar yağlı kasketi başına koyulunca, birden dünyada enstitülerin varlığından bile habersiz herhangi bir köylü çocuğu oluvermiş, bu değişmeyi, belki de ayakları çıplak olduğu, için Müdürün geri almak istemediği enstitütün golf pantolonu bile bozamamıştı.</p>
<p class="calibre3">Cemal Avşar, para destesini Yıldız'ın açık tuttuğu torbaya attı:</p>
<p class="calibre3">— Ver gitsin! Defolsun!...</p>
<p class="calibre3">Molla Hıdır, torbayı çok ağır bir şeymiş gibi omuzlayıp yürüdü. Hazırol'da duran çocuklar, gövdelerini değil sadece başlarını çevirerek Keşiş Düzü'nü Susâya bağlayan yolda, yavaş yavaş inip kaybolana kadar Molla Hıdır'ın ardından baktılar.</p>
<p class="calibre3">önlerinde iri bir hayvan kesiliyormuş da, seyre zorlanıyorlarmış gibi, Müdürle öğretmenlerin yüzlerinde kan kalmamıştı.</p>
<p class="calibre3">Emine Güleç, yanına çömelip yüzüne ürküntüyle bakan Yanığın Sultan'a gülerek sordu:</p>
<p class="calibre3">— Demek son umudu bu İncirlerde mi senin Derviş'in?</p>
<p class="calibre3">— Töbe çek aman Emin'anım! Oyun olmaz bu rezilin tılsımlarıyla...</p>
<p class="calibre3">— Tutar mı şıp diye!... Emine kucağında duran kâğıttan bir kuru incir aldı. Yanakları biraz pembeleşmiş, solukları sıklaşmıştı. Böyle şeylere, saçmalığını bildiği halde inanıyordu. İnciri güneşe kaldırdı. Gözleri iştahla süzülmüştü. Boğuklaşan bir sesle sordu: Şunu şimdi, atıversem ağzıma, yanmağa mı başlarmışım!... Böyle mi dediydi Şevket'in küçük karısı?</p>
<p class="calibre3">— Böyle dedi... Yemesiyle aklı sıçramış... Durası kalmamış... Bırak oh Emin'anım! Tekin değil bu namussuz Kara Derviş!... Gelirken şunları atıverecektim ya, zorlu yemin içirdi dümbük! «kamın yırtılır» dedi, «sevdiğine kavuşmazsın kıyamete kadar» dedi, kavuşsan da boş! Açlığın artar eksilmez, doyamazsın, Muradına eremezsin» dedi. Vazgeç oh Emin' anım, yemin yerini buldu. At şunları, bırak!</p>
<p class="calibre3">— Yemezsem yeminin yerini bulamaz ki... «Yedi, gözümün önünde hepsini» demeyecek misin?</p>
<p class="calibre3">Emine, inciri evirip çevirdi. Daha yemeden Derviş'in kendisine karşı duyduğu vahşî isteğin ürkütücü etkisinden bir türlü kurtulamıyordu.</p>
<p class="calibre3">— Dur aman!... Etme oh Emin'anım!</p>
<p class="calibre3">Emine, Sultan'la eğlenmek için inciri ağzına götürür gibi yapmıştı. Elini öylece tutarak sordu:</p>
<p class="calibre3">— Şevket'in küçük karısı, gün ışımadan mı koşmuş değirmene?... Hiç utanmamış mı?</p>
<p class="calibre3">— Aklı başında olmayınca nasıl utansın!</p>
<p class="calibre3">— Ne demiş adama? «İşte geldim, buyur» mu demiş?</p>
<p class="calibre3">— Yok... Şarap içerekten beklemekteymiş Kara Düşman, sabah sabah... Demek bilmekte geleceğini ki, beklemekte... Gülmüş kahpeyi görmesiyle... «Geldin ya, neden er gelmedin?» demiş, «Dördünü yemedin incirlerin çünkü... Yeseydin sabahı beklemez, gece gelirdin» demiş...</p>
<p class="calibre3">— Gerçek mi yemediği?</p>
<p class="calibre3">— Gerçek ki nasıl...</p>
<p class="calibre3">— Sora?</p>
<p class="calibre3">— Sorası, aç kurdun kuzuya dalması gibi dalmış... Çalmış karıyı döşeğe... Ezmiş yoğurmuş ki, soluğunu tüketmecesine... Kemiklerini kırmış kırmış, yeniden sağaltmış... öldürmüş öldürmüş, diriltmiş, gerisin geri... «Eğlen oh Kara Derviş, yüreğim tükendi, sende yok mu diniman?» diyerek yalvarmış ki, gâvur dayanmaz. Karı dedi ki, «Yedi etimi kuduz it gibi, kurban olduğum» dedi. «Bırakmadı bayıltmayınca... Başka herif bana haram bundan böyle» deyip yemin içti.</p>
<p class="calibre3">— Varmış ya başkasına?</p>
<p class="calibre3">— Gönlüyle değil... Kara Domuzun zorlamasıyla... Alan da Derviş çünkü...</p>
<p class="calibre3">— Gene buluşuyorlar mı?</p>
<p class="calibre3">— İştahı çekince, «Pırtımı yıkasın, ekmeğimi yuğursun» diyerek herifinden istemekte, açlığını bastırıp salmakta... Emine dalmıştı. İnciri farkına varmadan ağzına götürünce, Sultan soluğunu keserek bir an bekledi, sonra yarım ağız yalvardı: Dur bırak oh Emin'anım, oyun olmaz okunmuş çerezle... At şu pisleri...</p>
<p class="calibre3">Böyle diyordu ama, bir yandan da, «yedirdim» diye ettiği yalan yeminlerin korkusundan kurtulmak için, Emine'nîn bunları gönlüyle yemesini istemiyor değildi. Açıkça söylediğinden, günaha da girmeyecekti.</p>
<p class="calibre3">Emine incire, Sultan Emine'nin yüzüne bakıyordu. «Kara Derviş'in erkeklik gücünü, neden sormakta, inceden inceye?... Kitaba yazacakmış... Pöh... Kitaba yazacak şey kalmadı mı? Gizlemekte ama, belli bişey, oynakça az biraz, Ankara'nın bu öğretmen Emine Hanımı... Kara Derviş'e bakarsan yollu... Göllerde çimmeleri de kızgınlığından... Essahmı, Hey Allah, bunun verimkârlığı?... Şehir yerinin okumuş öğretmenini de yakar mı, bizim Kara Dermişimiz, soluğu gücüyle, avanak köylü karıları gibi</p>
<p class="calibre3">Sultan'ın aklından geçirdiklerini doğrulamak 'istemişçesine, Emine derin derin içini çekti, yalanıp yutkundu.</p>
<p class="calibre3">Kadınlar dalgınlıktan silkinip ayak sesine döndüler.</p>
<p class="calibre3">Esef koşarak geldi:</p>
<p class="calibre3">— öğretmenim...</p>
<p class="calibre3">Emine elindeki inciri, bir garip gülümsemeyle uzattı:</p>
<p class="calibre3">— Al bakalım, Esef, atıver ağzına...</p>
<p class="calibre3">— Sağol öğretmenim... İnciri alıp soluk soluğa konuştu: Bir yaylı sardı bizim yokuşa öğretmenim...</p>
<p class="calibre3">— Nasıl yaylı?</p>
<p class="calibre3">— Biz yaylı deriz... Bildiğin atarabası...</p>
<p class="calibre3">— Kim var içinde? Kaç kişi? Köylü mü, kentli mi?</p>
<p class="calibre3">—Bir kişi öğretmenim, memurdan bir herif... Seçemedim uzaktan...</p>
<p class="calibre3">— Hani «Herif» demeyecektik Esef!</p>
<p class="calibre3">—Denilmeyecekti öğretmenim!</p>
<p class="calibre3">— İyi. Git anla bakalım, kimmiş, haber getir. Emine Güleç, Yanığın Sultan'a döndü:    Unutmadan sorayım! Ne kadar oldu süt, yoğurt borcum? Sultan, yalandan somurttu:</p>
<p class="calibre3">— Borç da neymiş?</p>
<p class="calibre3">— Küserim dedim!... Söylemezsen bir daha almam!</p>
<p class="calibre3">—Seni içim sevdi Emine Hanım!... Yiğit Osmanlı olduğundan sevdi</p>
<p class="calibre3">içim...</p>
<p class="calibre3">— Borcumuzu Murat eğitmene yazdırıp getirmezsen bir dahaki sefere.    Beni    sevdiğine    inanmam!... Tuzsuz yağ bitiyor ama</p>
<p class="calibre3">almayacağım, hesabı görmeyince... Hesabı getirmezsen, yemin ettim, hiç bir şey almıyorum!...</p>
<p class="calibre3">—Hesap kolay Emine hanım! Bende sağmal ;kömüş yok, ne fayda!... Rahmetli babamın zamanı f,olmalıydı ki... Ne desem boş!...</p>
<p class="calibre3">— Getirdiğin ne devlet, dağ başına... Bunca yolu tepip... Önlerinden geçen bir öğrenciyi çağırıp yoğurt bakracıyla süt kabını gösterdi: Şunları götür, Hanım Kuzu'ya ver! Yoğurdun ağzını açık bırakmasın! Kaynatsın hemen sütü... Sultan gitmek için kalktı:</p>
<p class="calibre3">— Ben geçerken bırakırım! Sağlıkla Emine Hanım!</p>
<p class="calibre3">— Güle güle Sultan Hanım!...</p>
<p class="calibre3">İkisi birden çıngırak sesine döndüler.</p>
<p class="calibre3">Sıska beygirler yokuşta büsbütün ezilmesinler diye arabacı arabayı yandan itiyordu.</p>
<p class="calibre3">Emine öğretmen, gözlerini kısarak daldı. Ne zaman yaylı görse, subay amcasını hatırlıyordu. «Atarsın şilteyi, geçersin dirsek keyfine... İçkiciysen açarsın hasırlıyı... yakarsın çubuğu... Filintayı uzatırsın yanına... Gel keyfim gel, diye küçük kahkahalar atardı, rahmetli!»</p>
<p class="calibre3">Yaylıdan el sallayana, aklı uzak geçmişte, gözlerini kırpıştırarak tanımadan karşılık verdi.</p>
<p class="calibre3">— Merhaba Emin'anım!...</p>
<p class="calibre3">— Oooo merhaba Şefik Bey... Hangi rüzgâr attı sizi?...</p>
<p class="calibre3">Müfettiş Şefik Ertem, arabadan inip elini uzattı:</p>
<p class="calibre3">— Niçin efendim?.. Söz vermiş değil miyim Tosya'da o gece?...</p>
<p class="calibre3">— Vermiştiniz ya...</p>
<p class="calibre3">— «Müfettiş sözüdür» deyip inanmadınız, galiba... Çevresine baktı: Yamanmış sizin kamp.. Bundan sonra «Askerlik etmedim» diyemezsiniz Nerde bizimki?</p>
<p class="calibre3">— Halim Bey mi? Su borularını düzeltiyor. Tam vaktinde geldiniz, yakında su bayramımız var.</p>
<p class="calibre3">— Bir su bayramı eksikti Hocanım, bu bayram bolluğunda... Bunca sudan bayram elvermiyor mu Halimcime?</p>
<p class="calibre3">— Keşke bütün bayramlar böyle olsa... Su getiriyoruz buraya... Ayrıca o gün Enstitünün adı asılacak, ilk defa bayrak çekilecek direğine törenle</p>
<p class="calibre3">— Bayram çekilmedi mi şimdiye kadar?...</p>
<p class="calibre3">— Hayır! Halim Beyin kanunu: Enstitü, övünülecek bir iş yapmadan bayrak çekemez. Emine öğretmen birden davrandı: Buyurun! Geldiğinize sevindim de, şaşkına döndüm. Oturun! Hayır valla olmaz. İskemleye geçeceksiniz.</p>
<p class="calibre3">Şefik Ertem oturdu. Cıgara çıkardı. Emine Güleç, Sultan'ın getirdiği okunmuş incirleri gülümseyerek Şefik Ertem'e uzattı:</p>
<p class="calibre3">— Buyurun!</p>
<p class="calibre3">Şefik Ertem bir incir alıp Emine'yi dost bakışlarla süzdü:</p>
<p class="calibre3">— İyi gördüm... Yaramış kamp yaşayışı... Biraz yanmışsınız...</p>
<p class="calibre3">— Bilmem ki... Evet, iyiyim, çok iyiyiz. Çocuklar da bizi korkutacak kadar hastalanmadılar... Bir elinde küçük bavul, ötekinde taşınır yazı makinesiyle yaklaşıp soruşturucu bakışlarla yüzüne bakan Esefe döndü: Nedir?... Beyefendinin eşyaları mı? Götür Müdür Beyin çadırına bırak. Dikkat et, düşürme... Şefik Ertem'e sordu: Günü birliğine gelmediniz ya inşallah... öyle de olsa, gelmek elinizde ama, gitmek değil...</p>
<p class="calibre3">— Valla bilmem! Ilgaz'da birkaç iş var. Yorulmuşum da... Biraz kır havası alayım, dedim. Türkçesi, özledim sizleri... Çevresine baktı: İyiymiş burası... Evet, yarın giderim. Emine'nin elini bakışlarıyla göstererek gülümsedi: Nerde nişan yüzüğü? Emine biraz sıkıldı. Sonra başını güvenle kaldırdı:</p>
<p class="calibre3">— Nasıl duydunuz? Ne zaman?</p>
<p class="calibre3">— Söylemedi mi Cemal Avşar? Yüzük yaptırmaya geldiğinde karşılaştık Tosya'da... Çok sevindiğimi, mutluluklar dilediğimi, söylemedi demek!...</p>
<p class="calibre3">Bu sırada arabacı gelip izin isteyince Emine atıldı:</p>
<p class="calibre3">— Olur mu? Yemek yersin... Atlar biraz dinlenir!</p>
<p class="calibre3">Şefik Ertem güldü:</p>
<p class="calibre3">— Ben de söyledim ama istemedi. Geçtiğimiz köyde karısının hısımları varmış... Biz erkekler, bilmem bilir misiniz, kadın yönü hısımlara saygı göstermemezlik edemeyiz</p>
<p class="calibre3">Şefik Bey arabacıya para vermek için uzaklaşınca Emine öğretmen, elleri göbeğinde merakla bakan Esefi çağırdı:</p>
<p class="calibre3">— Koş Hanım'a söyle, kahve pişirsin. Bir dakika... Şefik Ertem'e seslendi: Nasıl olsun kahveniz Beyefendi?</p>
<p class="calibre3">— Kahve mi? 1943 yılı... Dağ başında?... Hay siz çok yaşayın!... Gördün mü, Süleyman ağa, ben demedim mi, «Emine Hocanım, yaratır kahveyi... »</p>
<p class="calibre3">Esef kaşla göz arası merakla sordu:</p>
<p class="calibre3">— Gelirken cipe aldığımız Müfettiş Bey değil mi öğretmenim? Adı</p>
<p class="calibre3">neydi?</p>
<p class="calibre3">— Aferin Esef unutmamışsın! Müfettiş... Adı Şefik Ertem! Nedir müfettiş bilir misin? Denetçi nedir?</p>
<p class="calibre3">— Bilinmez mi?... Müfettiş... Abovw...</p>
<p class="calibre3">Esefin çektiği «Abov» ürküntüden değil, şakadandı. Hanım'a kahve söylemek, bir de, kampa müfettiş geldiğini yaymak için fırlayınca Emine arkasından seslendi:</p>
<p class="calibre3">— Dursana! Kahvenin nasıl olacağını öğrenmeden nereye?</p>
<p class="calibre3">Esef, topaç gibi döndü:</p>
<p class="calibre3">— öyle ya öğretmenim... Nasıl içer Müfettiş kısmı kahveyi?</p>
<p class="calibre3">Bu soruyu yaklaşan Şefik Ertem de duymuştu. Güldü:</p>
<p class="calibre3">— Müfettiş kısmı, büyük adam olduğundan, arkadaş, kahveyi, istesin istemesin şekerli içer. Oturmadan Esefi yokuşta kaybolana kadar seyretti: Adı ne bunun?</p>
<p class="calibre3">— Esef! Hani cipte bizimle beraberdi... Ateş gibi... Hepsi de ateş gibi</p>
<p class="calibre3">ya...</p>
<p class="calibre3">— Hepsi de evet... Ara sıra hatırladım tezinizin konusunu... N'aaptınız? ilerledi mi epeyce?... Zorluk çıkardı mı zaman zaman?...</p>
<p class="calibre3">— Bilmem... Emine, Şefik Ertem'in teziyle ilgilenmesine hem sevinmiş, hem üzülmüştü:    Hiç    çalışamadım Şefik Bey... Tosya'daki</p>
<p class="calibre3">konuşmalardan... Daha doğrusu, cipte başlayan konuşmalardan sonra, aklım karıştı iyice... Ankara'dan çıkarken her şey hazır sanıyordum. Aradığım her şeyi, Anadolu insanında hiç ayrıntısız, eksiksiz bulacağıma emindim!...</p>
<p class="calibre3">— Bulamadınız mı? Acayip!</p>
<p class="calibre3">— Bulamadım değil, arayacağım şeye güvenim kalmadı. Ne demiştiniz? «Çekirdeği olsa, Bozkır hiç yeşermez mi?» dediniz! Burda, Bozkırın karşısında bu söz büsbütün korkunçlaştı. Şaşırttı beni...</p>
<p class="calibre3">Şefik Ertem, cıgara yakarak bekledi. Emine'nin daldığını görünce güler gibi, içini çekti:</p>
<p class="calibre3">— O gün, bu sözü, gelişigüzel söylemişim, laf arası... Daha önce üstünde durmuş değildim hiç... Çekirdeğin yeşerme zorunluğuyla Bozkırın çoraklığı arasındaki çelişkiden çıkıvermiş bir... Paradoks... Ama sonra, ben de düşünmeye başladım zaman zaman...</p>
<p class="calibre3">Emine öğretmen dalgınlıktan kurtulup ilgiyle sordu:</p>
<p class="calibre3">— Neye vardınız?... Buldunuz mu çıkarını?...</p>
<p class="calibre3">— Valla, çıkarını aramadım ben... öyle parça parça... Bölük pörçük bir şeyler... Biribiriyle ilintisiz gibi... Bulanık... Ama gene de ilgi çekici... Durun bakalım, toparlayabilecek miyim?... Evet, «Çekirdeği olsa yeşerirdi bozkır» dedik. Bu sözle, «Bozkırdaki çekirdek hiç yok» inancına gidebilir miyiz?</p>
<p class="calibre3">— Çekirdeği «insan» anlamına kullandığımız için...</p>
<p class="calibre3">— Gidemeyiz, değil mi? Bozkırda elbet var çekirdek ama, yaşama kanunları    başka...    Bütün sağlam çekirdeklerin şaşmaz kanunu:</p>
<p class="calibre3">YEŞERMEKTİR. Çürükse yeşermez, yeşermezse çürür. Bozkırdaki bizim çekirdeğin sağlamlığı, YEŞERMEMEYE doğru işlemesin?</p>
<p class="calibre3">— Anlamadım...</p>
<p class="calibre3">— Evet, anlaşılır gibi değil... İnanılmaz bir şey... Yeşermedikçe sağlam bir çekirdek... Canlı olarak varolması hiç yeşermemesine bağlanmış... Savunması yeşermemek... Çünkü denemiş bin yıldır, yeşermesini önlemek için pusuda bekleyen güçler var. Bu güçler akıl almaz bir kıyıcılıkla en umutlu filizleri hemen ezer, tomurcuklanmaya yeltenen bütün kökleri imansızca söker. Çünkü onun da varoluşu, rahat yaşaması, bozkırdaki çekirdeğin yeşerip serpilmemesine bağlıdır. «Biz bize benzeriz» sözünün kaynağı bu TERS gerçek... Atasözlerimizi tararsak, tarihimizdeki olayların temel gerçeklerine inersek, yalnız Batıya değil, Doğudaki Araba, Aceme de pek uymayan garip özellikler buluruz. «Bozkırdaki çekirdek, yaşamasını YEŞERMEMEYE bağlamış» dedik. Yeşermek ortaya çıkmaktır. Bizimki kaçıyor, saklanıyor! Dünyanın her yerinde yiğitliğin biricik şartı DİRENMEKTİR. Bizde «Yiğitliğin on şartı var: Dokuzu kaçmak, biri hiç görünmemek...» Anadolu insanının MAL'la, hatta CAN'la olan tarihsel ilintisini, bu açıdan değerlendirmeli... Pasiftir Anadolu insanı... Yiğitlenilecek yerde kaçan, becerebilirse hatta hiç görünmeyen adam, niçin çok çalışsın, neden biriktirsin? Allahın malı olan topraklarda uğraşıyor binlerce yıldır, kiracı olarak... Ne demiş Frenk atasözü? «Toprağın varsa savaşın var» demiş... Toprağı yok ki savaşı olsun...</p>
<p class="calibre3">— Tapulu değil mi toprakları?...</p>
<p class="calibre3">— Tapu... Güneyi: Dere... Kuzeyi: Panayot veledi Yovan tarlası, Doğusu: Yol... Batısı Kara ağaç... Al sana tapu... Kafa kâğıdının bir adı da «Hamidiye kâğıdı» olan, yani kimlik kâğıdı Sultan Hamit zamanında çıkan, soyadını, ancak, on yıl önce, kanun zoruyla seçen insan, kendinin sahibi değil ki malının sahibi olduğuna inansın. Neden daha çok çalışsın da, biriktirmeye uğraşsın? Cıgarasını içerek biraz düşündü:    Bozkırdaki Çekirdek, yeşerirse ya kopuyor Bozkırdan, ya da eziliyor. Böylece, Bozkırın, Bozkır kalmasına çıkıyor, sonuç... Anladınız mı, neden ciddîye almıyorum, esdüdüleri?... Sağ elinde cezve, sol elinde tepsiyle yaklaşan Esefe bakıp içini çekti: Evet, zora çattı teziniz, Emine Hocanım... Allah yardımcınız olsun!...</p>
<p class="calibre3">Esef fincanları doldurdu:</p>
<p class="calibre3">— Su getireyim mi öğretmenim?</p>
<p class="calibre3">Emine öğretmen, Şefik Ertem'e dalgın baktı:</p>
<p class="calibre3">— İster misiniz?</p>
<p class="calibre3">— Hayır!</p>
<p class="calibre3">— İstemiyorlar! Şefik Ertem, Esefi biraz süzdü:</p>
<p class="calibre3">— Bekir Ozan'ın köyünden misin Esef?</p>
<p class="calibre3">— Hayır!</p>
<p class="calibre3">— Rahmetlinin köpeğini hâlâ hükümatımızın karavanasıyla mı besliyorsunuz?</p>
<p class="calibre3">Esef, Çöllo'yu Emine öğretmen anlatmıştır diye düşünerek bu soruya hiç şaşırmamıştı. Sırıttı:</p>
<p class="calibre3">— Beslemekteyiz sayende Müfettiş Bey...</p>
<p class="calibre3">— Müdür Beye uçurdun mu «Müfettiş geldi» haberini?</p>
<p class="calibre3">— Uçurduk sayende...</p>
<p class="calibre3">— Kahveyi de böyle becerdinse...</p>
<p class="calibre3">— Kahveyi biz pişirmedik, Hanım pişirdi. Şefik Ertem, Emine öğretmene döndü:</p>
<p class="calibre3">— Hanım dediği kim?</p>
<p class="calibre3">— öğrencilerden biri... Adı: Hanım! Emine öğretmen, Şefik Ertem'in, Çöllo'dan laf etmesine dalmıştı. «Çöllo'yu nereden biliyor? Cemal mı anlattı acaba?... »</p>
<p class="calibre3">— Dört gün önce kovulan çocuk, Esefin köyünden mi?</p>
<p class="calibre3">— Kovulan mı? Emine öğretmen dalgınlıktan kurtulmak için gözlerini kırpıştırdı: Evet! Esefin köyünden! Şefik Ertem'in bir şeyler soruşturmaya geldiğini artık anlamıştı. Birden toplandı, belli belirsiz donuklaştı: Çağırtalım mı Halim Beyi?</p>
<p class="calibre3">— Evet... Bir şey soracaktı. Ayak seslerini duyarak döndü, Müdür Halim Akın'ı görünce hemen kalktı:    Merhaba    aydın geleceklerin yiğit</p>
<p class="calibre3">akıncısı...</p>
<p class="calibre3">— Merhaba!... Karanlık geçmişlerin yılgın uyuklayanı!</p>
<p class="calibre3">— Arslan gibisin!... Kucaklaştılar. Emine Hanım gibi, sen de inanmadındı geleceğime değil mi?</p>
<p class="calibre3">Emine, biraz somurtkan araya girdi:</p>
<p class="calibre3">— İnanmamakta haksız mıymışım?... Bizi özlediklerinden gelmemişler Müdürüm, soruşturmaya gelmişler. Yani Müfettiş olarak...</p>
<p class="calibre3">Müdür Halim Akın gibi, Şefik Ertem de bu söze hiç aldırmadı. Halim'in bileklerini bırakmadan gülümseyerek konuştu:</p>
<p class="calibre3">— Soruşturmayı sever Halim!... Bakanlığa içini en iyi böyle döker!... Mademki, Emine Hanım foyamı meydana çıkardı Halimcim, şu kahveyi içer içmez, çok büyük cinayetlerden zanlı olarak, sorguya çekileceğini bil!</p>
<p class="calibre3">— Sen de kahvenin rüşvet olduğunu unutma!</p>
<p class="calibre3">— Tamam... Emine'ye göz kırptı:    Kahvenin rüşvet olduğunu söyleyebilirdiniz... İçip içmemeyi düşünürdüm!</p>
<p class="calibre3">Halim Akın sözünü kesti:</p>
<p class="calibre3">— Maskaralığı sorgu sırasında yaparsın! Kitap getirdin mi, sen ondan haber ver!...</p>
<p class="calibre3">— Getirdim ama, bilmem seveceğin bir şey çıkar mı?...</p>
<p class="calibre3">— Tek perdelik piyesleri soruyorum!</p>
<p class="calibre3">— Getirdim elime geçenleri...</p>
<p class="calibre3">Halim, Müfettiş Şefik Ertemin kahve içmesini ayakta bekledi.</p>
<p class="calibre3">Müdür çadırına doğru kol kola, gülüşerek yürüdüler.</p>
<p class="calibre3">Müfettiş Şefik Ertem, görevi gereğince soracaklarını sormuş, notlarını tamamlamıştı. Dosyayı kapattı:</p>
<p class="calibre3">— Bu kez, Halimcim, asılmaktan kurtuldun umarım. İnşallah, gelecek sefere sallandırmak mümkün olur. Vatan kaygısıyla uyku uyuyamayan şanlı curnalcılarımızın desteğiyle defterini düreriz.</p>
<p class="calibre3">— İnşallah!... Bunca yıldır içindeyim bu işlerin, aklım ermedi gitti. Curnalcılıktan bişey kazanmış yoktur. Neden direnirler? Yaratılıştan mı kötü hepsi? Sonradan mı böyle olur insan? Neden, nasıl olur? Aylaklıktan, derim kimi zaman, ülküsüzlükten, derim. Yaranmak içinse kime yaranacaklar bu sıra? Yürüyor bu iş... Hiç kimse çıkamaz önüne... Durdurmaya gücü yetmez hiç kimsenin...</p>
<p class="calibre3">— Emin misin? Düşündün mü her yönünü?</p>
<p class="calibre3">Halim Akın, arkadaşının sesini beğenmemişti. Araştıran bakışlarla</p>
<p class="calibre3">baktı:</p>
<p class="calibre3">— Ne demek? Düşündüm elbet... Eminim yüzde yüz...</p>
<p class="calibre3">— Nerden geliyor bu güven?...</p>
<p class="calibre3">— Yürüyor bu iş, dedim ya... Yürüyor.. Herkese, hepinize rağmen... Yeni yeni enstitüler açılıyor, daha da açılacak... Rayına girdi bikez.</p>
<p class="calibre3">— Sanmam!... Çok değişti Bakanlık... Birden değişti. Bilirsin, bu enstitüleri hiç umursamadım, başından beri ben... Bakanlıkta, benim gibi düşünenler, her zaman çoğunluktaydı. Direndik ara sıra... Ama, bu seferki öyle değil...</p>
<p class="calibre3">Halim Akın, hemen telâşlandı:</p>
<p class="calibre3">— Millî Şef yitirdi mi umudunu sakın?</p>
<p class="calibre3">— Hayır, sanmam! Millî Şef, Vekil, Genel Müdür eskisi gibi... Hatta, başarılı sonuçlar alındığı için, bir bakıma, daha da umutlular...</p>
<p class="calibre3">Halim Akın, telâşlandığı hızda keyiflendi:</p>
<p class="calibre3">— Ben de bişey var diye korktum. Onlar umutluysa, geri kalan molozlara boş ver!</p>
<p class="calibre3">— Veremem. Moloz işi değil yeni durum. Bir yerlerden bir şeyler esiyor. Aslını sezemedim ama, var bişey...</p>
<p class="calibre3">— Ne gibi?</p>
<p class="calibre3">— Kıyasıya yüklenecekler sizin enstitülere... Hazırlanıyorlar. Nerden, nasıl bilmem.</p>
<p class="calibre3">— Hiç bir halt edemezler.</p>
<p class="calibre3">— Birdenbire ihbarlar başladı bütün enstitülerden... «İhbara geç» borusu çalınmışçasına... Çantasından bir dosya alıp açtı: ilgilenirsin diye, birkaç örnek getirdim. Al işte, suç delili olarak rapor edilen bir şiir: «Dostu dost biliriz Düşmanı düşman Ve açıktır her zaman Kapımız ardına kadar Dostlara Olmuşu dost ağzına elmanın Hamı düşman başına...»</p>
<p class="calibre3">Halim, «Şaka ettim» söz'ünü bekleyerek bir zaman gözlerini kırpıştırdı, sonra yavaşça, biraz ürkek sordu:</p>
<p class="calibre3">— Ne var bunda? Ne demek bu? Anlaşılır gibi değil..</p>
<p class="calibre3">— Evet... Bir örnek daha: «Bir şarkı uçuralım Dörtnala olsun.»</p>
<p class="calibre3">Arkası gelmeyince Halim Akın, şaşabileceğinin en son boğumuna kadar şaştı:</p>
<p class="calibre3">— Sora?</p>
<p class="calibre3">— Sorası bu...</p>
<p class="calibre3">— Niçin tehlikeli oluyor bu söz? Şarkı mı yasak, hızlanmak mı?</p>
<p class="calibre3">— Saçma oluşu daha tehlikeli gelmiyor mu sana? Şimdi buna bak: «Şu benzi güz elması gibi renkli Lâcivert ceketli sevimli çocuk Neden böyle de Bu saz benizli yalınayak, başıkabak çocuk öyle değil?»</p>
<p class="calibre3">— Tamam!... Buna aklım yattı. İspiyona göre, saz benizli çocuk, elma yanaklı olursa düzenimiz bozulacak... Kıyamet kopacak... Hay Allah belâlarını versin... Deli saçması bunlar... Bizi bunlarla yıkmayı umuyorlarsa çok bekler bu namussuz takımı... Bizim Esefin dediği gibi «Çok ki ne kadar... » Bütün memleketi tımarhane mi sanıyor teresler?</p>
<p class="calibre3">— Orasını bilmem... Bir fısıltıdır başladı. Milletvekili arkadaşlar, soruyorlar üst üste: «Nedir bu enstitüler?», «N'oluyor enstitülerde?», «işe yarar mı bunlar?... »</p>
<p class="calibre3">— Her zaman sormazlar mıydı? Millî Şef tutuyor. Bilmek faydalıdır.</p>
<p class="calibre3">— öylesi değil... Bir garip...</p>
<p class="calibre3">— Yok canım... Kimse işleyemez bu cinayeti... Hiç kimse...</p>
<p class="calibre3">— Benimkisi sezgi şimdilik... Kuşku başladı başlayalı düşünüyorum:    Biçimine getiremezlerse, Millî Şefe rağmen bir şey yapamazlar. Ama biçimine getirdiler mi, sizi Millî Şef de kurtaramaz Halimcim!...</p>
<p class="calibre3">— Kim kurtarır o da kurtaramazsa?</p>
<p class="calibre3">— Siz enstitücüler, hatta bütün öteki öğretmenlerle bütün öğrenciler ayaklanırsa umut vardır.</p>
<p class="calibre3">— Olur mu öyle şey... Hiç kimse hazır değil buna..</p>
<p class="calibre3">—    Anladın mı şimdi, çocukları sadece, doğayla boğuşacak    gibi</p>
<p class="calibre3">yetiştirmek niçin yanlış... Sanki karşılarına hiç insan çıkmayacakmış    gibi</p>
<p class="calibre3">yetiştirmek... Kolaya kaçmak, derim, kızarsın. İşte, kolaya kaçmak budur. Sırasında insanla da boğuşulacağım hesaba kattın mı, korkunçlu yerlere gider işin ucu... Vurdunuz kolaya başından beri... Cezasını çekeceksiniz. Kolaya kaçan her şeyin durum vaziyeti tehlikelidir, Halimcim, altı yılda, köylü çocuklarından, çeyrek öğretmen, çeyrek çiftçi, çeyrek zenaatkâr, çeyrek esnaf yetiştirmek için kurulmuş ESDÜDÜ bile olsa... Kızma bana. Dikkatli ol, diye söylüyorum bunları...</p>
<p class="calibre3">—    Neye?</p>
<p class="calibre3">—    Sözlerine... Davranışlarına... Nuri'nin de kulağını büküver.</p>
<p class="calibre3">—    Bizden de haberler mi uçuyor, demek istiyorsun?</p>
<p class="calibre3">—    Uçar, haberdir.</p>
<p class="calibre3">—    Sanmam. Yok ki ortada bişey...</p>
<p class="calibre3">— Çok yaşa... Deminki soruları, ortada bir şey' olduğundan mı sorduk? «Bekir Ozan'ın ölümünde küçük bir ihmal var» dedin. Cemal ihmal etmiş, Eğitimbaşı olarak... Belki de ihmal bile sayılmaz. Seller yolları kesmeseydi, daha erken götürülürdü, kurtarılırdı zavallıcık. Emine Hanım, kuşkulanmış zatürreeden değil mi, daha ilk günü?</p>
<p class="calibre3">— Kesin bişey diyemez doktor olmadığından... Nereye bağlıyorsun</p>
<p class="calibre3">bunu?</p>
<p class="calibre3">— Burada olup bitenlerin hepsinden günü gününe haberi var Bakanlığın... Hiç değil, teftiş heyetindeki bir grup arkadaşın... En değersiz olaylar günü gününe yazılmış da, bir öğrencinin ölümüne sebep olan savsaklama neden bildirilmemiş?</p>
<p class="calibre3">Halim, eli çenesinde, biraz daldı:</p>
<p class="calibre3">—    Emine mi sakın?</p>
<p class="calibre3">— Bilmem. Emine'yse, nişanlısını savunmak istemiştir, Cemal'se kendini.,.</p>
<p class="calibre3">— Emine'den ummam. Yatkın değil...</p>
<p class="calibre3">— Öyleyse Cemal'dir... Müfettiş Şefik Ertem gülmeye çalıştı: Aradabir kızarsın, söylenirsin ileri geri...</p>
<p class="calibre3">— Sağol!.. Cıgara paketini aradı: «Nerden çıktı, bu yakışıklı Eğitmenbaşı?» dedim, ama durmadım üstünde... Sık sık kasabaya gitmesi... Mektuplarını başkasına hiç attırmaması... Birşey öğrenmeye çalışmayı enstitücülük üstüne... Enstitüyle uğraşacağına düştü kızın ardına, zengin olduğunu öğrenince... Gülümsemesi yavaş yavaş acılaştı: Yazık olacak Emine'ye... Nasıl etsek de çıtlatsak?...</p>
<p class="calibre3">— Hay çok yaşa Halim Akın, hep koyduğum yerde otluyorsun. Evlenmelerde, eş seçerken aldanmanın payı, anlatıldığı kadar yer tutmaz, devede kulaktır.</p>
<p class="calibre3">— Bu kadar aldananlar?... İnsanın alacası içinde... Körpe kız ne bilsin?...</p>
<p class="calibre3">— Aldanmaların hemen hepsinde dolandırıcılık yasası yürür Halimcim. Taraflar biribirlerini domuzuna tartmış, alışverişten kendisinin kazançlı çıkacağına inanmıştır. Bir arada çalışan iki öğretmen, birbirinin kişiliğindeki özelliklerde sürgit aldanır mı? Aldanırsa, ya düpedüz alıktır, ya da hesabına çok güvenmiş, kazanç ummuştur, türkçesi, aldanmış görünmüştür. Rahat bırak, Bozkırdaki Çekirdek üstüne sosyoloji tezi yapan Emin'anımı... Bizim Nuri dururken, Cemal'i seçen açıkgöz küçük bayanı, saflığına güldürme!..</p>
<p class="calibre3">Kara Değirmen</p>
<p class="calibre3">Çadırda lüks lambası yanıyor, Nuri Çevik, Enstitünün susaya koyulacak küçük tabelâsını bitirmeye çalışıyordu. Bunda yalnız: (Enstitüye çıkar yazısıyla bir ok vardı. Keşiş Düzü'ne dikilecek (M.E.B.— DUMANLI BOĞAZ KÖY ENSTİtÜSÜ) yazılı kocaman tabelâ bitmişti. Kendisini işe kaptıran Nuri Çevik, büyük ressamların dalgınlığıyla «Mert dayanır, nâmert kaçar» diye türkü mırıldanarak çalışıyordu. Ağzındaki cıgara sönmüştü. «Meydan gümbürder gümbürder... Eveeet... Şeşper kalkana değende... »</p>
<p class="calibre3">—    Merhaba!</p>
<p class="calibre3">—    Nuri Çevik çadıra giren Cemal'e bakıp gülümsemeye çalıştı:</p>
<p class="calibre3">—    Merhaba!</p>
<p class="calibre3">—    Bitiyor mu?</p>
<p class="calibre3">—    Eh... Canı konuşmak istemediği halde kendisini    zorladı:    İster</p>
<p class="calibre3">istemez... Yarın saat onbirde çakılacakmış yerine... Şu oku doldurunca bitti. Fırçaya kırmızı boya aldı: Ne demiş Köroğlu?... «Ok atılır kalasından» demiş... Bizim ok,    kaleden aşağıya değil, susadan yukarıya atılıyor!    Gözlerini</p>
<p class="calibre3">kaçırarak sordu: Anlayabildin mi, kim vermiş dilekçeyi?</p>
<p class="calibre3">Cemal kuşkuyla baktı:</p>
<p class="calibre3">—    Yok!</p>
<p class="calibre3">—    Ne soruyormuş çocuklara?</p>
<p class="calibre3">—    öğrenemedim, birazdan Esef gelecek...</p>
<p class="calibre3">—    «Bunları asın» diyor muymuş dilekçe sahibi?</p>
<p class="calibre3">«Bizi okutuyorlar, Allah beterinden saklasın, bir cimcik adamlığa yaklaşmamız ihtimali var. İmdat!» diyordur her halde... Zeynel'in mi bu marifet, yoksa Deli Derviş denilen maskaranın mı? Şaştığım Şefik Bey gibi akıllı bir adam, bu işi nasıl ciddîye alır? Bilmez mi, köy yerlerinin girdisini çıktısını... Başını salladı: Asıl Bakanlık bilmez mi? Herkes bilir ama, bizde bir kâğıt bir kez yola çıktı mı, durdurmaya hiç kimsenin gücü yetmez... İlerde mesele olur. işlem görmemiş bir kâğıt, başa belâdır. Cemal güvensiz konuştu:</p>
<p class="calibre3">—    Bana kalırsa... Mesele, daha çok, bir uyarma    işi...    Bakanlık,</p>
<p class="calibre3">«Çevrenizde sizi istemeyenler var. Dikkatli olun» demek istiyor.</p>
<p class="calibre3">— Aferin Bakanlığa!... Merak ettiğim, eskiden beri yapılagelen suçlamalarla mı yetindiler, yoksa, orjinal, sanatkârca bir şey uydurabildiler mi?</p>
<p class="calibre3">Cemal karşılık vermeden gitti, yatağına uzandı.</p>
<p class="calibre3">Nuri baktı omuzu üstünden tehlikeli bir düşmanı gözetler gibi... Müfettiş Şefik Ertem'in Müdüre çıtlattığı doğruysa ispiyonmuş bu Cemal Avşar hergelesi... Buraya gelirken cipte konuşulanları rapor etmiş Bakanlığa... Aklı ermediğinden hepsini de birbirine karıştırmış... «Halim'in anılarını rejim düşmanlığı sanacak kadar hayvan olduğunu nasıl sezemedim bu güne kadar?... Hadi ben sezemedim, ilgim yok... Bu itoğlu itle YUVA kuracak Emine Güleç Hanfendi, nasıl olup da sezemiyor pisliği?» Öksürdü. inadına suçlamıştı, biraz önce Bakanlığı... Samsun'da bir öğretmen arkadaşın iki yıl hapsine sebep olduğunu öğrendi öğreneli bu Cemal Avşar itinin suratına tükürmek geliyordu içinden... Emine'ye durumu açmak isteyen Halim NAkın'ı niçin önlediğini de bilemiyordu. «Niçin mi? Yok ilgisi, bayan Emine'nin öğretmenlikle... Eğlence sayıyor bu işi... Babası zengin... Çalışmasa da olur! Dilerse kocasını da çalıştırmaz! Bir emniyet müfettişliği bulurlar buna, kurtarırlar yiğidi, öğretmenlik şerefinden, rahatlatırlar!» Sert sert soludu.</p>
<p class="calibre3">— Bir şey mi dedin?</p>
<p class="calibre3">— Yok...</p>
<p class="calibre3">— Yorulmuşum!... Yediden yediye on iki... sekiz buçukta bitti boruların örtülmesi... On üç buçuk saattir çalışıyoruz! Karşılık bekledi. Kendine acındırmak istediği belliydi:    Güneş'in alnında... Ben ellerim arkamda dolaşırken yılıyorum! Nasıl dayanıyor çocuklar! Yarım saati yemek paydosuna çık... On üç saat aralıksız kazmakürek işi... Eğil kalk... Koş buraya şuraya... Altı metre boyundaki demir boruları taşı kilometrelerce... Yıldız'la Cimşit yumruklaşacaklardı az kalsın... Görmüyorum sandılar.</p>
<p class="calibre3">— Yorgunluktan... Adam yoruldu mu öfkesini gemleyemez. Halim'e söyledim. Yarın suyun akması töreninden sonra, üç gün dinlendirecek... Kısa kısa güldü: Ben «bir hafta» dedim, suratıma baktı. Çince söylemeye başlamışsın gibi bakar ya, işte öyle... «Her toplantıda, toprak işleri kalıyor diye yanıp ' yakılıyorsun» dedi, «Biraz da bağla, bahçeyle uğraşalım, kütük yerleri açalım, zamanı gelen fidanları dikelim, diye sıkıştırıyorsun beni, dinlemeye geldi mi, «üç gün yetmez» diyorsun, yeter, çok bile... Enstitü yasasında, dinlenmek, çalışmakla olur, diye kes, ti attı. Ben bilirim, duramaz Halim, üç gün de bekleyemez. Köylerine gitmeyen çocuklarla, ya aşlığa başlar, ya yatakevine... Karşısında dayalı duran büyük tabelâya bir zaman daldı:    Tabelâcı    olmuşum    adamakıllı...</p>
<p class="calibre3">Esef içeri girdi. Kasketini çıkarıp başıyla selâm 'verdi. Suratının aşıklığından, bir şeye çok canının sıkıldığı anlaşılıyordu. Yalanarak gülümsemeye çalıştı:</p>
<p class="calibre3">— Yaman olmuş esdüdümüzün yazısı öğretmenim!... Yaman ki, ne</p>
<p class="calibre3">kadar...</p>
<p class="calibre3">—Neymiş Müfettiş Beyin derdi?.. Neyi nerde yitirmiş de, burada aramaktâymış?.. :</p>
<p class="calibre3">— Rezillik bu bizim işlerimiz öğretmenim... Rezillik ki dizboyu...</p>
<p class="calibre3">— Sezebildin mi dilekçeyi kimin verdiğini?..</p>
<p class="calibre3">— Kim olur?... Zeynel alçağıyla Kara Derviş înamussuzu... Diyesiler ki... Gözlerini utançla kahırdı: Müdür Bey atabirin satmaktaymış köylüye i «Deppoydaki atabirinleri sayın, ayna gibi meydana çıkar hırsızlık» diye yazmış, hangi dümbük yazmışsa... Molla Hıdır'ın suçunu örtmek için rüşvet istiyesi Müdürümüz... Vermediğinden kovmuşuz rezili... Tarla alışverişinin bozulması da... Müdürümüz diyesi ki, «Gel Kara Derviş, sen bu tarlayı esdüdüye şu kadar bin liraya vermiş ol... Üst yanına karışma» diyesi... Şunlar laf gibi bir laflar mı? Adam nasıl bir adam olmalı ki...</p>
<p class="calibre3">— Başka?...</p>
<p class="calibre3">— Başkası... Siz bizi, gece bastırınca Şirin köye salıp tarlalardan mısır, bostanlardan kavun karpuz aşırtmaktaymışsınız. Fazladan bunların pahası, deftere yazılmaktaymış da, esdüdünün kasasından alınıp ceplere atılmaktaymış... Domuz niyetine kurşunlayınca şunları, adam sevaba girer öyle ya öğretmenim!</p>
<p class="calibre3">Esef yere bakarak sustu. Nuri sessizliğin yeterinden çok uzadığını görünce, çıkışır gibi sordu:</p>
<p class="calibre3">— Sonra?...</p>
<p class="calibre3">— Sonrası... Sorası bu...</p>
<p class="calibre3">— Oğlum Esef, benim bildiğim, bu dilekçe, bu kadar olabilemez. Gerisi gelsin? Biraz bekledi: Gerisi gelsin dedim, rezil, beni günaha sokma!</p>
<p class="calibre3">— Gerisi öğretmenim, rezillik ki, nasıl... Töbe hey Allah! Rakışarap içermişsiniz, karanlık basıp, el ayak çekilince siz...</p>
<p class="calibre3">— Siz, kim?</p>
<p class="calibre3">— Müdür, öğretmenler...</p>
<p class="calibre3">— Eee?...</p>
<p class="calibre3">— E'si bu..</p>
<p class="calibre3">— Esef oğlum, şaplak gelmekte ki, gör nasıl gelmekte...</p>
<p class="calibre3">— Köy adamını kendin bilmez değilsin ya, öğretmenim, bizdeki rezillik gâvurda yoktur. Rakışarap içermişsiniz de, kızlar döndürürmüş şarap taslarını. Ayrıca, kızlara da içirirmişsiniz zorla...</p>
<p class="calibre3">Nuri Çevik, boyamayı bırakarak döndü:</p>
<p class="calibre3">—    Hay Allah belâlarını versin! Ne pislik bu yahu!</p>
<p class="calibre3">—    Bizim torağımızda rezil çıktı mı, yaman çıkar öğretmenim! Ama benim sezinlediğim, bu dilekçenin rezilliği salt bizim rezilimizin işi değil! Buna çok alınteri katmış, İsparta'nın saçlı dervişi...</p>
<p class="calibre3">— Başka?</p>
<p class="calibre3">—    Başkası bu kadar öğretmenim!... Şart olsun bu kadar...</p>
<p class="calibre3">—    Höst... Benim hepsinden haberim var. Başka, dedim:</p>
<p class="calibre3">— «Balık baştan kokar» diye yazmışlar dilekçeye...Siz burda rakışarap içmekteyken, öğrencilerin birazı da, Şirin'e inip askerdekilerin erkeksiz evlerine salarmış... Birisini ikisini bekçi kovalamış kapıları kurcalarken üstlerine varıp...</p>
<p class="calibre3">— Tanık?...</p>
<p class="calibre3">— Kendin bilmez değilsin ya, her köyde birkaç sütübozuk bulunur böyle işlerin tanıklığını yapacak... Baş tanık da, hadi bil bakalım, hangi rezil?</p>
<p class="calibre3">—    Senin Molla Hıdır olmasın?...</p>
<p class="calibre3">— Tamam... Molla alçağı... Hayır, soyup deflemek yoktu bu namussuzu öğretmenim. Sopaya çekilip tüfeği nereye sattığı söyletilecekti. Hırsızlıktan, bir de esrarcılıktan, kolları bağlanıp karakola verilecekti. Emine öğretmenime çok söyledim, «Senin bildiğin gibi değildir, köy yerinin işleri... İlmeği ele geçmişken, böylesinin soluğunu biz gevşetmeyiz» dedim ama, söz geçiremedim. Ulan, kötü Molla, ya ben öldüm mü?... Yolun yoluma çıkmaz mı, günün birinde apansız... Ben sana kahpe ananın...</p>
<p class="calibre3">Alt dudağını ısırarak birden sustu. Nuri duymamış gibi sordu:</p>
<p class="calibre3">—    Hepsi bu mu?</p>
<p class="calibre3">—    Biri daha var ki, beşikteki bebeler inanmaz!</p>
<p class="calibre3">—    Neymiş?...</p>
<p class="calibre3">— Şarap içirdiğiniz gece, kızları göle alıp gitmişsiniz, soyup çimdirmişsiniz... Deli Derviş meğer gözlemiş sizi. Din gayretiyle kan başına sıçramış, «Ya heyyy» diye naralanıp parlamış, «Hayır, biz toprağımızda böyle gâvurluk istemeyiz ve de bire kadar kırılmadıkça meydan vermeyiz» diyerek Rüfaî kılıcını çekmiş... Az kalmış ki, hepinizi doğraya... Allahın işine bakmalı ki, ayağı sürçüp düşmüş, Rüfaî kılıcı kırılmış da, siz doğranmaktan öyle kurtulmuşsunuz!</p>
<p class="calibre3">— Ne dedin sen bunlara?..</p>
<p class="calibre3">— Olanları anlattım bir bir... «Atabirinlerimizi asıl, Zeynel kodoşu satacaktı köylüye... «Ben yoku yoksulu bilirim» dedi, dedim. Ayrıca «Partimizden geliyor demeli de, partimize ısındırman bu avanakları» dedi ama Müdürümüz «Aklım ermez» diyerek tersledi» dedim. Hıdır'ın rezilliklerini anlattım. «Aslında tüfeğimizin hırsızı da bu Molla'dır» diyerek yemin içtim! Baktım gülmekte Müfettiş Bey, «Ankara'nın haberi var mı biz burda rezil takımından neler çekmekteyiz» dedim, önce İlgaz'ın tüccar dükkâncısı Hacı Zekeriya alçağı soymaya kalktı bizi» dedim, tuğlacı, fırıncı, türkçesi yedi vilâyet toprağının yedi yüz rezili başımıza birikip bizi soymaya kalktı, müfettiş Boy» dedim, «Bunlara uysa parayı koyacak yer bulamazdı müdürümüz... Atabirin satmak nasıl bir kara çalma?..» dedim!</p>
<p class="calibre3">— Müfettiş ne dedi, buna karşı?.. «Abukat mı kesildin başıma, köpoğlusu?» demedi mi?</p>
<p class="calibre3">— Müfettiş... Pöh... Başını salladı. Yazdı bir zaman, sonra... Yıldız'ın yanı sıra telâşla içeri giren çocuğu görünce şaşırdı: Nerden çıktın akşam alacasında Duraii?... Hayır mı, şer mi?</p>
<p class="calibre3">Zeynel'in yeğeni Duraii, koşmaktan suratı kıpkırmızı, hırıl hırıl soluyor, ürkek bakışlarından korkulu bir haber getirdiği anlaşılıyordu.</p>
<p class="calibre3">Nuri Çevik Yıldız'a sordu:</p>
<p class="calibre3">— N'olmuş?</p>
<p class="calibre3">— Murat eğitmeni basmışlar öğretmenim?...</p>
<p class="calibre3">— Basmışlar ne demek?...</p>
<p class="calibre3">Yıldız, Nuri Çevik öğretmenden gözlerini kaçırdı:</p>
<p class="calibre3">— Basmışlar! Sultanla basmışlar... Yanığın Sultanla...</p>
<p class="calibre3">— Nasıl?.. Tuuu... Azıttılar işi bu namussuzlar! Ulan koca Şirin'de, hiç mi adam yok... Kim inanır, Murat'ın Sultan'la ilintisi olduğuna... Hep öyle, hırıl hırıl soluyan Durali'ye hırsla sordu: Anlat şunu... Nasıl oldu bu iş?.</p>
<p class="calibre3">— öğleden sonra öğretmenim... ikindiye doğru... Adam hep harmanda... Bir karı bağırtısı duymuşlar köydekiler!... Sultan kahpesi, yerlere çalmakta kendini... Çıplanmış ki, belden yukarısı, cısçıbıl...</p>
<p class="calibre3">«Namustur bu komşular» diyerek yolarmış saçlarını top top... «Erkek değil misiniz, Şirinliler, hep mi kodoşluğa vurdunuz yüreksizler?» diyerek etini yırtmakta... Yetiştik ki, bizim hizmetkârlar, ortakçılar, köyün derviş takımı, sopaları çekmiş çoktan, okulu çevirmiş...</p>
<p class="calibre3">Durali soluklamak için bir an sustu.</p>
<p class="calibre3">Cemal dirseğine dayanıp doğrulmuştu. Sultan' in Murat'la olan ilintisini Emine'den duyduğu için çok bilmiş çok bilmiş gülümsüyordu.</p>
<p class="calibre3">Nuri sabırsızlandı:</p>
<p class="calibre3">— Kim yutar bunu? Eski oyun... Sonra?</p>
<p class="calibre3">— Sonrası öğretmenim, herifler az kaldı ki, Murat ağamı sopayla öldüreler. Anam yetişti, bağırdı az biraz. «Gâvurdan yesir mi aldınız!» diyerek... Yaşlılardan birazı araya girdi, anamdan utanıp... Birazı Muhtara çıkıştı. Sonunda, Murat ağamın kollarını ardına bağladılar... Durali önce yavaştan, sonra hüngürdeyerek ağlamaya başladı: Sürüdüler, odamızın altındaki ahıra kapadılar, «Biraz su» dedi, verdirmedi, Cinci rezili...</p>
<p class="calibre3">— Cinci de mi köyde?...</p>
<p class="calibre3">— Köyde...</p>
<p class="calibre3">—«Ulan namussuz Cinci, ben bunu senin yanına komam» dedi Murat ağam ya, kaç para!..</p>
<p class="calibre3">— Hüs rezil!... Neyin nesi bu ağlamak karı gibi.. Candarmaya adam saldılar mı?</p>
<p class="calibre3">— Yok... yarın korucu alıp gidecek Tosya'ya eli kolu bağlı.</p>
<p class="calibre3">— Okulda mı oldu baskın?</p>
<p class="calibre3">— He ye...</p>
<p class="calibre3">— Ne aramaktaymış Sultan kahpesi okulda?</p>
<p class="calibre3">— Esdüdü öteberi isteyesi de... ,</p>
<p class="calibre3">— Nasıl öteberi?..</p>
<p class="calibre3">— Süt, yoğurt, yağ, yumurta...</p>
<p class="calibre3">— Evet...</p>
<p class="calibre3">— Bunları köyden toplasın diye çağırası Murat ağam... «Şundan şu kadar, bundan bu kadar... » derken apansız başına çökesi... Nuri Çevik, Cemal'e döndü:</p>
<p class="calibre3">— Var mı böyle bir isteğimiz Murat'tan?</p>
<p class="calibre3">— Yok canım!</p>
<p class="calibre3">Nuri, Durali'ye çaresizlikle sordu:</p>
<p class="calibre3">— «Yalan» demedi mi, Murat eğitmen?</p>
<p class="calibre3">— Demiş ya, dinleyen olmamış. Bizim vardığımızda, kötü sopalamışlardı Murat Ağamı... Gözü şişmişti yumruk gibi, ağzı patlamıştı. «Günah değil mi? Adam bu kadar dövülür mü?» deyince anam, rezil Cinci, ne dese iyi? «Onun yiyeceği dayak daha geride, hele millet uyusun» dedi. Bunu duymamla, sürdüm geldim.</p>
<p class="calibre3">Nuri Çevik, elindeki değnekle fırçayı yere çalıp kalktı:</p>
<p class="calibre3">— Delirdi mi bu hergeleler? Hay Allah belâlarını versin! Yıldız'a sordu: Nerde Müdür?</p>
<p class="calibre3">Cemal isteksiz önledi:</p>
<p class="calibre3">— Hele dur! Ortalığı gürültüye vermeden, anlayalım işi... Aralarında ağız dalaşı mı oldu Durali?... Köylünün önünde ileri geri söylendi mi Murat, bir meseleden bunalıp?</p>
<p class="calibre3">— Yok öğretmenim!.. Suç Molla Hıdır'ın!</p>
<p class="calibre3">— Ne ilişiği var?</p>
<p class="calibre3">— Buradan kovulunca, sürdü bizim köye geldi Molla'nın Hıdır, Zeynel emmime bir bir anlattı olanları...    .</p>
<p class="calibre3">— Neymiş anlattığı?</p>
<p class="calibre3">— Tarla satışı sırasında, haber vermeye geleliydi ya, Murat eğitmenim! Allanın işine bak ki, Molla' ya rastlamış. «Mesele böyle böyle... Ben görünmesem iyj... Koş öğretmenlerden birine haber ver. Tarlayı sakın almasınlar! Çünkü mal hükümatın» demiş!</p>
<p class="calibre3">Nuri Çevik elini yanağına götürdü:</p>
<p class="calibre3">— Tamam, bana haberi Molla getirmişti. Demek bizim yüzümüzden dövdüler zavallıyı... Eğer ben de, bunu... O Şirin köyün yanma korsam... Hışımla çadırdan çıktı: Nerde Müdür?</p>
<p class="calibre3">Esef koşup yetişti. Nuri'yi kolundan tuttu:</p>
<p class="calibre3">— Aman öğretmenim, Müdür Beye duyurursak işi yokuşa süreriz.</p>
<p class="calibre3">— Neden?</p>
<p class="calibre3">— Müdür Bey n'apar? Köyü basar da, Murat</p>
<p class="calibre3">' Eğitmenimi çıkarır mı? Hayır. Yapsa yapsa, seni ciple candarmaya</p>
<p class="calibre3">salar.</p>
<p class="calibre3">— İyi ya.</p>
<p class="calibre3">—İyi değil... Bu iş candarma işiymîş de neden haber salmamış Zeynel</p>
<p class="calibre3">rezili?...</p>
<p class="calibre3">— N'olacak?... Murat'ı orda döverlerken biz burda yatıp uyuyacak mıyız? Bize iyilik etmek istediği için girmiş başı derde...</p>
<p class="calibre3">— Tamam... Zeynel bize köylü oyunu oynamakta... Biz de ona oynayacağız bir köylü oyunu... Bakalım Şirin'den Sümüklünün Zeynel mi usta, Yusuflu'dan Çakır'ın Esef mi? Yanlarına gelen Durali'ye sordu: Başka bişey dememiş mi Molla alçağı?</p>
<p class="calibre3">— Cinci köydeydi, Molla ağanın geldiğinde Esef Ağa! Kapandılar Zeynel emmimle odaya... «Esdüdüde şöyle olmakta, böyle olmakta...» demiş Molla, Cinci dilekçe, yazmış ki, adam boyu... Zeynel Ağam, korucuyu ossaat atlandırıp saldı kasabaya... Elden dolandırmış Korucu Hüseyin ağam dilekçeyi, Müfettişe ulaştırmış...</p>
<p class="calibre3">— Vay ulan Molla!.. Peki! Ben senin yakanı ele geçirince... İki yanına bakarak sesini alçalttı: Bak n'aparız öğretmenim, alırız yanımıza Yıldız'ı, Paşo'yu, ökkeş'i... Şirin'e gideriz! Beriden de bir arkadaş Aşkar Doru'ya biner, Filozofu da yedekler, tepikleyip karakolu tutar. İki candarma bindirir hayvanın birine, ardımızdan yetişmeye bakar. Kötüsü gelirse, candarmalar kavuşana kadar, durumu lafla mafla idare ederiz! İşimiz, umduğum gibi rasgiderse Murat Ağamı alır geliriz!</p>
<p class="calibre3">Nuri önce bu düşünceyi çok beğenmişti. Sonra yavaş yavaş dalgınlaştı:</p>
<p class="calibre3">— Olmaz Esef! Çocuklardan birinin başına birşey gelirse... En iyisi, candarma götürmek...</p>
<p class="calibre3">— Candarma iyi ya, öğretmenim, Murat Ağamı, candarmadan nasıl alırız sonra... Buraları bizim toprak, girdisini çıktısını biliriz az çok... Tanırız adamlarımızı... Sesine gizli bir şakacılık gelmişti: Müdür Beye duyurmayalım bu işi... Müfettiş duyarsa hiç olmaz! Murat Ağamı sopadan kurtarmak yetmez! «Karı başına çöktü» karasından da kurtarmalı...</p>
<p class="calibre3">— Kurtarabilir miyiz? Yüzümüze gözümüze bulaştırıp büsbütün berbat etmeyelim!</p>
<p class="calibre3">— Kurtarırız Allanın izniyle öğretmenim! Gör ne güzel kurtarırız! Sen Cemal öğretmenimden tabancasını al, gerisine karışma!</p>
<p class="calibre3">— Yooo! Silâh çekmek olmaz Esef!</p>
<p class="calibre3">— Silâh çekmeyeceğiz! N'olur, n'olmaz! Yanımızda bulunsun! Kötüsü gelirse yarar çıkarız! Candarmaları beklemek zorunda kalırsak işe yarar!</p>
<p class="calibre3">Nuri Çevik, çadıra bakarak düşünüyordu. Esef güvenle konuştu:</p>
<p class="calibre3">— Doğrusu budur öğretmenim! Gör bak, nasıl çıkaracağız Murat Eğitmeni belâdan... Nuri, kararını vererek çadıra doğru yürüdü.</p>
<p class="calibre3">Küçük Durali de sayılırsa, altı kişilik baskın takımı, Esefin öğüdüne uyarak, susanın dirseğinden kıraca sapmıştı.</p>
<p class="calibre3">Tepeye çıktıkça, ay ışığının parlaklığı artıyor, çukurda Kızılırmak susa yolu gibi, pirinç tarlalarının ortasında uzanıp gidiyordu. Hafif poyraz esintisiyle gece, enikonu serindi. Yirmi adım kadar önde yürüyen Esefle Durali'nin fısıldaştıkları duyuluyordu ama ne konuştukları anlaşılmıyordu.</p>
<p class="calibre3">Dorukta toplandılar.</p>
<p class="calibre3">Şirin köyün elli beş evi karşı yamaca serpilmişti. Yalnız, Zeynel'in üst baştaki odasında ışık vardı.</p>
<p class="calibre3">— Niçin durduk, Esef?</p>
<p class="calibre3">— Zeynel Ağanın odasında oturan var! Odanın altındaki ahırda Murat ağam...</p>
<p class="calibre3">— N'apıcaz?</p>
<p class="calibre3">— Köyün içinden geçmek olmaz. Esintiye karşı gideceğiz ki, itleri uyarmadan kapıya varabilirisin!</p>
<p class="calibre3">— Doğru, aferin!...</p>
<p class="calibre3">— Odada ışık yandığına bakarsan öğretmenim, geldiğimiz iyi oldu. Niyetleri bozuk    bunların... Bunların    niyetleri, Murat    ağamı    biraz daha</p>
<p class="calibre3">ezmek...</p>
<p class="calibre3">—    Hadi    durmayalım öyleyse...</p>
<p class="calibre3">—    Dere    yatağına inip yukarı    harmanları dolanacağız.    Öksürmek,</p>
<p class="calibre3">hapşırmak yok... Taş maş yuvarlamayalım inerken çıkarken... Konuşmayalım, cıgara yakmayalım.</p>
<p class="calibre3">Yıldız güldü:</p>
<p class="calibre3">— Hele rezil!... Kurmay albay kesildi başıma!..</p>
<p class="calibre3">—    İtler    ürümeye başlarsa,    köyde gezinen    olduğu    bilinir. Ne</p>
<p class="calibre3">denilmiştir, Yıldız Ağa? «Baskın basanın» denilmiştir. Birini apansız basacaksan yılan gibi yanaşacaksın, pıtırdısız...</p>
<p class="calibre3">— Oğlum Esef, uzattın ki...</p>
<p class="calibre3">— Benim korktuğum... Hizmetkâr takımı, ağasının önünde, yiğitlenirim sanır. Aklı sıra göze girecek... Elindeki kalın sopayı vınlattı:</p>
<p class="calibre3">Apansız basacağız ki, birkaç avanağın boynuzu, kulağı kırılmasın aralıkta boşyere... Köy odalarının kapıları ışık sönmeyince çekilmez. İte mite çatmazsak, merdiveni yarılayana kadar farkedemezler... Sopasını kılıç gibi kaldırdı: Hadi bakalım... Biz biraz önden gideceğiz ki, ite çatarsak, Durali azarlayıp susturacak...</p>
<p class="calibre3">Hiç bir canlıya rastlamadan yukarı harmanları geçtiler.</p>
<p class="calibre3">Esefin dediği gibi, odaya çıkan merdivenin kapısı açıktı. Yukarıdan sesler geliyordu. Birkaç basamak çıkıp kulak verince, esip gürleyenin Cinci Nezir olduğu anlaşıldı:</p>
<p class="calibre3">— Bu bişey mi? Heç!... Daha ben rezillik dağarcığımı açtım mı? Hayır açmadım. Dilekçe milekçe bebe oyunu... Ferah ol, Zeynel Ağa, dileğin esdüdü belâsını burdan söküp atmak değil mi? Al gözümden... On güne vardırırsam, nah, şu bıyıkları kazıtırım! Hükümat adamı, orduyla gelse, Allahıma şükür, Cinci'ye diş geçiremez! Neden? Çünküüü, hükümat adamının elini kolunu, kanun bağlamıştır. Birinci dilekçeyi hasıraltı ederler. İkinciyi... hasıraltı...Üçüncüye geldi mi, aptesi bozulur Osmanlının... Başlar, «Ateş olmayan yerde duman olmaz» demeklîğe... Dördüncü dilekçede, «Nedir?» sorusu gelir. Beşincide müfettiş... Araya bir iki de, el peşrevi, cam kırma, sövme, sayma girerse, Cumhurbaşkanı öz oğlunu savunamaz... Osmanlının yasağı üç gün olduğundan direnen kazanır. Rezilliği ele alan, hep üste çıkar! Ben niçin inadımdır katır gibi, anladın mı şimdicik?... Osmanlı zagonunda inat eden haklıdır. Mahpusta nasıl yaşadım bunca yıl, bey gibi?... Bakardım, müdür az biraz nizamcı... İdare midare bilmemekte... Çökerdim dilekçeye... «İki laf bir büyü» denilmiştir. Çalarsın karayı, çalarsın... «Biri yalan, beşi yalan... Yedisi, onu da yalan değil ya» der Osmanlı... Dedi mi bitti. Derin derin içini çekti: Ne fayda, tarla işinde, bana haber uçuracaktın ki...</p>
<p class="calibre3">— N'apardın, alçak? Osmanlının kütük defterini, yeniden mi yazardın?</p>
<p class="calibre3">— İşi kütüğe hiç düşürmezdim. Ağzı var mı? Var! Yemeyen olmaz öyleyse... Osmanlının, biri yetmezse biri yer. Yiyen de, yemeyenin aklını çeler. Sözgelimi, Müdür mü yememekte... Tamam... Yanaşırsın Müdür yardımcısına... Nuri miydi pis bıyık herif?...</p>
<p class="calibre3">— Nuri...</p>
<p class="calibre3">— Tamam... «Al şunu harçlık et de, düzelt tarla işini» diyerek zibidinin cebine sokaydın, yüz kayma.</p>
<p class="calibre3">— Cinci doğru söylüyor Zeynel Ağa, koyaydın cebine yüz kayma...</p>
<p class="calibre3">— Aman!...</p>
<p class="calibre3">Nuri Çevik, eli ceketinin sağ cebinde, kapıda durup lafa karışınca, «Aman» diye inleyen Cinci Nezir'in az kalsın yüreğine iniyordu. Zeynel, bir an sıçrayacak olmuş, sonra, arkadaki kalabalığı görünce, «Neyin nesi?» diyerek kımıldamamayı uygun görmüştü.</p>
<p class="calibre3">Odada, korkudan beti benzi atan Topal Muhtarla ağzı açık bakakalan Korucu Hüseyin'den başka kimse yoktu.</p>
<p class="calibre3">Zeynel, durumu sezmeye çalışarak kekeledi:</p>
<p class="calibre3">— Buyur öğretmen Bey... Nerden bu geliş gece vakti?.. Yaramaz bir iş mi oldu, sakın esdüdümüzde?... Geç buyur! Ooo... öğrencileri de alıp gelmişsin yanın sıra... Çocukların ellerindeki sopaları görünce, kaşlarını belli belirsiz çattı: Hayır mı, şer mi, gecenin bir vakti?</p>
<p class="calibre3">— Duyduk ki, hükümatlığını ilân etmişsin... Okul basıp eğitmen tutar olmuşsun. Cezasını kesmekte, damlara tıkıp hapis yatırmaktaymışsın... «Gidelim bakalım, nasıl iş? Doğru mu?» dedik, sürdük geldik!</p>
<p class="calibre3">Zeynel ağanın suratı git gide kararıyordu. Candarma mandarma göremeyince soluğu biraz genişlemişti. Kasıntıyla arkasına yaslandı, önce Nuri'yi, sonra öğrencileri, hiç değer vermiyor gibi süzdü.</p>
<p class="calibre3">— Sopalanmış da gelmişsiniz öğretmen! İyi etmişsin... Bura köpeksiz köy değil...</p>
<p class="calibre3">Ağadaki değişikliği görmesiyle, Cinci Nezir toparlanıp doğruldu. İki dizi üstüne gelip kasılarak sözü aldı:</p>
<p class="calibre3">— Bunlar, resmen baskına gelmiş Zeynel Ağa!... Belli bişey... Baskın bunlarınki... Aşağıdan seslemek olur. Seslemediler. Merdivenden pıtırdısız çıktı bunlar... Eveeet... Resmen köy baskını... Kaç kişisiniz böylece bakalım?... Müdürünüz de birlik mi? Birden şirretlendi: Köy basmanın cezası kaç yıl öğretmen!.. «Çıktık açık alınla» diyerek türkü çağırmalı değil, bunu bilmeli!... Kapıya baktı. Gördüğü şey çok ayıpmış gibi başını salladı: Bebeleri toplayıp gelmişsin! Vay vay... Esdüdüyü siz, köy basmayamı kurdunuz toprağımızda?... Ya ben ölmüş müyüm? Ya ben... Gördün mü, Zeynel Ağa, yedikleri nameleri dilekçeye yazıp müfettişi getirince... Çizgiyi yanlış çizdin ki, öğretmen, ne kadar yanlış... Bak bakalım, yarın neler olur!</p>
<p class="calibre3">Nuri kaşlarını çatarak Topal muhtara döndü:</p>
<p class="calibre3">— Kanunda, ev basıp adam dövmek var mı, Osman Ağa, mahkeme kararı olmadan adam hapsetmek... Bu nasıl muhtarlık?</p>
<p class="calibre3">Muhtar yutkunurken, Cinci Nezir atıldı:</p>
<p class="calibre3">— Duydunuz komşular?... Sövdü resmen muhtarımıza, bu zibidi... Ulan Muhtar, tuh Allah belânı vere, yüreksiz!.. Muhtar ne demektir?... Bugüne bugün köyde cumhurbaşkanı demektir. Aman, eğitmeni çıkarmışlar Ağa... Baskııın... Şimdi hiç şüphem kalmadı, baskın bu... Birden korucu Karabaş Hüseyin'e dönüp bağırmaya başladı: Ulan çiğnesene şu rezilleri</p>
<p class="calibre3">Kanlı Hüseyin!... Hiç kan yok mu sende? Bunca yıl mahpusdamında boşuna mı yattın, bunca leş atlayıp?... Çek vursana şu yabanları...</p>
<p class="calibre3">Nuri, Murat Eğitmenin dayaktan mosmor olmuş, sağ gözü kapanmış suratını görünce dehşetle irkilmişti.</p>
<p class="calibre3">Murat tanınmaz haldeydi. Gözünden kanlı bir yaş sızıyor, bütün vücudu sıtma nöbetindeymiş gibi titriyordu.</p>
<p class="calibre3">Nuri'yle çocukların Murat'ın bir anlık dalgınlıklarından korucu kanlı Hüseyin az kalsın faydalanıp atılacaktı ki, Esef ortaya çıktı. Elinde, Cemal Avşar'ın çalınan üçlü tüfeği, omuzunda fişeklik vardı:</p>
<p class="calibre3">— Höst... Geri dur akılsız Hüseyin! Oda sarılmıştır. Kıpranan ölmüş bilsin kendini...</p>
<p class="calibre3">Zeynel tüfeği tanıyınca şaşkınlıkla «Hıhhh» diye inleyip arkasına yaslanıverdi. Cinci'yle topal Muhtar meseleyi bilmediklerinden köylüye bağırıp işi vuruşmaya dökmediklerine sevinmişti.</p>
<p class="calibre3">Tüfeği tanıyan Nuri'yle çocukların şaşkınlığı da Zeynel'den aşağı kalmıyordu.</p>
<p class="calibre3">— Evi de mi bastın Kadir'in Esef?... Ya bu dünyadan kanun kalktı</p>
<p class="calibre3">mı?</p>
<p class="calibre3">— Ev basmak sana yaraşır!</p>
<p class="calibre3">— Ya bu tüfek?...</p>
<p class="calibre3">— Senin evde miydi yoksa?... Esef kundağı canlı bir şeymiş gibi okşayıp karşısındakinin ağzından laf almak istediğini saklamayan bir yumuşaklıkla sordu: Senin mi bu?... Biraz bekledi, Nereden geldi senin eve?... Gene bekledi, Zeynel, hırıl hırıl soluyarak hızla düşünüyor, hem kendi lafıyla tutulmamanın, hem de tüfeği kurtarmanın yolunu arıyordu. Esef hep böyle, yumuşacık sordu: Kimden aldın?... Kâğıdı var mı?... İzin kâğıdı?...</p>
<p class="calibre3">Zeynel'in gözlerinden, kıyıcı bir kurnazlık geçti:</p>
<p class="calibre3">— Ver bakayım! Bakmayınca ne desem boş... !Tüfek tüfeğe benzer.</p>
<p class="calibre3">— İşte şimdi halt ettin ki, Sümüklünün Zeynel, boyunca... Bu tüfek, başka tüfek Ağa, Osmanlı ülke«; sinde benzeri hiç yok bunun... Çünkü, bunda namlu üç... Şu gördüğün alt namlu mavzer mermisi atar ki, adamın elinde, kıl şaşmaz. Bu sebeple bakmak gerekmez! Senin mi, değil mi?...</p>
<p class="calibre3">Zeynel üst üste yutkundu. «Ne olursa olsun, ucunda ölüm yok ya bunun» diye düşünüp, «Evet tüfek benim» diyeceği sırada, Esef namluyu sallayarak önledi:</p>
<p class="calibre3">— Benim, dedin mi, Avanak Zeynel, gece hırsızlığını sırtına sararsın... Çünkü tüfek bizim Cemal Avşar öğretmenin... Samsun'un ünlü tütün ağasının armağanı... Yedi yerde yazılısı var namlu numarasının... Fazladan bize kahpelik eden Molla rezili sana etmedi mi? Sorguya çekildi karakolda... «Beni Sümüklünün Zeynel yanılttı, gece vakti geldi esdüdüye... Benim nöbet sıramdı, girdi deppoydan aldı gitti. Bana da sus payı verdi on kayma» dedi.</p>
<p class="calibre3">Zeynel'in gözlerine birden korku dolmuştu. Yardım ister gibi Cinci Nezir'e bakarak söylendi:</p>
<p class="calibre3">— Hele Molla'nın kötü Hıdır'a hele!.. Biz almışız he mi, kendi getirmemiş de... Biz buna iki yüz kayma saydık, Esef! Korucu Hüseyin'i gösterdi: Nah Hüseyin tanık!...</p>
<p class="calibre3">— Bin kaymalık tüfeğe iki yüz lira... Seni soymuş güzelce...</p>
<p class="calibre3">— Ya ben Molla rezilini...</p>
<p class="calibre3">— Tamam... Yakala ıhtır, paranı al gerisin geri... İki de şaplak çekmezsen adam değilsin! Şimdi sorduğuma karşılık isterim! Neydi suçu Murat Eğitmenin, Zeynel Ağa?... Hükümatın eğitmenini sopalamak neyin nesi? Padişahlığını mı ilân ettin Şirin'de?</p>
<p class="calibre3">Cinci Nezir kendini zorla toplayıp Nuri öğret' mene alçaltıcı bir bakışla bakarak sordu:</p>
<p class="calibre3">— Söz sana mı düştü, Esdüdüde, Çakır'ın Esef? Esef iğrenmiş gibi</p>
<p class="calibre3">baktı:</p>
<p class="calibre3">— Höst, kötü Cinci, seni adamdan sayan kim?...</p>
<p class="calibre3">Cinci it oturumuna gelince tüfeği kaldırdı: Çök yerine, bittin bil! Bugünü başka günlere benzetme... Gene Zeynel'e döndü: Neydi suçu Murat Ağamın, ha?</p>
<p class="calibre3">— Sırtını hükümata verdin de bize sırtarmakta mısın, Kadir'in Esef?... Ya, bugün değişmez mi?</p>
<p class="calibre3">— Sırtımı hükümata verinceymiş.:. Sen bu ağalığı, hükümat adamına kodoşluk ederek bulmadın mi? Sana geldi mi iyi de, bana mı kötü?.. Soruma karşılık isterim!</p>
<p class="calibre3">— Karının üstüne çöktü bu Eğitmen... Bağırtısına yetiştik de, elinden güç ile aldık. Köyün ırzıdır bu?... Kanunun pençesinden bu rezili Allah alamaz. Hükümatımız, ırzımızı böyle namussuzlara bağışladıysa o başka...</p>
<p class="calibre3">— Beri bak, Zeynel ağa, senin ırzın ne zamandan beri Sultan'ın apışında gezinmekte?... Yanığın Sultan'ı yedi vilâyet toprağında bilmeyen var mı? Hayır, Eğitmen Murat ağamı, «Sultan'ın başına zorla çöktü» diye karalayamazsın! Buncacık şeye senin aklın erer ya, bu kez, şu Cinci dümbüğünün aldatmasına uğradın!... Karıyı yellediniz, «Baskını yap, nikâhını kıydıralım!» diye... Avanak kahpe inandı!</p>
<p class="calibre3">Cinci, aradığı çıkarı en sonra bulmuş gibi birden bağırdı:</p>
<p class="calibre3">— Ulan nedir Zeynel Ağa! Surdan köye seslenince bunlar adam mı vuracak?... Durur bakarsın Muhtar, Allah belânı vere... Bağır surdan... Köylü yumulsun gelsin!</p>
<p class="calibre3">Muhtar Topal Osman önce kalkacak gibi yaptı. Kapıyı kesenlere gözü ilişince yutkunarak oturdu. Çakır'ın Esef, gülümsüyordu:</p>
<p class="calibre3">— Köylüyü toplamak ne kolay!.. N'olacak toplayınca?... Bize de sopa mı çektirecek bu Zeynel Ağa!... Birden Zeynel'e döndü: Ya sonrası?.. Ulan Sümüklünün Zeynel, rahmetli babamın boz eşeği değil miydin sen? Çakır'ın Kadir, Seferberliğin asker kaçaklığında, suları senin sırtında geçmez miydi? Bilenler öldüyse, ya ben öldüm mü? Bulmuşsun bir yağlı kuyruk bir ye, bin şükret! Yoook, «it kursağı yağ götürmez» dersen... Bana rahmetlinin, filintasını gömüden çıkarttırırsın! Bendeki inat Çakır'ın Kadir'den zorludur. Bikez yemin içtinmi, ordunun içine girsen, şartolsun, kuş gibi avlarım seni.. Rahmetliyi sen vurmadın! Sümüklünün Zeynel'de böyle yürek olmadığını kimse bilmese ben bilirim... Ama, kurulan pusuda parmağın vardı. Bana babamın kanını aratma! Zeynel gerçekten ürkmüş, dudaklarını yalayarak, «Tövbe... Şart olsun...» diye yemin edecek olmuştu. Esef tüfeği tetiğe basacak gibi doğrulttu: Hüs... Hüs dedim, daha bitmedi. Sen ağalığı da maskara ettin iyice... Ağa gibi ağa, lafı sonuna kadar dinleyecek... Anlarsa ne güzel, anlamazsa kızmışlığa vuracak, başlayacak bağırmaya, sökeceğine aklı yatarsa... Zagonu bu değil midir köy yerinde ağalığın? İyi dinle!... İznin olursa biz basıp gideceğiz şimdi, Sümüklünün Zeynel ağa! «Çay kahve içmeyince hiç olmaz» diyerek sen elimize sarılsan da, boş!... Biz gidince akim başına gelecek, «Peki, bunlar, şu kadar yerden Murat Eğitmen işini nasıl bilip geldiler? Bu tüfeği, bu Esef bizim evden nasıl çıkardı?» diyerek fikre dalacaksın! Bu avanak Cinci sana bunların karşılığını verebilemez!</p>
<p class="calibre3">Zeynel aldatıldığını yeni fark etmiş gibi, ellerini dizlerine vurmaya</p>
<p class="calibre3">başladı:</p>
<p class="calibre3">—    Essah uşak... Tüüü... Ulan namussuz Cinci!    Ulan    hani</p>
<p class="calibre3">«Şeytanın    yattığı yeri bilirim» derdin dümbük... Yılışmaktan    başka    çıkar</p>
<p class="calibre3">kalmadığını anlamış, fırsatı kolayca bulduğuna sevinmişti: Hadi bil bakalım, Esef yeğenimin İngiliz planının gizlisini...</p>
<p class="calibre3">— Avanak Cinci'yi boş yere sarsalamaktasın Sümüklü... Sen bunu aslında evdeki ablama soracaksın. Sorunca, «Yeğenin Durali geldi herif» diyecek, «Emmim yeni tüfeği istedi tezden, dedi» diyecek...</p>
<p class="calibre3">—    Durali mi? Vay kahpe dölü...</p>
<p class="calibre3">—    Rahmetli babası sağ olsaydı, sen bu lafı edemezdin ya, orası bize lâzım değil... Evet, Durali yeğenim koştu esdüdüye, Murat Eğitmen işinin haberini getirdi, demin de, tüfeğimizi alıverdi hırsız yatağından ne güzel... Şimdi iznin olursa biz yolcuyuz!</p>
<p class="calibre3">Murat ağam da, iznin olursa, çıkacak esdüdüye bizimle... Duralı yeğenim burdadır. Benim bildiğim anası ezdirmişiz ya oğlunu... Şaşırır da iki şaplak atayım dersin, bak gerisini kendin düşün! Kadir'in Esef bundan böyle alıcı kuş gibi Şirin'in üstünde... Oğlana bulaşan olursa. Duyarım! Canım sıkılır. Çakırların canı sıkıldı mı, n'olur, sen benden iyi bilirsin! Dilersen esdüdüde okuyup öğretmen olalım, dilersen tüfeği alıp şuralarda az biraz gezinelim.</p>
</body>
</html>
