<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><a id="bookmark0"></a><span class="calibre2">İKİ ARADA KALAN NEHİR</span></p>

  <p class="calibre1"></p>

  <p class="calibre1"><span class="calibre2">Gemi seyahati sırasında —Jane'in katılmayıp ara sıra ilgi gösterdiği-nehirdeki kuşların yaşamını gözlemlemek Dan için bir keyifti. Bu sefer askeri dürbününü evde bırakma hatasına düşmemişti. Nil, kuşlar için hem ana göç yolu hem de kışı geçirecekleri bir yerdi. Her yerde kuşlar vardı: her kıyıda yüzlerce kuyruksallayan kuşu, çoğu kez gemiye de konuyorlardı; zikzaklar çizen kılıç kırlangıcı sürüsü, kan kırmızısı ve çivit renginde güzel kırlangıçlar; sonu görünmeyen ördek sürüsü, kılkuyruk, yaban ördeği, pasbaş, çamurcun ve Dan'in tanımadığı başka başka ördekler; Dan'in çok daha yakından gördüğü, tapınak duvarlarına resmedilen Mısır'ın yaban kazları, balıkçıllar ve beyaz balıkçıllar, atmacalar ve şahinler. Gözünün alabildiğince her yerde en tipik sembolik kuş, Dan bu kuşun mahmuz kanatlı yağmurkuşu olduğunda karar kıldı, Thorncombe çayırlarında bazen gördüğü, İngiltere'deki kızkuşunun bir kuzeni ama çok daha zarif küçük bir yaratık, pejmürde Nefertiti. New</span></p>

  <p class="calibre1"><span class="calibre2">Mexico'da olduğu gibi, Dan' in yaşamındaki her yerde, doğadaki her şey ona haz veriyor ve güvenini tazeliyordu. Dünya yerinde duruyordu ve görünen yüzeylerin ve kuş tüylerinin ardında güneşin altında yeni bir şey yoktu.</span></p>

  <p class="calibre1"><span class="calibre2">Bir bakıma kuşlar fellahların ilkel bir uyarlamasıydı; onların yaşamı sadeliğe dayanıyordu, kendilerine gemidekindcn, nevrozdan, aşırı hassasiyetlerden, zamanı boşa harcamalardan, yanılsamalardan uzak bir dünya kurmuşlardı. Dan'in kendisinin de mensup olduğu aşırı incelikli türün ikilemlerinden kaçarak sığındıkları bir mabetti bu. Kuşlar aynı zamanda Dan'in Herr Profesör'le tekrar sohbet etmesine yol açmıştı. Bu konuşma Dendera'yı gezmek için Abydos'tan gelirlerken gemide gerçekleşmişti. Dan, Nil'in çok genişlediği ve kumsalların göründüğü bir yerde küpeştede duruyordu. Arkasından bir ses duydu:</span></p>

  <p class="calibre1"><span class="calibre2">"Kuşları mı gözlemliyorsunuz?"</span></p>

  <p class="calibre1"><span class="calibre2">Dan dürbünü gözünden çekti.</span></p>

  <p class="calibre1"><span class="calibre2">"Evet. Ama burada derinliği kaybettim biraz"</span></p>

  <p class="calibre1"><span class="calibre2">ihtiyar adam bastonuyla uzaktaki bir kuş sürüsüne işaret etti. "Şunlar</span> <span class="calibre3">Chenalopex aegytiacus.</span> <span class="calibre2">Mısır kazı."</span></p>

  <p class="calibre1"><span class="calibre2">"Ben de onlara bakıyordum." Dan yine profesöre gülümsedi. "Kuşbilimci misiniz aynı zamanda?"</span></p>

  <p class="calibre1"><span class="calibre2">ihtiyar adam bunu hızla elini kaldırarak tekzip etti. "İşimin bir parçası olarak isimlerini öğrenmem gerekiyordu. Bazen övgüyü hak ediyorlar."</span></p>

  <p class="calibre1"><span class="calibre2">"Karnak'ta nefis bir kuş gördük. Yeşil renkli. Bir arı kuşu?"</span></p>

  <p class="calibre1"><span class="calibre2">"Arı Kuşu, evet.</span> <span class="calibre3">Bienenfresser.</span> <span class="calibre2">Papağan yeşili mi? Onlar</span> <span class="calibre3">Merops super-ciliosus."</span> <span class="calibre2">Profesör omuz silkti, Latince adını bilmesi aslında bilgiçlik taslamakmışçasına. "Onlar da övgüyü hak ediyorlar. Tüyleri yüzünden. En azından öyle düşünüyoruz. Hiyeroglif de işin içinde bu arada.” Sonra Profesör ekledi: "Mısırlıların kuşlara büyük iltifatlar ettiğini biliyor muydunuz? Kuşlar her dildeki en önemli sözcüğü simgelemeye olanak veriyorlardı. Ruh. Can."</span></p>

  <p class="calibre1"><span class="calibre2">"Fark etmemiştim."</span></p>

  <p class="calibre1"><span class="calibre2">Jane o ana kadar birkaç metre ötedeki bir şezlongda uzanmış, Kitchener biyografisini okuyordu. Ama sonra aralarına katılmak için geldi. İhtiyar adam onu panama şapkasını kaldırarak selamladı.</span></p>

  <p class="calibre1"><span class="calibre2">Dan, "Artık başkaları kuş gözlemlediğim için bana gülmeyecek. Profesör Kirnberger de kuşlara meraklıymış" dedi. Az önce kendisine anlatılanları Jane'e aktardı. Jane utangaç bir pişmanlıkla başını önüne eğdi, sonra ihtiyar adama hitap etti.</span></p>

  <p class="calibre1"><span class="calibre2">"Ben çok daha sıradan bir soruyla geldim, Profesör. Nehir kıyısında yetişen şu bitkinin ne olduğunu merak ediyorum" Jane arkada daha yakın taraftaki güvertenin karşısını işaret etti, nehrin suyunun aşağıda parlak yeşil küçük noktalarla sınır oluşturduğu yere.</span></p>

  <p class="calibre1"><span class="calibre2">"Onlar</span> <span class="calibre3">barsim.</span> <span class="calibre2">Bir tür kış yoncası. Hayvanları için."</span></p>

  <p class="calibre1"><span class="calibre2">"Sanırım aynı ürünleri binlerce yıldır yetiştiriyorlar.</span></p>

  <p class="calibre1"><span class="calibre2">"Pek değil. Değişmeyen şey yöntemler."</span></p>

  <p class="calibre1"><span class="calibre2">Garson kahveleri getirdi, ihtiyar adamı onlarla beraber oturmaya ikna ettiler. Adam ellerini kavuşturup bastonunun üzerine koyarak dimdik oturdu. Arada sırada onun tur rehberliği yaptığı kafileden birisi geçtiğinde başıyla selam veriyordu. Yerlerine oturduklarında Jane ona gülümsedi.</span></p>

  <p class="calibre1"><span class="calibre2">"Fellahları tapınaklar kadar ilginç bulmakla muzırlık mı ediyorum?"</span></p>

  <p class="calibre1"><span class="calibre2">Adam duraksadı, hani bir bakıma konuşmadan önce cümlelerini dikkatli bir şekilde toparlaması gerekiyormuşçasına. Gözlerinde hafif bir ışıltı vardı.</span></p>

  <p class="calibre1"><span class="calibre2">"Madam, kadınların muzırlık ettiklerinde çok daha çekici olduklarını biliyorsunuzdur sanırım . " Gözlerinin etrafındaki kuru cildi kırışmıştı. "O halde belki de size muzırlık etmemenizi söylememeliyim." Kıyıya doğru göz gezdirdi. "Zamanımızı geçmişi kazmakla harcardık." Adam tekrar gülümseyerek onlara baktı. "Geçmiş hâlâ etrafımızda yaşarken. Bu artık değişiyor. Antropolojideki meslektaşlarımız pek çok şey keşfediyorlar."</span></p>

  <p class="calibre1"><span class="calibre2">Adam onlara anlatmaya başladı. Buna biraz hazırdılar, Jane'deki kitapçıktan zaten bir şeyler öğrenmişlerdi. Fellah sözcüğü falaha'dan, toprağı işlemekten türemişti. Köylerinde hem Kıptiler hem de Müslümanlar vardı. Genellikle birbirlerinden ayrı yaşasalar da her zaman böyle değildi bu. Onlarda tarihin laneti, köyde arazi sahibi orta sınıfın olmamasıydı. Hep başka memleketlerde bulunan, mülkünü kiraya vermiş, bin yıldır acımasız yönetici sınıfa sırtını dayamış mal sahipleri tarafından sömürüldüler. Ama tüm bunlar Nasır'ın toprak reformundan sonra hızla değişiyor. Dan'le Jane gördükleri bariz sakinlikten yanlış fikirlere kapılmamalıydılar, kabilelerde zorlu kan davaları ve çatışmalar, büyük ölçüde çiftlik hayvanı hırsızlıkları vardı. Silah kullanmaları yasaklanmıştı ama herkeste silah vardı ve ayrıca kadının namusu konusunda çok hiddetleniyorlardı. "Romeo ve Juliet'in fellah uyarlamaları" dedi adam, "yine de her gün sahneye konuyor"</span></p>

  <p class="calibre1"><span class="calibre2">Jane, Mısır siyasetinde yeni sosyalist eğilime yakınlık duyup duymadıklarını sordu. İhtiyar adam başını iki yana salladı.</span></p>

  <p class="calibre1"><span class="calibre2">"Bu onların anlayışlarının çok uzağında. Kahire buraya Berlin ya da Londra kadar uzak. Onlarınki çok kadim, sözde çok üstün medeniyetlerin gelip geçtiğini görmüş bir uygarlık. Tüm gaddarlıklarıyla, yalanlarıyla, vaatleriyle ... Onlar için geriye kalan tek şey nehir ve toprakları. Onları ilgilendiren tek şey bu. Onlar için sosyalizm yabancı bir kültürden başka bir şey değil. Belki iyi, belki kötü. Albay Nasır topraklarının birazını onlara geri verdi. Gayet güzel. Ama aynı zamanda Aswan Barajı'nı inşa ettirdi, bu, topraklarının her yıl artık sel sularıyla gelen alüvyonlarla tazelenemeyeceği anlamına geliyor. Bu çok kötü. Hidroelektrikle ne işleri olacak? Bekleyip görecekler, değil mi? Ta en başından beri ve sanırım sonsuza kadar." Adam kıyıya dikkatini verdi. "Onlara hayranlık duyuyorum tüm kusurlarına rağmen. Cesur insanlar."</span></p>

  <p class="calibre1"><span class="calibre2">Sonunda adam onlara, bunlar olmaksızın fellahların niteliklerinin yorumlanamayacağı iki sözcük söyledi: Birisi</span> <span class="calibre3">kadim</span> <span class="calibre2">idi; eski, geçmişten gelen gücü elinde bulunduran, bu yüzden de asla vazgeçilemeyecek olan anlamına geliyordu. Bu onlarda yaşamın anahtarı, hayatta kalabilmeleri için bir geçiş izniydi. Diğer sözcük</span> <span class="calibre3">keyf</span> <span class="calibre2">idi; o da oturmak, düşünmek ve hiçbir şey yapmamak, asla gelmeyecek bir tren için bekleme odası olarak var olmak anlamına geliyordu. Adamın kullandığı imge buydu.</span></p>

  <p class="calibre1"><span class="calibre2">Jane "Bana çok hazin geldi" dedi.</span></p>

  <p class="calibre1"><span class="calibre2">İhtiyar adam omuz silkti. "Bu zorunluluk felsefesidir. Onlar hep hazin haldeler"</span></p>

  <p class="calibre1"><span class="calibre2">"Ama buna anlayış gösteriyorsunuz."</span></p>

  <p class="calibre1"><span class="calibre2">"Bu ülkede anlayışsız olamayacak kadar uzun bir süre yaşadım diyelim." Başını önüne eğdi bir an, bir kuşun başını eğmesi gibi, başını eğip kavuşturmuş olduğu elleri hâlâ bastonunun sapını tutuyordu. "Bu ihtiyar adamlar için böyle" Sonra yan gözle Dan'le Jane'in gözlerine bakıp, ekledi: "Belki de her şeyden öte ihtiyar Mısırbilimciler için."</span></p>

  <p class="calibre1"><span class="calibre2">Jane, "Profesör, galiba sizin kaderci olamayacak kadar iyi bir espri anlayışınız var" dedi.</span></p>

  <p class="calibre1"><span class="calibre2">Bu, ihtiyar Alman'ın konuşmasını vaktinden biraz evvel kesmesine neden oldu. Jane'e alay ederek sataşıldığını biliyormuşçasına ciddiyetle şöyle bir baktı. Sonra yine tereddütle önüne baktı.</span></p>

  <p class="calibre1"><span class="calibre2">"Bana mizah, kaynağında öğretildi,</span> <span class="calibre3">madam.</span> <span class="calibre2">Yıllar önce hiçbir gerçek Alman'ın, hiçbir genç, ciddi araştırmacının yapmaması gereken bir şeyi yaptım. Bir İngiliz kadına âşık oldum ve daha da kötüsü onunla evlendim." Bir süre Profesör, Jane'le Dan'in duyduğu şaşkınlığın, gülümsemelerinin tadını çıkardı. "Uzun zaman önce öldü, maalesef. Ama birlikte geçirdiğimiz en mutlu yıllarımızda beni bilimin ve ciddiyetin her zaman aynı şey olmadığı konusunda ikna etmeyi başardı." Ardından, daha nazik bir sesle, "Her zaman keyifle hatırladığım bir ders" dedi.</span></p>

  <p class="calibre1"><span class="calibre2">"Ne zaman vefat etti?"</span></p>

  <p class="calibre1"><span class="calibre2">"Yıllar önce. Savaştan hemen sonra"</span></p>

  <p class="calibre1"><span class="calibre2">"Arkeolog muydu?”</span></p>

  <p class="calibre1"><span class="calibre2">"Hayır,</span> <span class="calibre3">madam.</span> <span class="calibre2">Galiba Kahire'deki ilk kadın doktordu."</span></p>

  <p class="calibre1"><span class="calibre2">Adam kansının kızlık soyadını söyledi ama isim Jane'le Dan'e hiç tanıdık gelmedi; kansının babası da doktormuş, İngiliz Himayesi sırasında Kahire'de bir hastanenin başhekimiymiş. İhtiyar adam, bunun başkentte hâlâ "büyük bir şerefle" anılan bir isim olduğunu söyledi, hem de Mısır milliyetçilerinin İngiliz düşmanlığına rağmen öyleymiş. İki çocukları olmuş, ikisi de erkek. Biri şimdi Demokratik Alman Cumhuıiyeti'nde yaşıyormuş, diğeri Amerika'da: O da arkeolog olmuş ama uzmanlık alanı Mayalarmış. İhtiyar adamın birkaç tane de torunu varmış.</span></p>

  <p class="calibre1"><span class="calibre2">Profesör bundan kısa bir süre sonra Jane'le Dan'in yanından ayrıldı, onlar da Profesör'ün anlattıkları arasındaki boşlukları doldurmak için tahminlerde bulundular: Profesör'ün şu anki siyasi fikirleri, Nazi dönemini atlatmayı nasıl başardığı. Onun bunların ötesine de geçmiş olabileceğini hissediyorlardı. Kendisini alaya almasının, itibarının, bilgisinin ardında bir dinginlik, hani neredeyse bir Hint bilgeliği yatıyordu. Ama kimse bunun kadimden mi, keyiften mi, mesleğinden mi, uzun süre memleketinin dışına sürülmesinden mi, yoksa kalp rahatsızlığı olmasından mı kaynaklandığını bilmiyordu. Belki de Profesör artık vadesinin dolmasını, son bir kalp krizi geçirmeyi bekliyordu.</span></p>

  <p class="calibre1"><span class="calibre2">O günden sonra Dan'le Jane onunla daha sık konuşur oldular. Dan'le Jane, Doğu Avrupalı turist kafilesi çeşitli gezi alanlarında dolaşmaya başladığında açıkçası onları kıskanıyorlardı. Fransızlar kendi Mısırlı rehberleri hitabette aşırıya kaçtığında huzursuzlanmaya başlıyorlardı. Dan'le Jane iki turist kafilesiyle tesadüfen rastlaştıklarında ve Thebes'teki Kraliçe Hatsheput tapınağında on dakikalık ara verildiğinde neler kaçırdıklarını küçük, dolaysız bir kanıtla göreceklerdi. Herr Profesör el işaretiyle Dan ile Jane'i yanına çağırdı ve kraliçenin Somali'ye yaptığı deniz yolculuğunu gösteren resimlerden birindeki bazı kuş detaylarını göstermek için onları Kayık Dehlizi'ne götürdü. Kısaca kraliçeyi ve onun dönemini anlattı. Bu, mekanik olarak tekrar edilen ile yaşanmış bilgi arasındaki farkı gözler önüne seriyordu.</span></p>

  <p class="calibre1"><span class="calibre2">Sakallı ihtiyar adamla gezine gezine yokuş aşağı yürüyüp gezi otobüslerinin beklediği yere indiler ve görünüşte çok hamallık gibi gelen bu görevi niye yaptığını profesöre kibarca sordular. Ama Profesör, meslektaşlarını savunmakta gecikmedi. Hepsi de kendi alanlarında birer uzmandılar, Mısır için paha biçilmez işler yapıyorlardı, şanslı olan oydu,- aynca ülkesinden haberler almak, başka meraklan olan insanlarla tanışmak hoşuna gidiyordu. Böyle seyahatlerde, hocalık yapmaktan çok daha fazla şey öğreniyordu. Peki, Oxford profesörleri Yunanistan'a ya da Türkiye'ye tur rehberliği gibi şeyler yapmıyorlar mıydı? Dan'le Jane, Oxford profesörlerinin de tur rehberliği yaptığı konusunda hemfikirdiler ama ihtiyar adama onun çok daha farklı, çok samimi bir demokratiklikle bunu yaptığını düşündüklerini tam anlamıyla anlatamadılar. Dan cesaret edip imalı bir şekilde Kadim Mısır'a Marksist bir yaklaşım olup olmadığını sordu. Rehber başını önüne eğdi.</span></p>

  <p class="calibre1"><span class="calibre2">"Elbette. Mısır'ın kadim kültürlerin en iyi incelenmişi olması açısından. Yunan ve Roma ile beraber." Bu çok özenle tarafsızca verilen bir cevaptı ama belki Profesör, Dan'in sorusunun ardındaki gerçek niyeti tahmin etti. "Ka'nın ne anlama geldiğini biliyor musunuz, Bay Martin?''</span></p>

  <p class="calibre1"><span class="calibre2">"Ruh mu?"</span></p>

  <p class="calibre1"><span class="calibre2">İhtiyar adam işaret parmağını havaya kaldırdı.</span></p>

  <p class="calibre1"><span class="calibre2">"Pek ruh demek değil. Etimolojik olarak Yunanca</span> <span class="calibre3">pneunıa<a id="footnote1"></a><sup class="calibre6"><a href="#bookmark1">1</a></sup></span> <span class="calibre2">anlamına geliyor. Bu kişiseldir. Her şeyin kendisine ait bir ka'sı vardı. Yani</span> <span class="calibre3">ka</span> <span class="calibre2">bir insanın kendi yaşamının ideal imgesiydi.</span> <span class="calibre3">Ka</span> <span class="calibre2">şahsın bedeniyle birleşe-rek ölümü yenebilirdi, bu yüzden kadim insanlar cesetlerini saklamak konusunda bu kadar titizleniyorlardı. Bunu en iyi</span> <span class="calibre3">ha</span> <span class="calibre2">ile tezat kurduğunuzda anlayabilirsiniz.</span> <span class="calibre3">Ba</span> <span class="calibre2">bedene bağlanmış olmamaktı. Bireyseldi ama ölümden sonra</span> <span class="calibre3">ha khu'</span><span class="calibre2">da<a id="footnote2"></a><sup class="calibre6"><a href="#bookmark2">2</a></sup> eriyordu, evet, bedensel bir şekil alamıyordu. Bu biraz karmaşık. Ama diyebiliriz ki</span> <span class="calibre3">ka</span> <span class="calibre2">ve</span> <span class="calibre3">ha</span> <span class="calibre2">insanı ilk defa birey ve sonra da tek olarak görme yoludur." Yavaş yavaş yürürlerken Profesör bastonuyla bir tarafa işaret etti. "Sanatçının yaptığı gibi." Sonra diğer tarafı işaret etti. "Bilim adamı olarak. Eşsiz bir deneyim olarak. Yöntem olarak" Profesör ileride iki turist kafilesinin gezi otobüslerine binmekte olduğu tarafa doğru baktı, sonra Jane'le Dan'e hafifçe gülümsedi. "Kendi adıma konuşmam gerekirse hangi yolun daha iyi olduğunu bilmiyorum. Sanırım kadim insanlar akıllıydılar. İkisinin de kendi başlarına yeterli olmadığını biliyorlardı. Anlıyor musunuz?"</span></p>

  <p class="calibre1"><span class="calibre2">Dan ihtiyar adama gülümsedi, karşısında duran Jane'e doğru ve sonra da başını önüne eğerek gülümsedi.</span></p>

  <p class="calibre1"><span class="calibre2">"Evet, katılıyomm."</span></p>

  <p class="calibre1"><span class="calibre2">"Güzel."</span></p>

  <p class="calibre1"><span class="calibre2">Böylece ihtiyar adam hakkında birazcık daha bilgi edindiler ve Dan yeni bir kavram öğrendi:</span> <span class="calibre3">Ka</span> <span class="calibre2">ya da bedene, onun eşyalarına ve artıklarına dayanan kişisel ölümsüzlük. Başka zihinlerde Bayan Dalloway'in hatıralarından daha fazlası kalmasa bile.</span></p>

  <p class="calibre1"><span class="calibre2">Dan'le Jane o akşam yemekten önce bu konuyu, açıkça Kitchener'la olan bağlantısını konuştular çünkü orada Dan'in aklına hemen bir fikir gelmişti. Kitchener ile Viktoryen bir Mısırbilimci arasında bir sahne, tıpkı</span> <span class="calibre3">ka</span> <span class="calibre2">ile ba'nın ne anlama geldiğinin açıklaması gibi, askerin gözlerinde bir ışıltı ya da bu kadar aşikâr olmasa da kesinlikle, kurnaz ihtiyar girişimcinin eski bir anıtta bu kavramın değerini gördüğü yerde geçen bir sahne. Zamanı fethetmenin yöntemleri, kendi piramidine gelene kadar. Bütün bunlar hakkında tartışmasalar da Dan içten içe bu iki terimin,</span> <span class="calibre3">ka</span> <span class="calibre2">ve ba'nın, kendi ilişkilerine de uygulanabileceğini düşünüyordu. Dan</span> <span class="calibre3">ka</span> <span class="calibre2">idi, Jane ise ba, olası bir ihtiras, olası bir bencillik ve aynı şekilde yetersiz.</span></p>

  <p class="calibre1"><span class="calibre2">Bir sabah kahve içerlerken Profesör'ü yine onlarla beraber oturması için ikna ettiler ama bu sefer Çek maden mühendisi de oradaydı. Dan seyahate katılmasının gerçek sebebini açıklamış, ihtiyar adam da buna ilgi göstermişti. Profesör, İngiliz himayesinin 1922'de sona ermesinden önce Mısır'a gelmemişti ama o günlerle ilgili hatıraları vardı. Ingiliz kayınpederi genç bir delikanlı iken Lord Cormer'in yanı sıra Kitchener ile de birkaç kez görüşmüştü ve o iki kişiye hâlâ saygı duyduğu görülüyordu. Dan söz sırası kendine geldiğinde bazı bilgiler verebildi ve aklında yeni bir sahneyle, aşırı büyüklük kuruntusu olan firavunların genel valiye kötü bir örnek teşkil etmiş olduklarını ima ederek sözünü tamamladı. Bu ihtiyar Alman'ın hoşuna gitti, Çek mühendise döndü.</span></p>

  <p class="calibre1"><span class="calibre2">"Bu İngilizler, biz diğer uluslara kötü örnekoluyorlar. Kahramanlarına hiç saygıları yok." Ama Profesör beklediği desteği görmedi. Mühendis, Britanyalılarda onun hayran olduğu şeylerden bir tanesinin de bu olduğunu ifade etti. İhtiyar adam Dan'e doğru başını salladı. "Çok güzel. Lord Kitchener'a terbiyesizlik edebilirsiniz. Ama ikinci Ramses'e edemezsiniz."</span></p>

  <p class="calibre1"><span class="calibre2">Dan sırıttı. "Birbirlerinden çok mu farklıydılar?"</span></p>

  <p class="calibre1"><span class="calibre2">Profesör Dan'e ciddiyetle baktı.</span></p>

  <p class="calibre1"><span class="calibre2">"Böylesi, bir kinizm, Bay Martin. Çok şaşırtıcı."</span></p>

  <p class="calibre1"><span class="calibre2">"Yirminci Kongre'den beri buna izin verildiğini umuyordum."</span></p>

  <p class="calibre1"><span class="calibre2">Çek'in Parti üyesi olmadığını, beş yıllık planlara ve devlet bürokrasisine körü körüne hayran olmaktan kesinlikle uzak biri olduğunu zaten tespit etmişlerdi ve Çek mühendis bir kez daha, göz kırparak Dan'in tarafında yer aldı.</span></p>

  <p class="calibre1"><span class="calibre2">"Sanırım burada ferdiyete fazlasıyla tapılıyor.<sup class="calibre6">1</sup>'</span></p>

  <p class="calibre1"><span class="calibre2">"Bu modern terimleri kullanmayın, arkadaşım. Çok yanlış" İhtiyar adam parmağını Çek mühendise doğru salladı. "ilk ziyaretimizde de size söylediğim gibi, dinlemiş olsaydınız şayet, köle bile yanlış fikir verir"</span></p>

  <p class="calibre1"><span class="calibre2">Jane "Neden öyledir, Profesör?"dedi.</span></p>

  <p class="calibre1"><span class="calibre2">"Çünkü bu belli bir özgürlük kavramını, köle olmamayı gerektirir. Özgür iradeyi. Kadim Mısır'da böyle bir kavram yoktu. Beşinci yüzyılda Yunanistan'da, evet belki. Ama burada yoktu "</span></p>

  <p class="calibre1"><span class="calibre2">Dan, Profesör'ü bir kez daha tahrik etme riskine girdi. "En azından eski mezar hırsızları serbest teşebbüse inanıyorlardı herhalde."</span></p>

  <p class="calibre1"><span class="calibre2">Ama ihtiyar adam artık bunu hoş karşılamadı. "Benim söylediğim şey bu değil tabii ki kötü adamlar vardı. Hırslı adamlar. Dürüst olmayan adamlar. Ama toplumun en temel ilkelerinden şüphe duyan güruh halinde adamlar yoktu. Nasıl olsunlar ki? Önlerinde bir örnek yoktu. Kıyas yapacakları kimse yoktu." Profesör, Dan'i kibarca azarladı: "Günümüz düşüncesiyle düşünmemeliyiz, Bay Martin. Yoksa hiçbir şey anlamayız."</span></p>

  <p class="calibre1"><span class="calibre2">Dan daha sonra Mısırlılardaki çok çeşitlilikten, her şeyi listeleme takıntılarından yakındı ve yine tarihi dikkate almayan kaba aykırılığı yüzünde n ağzının payım aldı.</span></p>

  <p class="calibre1"><span class="calibre2">"Bunlar bizim modern çağın çok başlangıcından gelen insanlar. Yaşam çok naziktir, bütün süreçleri gizemlidir. Çok yavaş bir şekilde bu insanlar küçük yerlerde bunun kontrol edilebileceğini görüyorlar. Pek çok hata yapıyorlar. Ama aynı zamanda kontrol etmenin bilmek olduğunu görüyorlar ve bilmenin en önemli aracı, sizin gözlerinizin önünde mevcut olmayanı temsil etmenize izin veren simgedir. Onlar çocuk gibidirler, belki bu küçük kontrol yüzünden kendileriyle fazla gurur duyuyorlar. Ama kim bir şeyler öğrenmek istediği için bir çocuğa gülebilir?"</span></p>

  <p class="calibre1"><span class="calibre2">"Ama eksik olduğunu düşündüğüm şey tam da bu. Çocuksuluk. Minos ve Etrüsk sanatının saflığı."</span></p>

  <p class="calibre1"><span class="calibre2">"Kusura bakmayın ama cehaletinizi ortaya koyuyorsunuz. Mısırlılar ve Minoslular gibi kadim kültürlerde sanat yoktu. Bilinçli sanat onlar için mevcut değildi. Onlar sadece kontrol etmek istiyorlardı. Onlar bizim onları bu şekilde değerlendirmemizi isterlerdi, ne kadar başarılı bir şekilde kontrol ettikleriyle. Günümüz insanının gözüne ne kadar güzel göründüğüyle değil." Profesör ellerini iki yana açtı. "Peki, şu diğer medeniyetlerin ömrü neden o kadar kısa sürdü?"</span></p>

  <p class="calibre1"><span class="calibre2">"Belki de ben onların kontrol yöntemlerini daha cana yakın bulduğum içindir."</span></p>

  <p class="calibre1"><span class="calibre2">Profesör başını iki yana salladı. "Hayır, Bay Martin. Daha cahil, ■ daha ilkel deyin isterseniz. Sanırım siz de onlardan hoşlanıyorsunuz çünkü fazlasıyla medenisiniz." Dan konuşamadan Profesör bir elini havaya kaldırdı. "Biliyorum. Bu bazen çok soğuk, resmi, çok saltanatlı görünüyor. Siz daha fazla halk sanatı, sıradan insanların sanatı olsun</span></p>

  <p class="calibre1"><span class="calibre2">istiyorsunuz. Tıpkı bazen gençliğimdeki Kaffehaus müziğini özleyişim gibi. Ama firavunları suçlamayın. Zamanı suçlayın. Zaman insan yanılsamasındaki her şeyin kaynağıdır"</span></p>

  <p class="calibre1"><span class="calibre2">"Buna mahkûm muyuz?"</span></p>

  <p class="calibre1"><span class="calibre2">"Bedensel olarak. Ama sanırım imgelemi deneyebiliriz. Geçen gün, bizim fellah arkadaşları eskiden sömüren mal sahiplerinden size bahsederken çok anlayışlı bir şekilde beni dinlediniz değil mi?" Dan gülümseyip başını salladı. "Tarihte bizler hepimiz başka bir memlekette ikamet eden mal sahipleriyiz. Bizler, şu aptal insanlar, keşke benim bildiğimi bilse diye düşünüyoruz. Keşke beni memnun etmek için ve benim haz-zım için daha çok çalışsalardı. Bu doğru değil mi?" Dan yine gülümsedi. Bunun doğru olduğunu kabul etmek zorundaydı. "Peki, o halde her gün gördüğünüz bütün bu güzel heykelleri ve resimleri kim yaptı?"</span></p>

  <p class="calibre1"><span class="calibre2">"Ama sorun işte bu. Sanırım yanlış isimler hatırlanıyordu."</span></p>

  <p class="calibre1"><span class="calibre2">İhtiyar adam gülümsedi.</span></p>

  <p class="calibre1"><span class="calibre2">"Bu devrin sesidir o. Geçmişin değil."</span></p>

  <p class="calibre1"><span class="calibre2">Dan, "Benim ka'nın sesi" diye mırıldandı.</span></p>

  <p class="calibre1"><span class="calibre2">"Bu doğal. Siz bir yazarsınız. Yunandan beri bütün sanatçılar isimleriyle hatırlanmak istediler, kadim firavunlar gibi. Belki bu dünyaya kalan gerçek firavunlar yalnızca onlardır. Sanırım intikamınızı aldınız."</span></p>

  <p class="calibre1"><span class="calibre2">Başka konulardan konuşmaya başladılar. Ama Dan'in Mısırlıların yaptığı büyüleyici başka bir şey dikkatini çekmişti, ışığında bütün sanatsal yaratım görünüyordu,- belki de bu genişleyen bir büyüydü, hatta ölümden sonraki hayata inanmak gibi ve insanlar gitgide birkaçış olarak sanata yöneliyorlardı. Şu fellah uysallığının, gelmeyecek olan bir treni beklemenin tam tersi olan bir şey: Çılgın bir defin, mumyalama, kişisel başarıyla çevrelenmek; tırtılın tam olarak gelişmeden önce bir krizalit oluşturması marazi bir gereksinim. Gelişmiş kanatlı bir böceğin, serbest kalmış ka'nın kozasından çıkabileceği bir dünya olmadığı söylense bile. Peki, Dan'in kendisi, Ramseslerin başını duvara oyan meçhul bir taş ustasından özünde farklı mıydı? Dan kendisinin yüceltmekten ziyade incelemeler yaptığını ya da hatta yanlış tarafları açığa vurduğunu iddia edebilirdi ve dikkat çekilen en güçlü güdü aslında nesne değildi, Kitchener'dı. Kendisini, kendi itibarını sergilediği bir parazitlik unsurunun açıkça var olmasıydı. Kendi kendisini alaya aldığı bir anda Dan itibarını arttırmayı, hatta hiç itibar talep etmeyen ilk senaryo yazarı olup olmadığını düşünüyordu.</span></p>

  <p class="calibre1"><span class="calibre2">Bütün bunlar gayet paradoksal olsa da Kitchener senaryosu biter bitmez, yeni bir çevreyi, yeni bir yaşamı deneme kararını pekiştiriyordu, paradoksal çünkü her gün bunun için yeni fikirler ediniyor, sonunda hazır olmaya, zenginleşmeye başlıyordu. Belki de ipucu Herr Profesör'ün sanatçıların geride kalan gerçek firavunlar olduğunu öne sürmesinde yatıyordu: O halde sanatçıları kendi taş ustalıklarını kutlamaları için kendi hallerine bırakın ve kendilerine dönmelerine izin verin, diğer bütün mezarlar ve anıtlar üzerinde çalışmaktan vazgeçin. Dan büyük bir hafifleme, sadeleşme gereksinimi duyuyordu, sağlıklı kalmaya can atan ıstırap verecek derecede çok şişman bir gurme gibi neredeyse. Bunda bile paradoksal bir unsur vardı, aynı anda Dan sanatta her şeyin batıl bir mezar inşasının günümüz uyarlaması olduğunu da görüyordu, meçhule karşı komik bir şekilde özenilmiş nafile bir güvence, görmenin özgürlük duyumu getirmesi ya da belki bu Ingilizliğe fazlasıyla ricat etmekti. Yaşamda (Lukacs ve tam bilinçlilik ile yazar sorumluluğu kuramcıları gibi) herhangi bir şeyi çok ciddiye almanın saf bir ahmaklık olduğuna dair inanç. Bunların hepsi aynı zamanda bir şans oyunuydu, bunun içinde yetenek dünyanın kabul edebileceğinden çok daha küçük bir yer tutuyordu. Bunun genç bir Amerikalı olmak dernek olduğunu gördüğü için değil, aynı zamanda gösterdiği için.</span></p>

  <p class="calibre1"><span class="calibre2">Edilgen üçüncü tekil şahıs en iyisiydi.</span></p>

  <p class="calibre1"><span class="calibre2">Çöl, günler geçtikçe sessizce sokuluyordu ve Yengeç Dönencesi'ne yaklaşıyorlardı. Amatör fotoğrafçılar bile fotoğraf çekmeye doydular ve gittikçe kıyıdaki manzaralarla seyir halindeki yelkenli kayıkların, fotoğraflarını çekemeden geçip gitmesine izin verilir oldu.</span></p>

  <p class="calibre1"><span class="calibre2">Esna'yı gezdiler, pis bir kasabaydı. Ortasında büyik bir çukur olan bir tapınağı vardı. Dilenci sürüleri gezi alanlarında turistlerin etraflarını çeviriyorlardı. Sırtında iki hasır küfe taşıyan bir adam özellikle ısrarcıydı ve Fransızlardan biri ona yaygarayla istediği bahşişi verdi: Küfeden bir yılan çıkarıldı, sonra daha küçük olan sepetten sivri olmayan iğnesinden tutularak, bacaklarını havada yavaşça hareket ettiren büyük bir akrep. Birden onlarca fotoğraf makinesi yine ortalığa çıktı, bir halka oluştu. Gösteriyi yapan adamın arkadaşlarından biri daha fazla para isteyerek görüntü alınmasını engellemeye kalkıştı. Resimler bedavaya çekilmeyecekti. Adanı bir fotoğraf makinesini kenara itince durduk yerde bir velvele kopmak üzereydi ve diğerleri de ona bağırıp onu şiddetle itip sendelettiler. Bunu yapan Mavna'da Doğmuş Kraliçe'nin Italyan arkadaşıydı. Italyan sakinleştirildi ama Arap bağırıp çağırarak hakaretler etmeye devam etti.</span></p>

  <p class="calibre1"><span class="calibre2">Bunun arka planında, bir kahveha ıenin önünde, sıra sıra ihtiyar adamlar oturuyor, iki tanesi nargile içiyordu ve bütün bu olanları anlaşılmaz gözlerle izliyorlardı. Dan'k Jane biraz uzakta duruyorlardı, yanlarında Fransız gazeteci Alain de vardı. Onun fotoğrafçı arkadaşı meşguldü, tarafsız bir gözle fotoğraf çekenlerin fotoğrafını çekiyordu, açı ve hızdan başka hiçbir şeye aldırmadan. Alain, Jane'e Fransızca bir şey söyledi, Jane de Dan'e aktardı: "Aptal follukları eğlendirmek kolay." Bu üçlü bir küfür içeriyordu; insan mizacına karşı, insanlığa karşı ve kendilerine karşı; maymun insan, hepsi Habeş maymunları, yanlış güdüler, paket turlar.</span></p>

  <p class="calibre1"><span class="calibre2">O gün daha sonra muhteşem granit şahinleriyle kanatlı güneş tanrısı Horus'un Batlamyus sistemindeki tapınağını görmek için Edfu'da demir attılar. Kerkenezler hızla uçuyor ve Asur kulelerine benzeyen kulelerin üzerinde dönüp dunıyorlardı, akşam ışığında orada bir sükûnet vardı. Ama tapınağın devasa hisar duvarlarında da bekleyen bir şey vardı, dışarıdaki gerçekliğe karşı siper oluşturmuş kapalı rahip inanç ortamı; her gün yanlarından geçtikleri köylülere gemilerinin beyaz yüzeyleri kadar uzak ve belki de uzaklaştırıcı olan.</span></p>

  <p class="calibre1"><span class="calibre2">O akşam yemekten sonra müzikli eğlence ve dans olduğu anons edildi, Dan'le Jane bu eğlencede kendilerine diğer yolculardan çok daha uzakta bir yerde biraz ayrıcalık yapılarak verilen yerlerini almak için yemek salonuna geldiler. Dan takım elbise giymişti, Jane ise ilk kez Assad'ın partisinde giymiş olduğu aynı siyah elbiseyi giymişti. Bu gece, fantezi elbise galasına dönmüştü. Doğu Avıupalıların arasında birbirinden farklı görünüşte köylü elbiseleri giyenler vardı, Fransızların arasında da korsanlığa, matadorluğa vesaireye özenenlerden bir seçki. Tek mükemmel kostüm —belli ki bu akşam için özel olarak getirilmişti- Mavna'da Doğmuş Kraliçe'nin güvenilmez arkadaşı tarafından giyiliyordu. Göğüs dekoltesi ve Tutankamon'unki gibi devasa sahte bir mücevherle dikkat çekiyordu. Yüzüne özenle makyaj yapılmıştı ve korku verecek derecede hermafrodit göranüyordu. Kraliçe'nin kendisi gevşek bir fiyonk attığı büyük siyah bir kravat ile koyu kahverengi bir palto giymişti, daha sonra onun Baudelaire olduğunu öğrendiler. Delikanlı pek bir şey yemedi, Fransız kafilesi içinde çıplak gövdesi ve süslü kıyafetiyle gösteriş yapıp tavırlar takınarak, gülünçlüğüne hiç de aldırış etmeden masa masa dolaştı.</span></p>

  <p class="calibre1"><span class="calibre2">Hooperların bile onun çılgınlığından biraz canları sıkıldı. Marcia uzun bir elbise giymiş, "cumhuriyetçi" tarzda yapılmış saçına kartondan yaldızlı bir taç takmıştı. Kimi taklit etmesi gerektiğine pek emin değildi, karton tacı ona gemi veznedarı ödünç vermişti. Mitch de aynı şekilde kendisine -"milliyetinin verdiği hakla, diye açıkladı, Teksas'la bir ilgisi olduğu için değil"-geniş kenarlı bir fötr şapka edinmişti. Dan'le Jane'in sıradanlıklarından açıkçası kaygılı görünüyorlardı. Geminin vezne-</span></p>

  <p class="calibre1"><span class="calibre2">583</span></p>

  <p class="calibre1">C^g&gt;=-&lt;öj)</p>

  <p class="calibre1"><span class="calibre2">darında bir gardırop dolusu şapka ve giysi vardı, herhalde kimsenin almadığı birkaç şey kalmıştı.</span></p>

  <p class="calibre1"><span class="calibre2">Hooperlar başlarındakileri çıkarır çıkarmaz masada etraflarındaki saçmalığa uymayı reddeden sert bir Anglosakson cephe oluştu. Dan, bir an Jane'le göz göze geldi.</span></p>

  <p class="calibre1"><span class="calibre2">"Bizim dehşet verici snoblar olduğumuzu düşünüyor olmalılar"</span></p>

  <p class="calibre1"><span class="calibre2">"Birinin böyle sınır tanımayan burjuva narsisizmini tasvip etmediğini göstermesi lazım. Keşke KGB ajanı olarak gelseydim."</span></p>

  <p class="calibre1"><span class="calibre2">Jane gülümsedi ama yere bakmadan önce gözlerini Dan üzerinde bir süre daha gezdirdi. Dan'in hâlâ böyle şeyler konusunda şaka yapmaya hakkı yoktu ya da daha şimdi izin verilmişti.</span></p>

  <p class="calibre1"><span class="calibre2">Dan, "Bugün güneşte kalmışsın" dedi.</span></p>

  <p class="calibre1"><span class="calibre2">"Yanaklarımın alev alev yandığını hissediyorum "</span></p>

  <p class="calibre1"><span class="calibre2">"Sana hoş bir Çingene havası veriyor."</span></p>

  <p class="calibre1"><span class="calibre2">"Ingiltere kısa sürede bunun icabına bakar"</span></p>

  <p class="calibre1"><span class="calibre2">Dan de Jane'e gülümsedi ama bu nahoş bir şekilde lafı gediğine koymaktı. Jane bakışlarını Dan'in üzerinden hareketli diğer masalara doğru kaydırdı. Doğu Avrupalılar bile birazcık açılmış görünüyorlardı. Sonra ikinci porsiyonu beklediler, sessizce, evli bir çift gibi. Oradaki herkesten yaşça daha büyüktüler. Jane güneşte kalmıştı ve aslında çok daha genç görünüyordu. Tabii elbise de öyle gösteriyordu: Daha masalarına gelirken Dan, Jane'nin elbisesinin Alain Maynard'dan Galyalı tarzda ihtiyatlı bir şekilde onay aldığını görmüştü.</span></p>

  <p class="calibre1"><span class="calibre2">Dan'le Jane yemekten sonra üst kata çıkan son kişiler arasınday-dılar. Bütün masalar kalabalık görünüyordu. Masalar kordon şeklinde kâğıtlarla süslenmişti ve mürettebat arasından toplanarak geçici bir orkestra oluşturulmuştu. Tatlı dilli Nübyeli garsonu gördüler, üzerinde yerel giysileri vardı, salonun sonunda iki davulun başına çökmüştü. Bir davulcu daha vardı, tef çalan bir adam, rebap çalan biri, bir mikrofon ve amfi, kulakları çınlatan bir gürültü. Dan'le Jane bir süre durup cam kapılardan içeriyi izlediler ve içeri girmemeye karar verdiler. Bara yöneldiler ve iki konyak aldılar, sonra ellerinde içkileriyle geminin kıç tarafında güneş banyosu yapılan güverteye geçtiler. Güvertenin boş olacağını ummuşlardı ama beklenmedik bir şekilde Herr Profesör de oradaydı.</span></p>

  <p class="calibre1"><span class="calibre2">Profesörün yemeğe gelmediğini fark etmişlerdi. Profesör bazen yemekleri kaçırıyordu ya da belki yemeğini kamarasına isteyip yalnız yiyordu. Şimdi, yanındaki sehpada bir bardak ve bir şişe maden suyuyla bir köşede oturmuş kitap okuyordu. Dan'le Jane oraya geldiklerinde başını yukarı kaldırıp onları hafifçe selamladı.</span></p>

  <p class="calibre1"><span class="calibre2">Dan, "Gürültü bize fazla geldi" dedi.</span></p>

  <p class="calibre1"><span class="calibre2">"Anlıyorum. Benim kamaram da orkestranın altında. Bu akşam evsizim."</span></p>

  <p class="calibre1"><span class="calibre2">Profesör, uykusu çok hafif olduğu için mürettebatın kendisine geminin motorlarının sesinden uzak bir kamara verdiğini söyledi ama böyle gala gecelerinde rahatı bozuluyordu artık. Dan Profesör'e, "Size bir konyak ısmarlayabilir miyim?" diye sordu. İhtiyar adam istemedi. Biraz hazımsızlık çekiyormuş. Ama kibarca, onunla beraber oturmalarını rica etti, vakit geçirmek için kitap okuyormuş. Kitap ona kafilesindeki biri tarafından ödünç verilmiş. Kitabın Almanca olduğunu görüyorlardı, adam kitabın Almanya'nın ikiye bölünmesinden sonra Doğu Almanya'daki iktisadi ilerlemenin bir özeti olduğunu söyledi. İhtiyar adam bir süre kitabın kapağını seyretti sonra da Dan'le Jane'e nazikçe müphem gülümsemelerinden biriyle baktı.</span></p>

  <p class="calibre1"><span class="calibre2">"Kolayca okunacak bir kitap değil."</span></p>

  <p class="calibre1"><span class="calibre2">"Ülkenize sık sık gidiyor musunuz?"</span></p>

  <p class="calibre1"><span class="calibre2">Profesör başını iki yana salladı. "Bir kız kardeşim var. Oğlum ve torunlarım. Geri dönmem için tek sebep bu artık "</span></p>

  <p class="calibre1"><span class="calibre2">"Çoğu şeyi değişmiş bulmuşsunuzdur."</span></p>

  <p class="calibre1"><span class="calibre2">"Bunları biz davet ettik." Profesör, "Özellikle benim neslim. Galiba şikayet edemeyiz" diye ekledi.</span></p>

  <p class="calibre1"><span class="calibre2">Jane hâlâ Almanya'da olan oğlunun ne iş yaptığını sordu.</span></p>

  <p class="calibre1"><span class="calibre2">"Oğlum doktor. Annesi ve büyükbabası gibi."</span></p>

  <p class="calibre1"><span class="calibre2">"Onunla gurur duyuyor olmalısınız <sup class="calibre6">11</sup></span></p>

  <p class="calibre1"><span class="calibre2">"Evet, cerrah oldu. Göz cerrahı. İşinde çok iyi olduğu söyleniyor." Ama Profesör'ün sesinde bir evlat özlemi sezdiler: kabullenilen ama pek hoş karşılanmayan yazgı.</span></p>

  <p class="calibre1"><span class="calibre2">Jane kibarca, "Oğlunuzun bu kadar uzakta yaşamamasını ister miydiniz?" diye sordu.</span></p>

  <p class="calibre1"><span class="calibre2">İhtiyar adam omuz silkti. "işi, arkadaşları orada. En azından benim hatıralarım var." Jane'e hafifçe gülümsedi. "Geçen gün biraz aklıma getirdiğiniz hatıralar,</span> <span class="calibre3">madam."</span></p>

  <p class="calibre1"><span class="calibre2">"Neden oldu bu?"</span></p>

  <p class="calibre1"><span class="calibre2">"Benim çok duygusal olduğumu düşüneceksiniz "</span></p>

  <p class="calibre1"><span class="calibre2">"Lütfen"</span></p>

  <p class="calibre1"><span class="calibre2">Profesör tereddüt etti. "Karımın yoksul hastalarının, çoğu kez ödeyecek paraları olmazdı. Karıma bunun yerine ufak tefek hediyeler getirirlerdi. Bazen bu hediyeler sizin Abdullam Bey'in dükkânından satın aldığınız türden kolyeler olurdu. Bir arkeolog olarak ona bunların beş para etmez şeyler olduğunu söylerdim. Ama karım, sizin o öğleden sonra söylediğiniz şeyi söylerdi,</span> <span class="calibre3">madam,</span> <span class="calibre2">kolyelere dokunuşunuzdaki bir şey. Sesiniz." Profesör, Dan'e müstehzi bir şekilde gülümsedi. "Affedersiniz. Kusuruma bakmayın <sup class="calibre6">11</sup></span></p>

  <p class="calibre1"><span class="calibre2">Dan kusura bakacak bir şey olmadığını belirtti. Jane başı önde kucağına bakıyordu. Kısa bir sessizlik oldu. Akabinde Jane başını yukarı kaldırdı.</span></p>

  <p class="calibre1"><span class="calibre2">"Sanırım eşinize gıpta ediyorum, Profesör. Hissetmekten çok daha fazlasını yapabildiği için<sup class="calibre6">11</sup></span></p>

  <p class="calibre1"><span class="calibre2">"Bu kadarı da fazlaydı zaten. Maalesef<sup class="calibre6">11</sup></span></p>

  <p class="calibre1"><span class="calibre2">"Eşiniz burada mı vefat etti?"</span></p>

  <p class="calibre1"><span class="calibre2">"Almanya'da. Leipzig'de. Savaştan sonra.<sup class="calibre6">11</sup></span></p>

  <p class="calibre1"><span class="calibre2">"Savaşta orada mıydınız?"</span></p>

  <p class="calibre1"><span class="calibre2">İhtiyar adam başını iki yana salladı. Sesinin tonunda biraz gaddarlık vardı. "Filistin'de, bir İngiliz gözaltı kampında."</span></p>

  <p class="calibre1"><span class="calibre2">Bir süre sonra Profesör yavaş yavaş, Dan'le Jane'in soruları arttıkça bu soruların altında yatan merakı sezmiş olmalıydı, geçmişinden birazcık daha ayrıntılı bahsetmeye başladı,- çok tarafsız bir şekilde, sanki kendisinden değil de o yerden bahsedermişçesine, Thebes'te onlara Kraliçe Hatshepsut'un yaşamını özetlediği sıradaki hal inden pek farklı olmayan bir tarzda.</span></p>

  <p class="calibre1"><span class="calibre2">O hiçbir zaman faşist olmamıştı ama bu yüzden itibarı da çok az artmıştı. 1930'larda çoğu zamanını Almanya dışında geçirmişti. Demagoji, kitlesel mitingler, Volk'a başvurmak ona cazip gelmemişti, temelde gerekli olan bir hükümetin halkı tuzağa düşürmesinden başka bir şey değildi bu. Çoğu arkadaşı ve meslektaşıyla yaptığı konuşmalarda "der Führer"den ve Nasyonal Sosyalist jargondan, belli bir ironi söz konusu olmaksızın laf açıldığını hatırlamıyordu. O sırada bütün bunlar başka bir dünyadan geliyordu, ciddi bir tartışmada yakışık almıyordu. Kişi tavrını böyle şeyler hakkında konuşmayarak ifade ediyordu. Sonra karısı da vardı ve onun sayesinde Kahire'de İngiliz çevrelerine girmişti. Orada da bu konu nadiren tartışılırdı. 1939'da Hitlcr gerçek niyetini ortaya koyduğunda karar anı gelmişti. Kahire'deki çoğu Alınan meslektaşı Almanya'ya geri dönmüşlerdi, ona da geri dönmesi emredilmişti.</span></p>

  <p class="calibre1"><span class="calibre2">'İşte böyle. Sonunda Kadim Mısır'dan, eşim ve çocuklarımdan uzak bir dünyaya zorladılar beni. Karımın çok yardımı oldu. Evliliğimizin milliyetlerimizin farklı olmasından daha önemli olduğuna karar verdik. Şansımı burada deneyecektim. Ülkemin hata ettiğini düşünmeye başlamıştım. Buna karşı mücadele etmeyecektim. Ama bunun için de mücadele etmeyecektim <sup class="calibre6">11</sup></span></p>

  <p class="calibre1"><span class="calibre2">Düzmece savaş sırasında bir yıl arkeolojik çalışmalarına devam etmesine izin verilmişti. Daha sonra gözaltına alınmış ve geri kalan yıllarını Filistin'de bir kampta geçirmişti. Profesör rahat koşullarda olmadıklarını ama arkadaşlıklarının değerli olduğunu söyledi. Şimdiye kadar "biraz cahil olduğu" öteki insanlar konusunda pek çok şey öğrenmişti orada.</span></p>

  <p class="calibre1"><span class="calibre2">"Tabii ki savaş sona erdiğinde ülkemin bu mağlubiyeti hak etmiş olduğunu biliyordum. Yahudi soykırımı bunun için yeter de artardı. Bana, toplama kamplarının ilk ortaya çıktığı haberini karım vermişti. Gazete,</span> <span class="calibre3">Daily Telegraph</span> <span class="calibre2">hâlâ gözlerimin önünde. Fotoğraflar. Ağladım ama maalesef ölen Yahudiler için değil, kendim için. Irkım için. Karımın yüzüne bakamadım. Karım o mutsuz yıllar boyunca bana ve çocuklarıma çok cesur bir şekilde destek olmuştu."</span></p>

  <p class="calibre1"><span class="calibre2">Jane kibarca "Ama sizi suçlamış olamaz?” dedi.</span></p>

  <p class="calibre1"><span class="calibre2">"Yo, kesinlikle. Ama iki oğlumuz... Onlar için zordu, zavallı çocuklar. Galiba belki de onlar daha iyi hüküm verdiler. Babalarının, yurdunun başarısız olduğu gibi başarısız olduğunu biliyorlardı.”</span></p>

  <p class="calibre1"><span class="calibre2">"İhmal edildikleri için mi?”</span></p>

  <p class="calibre1"><span class="calibre2">"Bunu işimden bir örnekle hatırlıyordum, Bay Martin. Şayet bir papirüsten kolayca okuyabildiğim şeylerin kopyasını çıkarsaydım ve daha fazla sabır gösterip daha fazla inceleme yapsaydım ihmal olmayacaktı. Savaştan önce görmemeyi ve duymamayı yeğlemiş olduğum pek çok şey, pek çok işaret hatırlıyorum. Papirüsün ihmal edip okumadığım kısmını görmek pek zor değildi."</span></p>

  <p class="calibre1"><span class="calibre2">Sonra başka olaylar oldu. Savaş patlak verdiğinde "yurtsever” olmayan tavrı ve onun alanındaki pek çok çağdaşının ölmüş, ortadan kaybolmuş olması gerçeği ya da artık Batı Almanya'da kalmayı seçmiş ve uzmanlaşmış olduğu bilgiyi değerli bir meta haline getirmişti. Aniden Leipzig'e geri çağrılmış ve fakülteyi -"tabii talebesi olmayan koca bir kulübeye fakülte denebilirse— toplanmış eşya sandıkları ve hemen tümü kayıp arşiviyle, yeniden kurması istenmişti.</span></p>

  <p class="calibre1"><span class="calibre2">"Çok tartışmamız oldu. Oğullarım gitmemi istemediler. Ama anneleri gitmezsem rahat etmeyeceğimi biliyordu. Gitmemizin neden bir görev olduğunu çocuklara açıklamaya çalıştık."</span></p>

  <p class="calibre1"><span class="calibre2">"İşin siyasi yönü sizi endişelendirmedi mi?"</span></p>

  <p class="calibre1"><span class="calibre2">ihtiyar adam gülümsedi. "Biraz, evet. Bizim o açıdan kültürlü insanlar olmadığımızı anlarsınız. Constance'a uygun bir bir iş de vardı. Karım hep tercihen çocuklarla çalışmıştı. Ben eski üniversiteme geri dönecektim. Şimdi acımı dindiren büyük bir duygu, çok geç olmasına rağmen."</span></p>

  <p class="calibre1"><span class="calibre2">Böylece geri dönmüşlerdi. Karısı harap olmuş şehirde geçirdikleri üçüncü yılda vefat etmişti, rahminin ameliyatla alınması sonrasında büyük bir sarsıntı, beklenmedik bir kanamayla. Bunun yanında Profesör karısının son hediyesini "olabilecek en hüzünlü şekilde", onu artık daha derin bir bağlılık duygusundan ziyade, görev aşkıyla ait olduğu Almanya'da tek başına bir Alman olarak bırakmakla verdiğini düşünüyordu. İnançlarını yeniden gözden geçirmeye zorlanmıştı. Komünist Parti'ye hiç üye olmamıştı ve bilim adamı olarak statüsü ona "resmi baskılar" konusunda ayrıcalıklı bir konum sağlamıştı ama sosyalizmin kendi ülkesi ve tarih için o dönemin en iyisi olduğunu kabul eder olmuştu. Sosyalizmin kendi içinde insaniyetsizlikleri, "kör noktaları" vardı ama belki de tüm yeni ve daha iyi toplumlar onun sayesinde ortaya çıkmıştı.</span></p>

  <p class="calibre1"><span class="calibre2">Profesör, karısının vefatı konusundan çok kısa bahsederek geçmişti ve söylenmedik çok şey kalmıştı. Onlarda çok gerçek bir evlilik duygusu vardı, ihtiyar adam ve merhum karısındaki masumiyette de öyle. İki taraftan da yabancılaştırılmış, Demir Perde'nin ikiye ayırdığı, onlara destek olacak karşılıklı saygı ve sevgilerinden ve mesleklerinden başka hiçbir şeyi olmayan iki insan. Profesör anlatmaya devam etti, iki oğlunun nasıl kendi içinde ayrılık duygusunu pratikte sergilediklerini.</span></p>

  <p class="calibre1"><span class="calibre2">Sonra, onlara şu anda Amerika'da arkeolog olan küçük oğlunun aslında Batı'ya firar ettiğinden bahsetti. İhtiyar adam gülümsedi.</span></p>

  <p class="calibre1"><span class="calibre2">"O annesine çekti. Karakteri. Ona Ingiliz oğlum diyorum."</span></p>

  <p class="calibre1"><span class="calibre2">Oğlunun firarında dramatik bir şey yoktu. Annesinin akrabalarının yanında Londra'da tatildeydi ve geri dönmemişti. Yirmi beşinci doğum gününü daha yeni kutlamıştı. Profesör onun geri dönmesi için uğraşmıştı ama pek üzerine gitmeden.</span></p>

  <p class="calibre1"><span class="calibre2">"Onun yaşında bazen kararlar almak, o kararların doğru olduğuna emin olmaktan daha önemlidir."</span></p>

  <p class="calibre1"><span class="calibre2">Dan, "Her yaşta?" dedi.</span></p>

  <p class="calibre1"><span class="calibre2">"Belki."</span></p>

  <p class="calibre1"><span class="calibre2">Jane iki kardeşin aralarının iyi olup olmadığını sordu.</span></p>

  <p class="calibre1"><span class="calibre2">"Evet,</span> <span class="calibre3">madam."</span> <span class="calibre2">Profesör, "Şimdi araları iyi. Hans, büyük oğlum, doktor olan, başlangıçta böyle bir vefasızlığı kabul edemedi. Ama artık daha tecrübeli. Galiba bazen çok tartışıyorlar. Bir araya geldiklerinde. Ama ağabey kardeş kavgaları."</span></p>

  <p class="calibre1"><span class="calibre2">"Siz taraf tutmuyor musunuz?"</span></p>

  <p class="calibre1"><span class="calibre2">"Küçük oğlumu biraz fazla Amerikanlaşmış buluyorum. Olaylara aynı şekilde bakmıyoruz. Gerçi neden bakalım ki? Benim neslim kördü, özellikle biz sözde tarih öğrencileri. Bunun bedelini ödemek zorundayız. Onunki masumane. Dediğim gibi annesine çekti ya da annesinin ülkesine." İkisine birden gülümsedi. "Avrupa'nın Sfenksine."</span></p>

  <p class="calibre1"><span class="calibre2">Dan, "Daha ziyade Avrupa'nın Hasta Adam'ı olarak biliniyor" dedi.</span></p>

  <p class="calibre1"><span class="calibre2">"İnatçılık bir hastalıksa."</span></p>

  <p class="calibre1"><span class="calibre2">"Çok şaşırtıcı değil tabii?"</span></p>

  <p class="calibre1"><span class="calibre2">"Buna katılmıyorum işte. Biz yabancılar için.. ."</span></p>

  <p class="calibre1"><span class="calibre2">"Ama İngilizce'niz... ”</span></p>

  <p class="calibre1"><span class="calibre2">"Ah, tabii. Bu dili konuşuyorum. İngilizlerin tarzlarını anlıyorum. Hatta İngiliz yemeklerinden hoşlanmaya bile başladım, örneğin biftek ve etli börek.. .<sup class="calibre6">11</sup> Bir süre, nadir bulunan bir Bordo şarabını hatırlamışça-sına oyalandı. "Ama ruhunuz. O başka bir mesele." Bir parmağını yine ihtar eder şekilde kaldırdı. "Her şeyden önemlisi özgürlük meselesi. Bir Alman kurallar olmadan özgürlüğü düşünemez. Bu bizim kaz adımı ve askeri disipline duyduğumuz sevgiden de ötedir, Prusya meselesidir bir bakıma. Filozoflarımızda da vardır bu. Kant'ta, Marx'ta, Bach'ta, Goethe'de. Bizim için her şeyin özgür olması hiç özgürlük olmamasıdır. Kurallar üzerine tartışabiliriz ama kuralların gerekliliği üzerine tartışamayız."</span></p>

  <p class="calibre1"><span class="calibre2">Dan gülümsedi. "Ama bizim özgürlüğümüz büyük ölçüde bir yanılsama. Bizlerin de yeni fark etmeye başladığı üzere <sup class="calibre6">11</sup></span></p>

  <p class="calibre1"><span class="calibre2">İhtiyar adam bir an sessiz kaldıktan sonra onları küçük bir sorguya çekti.</span></p>

  <p class="calibre1"><span class="calibre2">"Doğu Almanya'daki akrabalarını ziyarete giden Batı Almanyalı bir kuzenin hikâyesini biliyor musunuz? Bu ziyaret sırasında bir gün -sohbet siyasete gelir. Batı Almanyalı, akrabalarına onların yaşamlarının devlet, yani Ruslar tarafından zorla kabul ettirildiğini söyler. Akrabaları da Almanya'nın diğer yarısının da daha iyi olmadığını söylerler. Orası Avrupa'da en Amerikanlaşmış yerdir. Belki öyledir, der kuzen ama en azından biz bunu özgürce, demokratik Anglosakson usulüyle seçiyoruz. Ya öyle mi, der amcası ama biz de özgürce seçiyoruz, evladım. Bunun da ötesinde, demokratik Alman usulüyle." İhtiyar adam gülümsemelerini tasdik edip konuşmasına devam etti: "Sanırım sorun şu, yani şakaya kimin karşı olduğu? Doğu Almanya'da bunun hiciv olarak anlatıldığını duydum. Ama sanırım lehte de anlatılabilir. Bu gördüğünüz gibi özgürlüğün aksini nasıl tanımladığınıza bağlı. Bizler için özgürlüğün aksi kaostur. Sizler için..."</span></p>

  <p class="calibre1"><span class="calibre2">"Otorite mi?"</span></p>

  <p class="calibre1"><span class="calibre2">Profesör başını salladı. "Doğu ile batı arasındaki gerçek perde budur bana göre. Biz düzen için özgürlüğümüzün birazını feda ederiz: Liderlerimiz sosyal adalet, eşitlik vesaireye sahip çıkarlar. Ama siz özgür olmak için düzeninizin birazını feda ediyorsunuz. Buna da doğal adalet, bireysel haklar diyorsunuz." Profesör birden, çok fazla ciddileşmişçesine gülümsedi. "Size bir hikâye daha anlatabilir miyim? Ingilizler aleyhinde ama bana da yıllar önce sizin vatandaşlarınızdan biri tarafından anlatılmıştı.</span></p>

  <p class="calibre1"><span class="calibre2">"Tabii"</span></p>

  <p class="calibre1"><span class="calibre2">"Fransız sömürgesi bir Afrika ülkesinde bir Ingiliz, timsahların olduğu bir yere doğru yüzmeye gider. Kıyıda İngilizce bilen bir yerli, Ingiliz'e seslenir: 'Geri dön! Tehlikeli! Hemen geri dön!' İngiliz ona seslenildiğini duyar, etrafına bakınır, siyah yerli yine seslenir. Ama Ingiliz duymazdan gelir. Yüzmeye gider ve ölür. Fransız yetkililer bir soruşturma açarlar ama kimse kurbanın ikazı neden dikkate almadığını anlayamaz. Lakin başka bir Ingiliz izah etmek için ayağa kalkar. İkaz yanlış bir üslupla yapılmıştır, bu yüzden anlaşılamamıştır. Ya öyle mi? O halde mösyö böyle talihsiz olayların tekrar yaşanmaması için doğru ikazın nasıl olması gerektiğini mahkemeye söyler misiniz? Ingiliz, derin derin düşünür, irdeler ve şöyle der: 'Geri dönmenizi istirham ediyorum, efendim, lütfen?' "</span></p>

  <p class="calibre1"><span class="calibre2">Dan'le Jane gülümsediler, daha öncekinden birazcık daha az samimi bir şekilde.</span></p>

  <p class="calibre1"><span class="calibre2">"İnsafsızca. Ama sizin ülkenizde hâlâ bir yabancı tarafından verilen bir tavsiyeye uymaktansa ölmeyi yeğ tutacaklar vardır diye düşünüyorum. İşte, benim anlamadığım özgürlük bu."</span></p>

  <p class="calibre1"><span class="calibre2">"Bunu biz de pek anlamıyoruz."</span></p>

  <p class="calibre1"><span class="calibre2">İhtiyar adam gülümsedi. "Boş verin. Kimbilir belki Ingiliz'in canı timsahlar tarafından yenmek istemiştir."</span></p>

  <p class="calibre1"><span class="calibre2">Dan bir süredir sessiz kalan Jane'e baktı ama Jane'in gözlerinde şefkat, onaylama vardı, en azından ihtiyar bilgin konusunda. Önlerine bakıyorlardı, derken Dan lafa girdi.</span></p>

  <p class="calibre1"><span class="calibre2">"Doğu-Batı çelişkisinin çözümüne dair hiç umudunuz var mı?"</span></p>

  <p class="calibre1"><span class="calibre2">"Eskiden zamanımı geçmişi inceleyerek geçirdiğim için suçluluk hissederdim. Papirüslerimi, anlamak istemediğim şeyleri örten paravan olarak görüyordum. Artık her şeyi, eğer öyle isteniyorsa bir tür paravan olarak görüyorum. Anlamamak için bir mazeret." Profesör durakladı, derken sözüne devam etti. "Nil'in karşı kıyılarındaki iki köy arasında (bu savaştan önceydi) bir anlaşmazlık olduğunu hatırlıyorum. Luksor'un kuzeyinde, o sırada orada çalışıyordum. Tartışma balık avlama hakları üzerineydi. Sonu çok acı oldu, kan döküldü. Bir gün bununla ilgilenen reislerden birine (bir köylü, cahil ama çok zeki ihtiyar bir adamdı), neden onun ve diğer köyün liderinin meseleyi uzlaşmayla çözemediklerini sordum. Reis, beni böylesi aptalca bir iyimserlik taşıdığım için azarladı. Bana her iki kıyıdaki insanlar arasında asla barış olmayacağını söyledi. Sadece aralarında kalan nehirde olabilirdi bu."</span></p>

  <p class="calibre1"><span class="calibre2">"Yaşayamadığımız yerde."</span></p>

  <p class="calibre1"><span class="calibre2">İhtiyar adam ellerini iki yana açtı.</span></p>

  <p class="calibre1"><span class="calibre2">Sonra da onlara son bir hikâye anlattı; kişisel bir hikâye, hayaleti olmayan bir hayalet hikayesi. Bu 1920'lerin sonlarında, şimdiki alanında uzmanlaşmasından önce, Mısır'a ilk kez gelmesinden hemen sonra olmuştu. Bir gün Aswan'ın karşısındaki kayalıklarda son zamanlarda kazı yapılan asillerin -kraliyete karşılık— mezar odalarından birinde çalışıyormuş ve bir duvar resminin kopyasını çıkarırken işine öylesine dalmış ki her zamankinden daha geç bir vakte kadar orada kalmış. Yapay ışıkla çalıştığı için dışarıda akşam karanlığının çöktüğünü fark edememiş. Ama sonra, belki uzun süre yaptığı işe odaklanmasından dolayı, belki de kazı alanında artık her şeyin suskunlaştığını bilinçsizce fark etmesi yüzünden bir şey olmuş. Tuhaf bir şekilde kendisi dışında canlı bir varlığı hissetmiş. Bu bir anlık korku değilmiş, aslında ışığı mezarda şöyle bir gezdirmiş ama doğaüstü olaylara, lanetlere veya "böyle saçmalıklara" hiç de inanan birisi değilmiş. Onun korkusu, daha çok fiziksel bir korku, bir hırsızın sessizce içeri girmiş olabileceği korkusuymuş. Ama kazı alanına girişleri gözetim altında tutan bir gece bekçisi varmış. Profesör belki de onun geldiğini düşünmüş, hatta bekçiye seslenmiş. Cevap veren olmamış, bunun üzerine yine duvar resmine bakmış, duvar resmi olağanüstü canlı bir duruma gelmiş.</span></p>

  <p class="calibre1"><span class="calibre2">Profesör, hikâyenin bu kısmında durakladı. Arkalarından salona birinin girdiğini duydular ama ne Dan ne de Jane dönüp baktı, gelen her kimse hemen uzaklaştı.</span></p>

  <p class="calibre1"><span class="calibre2">"Bu deneyim yine başıma geldi ama ilk sefer olduğu kadar canlı bir şekilde değil. Bu, zamandaki kırık bir halka gibi. Çok tuhaf bir şeydi <sup class="calibre6">11</sup></span></p>

  <p class="calibre1"><span class="calibre2">"Zincir halkasınııı yerinden çıkması mı?"</span></p>

  <p class="calibre1"><span class="calibre2">"Evet. Teşekkürler. Bu daha yerinde bir ifade. Küçük bir zaman aralığı, var olmamış gibi görünüyor. İnsan ne özgün bir ressamdır ne de insanın kendisidir. Olsa olsa modern bir arkeologdur. Eğer biri herhangi bir şeyse -mecazi olarak söylüyorum, kusura bakmayın, başka türlü ifade edecek sözcük bulamıyorum— o resimdir. O vardır ama bu her nedense zaman içinde değildir. Daha büyük bir gerçeklikte, zaman dediğimiz yanılsamanın ardında. O hep oradaydı. Geçmiş ya da gelecek yoktur. İnsanın tarih, kronoloji bilgisi az önce bahsettiğim şu paravanlardan biri gibi görünüyor. Bunun gizemcilikle bir ilgisi yok. Bu, hemen hemen fiziksel, eşyaların doğasında gizlenen bir şey. Eskiden zor bir papirüs üzerinde çalışırken de buna benzer bir deneyim yaşadım, çok uzun saatler çalıştıktan sonra. Ben papirüsün kendisi oldum. Zamanın ötesindeydim. Ama bunun o papirüsü çözmeme hiçbir faydası olmadı. Yani bu, benim gerçek anlamda papirüs olmam değildi. Ben belki de nehirdim. Birkaç dakikalığına nehirde akıp gitmeyen her neyse oydum. Şu iki aradaki nehir." Birkaç saniye profesör bir şey söylemedi, sonra Dan'le Jane'e şöyle bir baktı. "Maalesef, bu onların asla anlayamayacağı bir şey. İki arada kalan nehir."</span></p>

  <p class="calibre1"><span class="calibre2">Jane, "Profesör, 'onlar' kim?" diye mırıldandı.</span></p>

  <p class="calibre1"><span class="calibre2">Profesör, Jane'e bir kez daha baktı sanki Jane ona yine takılıyor-muşçasına.</span></p>

  <p class="calibre1"><span class="calibre2">"Sanırım siz ve Bay Martin bunu biliyorsunuz,</span> <span class="calibre3">madam."</span> <span class="calibre2">Profesör bir an sustu, ihtiyar mavi gözlerinde hem gizli bir ironi hem de komplovari bir ışıltı vardı. "Bu gezegende pek çok dil var. Pek çok sınır bölgesi. Ama benim tecrübeme göre sadece iki kavim var"</span></p>

  <p class="calibre1"><span class="calibre2">Sessizlikte, öndeki salonda çalmaya devam eden davulların belli belirsiz titreşimlerinin ve gümbürtülerinin geldiğini duyuyorlardı ve profesörün kavim derken Doğu ve Batı'yı ve hatta onun Almanya'sı ya da onların İngiltere'sini kastetmediğini biliyorlardı.</span></p>

  <p class="calibre1"><a id="bookmark3"></a><span class="calibre3">KITCHENER ADASI</span></p>

  <p class="calibre1"></p>

  <p class="calibre1"><span class="calibre2">Geminin sürekli ilerleyişi, her manzaranın geçiciliği (bu pek çok açı</span></p>

  <p class="calibre1"><span class="calibre2">dan zevkle etrafı seyrederek tembelce seyahat etme yoluydu ama) Dan'deki belli belirsiz metafizik baskıyı gizemli bir şekilde şiddetlendiriyordu. Herr Profesör'ün zamanın bir yanılsama olduğundan bahsetmesi iyi güzeldi de zaman hem şu anda hem de güneye doğru gidilen yolculukta eğri büğrü olmuş gibi görünüyordu. Zaman tuhaf bir şekilde kısalıyordu: Seyahat neredeyse bitmesinden hemen önce daha yeni başlamıştı, sanki bunda bir aldatmaca, zamana ait bir el çabukluğu vardı.</span></p>

  <p class="calibre1"><span class="calibre2">Dan'in keyifsizliği, bu karışımdan ve bilinçli olarak sezemediği şeyin ötesinde, yaşamında daha belli belirsiz hale gelen denge değişimleriyle ilgili farkındalığından kaynaklanıyordu. Ama bu değişimler gitgide bir yazgıya dönüşen eksiklik duygusuna karşılık geliyordu. Bu, Nil'i, olayları ve seyahatteki buluşmaları yeniden deneyimlemenin etkilerinin de ardında, daha derinde yatıyordu. Dan, içindeki insan evriminin itici gücüne olan inancına hâlâ sımsıkı sarılıyordu. Bu, özgürlüğe, özellikle insanın kendini tanıma özgürlüğüne feda edilen her ne olursa olsun, duygu karmaşası ve bunun ifadesi olamazdı çünkü sosyal açıdan bu nükleik asit sarmalının içindeki dönüşümün temel büyüsünün ya da kapıdaki gediğin gerçekleştiği yerde oluyordu. Herr Profesör'le yapılan o son sohbet boyunca Dan, Jane'in yzünü seyretmişti. Bu konuşmanın, Dan'in durumunu kesin bir şekilde desteklediğini Jane'in fark edip etmediğini görmek için. Ama Babil Kulesi'nin iki kabileye indirgendiğini dokunaklı bir şekilde özetlemesinden hemen sonra ihtiyar adamın yanlarından ayrılmasıyla Dan ısrarcı olmamıştı. Profesör hakkında konuşmuşlardı, söylediklerinden değil de gemide kendi milliyetinden olan insanlara bu cümleyi söylemeye cesaret edip edemeyeceği üzerine. Dan, Jane'in, her ne kadar ihtiyar adamın insanlığını onaylasa da ikna olmadığını sezmişti. Bu fazlasıyla dinginciliğe benziyordu. Batı beşeriyeti asi bir çocuktu ve öyle kolayca yola getirilemezdi.</span></p>

  <p class="calibre1"><span class="calibre2">Bütün bunların sonucunda Dan kendini -iyi bir şeyi tekrar tekrar yapmamak onun pratik haz felsefesinde göze çarpan bir özellik olmasına rağmen- seyahat keşke daha uzun olsaydı diye düşünürken buldu. Bir hafta daha belki. Bu aynı zamanda her kararı uzatıyor, erteliyordu. Bekleniyor ve gözleniyordu, eyleme geçmeye gerek yoktu. Dan zaten o günleri dış görünüşte zevk almakla, içsel olarak huzursuzluk arasında denge arayarak geçirdiğini görüyordu: o andan zevk almak, gelecekten huzursuzluk, normal kaygıların ötesinde bir kaygı, onun gelecek olması korkusu. Bu önsezisel huzursuzluğu, tam olarak herhangi bir şeye yükleyememesi Dan'i daha da endişelendiriyordu. Dan'in, Lukacs'ın kitabında işaretlediği, bunun kendine düşkünlük ve gereksiz olduğu duygusunun anlatıldığı paragrafa ihtiyacı yoktu. Gündelik gerçekte Dan, Nil'de geçirdiği şu birkaç günün ona yapmış olduğu şeylerden biraz büyülenmişti hem sakinleşmiş hem de kararsızlaşmıştı.</span></p>

  <p class="calibre1"><span class="calibre2">Ama Herr Profesör farkında olmadan, bunu Dan'in kendisi de anlamadan, terazinin Dan'den yana olan kefesine ufak bir bahşiş bırakmıştı, sonra akıntıya karşı kürek çektiğini sonunda algılamasına izin veren bir şey oldu. Orası Aswan değildi ama Dan daha yeni yeni son durakta, oraya varacakları öğle sonrasının sabahında aslında neler olacağını tam olarak kabullenmeye başlıyordu.</span></p>

  <p class="calibre1"><span class="calibre2">Bu son mola Kom Ombo'daki tapınak kompleksine kısa bir ziyarette bulunmak için verilmişti. Nil'e bakan, alçak rakımdaki dağlık burun üzerinden çöl manzarası sahile doğru iniyordu. Yunan özellikleri taşıyordu, yalıtılmış olması, duruşu, mavi suya yansıyan güneşle gelen huzur.</span></p>

  <p class="calibre1"><span class="calibre2">Burası daha ziyade diğer tapınak alanlarının olması gerektiği gibiydi: Hem kendi içinde güzel hem de güzel bir şekilde düzenlenmişti. Her nedense Dan önceki ziyaretinden orayı hiç hatırlamıyordu.</span></p>

  <p class="calibre1"><span class="calibre2">Gemi kıyıya demirledi, yürüyerek kumlara ayak bastılar. Bir grup haylaz Bedevi çocuk koşup onların etraflarındaki kumulların kıyıları boyunca dans etti, bronz gerdanlı kumrular su kıyısındaki akasyaların üzerinde ötüyorlardı. Bu sefer Dan'le Jane rehberi dinliyormuş gibi yapmaktan da vazgeçtiler. Taş kaldırımlar ve nehrin setleri, üzerinde gezilmeye kıyılamayacak kadar güzeldiler. Sonra bu Dan'e kuşbilimsel bir ikram sundu. Dürbünüyle nehrin kıyısında gölgede sıçrayan ardıç-kuşuna benzer bir kuş gördü. Çok güzel, küçük bir kuştu, boynu maviydi, ilk defa görüyordu. Onu izlemek için bir iki dakikalığına durdu, Jane ise gidip nehre bakan setin köşesinde yüzü akıntıya dönük oturdu. Sonra fikrini değiştirip daha aşağılarda bir yerde gözden kayboldu. Dan köşeye geldiğinde suyun kıyısına inebilmeyi kolaylaştırmak için yanlamasına yatırılmış bir duvar gördü. Jane çökmüş silindir bir sütunun ucunda, sırtı Dan'e dönük halde, cılız bir Arap akasyasının gölgesinde oturmuş, güneye doğru giden suyun kıvrılan ucuna bakıyordu. Dan, Jane'in yanına indi.</span></p>

  <p class="calibre1"><span class="calibre2">"Çok hoş bir yer değil mi, Jane?''</span></p>

  <p class="calibre1"><span class="calibre2">Jane başıyla onayladı. Ama başını sallamasındaki tavır ve geriye dönmemesi Dan'in yumuşak ses tonuyla çelişiyor ve onu ikaz ediyordu. Dan, Jane'in yanına sokuldu. Jane mahcup bir halde bakışlarını Dan'in ayaklarına kaydırdı, sonra yine manzaraya baktı. Bir süre sonra bir eli gözlerine gitti.</span></p>

  <p class="calibre1"><span class="calibre2">"Kusura bakma. Yok bir şey." Jane başını iki yana salladı Dan'in merakını gidermek için. "Her şey yeniden canlandı. Anthony'yi düşünüyordum. Burası nasıl da hoşuna giderdi "</span></p>

  <p class="calibre1"><span class="calibre2">Dan, Jane'in yanına silindir taşın üzerine oturdu, sonra kibarca sordu: "Neden şimdi?"</span></p>

  <p class="calibre1"><span class="calibre2">Jane bir şey söylemedi.</span></p>

  <p class="calibre1"><span class="calibre2">O arada birden Jane sağ elini uzatıp kadınlaştığı için özür dilermişçesine Dan'in elini tuttu, Jane elini geri çekecekti ama Dan, Jane'in elini tutup kendi elini üzerine bastırarak aralarında duran taşın üzerine koydu. Birkaç dakika böyle durdular. Dan, Jane'in elini sıktı, Jane'in de onun elini hafifçe sıktığını hissetti; sonra Dan, Jane'in sanki bedenlerinin geri kalanından ayrı şeylermiş gibi ellere baktığını gördü ve birden,Jane'in başını eğip ellere bakışında, bu özgün iki şeyin birbirine kavuşması hareketinde başka bir şey daha söylendiğini anladı. Dan hareket ettiğini ama tuhaf bir şekilde donakaldığını da hissediyordu.</span></p>

  <p class="calibre1"><span class="calibre2">O sessiz kalınan anlarında, samimiyetlerinde, girişilen bu ilk denemelerinde. Dan'in içindeki bir ses, kolunu Jane'e dolamayı istiyordu ama bir bakıma seyahatin tuhaf süratinin de etkisiyle, fark ettiği anda bu içgüdü için çok geç kalındığını biliyordu ya anında yapılacaktı ya da hiç yapılmayacaktı.</span></p>

  <p class="calibre1"><span class="calibre2">"Canım, Anthony böyle yapmanı istemezdi."</span></p>

  <p class="calibre1"><span class="calibre2">"Biliyorum."</span></p>

  <p class="calibre1"><span class="calibre2">"Üstelik bunu rahatlıkla her sene tekrarlanacak bir şeye dönüştürebiliriz."</span></p>

  <p class="calibre1"><span class="calibre2">Jane gülümsedi, Dan'in niyeti de onu gülümsetmekti ve Eliot'tan nehir için bir alıntı aktardı. " 'Çok kitap okudum geceleri, kışları da güneye indim.' "</span></p>

  <p class="calibre1"><span class="calibre2">"Düzyazı gibi."</span></p>

  <p class="calibre1"><span class="calibre2">Arkalarında sesler duydular, setin köşesinde birkaç Fransız vardı. Jane elini çekti ama arkalarını dönmediler, benekli gölgenin altında sessizce oturmaya devam ettiler. Kar beyazı üç balıkçıl nehrin üzerinde uçuyordu. Dan hiçbir şey düşünmeden balıkçıllara bakıyordu. Bu, bir araya gelmiş ellere bir bakıştı. Bu bir çöküştü, seyahat sırasındaki davranış temsilinden yalnızca kendi aralarında açığa vurulmamış bir şeye dönmemişti, aynı zamanda her ikisinde de ayrı ayrıydı ve çöküşün başka bir duyumuyla tarif edilebilirdi: Kadınsı bir bakış, tarafsız bir şekilde samimi bir bakış değil. Neredeyse gönülsüzce bunun çok kısa bir süre ama yine de var olduğunu kabul etmekten başka bir şey değil.</span></p>

  <p class="calibre1"><span class="calibre2">Sadece gemi seyahatini kast eden, bu deneyimi kast ederek söylenmeyen "her şey yeniden canlandı" sözü söylenirken açıklanan buydu. Dan, Jane'in bunu söylemekle yalnızca geçmişe gönderme yaptığını biliyordu ve yalnızca belli bir geçmiş olasılığına değil, geçmişteki olasılıkların hepsine ancak Jane, Dan'in ebediyen yittiğini bildiğini biliyordu. Bunun içine aynı zamanda başka bir şey karışmıştı, keşke bu şimdi'den, şu anki bir pişmanlıktan, yeniden keşfedilen şeyden, bütün değişimin ardında değişmeden kalan bir şeyden kaynaklanmış olsaydı. Belki de Dan bunu çok fazla yorumlamıştı. Ama açığa çıkan şey kendi içindeki bir şeydi: ileriye uzanmak isteyen bir kol, neden seyahatin sürmesini istediğini dürüstçe açıklayamayışı ve seyahat sona erdiğinde üzüleceği gerçeği, her günkü yakınlığı, aklı, sezgiyi, paylaşılan çağ ve deneyimi, eskiden olduğu gibi karşılıklı duyguları yeniden anlayabilmeyi, kabul etmeye hazır olduğundan daha fazla özleyecekti. Bu tuhaf bir şekilde, fiziksel çekimdeki her zamanki açık bilgiler olmaksızın gerçekleşmişti; hâlâ inatla Jenny düşüncesine saplanıp kalmış olan her şeyden ve sadece sadakatsizlikten değil. Bu daha ziyade eksiklik duygusu sorunuydu. Yolları ayrıldığında, eski Platonik mitteki bir gerçekliğe şöyle bir bakınca, eski Rabelaisci,</span> <span class="calibre3">Fais ce que voudras'nın</span> <span class="calibre2">yankısının yükseldiği noktaya kadar. Dan'i bu da korkutuyordu.</span></p>

  <p class="calibre1"><span class="calibre2">Dan sigarasını çıkardı. Jane bir sigara aldı ve nehre bakarak birlikte sigara içtiler. Jane'in gözyaşlarının neredeyse dindiği, sessizliği bozduğunda belli oldu.</span></p>

  <p class="calibre1"><span class="calibre2">"Aynı zamanda tekrar yaşadığım için, birden memnun olduğumu fark ettiğim için de ağlıyordum, Dan. Onca uzun bir zamandan sonra."</span></p>

  <p class="calibre1"><span class="calibre2">"Bunu yeğlerim."</span></p>

  <p class="calibre1"><span class="calibre2">"Senin o kuşu seyretmek için duruşun... Biz üç yıl önce Yunanistan'da, beraber gittiğimiz son doğru dürüst tatilde komik bir tartışmaya girmiştik. Biz hepimiz plaja ya da yüzecek bir yere gitmek isterken Anthony bir gün öğleden sonra bizi zorla botanikçilik yapmak için alıkoydu. Anthony çok mutluydu, ben ise çok mantıksız davranıyordum."</span></p>

  <p class="calibre1"><span class="calibre2">"Onun da mantıksız davranmadığına emin misin?''</span></p>

  <p class="calibre1"><span class="calibre2">"Ben bir ağacın altına oturup kitap okudum. Daha sonra ondan öfkemi çıkardım. Bilmeyecekti." Jane sigarasının külünü silkeledi. "Perde arkasında."</span></p>

  <p class="calibre1"><span class="calibre2">"Her medeni evlilikte kabul edilen bir şey değil mi?"</span></p>

  <p class="calibre1"><span class="calibre2">Jane kederli bir şekilde gülümsedi, derken bir nefes aldı.</span></p>

  <p class="calibre1"><span class="calibre2">"Sanırım haklılar, gençler. Geleneklerin çok eski moda olduğu konusunda."</span></p>

  <p class="calibre1"><span class="calibre2">"Onların kuramının da bir bedeli var."</span></p>

  <p class="calibre1"><span class="calibre2">Jane bir kez daha sustu.</span></p>

  <p class="calibre1"><span class="calibre2">"Hiç özlüyor musun?"    -</span></p>

  <p class="calibre1"><span class="calibre2">"Bazen." Ama bu yeterli bir cevapmış gibi görünmüyordu. Dan başını önüne eğdi. "Çok sık değil. Dürüst olmak gerekirse." Dan, "İnsanın bir kere ağzı yanınca. Tembellik. Diğer türlü ilişki alışkanlığa dönüyor" diye ekledi.</span></p>

  <p class="calibre1"><span class="calibre2">"Peki ya özgürlük?"</span></p>

  <p class="calibre1"><span class="calibre2">"İhtiyarlayan bir Don Juan olmak mı?"</span></p>

  <p class="calibre1"><span class="calibre2">Jane "Oxford'da tanıdığım o hoş masum delikanlı" diye mırıldandı.</span></p>

  <p class="calibre1"><span class="calibre2">"Artık geri gelmez" Jane, Dan'e şöyle bir baktı ama Dan onun neden baktığını bildiği için gözlerini kaçırdı. "Onun asla masum olmadığını gayet iyi biliyorsun, bu yüzden gülümsüyorum. Hoş, belki."</span></p>

  <p class="calibre1"><span class="calibre2">Jane debaşını öneeğip yere baktı, sonra yavaşça, sanki kendi kendine konuşuyormuş gibi, "Seni hep masum biri olarak hatırlıyorum" dedi.</span></p>

  <p class="calibre1"><span class="calibre2">"Senden farklı olarak mı?"</span></p>

  <p class="calibre1"><span class="calibre2">"Ben gerçek duygularımdan çok korkuyordum."</span></p>

  <p class="calibre1"><span class="calibre2">Dan buna cevap veremeden, arkalarında, geminin düdüğünün öttüğünü duydular. Geri dönme vakti gelmişti.</span></p>

  <p class="calibre1"><span class="calibre2">"Bu yine de bir tür masumiyet"</span></p>

  <p class="calibre1"><span class="calibre2">"Hiçbir zaman öyle olmadı. O zaman bile."</span></p>

  <p class="calibre1"><span class="calibre2">"Sanırım geçmişteki Cassandra'yı oynuyorsun. Ben seni tam tersi olarak hatırlıyorum. Her zaman gerçek duygularını gösteren biri. Önemli olduğunda." Dan, "Ya da bunu geri kalanlarımızdan çok daha iyi becerdiğini" dedi.</span></p>

  <p class="calibre1"><span class="calibre2">"Heyecanlar. Aynı şey değil<sup class="calibre6">11</sup> Ama sonra Jane, daha alçak bir sesle, "Sana teşekkür etmeye çalışıyorum, Dan. Bu gerçek bir duygu" dedi.</span></p>

  <p class="calibre1"><span class="calibre2">Geminin düdüğü inatla bir kez daha öttü. Jane ayağa kalkıp sakin bir gülümsemeyle elini Dan'e uzattı. Yaşasın uzlaşma, akılsızlık sona erdi. Dan ayağa kalkarken Jane'in elini sıktı ve gemiye dönmek için yola koyuldular.</span></p>

  <p class="calibre1"><span class="calibre2">Dan'in hâlâ canı sıkkındı. Konuşmada rahatsız edici olan bir şey vardı, bakışlarda olduğu gibi daha önceki konuşmaların herhangi birinde olmayan bir şey. Jane güneş gözlüklerini taktı ve harabelerin içinden girişe doğru gezine gezine geri döndüler. Bir sıra timsah başlı tanrı. Alain onları şakayla karışık selamlamak üzere yanlarına geliyordu. Jane gülümsedi ve ikisi adına da karşılık verdi, geçirdiği küçük hassasiyet nöbetinden tamamen çıkmış görünüyordu, her zamankinden biraz daha az tetikteydi. Dan bir fırsatı kaçırdığını hissediyordu, kolunu Jane'in omuzlarına dolayabilirdi, en azından yakınlaşıp arayı kapatabilirdi. Aralarında hüküm verdikleri bu komik duygusal sahipsiz arazi ki belki de konuşma, elini tuttuktan sonra Jane açısından bunu yeniden oluşturmak üzere yönlendirilebilirdi. Bu, yatak odası kapısında kazara iç çamaşırlarıyla bir kadını görmek gibiydi. Soyunmak çok farklı bir şey olsa da Dan ellerin soyunduğunu, bunun için erotik bir hamle barındırdığını inkâr edemezdi.</span></p>

  <p class="calibre1"><span class="calibre2">Daha sonra, gemi tekrar yola çıktığında, öğlen yemeğinden önce güvertede otururlarken (Çek arkadaşları ve Alain de onlarla beraberdi) Dan gizlice hiç durmadan Jane'i seyreder halde buldu kendini, en azından gerçekten olmasa da ruhsal olarak. Alain yine Jane'e İngilizce olarak kur yapıyordu, masumane şeylerdi: Jane Paris'e gelseymiş, Alain da onu bütün yeni</span> <span class="calibre3">boftes</span> <span class="calibre2">ve lokantalara götürseymiş. Dan'in düşünceleri genç Fransız'ın hayal ettiği yere kaydı. Belki temelinde bu vardı: Jane açısından bir içerleme, her ne kadar bilinçsizce olsa da Dan'in onların etrafındaki diğer erkeklerin yaptığı şeyleri böylesine dikkatli bir şekilde onaylaması. Jane yaşını gösteriyordu ama hâlâ çekiciydi. Bu başlangıçta</span></p>

  <p class="calibre1">Dan'i biraz endişelendirmişti, bu yüzden Jane'in giysileri ve nasıl göründüğü konusunda geleneksel iltifatlar konusunda titiz davranıyordu.</p>

  <p class="calibre1">Öte yandan Dan bu jestin ve açığa vurmanın her ne anlama gelirse gelsin bir davet olmadığına oldukça emindi. Jenny, Jane'in Caro'ya söylemiş olduğu şeyin aklına gelmesi, Jane'in Dan'i sürekli hareket halinde olan biri ve sürekli maymun iştahlı olarak görmesi binlerce şey yüzünden saçmaydı da.</p>

  <p class="calibre1">Bunların çok fazla engel olması ve birbirlerinin hiç mi hiç bilmedikleri gizli duyguları ve heyecanları... Jane duygu ve heyecan sözcükleri arasındaki farkı bir kez daha tespit etmişti. Ama Dan, alışkanlık haline gelen varsayımsal tarzda, gemiden Aswan'daki otele geçtiklerinde Jane'e çift kişilik bir oda tutmalarını teklif etse tepkisinin ne olacağını hayal etmeye girişmişti. Bundaki tek kurgu Jane'in bu teklifi nasıl geri çevireceği üzerineydi: öfkeyle mi, kulaklarına inanamayarak mı, alay ederek mi? Hatta belki de üzüntüyle. Kesin olan şey Jane'in buna razı olmayacağıydı ya da Dan kadınlar konusunda hiçbir şey bilmiyordu. Dan kendisini sürekli rahatsız eden şeyin Jane'in ya da onların bir araya gelmesinin imkânsızlığı olup olmadığını merak ediyordu. Dan, Jane'in kısa zaman önce bir ilişkisi olduğunu hatırladı ve eğer kendisi orada olmasa Jane'in Alain'la bir gecelik bir ilişki yaşayabileceğini hayal edebiliyordu, sadece hayal. Alain yeterince ısrarcı olsa Jane'in onu yatağına alabileceğini. Ama bu, Dan ile Jane arasında asla olmazdı ve Jane'in bu yanını o denli iyi gizlediğinden Dan bunu tahmin bile edemesede heyecanın yol açtığı kısa bir duygunun galip gelmesiyle Jane bunu reddetmeyecek olsa bile, tuhaf bir şekilde Dan kendini ihanete uğramış hissedecekti.</p>

  <p class="calibre1">Hooperların da orada olması öğlen yemeğinde Dan'in çok az konuşmasına sebep oldu. Ağzında eski bir kemik olan birköpek gibi, şu kısa süreli gözyaşları, o önüne doğru bakış Dan'i endişelendiriyordu: Bu ayıplamak mıydı, yoksa Dan'i ikaz mı ediyordu? Jane sanki hiçbir şey olmamış gibi hiçbir ipucu vermiyordu artık. Söylemeyi başarabileceği herhangi bir ima olayı abartabilirdi. Ama Dan bunun Jane'in yanına kâr kalmasına izin vermeyecekti. Tatlılarını beklerken Jane, Dan'e gülümsedi, çenesini, kavuşturduğu ellerinin üzerine dayamıştı.</p>

  <p class="calibre1">"Çok sessizsin."</p>

  <p class="calibre1">"Erkekler böyle ağlar."</p>

  <p class="calibre1">"Kederin neden?''</p>

  <p class="calibre1">"Gerçekliğe geri dönüş kokusu alıyorum <sup class="calibre6">11</sup></p>

  <p class="calibre1">"Adaya gideceğiz daha. Bu nedenle buraya geldiğimizi sanıyordum." Dan bunu gönülsüzce onaylar şekilde başını yana eğdi; evet, son bir iş kaldı. Jane onu neşelendirmek istermişçesine ekledi: "Bir de hoş anılar."</p>

  <p class="calibre1">Dan gülümsemenin arkasına sığındı ve yan tarafa baktı ama sonra bir şey, iradesi dışında, gülümsemesinin çok etkisiz kalmış olduğunun bilinciyle Jane'in gözlerini yine incelemesine sebep oldu. Bu bir bakıma Jane'in bakışının bir benzeriydi, kesinlikle şaşırmış ve sorgular gibi. Belki bu Jane'e sadece merak ya da onun söylediği son sözlerin aksini iddia etmek gibi görünebilirdi. En azından Jane hafifçe başını soru sorar gibi iki yana salladı.</p>

  <p class="calibre1">"Değil mi?"</p>

  <p class="calibre1">Dan daha doğal bir şekilde gülümsedi. "Yemekleri unutmaya çalışacağım."</p>

  <p class="calibre1">Garson tatlılarını getirdi: üzerine tarçın serpilmiş sütlaç. Jane hemen tatlısını yemeye girişti, Dan'e aslında mantıksızca, şımarıkça davrandığını söylermişçesine.</p>

  <p class="calibre1">Aswan'a yaklaştıkça manzara değişiyordu. Nil, çöle doğru akıyordu. Amansız güneşin bin yıllarca kavurmuş olduğu sert siyah bazalt kayaların kırılmasıyla oluşan uçsuz bucaksız kumlar büyük nehrin kurumasını bekliyordu ya da öyle görünüyordu. Tropikal palmiye tomurcukları kıyılarda var olan tek ağaç türüydü ve çöl kuzgunları Dan'e daha kişisel anıların yanı sıra <span class="calibre3">Kitab-ı Mukaddes'i,</span> ruhani gıdayı hatırlatan tek kuş türüydü. Çöl serin bir kuzey rüzgârıyla yakıyordu.</p>

  <p class="calibre1">Gitgide artan verimsiz ıssızlığı sert bir şekilde kesintiye uğratan Aswan'ın kendisi de onlara bir şok gibi geldi. Şehir, Dan'in 1950'lerde yaptığı ilk ziyaretten beri epeyce değişmişti. Artık, liman bölgesinin heybetli ve trafiğin sıkışık olması, yükselen binalar, Büyük Ada üzerinde yapılan yeni bir devasa otel kompleksi, Aswan'a hızla büyüyen bir şehir havası veriyordu. Yelkenli kayıklarla, motorlu sandallarla karşıya geçen kalabalıklar, ötesinde güneye doğru barajdan ve etrafındaki fabrikalardan yükselen toz yüzünden mavi gökyüzü, mat sarı renge boyanmıştı. Ufuk, teller ve telgraf direkleriyle radarla, yirminci yüzyıl teknoloji ve savaşının bütün çirkin uzantılarının kordonlarıyla dolmuştu. Gemi demirlemek için yanaştığında üstlerinden alçaktan uçan üç MiG geçti ve daha yükseklerde hâlâ masmavi olan gökyüzünde beyaz çizgiler bıraktı.</p>

  <p class="calibre1">Dan'le Jane, Assad'ın verdiği partide duydukları bir şeyi hatırladılar: Aswan Barajı'nda bir gedik açılırsa ne olabileceği, korkunç bir dalganın vadi boyunca Nil'i ve Kahire'nin yarısını silip süpüreceği ki bu İsrail'le bütün o savaşa girme yaygaralarını acı bir şaka haline getirirdi. Ahmet Sabri'nin alaycı bir şekilde Demokles'in kılıcı olarak adlandırdığı şekilde "son sulama projesi" olurdu. Aswan gerçeğin bir intikamla geri dönmesiydi ve Dan bundan nefret ediyordu. Dan aniden seyahatin sona erdiği, farklı, daha uzun biryolculuğun hayalinin sona erdiği duygusuna kapıldı.</p>

  <p class="calibre1">Assad, Dan'in yerli bir stüdyodaki yönetmenle irtibata geçmesini istemişti, aslında uçakla kendisi gelmeyi teklif etmişti ama Dan istememişti. Stüdyo işleriyle Dan ilgilenmiyordu, çölde film seti olacak bir sürü yer vardı ve sadece o yerin havasını koklamak istiyordu. Dan bu konuda kararlı olduğu için şimdi daha memnundu. Birkaç geceliğine, Dan'in dikkatini çeken çirkin Yeni Çağlayan'ın yanında küçük kalan Eski Çağlayan Oteli'ne geçecekleri ertesi sabaha kadar gemiden ayrılmaları gerekmiyordu. Tek başına karaya çıkabilirdi ama Jane'in masraflar konusuna alınacağını biliyordu; bu yüzden fedakârlık edip o öğleden sonraki resmi turdan vazgeçerek kendi başlarına takılmayı önerdi. Kendi yelkenli kayıklarını kiralayarak birlikte dolaşabilirlerdi. Dan bu fikri Jane'e mesleki bir zorunluluk olarak gösterdi, koşuşturmak istemiyordu. Jane razı olmuş göründü.</p>

  <p class="calibre1">Böylece diğerleri gidene kadar beklediler ve sonra sıra sıra küçük yelkenli kayıkların beklediği saçaklı pervazlara yürüyerek indiler ve tartışmaya girmemek için kendilerine yaklaşan ilk kayıkçının kendilerini esir almasına izin verdiler. Kayıkçı, üzerinde beyaz galabiya ve başında da siyah şeritli bir örtü olan ciddi genç bir adamdı, yanında küçük bir oğlan vardı. Adamın adı Ömer'di ve İngilizce'deki çok temel birkaç sözcüğü biliyordu. Esmer tenine rağmen tuhaf bir şekilde Anglosakson özellikler taşıyordu ve çok donuk gözleri vardı. Onda bir T.E. Lawrence havası seziliyordu. Büyük Ada'nın burnundan dönerek, ıssız batı kıyısı üzerindeki kumlu kayalıklara doğru kuzeye yöneldiklerinde yelkenli usulca rüzgârda yön değiştirdi. Gemiden sonra yelkenİinin bu hareketi insanın hoşuna gidiyordu: sabrı ve yumuşaklığı. Tepelerinde çaylaklar sessizce uçuyordu, sonra balıkçıl deniz kırlangıçları vardı, bir şahin sarı kayalıkların üzerinde dönüp duruyordu ve büyük bir kuş adanın sonundaki şamandıraya doğru kanat çırpıyordu. Bir balıkkartalıydı bu. Dan hareketli şehir geride kaldıkça kendini daha mutlu hissetmeye başladı. Kitchener Adası göründü, ırmağın yukarısında, yeşil ve sık bir bitki örtüsü vardı ve Dan en azından hüsrana uğramayacağını biliyordu. Jane de belli ki bu yeni manzaranın keyfini çıkarıyordu.</p>

  <p class="calibre1">Karaya çıkıp Kobbet el Hawa kayalığındaki kaya mezarlarını görmek için yukarı tırmandılar, Herr Profesör'ün tuhaf zamansızlık deneyimini ilk defa yaşamış olduğu yere. Çok geçmeden, hoş kırık parçalardan daha fazlasını göstermek için gelen bedevilerce etrafları çevrilmişti, inatçı bir şekilde. Ama kral mahallerinde. Dan bundan ne kadar çok şikâyet etmiş olsa da şimdi hünerli işçiliğe ve detayın inceliğine özlem duyduğunu fark etmişti. Mezarların dışından başlarını çevirip nehrin ortasındaki adaları izleyebilirler ve ardında uzanan sanayi manzarasıyla doğudan güneye doğru yayılıp büyüyen şehre bakabilirlerdi. Şehir devasa bir akrep gibiydi, kıskaçlı ayaklarının altındaki mavi yeşil küçük vahayı tehdit ediyordu. Dan'e biraz, Mulholland Yolu'ndan bakıldığındaki ya da daha doğrusu Jenny'nin dairesinden bakıldığındaki Los Angeles'ı hatırlatıyordu. Nedense bu uzamsal saldırının iç karartıcı duygusu kendini, Dan'in kişisel zaman duyumuna (ne kadar kısa bir süre için orada oldukları, vahaya ne kadar süreliğine girişi izini verildiği) aktarmıştı. Onlara mezarları gezdiren rehber şehirdeki belli başlı nirengi noktalarını işaret ederken Dan kendi düşüncelerinin içinde kaybolmuştu.</p>

  <p class="calibre1">Dan tuhaf bir şekilde bir anlığına, yönünü kaybetmiş hissetti. Belki de gerçekten <span class="calibre3">genius loci</span> vardı ama Dan'in yaşadığı bu deneyim, zamansızlık değil de her nasılsa kendi bedeninin dışında olmaktı, sanki şimdiki gerçekliği ortadan kaldırarak kayıt yapan Dan'in kendisi bir kameraymış gibi. Dan kendisine kısa ama dipsiz gibi gelen bir süre nerede olduğuna, ne yaptığına pek emin olamadı. Bu manzara, bu çenebaz rehber, bu kadının saçlarını savuran rüzgârın yönü... Normal bilinç akımında yapılan mekanik bir yolculuk gibiydi, bir karartma, bir sara nöbeti. Bu durum, devam ettiği birkaç saniye süresince, Dan'e meşum, nahoş geldi; sanki o, her şeyiyle kendisinde değil de bir başkasının aklındaki bir düşünceymişçesine.</p>

  <p class="calibre1">Dan rehbere ücretini ödeyip bahşişini verdi, sonra Jane'in ardından dar patikadan geldikleri yelkenli kayığın ve kayığın iki görevlisinin durdukları yere indi. Dan neler olduğunu Jane'e tarif edebilmeyi, en azından bunu denemeyi çok isterdi fakat ihtiyar Alman'ın bir bakıma onun yerini aldığını hissediyordu. Aptalca gelebilirdi, metafizik tuhaflığı aktarılamayan ve bunu yaşamayana çok şüpheli gelebilecek dejavuyu deneyimlemek üzerine hayretini ifade etmek gibiydi. Zeval, kayıp bakış açısının yanılsaması... Dan daha önce bir iki kere aynı şeyi hissetmişti, yorgun olduğunda, film setindeyken. Başka bir çift gözün, başka bir aklın görmesi dışında hiçbir şeyvar olmuyordu, algılanan dünya yumurta kabuğu kadar inceydi, ince boyanmış kumaş gerili bir çerçeve, bir izdüşüm ve ardında hiçbir şey yok. Gölgeler, karanlık, boşluk.</p>

  <p class="calibre1">Dan hemen önünde dik yamaçtan aşağı inen Jane'in sırtına bakıyordu. Jane İspanyol paça pantolon, geminin rüzgârı yüzünden sık sık üzerinde olan, hırka olamayacak kadar uzun, palto olamayacak kadar kısa, paltoya benzer bir tür yünlü bol bir hırkanın altına mat tuğla rengi gömlek giymişti. Hırka sahibinin eskiden kalma mavi çorapları, giysilere kayıtsız olmakla aykırı olmak ama pek de sıradan olmamak, kişiliğin giysilerin seçimiyle aktarılmasına duyulan saygı arasında bir hava veriyordu. Bu karışım —palto hırka <span class="calibre3">sui generis</span> olsa da- Dan'i Jane'in şimdiye kadar giydiği her şeyden daha fazla etkilemişti. Ayrıca Jane'in elinde tuttuğu hasır sepet, ev hayatından bir ayrıntı, aynı zamanda yolculukta alışveriş yaptığını göstermesiydi. Saçında yine gümüş tokası vardı ama tokanın siyah teli çıkmıştı.</p>

  <p class="calibre1">Dahası, bir kez daha Dan, Dorset'e indiğinde olduğu gibi ikisinin bir an evli olduklarını hayal etmişti, başından beri evliydiler sanki. Dan karısına bakıyordu, Anthony'nin dul kalmış karısına değil, bir eli Jane'in omzunda, bir an duruyorlar, şu yerinden çıkmış olan teli yerine takmak için, evli insanlar arasında olur böyle ufak hoş şeyler. Bu sırada Dan yine korktuğunu hissetti. Yukarıda yaşadığı kısa deneyimde belki yakında olacak daha büyük bir hatanın ikazı vardı, daha patolojik bir şeyin, bir deliliğin, açığa vurulan bir şizofreninin. Gerçi, bir yanı beyin hücrelerinin tuhaf bir oyunu sayıyordu bunu, insanın normal bilinçlilik durumunda olabilmesinden sorumlu olan şu ikinci lobun bir oyunu (iki yanılgısı önseziseldi). Nasıl ki gerçekleşmesinden kısa bir süre önce, Dan dışsal bir uzamdan yayılıp genişleyen kent üzerine iç zamansal bir karşılaştırma yapma hatasına düşmüştü, zemin düzleşmişti, Dan ölümü ve iç gözlemi lanetleyerek Jane'in yanına geldi.</p>

  <p class="calibre1">Yeniden aşağıya, Kitchener Adası'na doğru yola koyuldular, akıntıya karşı ama rüzgârı arkalarına alarak. Güneş batmaya başlıyordu ve batı kayalıklarını taçlandıran kumullar üzerinde çaylaklar toplanmıştı, yirmi otuz kadarı, kumların üzerine tünemişlerdi, koyu kahverengi ve hiye-ratik<a id="footnote3"></a><sup class="calibre6"><a href="#bookmark4">3</a></sup> şekildeydi. Ömer onları, adanın ağaçlarının ilk yeşil duvarlarının içinden geçirdi; tuhaf çiçeklerin, yaprakların, suyu süpüren dalların. Nehrin bu kıyısında hiç ev yoktu, şehir kaybolmuştu ve güneşin aydınlattığı bitki örtüsünün yükselen duvarına, dingin suya yaklaştıkça insan kendini yazın Oxford nehirlerinden birinde sanabilirdi. Gizlenmiş bir öteğen kuşu vakitsiz şakıyordu. Nefisti, o gün daha erken vakitte geçtikleri kuru çölden sonra engin ve ıslak, yeşil ve ebedi huzur. Ömer kayığı yine demirledi. Karaya çıktılar ve devasa yapraklı bir begonvilin altından birkaç adım atınca kendilerini adanın yaya yollarından birinde buldular.</p>

  <p class="calibre1">Adayı Kitchener'ın başlatmış olduğu büyük botanik bahçe olarak korumak için bir girişimde bulunulsa da (orada burada ağaç gövdelerinde asılı duran, üzerinde egzotik Latince isimler, köken olarak uzak ülkelerden devasa kurşun tabelalar ve ara ara çalışmakta olan bahçıvanlarla) buranın büyüleyici bir gelişigüzelliği ve inceliksiz bir niteliği vardı. Aslında tohuma bürünmüştü ve eski, ciddi bilimsel bir amacın, gölgeli manzaralara, sayısız kuşa, serinliğe ve sadeliğin yalın varlığına mağlup olduğu hoş bir hava veriyordu. En incelikli İslami mimarinin yalınlığı, yüzyıllardır güneşe karşı mabetler üzerinde uygulamaya geçen halk bilgisi. Burası, bitki örtüsü, suyu, gölgesiyle bir Elhamra'ydı ve belki de en güzeli, tam da daha önceden Dan'in hatırladığı haliyle kalmıştı. Dan'in bu dünyada bildiği en hoş ve en medeni birkaç alandan biri, tropikal bir bonne vaux. Dan, Jane'i kışkırtmamak konusunda dikkatliydi ama Jane de görür görmez oraya bayılmıştı. Yüz metre kadar yürümemişlerdi ki Jane, Dan'in koluna dokundu.</p>

  <p class="calibre1">"Buradan bir ev istiyorum, Dan. Lütfen!"</p>

  <p class="calibre1">Dan sırıttı. "Andrea'yla ben de böyle hissetmiştik<sup class="calibre6">1</sup>'</p>

  <p class="calibre1">"Burası Cennet Bahçesi'nin bir Dauanier Rousseau uyarlaması gibi. Burayı film için düşünmekle akıllılık etmişsin."</p>

  <p class="calibre1">"Umarım kullanırlar. Hoş bir geri dönüş noktası yaratacak."</p>

  <p class="calibre1">Bir süre kaldırımlardan birindeki bir banka oturdular. Ana patikada gezinen başka insanlar da vardı, Rousseau'nun değil de Manet veya Renoir'ın kullandığı, güneş ışığında gölge gibi, figürlerin arasında aylak aylak dolaşan uzaktaki renkli noktalar. Şu önlerindeki iki günde ne yapacaklarını, gezilecek yerleri, uçakla Abu Simbel'e gidip gitmeyeceklerini tartıştılar. Diğer yolcu arkadaşlarından bazıları da öyle yapacaktı, Hooperlar buna, yani Nasır Gölü'nün engin manzaralarına değeceğini söylemişlerdi ya da onlara öyle söylenmişti. Bu, işin mühendislik yanı tabii ki, kadim gezi alanındaki tapınağın "enfes" bir şekilde göğe kucak açışı. Jane gemi seyahati fikrinde ısrar etmişti ama artık pes etti, insanın bir daha göreceği mi vardı sanki. Ertesi gün için karar kılındı. Bu arada Avrupai giysiler giymiş kız erkek karışık on kişilik bir grupla, yaşları çok genç Mısırlılar yanlarına yaklaşıyordu. Çocuklar iki yabancıya doğru yaklaştıkça onlara bakıyorlar, aralarında bir şeyler konuşuyorlardı. Oradan geçerlerken oğlanlardan biri, İngilizce bir şaka yapıyormuşça-sına, "Günaydın!" dedi.</p>

  <p class="calibre1">Dan gülümseyip, "İyi akşamlar" dedi.</p>

  <p class="calibre1">"İngiliş?"</p>

  <p class="calibre1">"İngiliz"</p>

  <p class="calibre1">"Çok iyi. İngiliş çok iyi."</p>

  <p class="calibre1">Hemen sonra çocuklar dar küçük bir hilal oluşturacak şekilde Dan'le Jane'in etrafına toplandılar, neşeli kahverengi gözleri vardı, kızlar dudaklarını kemiriyorlardı.</p>

  <p class="calibre1">"Siz tatil yapmak?"</p>

  <p class="calibre1">"Evet. Siz de mi?"</p>

  <p class="calibre1">Ama oğlan çocuk soruyu anlamadı. Onun yanındaki bir kız konuştu, kız güzeldi, çoğu Arap kadınından daha dar bir yüzü, uzun siyah saçları ve biçimli hoş gözleri vardı.</p>

  <p class="calibre1">"Bugün boş günümüz. İş yok."</p>

  <p class="calibre1">"İngiliş çok iyi konuşmak" dedi ilk konuşan oğlan.</p>

  <p class="calibre1">Kız utangaçtı ama İngilizce'yi daha iyi konuşuyordu. Babası Baraj'da mühendismiş, bir yıl önce kız kardeşi zor bir kalp ameliyatı geçirmek zorunda kalmış, kız da annesi ve hasta kız kardeşiyle Londra'da üç ay kalmış. Kız on yedi yaşındaydı, o ve arkadaşları Aswan'da önde gelen bir lisede okuyorlarmış. Kız, Kahire'de yaşayabilmeyi diliyordu, hepsi Kahire'de veya İskenderiye'de yaşamak istiyorlardı. Burası çok sıcak, çok "pis" bir yerdi. Jane burada hiç yağmur yağıp yağmadığını sordu.</p>

  <p class="calibre1">"İki yıldır buradayım. Hiç yağmur görmedim."</p>

  <p class="calibre1">Kız konuşurken arkadaşları kıkır kıkır gülüyorlardı, Arapça bir şeyler mırıldanıyorlardı ve arada bir ona sataşıldıkça kızın koyu renk gözleri azarlarcasına yana kayıyordu. Çoğunlukla Jane'le konuşuyordu ve diğerleri yavaş yavaş dağılmaya başladılar, sadece ahu gözlü kız ve diğer ikisi kalana kadar. İngilizce'yi okulda öğrenmişler ama okulda Rusça da öğrenmeleri gerekiyormuş. Rusça'yı sevmiyorlarmış ama zorunlu dersmiş. İngilizce'yi daha çok seviyorlarmış. Kız, keşke İngiliz bir mektup arkadaşım olsa, diyordu.</p>

  <p class="calibre1">Jane gülümsedi. "Bana ismini ve adresini verirsen ülkeme dönünce sana bir mektup arkadaşı bulmaya çalışırım" dedi.</p>

  <p class="calibre1">Kız dudaklarını kemiriyordu, bu doğrudan verilen tepkiye şaşınmışçasına. Diğer kızlardan birine Arapça bir şeyler söyledi. Jane hasır sepetine uzanıp bir kalemle bir cep defteri çıkardı. Kız tereddütlüydü, sonra arkadaşlarından biri onu cesaretlendirdi, kız, Jane'in yanına oturdu ve özenle isim ve adresini yazdı.</p>

  <p class="calibre1">"Hangisini tercih edersin, erkek mi, kız mı?"</p>

  <p class="calibre1">"Erkek mi?" Kız yine dudaklarını kemirdi. "Unutmayacaksınız ama!"</p>

  <p class="calibre1">"Tabii ki unutmayacağım."</p>

  <p class="calibre1">"Çok iyisiniz."</p>

  <p class="calibre1">Oğlanlardan biri ana patikanın girişinden sabırsızlıkla onlara sesleniyordu.</p>

  <p class="calibre1">"Gitmem lazım. Gemi geldi." Ama kız bir süre oturduğu yerden kalkmadı. "Kızınız var mı?"</p>

  <p class="calibre1">"Evet. İki kızım var."</p>

  <p class="calibre1">Birdenbire, hiç beklenmedik bir şekilde, kız boynundaki boncuklardan yapılmış uzun kolyeyi tutup başından çıkardı, saçından kurtarıp Jane'in sepetinin yanına bankın üzerine koydu.</p>

  <p class="calibre1">Jane, "Ah ama..." dedi.</p>

  <p class="calibre1">Kız ayağa kalkıp başını öne eğerek, ellerini göğüsleri arasına üst üste koydu.</p>

  <p class="calibre1">"Lütfen. Önemli değil. Bu sayede unutmayacaksınız <sup class="calibre6">11</sup> Yine hafifçe başını eğdi. "Artık gitmem lazım."</p>

  <p class="calibre1">Jane kolyeyi eline aldı. "Ama gerçekten ben... <sup class="calibre6">11</sup></p>

  <p class="calibre1">Kız sanki kısmet sizeymiş, amelin yerine getirilmesi lazım, benim şikâyetim yok, der gibi ellerini iki yana açtı. Hemen ardından kız arkadaşlarından birinin elini yakalayıverdi ve dokuz yaşındaki çocuklar gibi koşarak uzaklaştılar. Şimdiye kadar bastırılan bir kahkaha çığlığı atıldı çok cesaret isteyen bir şey yapmışlar gibi. Arkadaşları neler olup bittiğini öğrenmek için ana patikada etraflarını sardılar. Kahkahalar arttı ama başka tarafa yöneldiklerinde grup arkalarını dönüp yeşillikler arasından Jane'le Dan'e doğru el salladılar. Jane ayağa kalktı, ikisi de çocuklara el sallayarak karşılık verdiler. Sonra Jane elindeki kolyeye baktı. Kahverengiydi, cilalanmış, bir tür çekirdekten bir kolyeydi. Jane'in gözleri, neşeli, hâlâ şaşkın halde Dan'in gözlerini inceliyordu.</p>

  <p class="calibre1">"Yaptığı ne olağanüstü bir şey <sup class="calibre6">11</sup></p>

  <p class="calibre1">"Kolyedeki boncuklar ölümcül bir zehre batırılmadıysa tabii." Jane, Dan'e böyle nahoş bir düşünce yüzünden bir bakış fırlattı, sonra sanki inat olsun diye oturup kolyeyi başından geçirip yine gözlerini Dan'e dikti. Dan sırıttı. "Hoş bir çocuk."</p>

  <p class="calibre1">"Güzeldi değil mi?" Jane yine kolyeyi inceledi, sonra kolyeyi yukarı kaldırıp kokladı. "Aa, üzerinde tuhaf bir koku var. Paçuli gibi." Dan öne eğilip Jane'in elinde tuttuğu kolyenin ucunu kokladı: "küflü, tatlı bir koku <sup class="calibre6">11</sup></p>

  <p class="calibre1">"Hımın."</p>

  <p class="calibre1">Jane yine kolyeyi kokladı ve mırıldandı: "Çok üzücü. Bütün bu gençler iletişim kurmak için can atıyorlar."</p>

  <p class="calibre1">"Düşünüyordum da aklı başında İsrailli herhangi birçocuk, böyle bir yüze öpmek dışında ne yapmak ister?''</p>

  <p class="calibre1">"Keşke Paul bir iki yaş daha büyük olsaydı <sup class="calibre6">11</sup></p>

  <p class="calibre1">"Hâlâ şansın var. Kız ortaçağ İngiliz sınır sistemleri üzerine çıkan aylık on sayfalık dergilerden hoşlanıyor olabilir."</p>

  <p class="calibre1">Jane sırıttı, hâlâ kolyeyi inceliyordu ama bir şey söylemedi; Dan ise bu önemsiz hediyenin bijuterilerde satılan kolyelerden olduğuna emindi. Hiçbir değeri olmadığını, Jane'i duygulandırdığını, farkına varılan gerçek bir duyguya harika bir kapı açıp içine sızdığını biliyordu. Dan sustu, hemen ardından daha alçak bir sesle "Gerçekten yeniden hayata döndüğün için mutlu musun, Jane?'' dedi.</p>

  <p class="calibre1">"Evet."</p>

  <p class="calibre1">"Şu son birkaç günde olabileceğini düşündüğümden çok daha fazla keyif aldım. Bu kulağa pek samimi değilmiş gibi geliyor. Ama doğru."</p>

  <p class="calibre1">"Haksızlık bu. Benim söyleyeceğim cümleleri çaldın."</p>

  <p class="calibre1">"Yazar ayrıcalığı."</p>

  <p class="calibre1">Jane hâlâ hafifçe gülümsüyordu, önüne bakıyordu, tereddütlüydü. "Çok haklıydın. Böyle bir şeye ihtiyacım varmış."</p>

  <p class="calibre1">"Peki, artık geçmişi geride bırakacak mısın?"</p>

  <p class="calibre1">"Becerebildiğim kadarıyla."</p>

  <p class="calibre1">"Pişmanlığını belirtiyorsun."</p>

  <p class="calibre1">Jane başıyla yana doğru bir hareket yaptı. "Selam ey Meryem standartlarında."</p>

  <p class="calibre1">"Yapma. Şimdiyi inşa etmek için geçmişi kullanmakla ilgili varoluşçu görev neydi?"</p>

  <p class="calibre1">"Sanırım o aslında Sartre öncesi ünlü filozof Samuel Smiles'dan geliyordu."</p>

  <p class="calibre1">Dan ısrarcıydı. "Ama en azından seyahat boşa gitmedi?"</p>

  <p class="calibre1">"Tabii ki gitmedi <sup class="calibre6">11</sup></p>

  <p class="calibre1">Jane, Dan'e doğru hafifçe gülümsedi ama bu sadece göstermelik bir onaydı; neredeyse bir geri çekiliş, bir reddediş, her nedense bu konuda konuşmayı istememekti.</p>

  <p class="calibre1">"Bu burada kalsın istemiyorum, Jane. Hepsi bu."</p>

  <p class="calibre1">Jane buna cevap bile vermedi, sadece hafifçe başını salladı. Başı önde oturuyordu, pek istemeyerek liseli bir kız çekingenliğiyle, sanki çekingenlik takmış olduğu kolyeden, o küçük kızdan ona geçmişçesine ama artık, bunu fark etmiş gibi başını kaldırıp önlerindeki ağaçlara baktı. Dan'in utangaçlığı belki de söyleyeceği diğer cümleleri düşünüyor olması yüzündendi.</p>

  <p class="calibre1">"O gece. Anthony canına kıydığında. Beni çok üzen şey, beni bir özürlüye çevirmiş olduğu duygusuydu. Kusurlu bir mal gibi."</p>

  <p class="calibre1">"Bu saçma."</p>

  <p class="calibre1">"Hissettiğim şeyi savunmuyorum, Dan. Bu cinsiyet meselesi değildi. Sonrasında söylediğim şeyler. Sadece diğer insanların bilinçlerinde bir yük olmaya indirgendiğimi hissetmiş olmam."</p>

  <p class="calibre1">"Diğerleri bunun için vardır. Eğer bu doğruysa"</p>

  <p class="calibre1">"Sanırım bu deneyimin bana kazandırdığı şey, son yıllarda Anthony'ye karşı hiçbir zaman yeterince cesur davranmadığımı görmemi sağlamış olması. Aslında bu sabah bu yüzden ağladım. Ama karşılığında benim kendimi daha iyi hissetmemi sağladığı için. Daha az histerik." Jane tekrar yan gözle Dan'e şöyle bir baktı. "Şu son resmi olmayan vasiyetnamede senden istenen adil olmayan talep her ne idiyse yerine getirilmiş farz edebilirsin."</p>

  <p class="calibre1">"O adil olmayan bir şey değildi. Ben de şimdi bunu söylemeye çalışıyordum. Ben de burada bir şeyin farkına vardım, Jane. Oncayıl ikinizi de ne kadar çok kaybettiğimi. İkinize de borçluyum."</p>

  <p class="calibre1">Jane gülümsedi. "Sen diplomat olmalıymışsın."</p>

  <p class="calibre1">"Samimi söylüyorum."</p>

  <p class="calibre1">"Sanırım benim borcum çok daha büyük."</p>

  <p class="calibre1">"Neden?"</p>

  <p class="calibre1">Jane, Dan'in birkaç cümle önceki ifadesini cevaplayarak dolaylı olarak bunu yanıtladı.</p>

  <p class="calibre1">"Sanırım bağımsızlığın gerçekliğini deneme zamanım geldi. Kibar arkadaşlara ve kızlarıma sırtımı çok fazla dayamak yerine."</p>

  <p class="calibre1">"Belki sırtını onlara dayaman onların hoşuna gidiyordur."</p>

  <p class="calibre1">"Bu onlara haksızlık ya da kendime."</p>

  <p class="calibre1">"Yani geçmiş burada mı kalacak? Yoksa hapishaneye geri mi döneceksin?"</p>

  <p class="calibre1">Jane ağzını yamultarak, "Bunu pek iyi ifade edemiyorum" dedi.</p>

  <p class="calibre1">"O halde tekrar dene."</p>

  <p class="calibre1">"Bu sadece... "</p>

  <p class="calibre1">"Sadece ne?"</p>

  <p class="calibre1">"Uzun vadede ihtiyacım olan şeyin şefkat olup olmadığı. Salık verilmesi gereken şeyin."</p>

  <p class="calibre1">"Bu senin kadın doktor arkadaşının bir kuramı mı?"</p>

  <p class="calibre1">"Biraz. Yaralanmış kadının başı dik yürümesi ve kendine güvenmesi konusunda çok ciddi. Bazen çok saldırgan bir şekilde. Ama sanırım bu konuda haklı."</p>

  <p class="calibre1">"Yani bütün erkeklerden korkmak lazım, özellikle hediye veriyorlarsa."</p>

  <p class="calibre1">"Onun hakkında yanlış bir izlenim verdim. Bu amentüyü hiçbir zaman etrafa yaymaz. Daha ziyade, kişinin kendi geçmişinin kanıtlarıyla yüzleşmesi gerektiğinde. Yani adamda bir kusur varsa genellikle kadında da vardır."</p>

  <p class="calibre1">"Buraya gelmen konusunda ona danıştın mı?"</p>

  <p class="calibre1">"Bir arkadaş olarak. Doktor olarak değil."</p>

  <p class="calibre1">"Ne söyledi?"</p>

  <p class="calibre1">"Kendi kararlarımı vermeyi öğrenmemin zamanının geldiğini." Jane başını iki yana salladı sanki bu tam olarak doğru değilmişçesine, "ve başımı dinlemeye ihtiyacım olduğunu "</p>

  <p class="calibre1">Bir sessizlik oldu. Dan ağaçların arasından gemideki Fransız turist grubunu, sollarındaki ana patikaya doğru yoldan sapan turu yönlendiren rehberi gördü, bir iki kişi Dan'le Jane'in oturduğu tarafa doğru bakıyordu. Ama Alain ve fotoğrafçı onların arasında yok gibi görünüyordu. Mavna'da Doğmuş Kraliçe ve Carrismo da öyle. Kısa beraberlik parçalara ayrılıp dağılmıştı bile, asılsız birliktelik çözülmüştü. Dan daha yumuşak bir sesle konuştu:</p>

  <p class="calibre1">"O halde benim zalim olmayı öğrenmem lazım "</p>

  <p class="calibre1">Jane gülümsedi. "Anlayışlı olmayı. Söylemeyi başardığından daha lazla minnettar olan birine karşı." Dan bir şey söylemedi ve bir süre sonra Jane palto gibi kalın hırkasının ceplerine ellerini sokup sözüne devam etti. "Sen benim yaşadığımdan çok daha zengin bir hayat yaşadın, Dan."</p>

  <p class="calibre1">"Çok daha ahlaksız demek istemediğine emin misin?"</p>

  <p class="calibre1">"Hayır, hiç de değil. Sadece farklı değerlerle."</p>

  <p class="calibre1">"Senin güvenmediğin değerler mi?"</p>

  <p class="calibre1">Jane tereddüt etti. "Biraz korktuğum değerler."</p>

  <p class="calibre1">"Neden?''</p>

  <p class="calibre1">Jane'in dudaklarını isteksizce, sıkıca birbirine bastırdığını gördü, satranç oyununda köşeye sıkışan biri gibi. Jane birkaç dakika cevapsız bıraktı soruyu.</p>

  <p class="calibre1">"Sen çok başarılısın, kim olduğuna eminsin. Öyle de olmaya hakkın var. Bir bakıma ben daha senin yirmi yılı aşkın süre önce yaptığın şeyle yüzleşiyorum. Oxford'dan mezun olmakla."</p>

  <p class="calibre1">"Kim olduğunu bilmenin, bundan emin olmakla aynı şey olduğunu nereden çıkarıyorsun Tanrı aşkına? Ya da bundan hoşlanmanın...' <sup class="calibre6">1</sup></p>

  <p class="calibre1">Jane yine köşeye sıkışmıştı, yeni bir hamle düşünmeye zorlanıyordu nma bu seferki hamlenin çok eski bir hamle olduğu ortaya çıktı.</p>

  <p class="calibre1">"Bunun belki de erkek ve kadın düşünceleriyle ilgisi vardır. Thorncombe'da söylemiştin, işin hakkında ne hissettiğini biliyorum. Ama bende bu bile yok. Önüme koyduğum bir yol."</p>

  <p class="calibre1">"Senin yolun siyaset.”</p>

  <p class="calibre1">Jane bir nefes aldı. "O konudaki duygularım her gün değişiyor. Bazen her saat değişiyor gibi geliyor." Jane patikanın diğer yanındaki çakıllara baktı. "Galiba hayatımdaki lanet, oyunculuk için ufak bir kabiliyetle doğmuş olmak. Başka biriymişim gibi davranabilmekten nefret ediyorum. Sonra öyle olmaktan nefret ettiğim şeyi kullanıyorum." Dan bir kolunu bank boyunca uzatıp Jane'e doğru döndü çok kasıtlı bir şekilde. Busayede Jane, Dan'in kendisini incelediğini bilecekti veDan mahsustan bir şey söylemedi, tam da bunu bir film senaryosunda yazıyormuş gibi. Aslında kendisinin susup o yerin kendisi adına konuşmasına izin veriyordu. Oranın huzurunun, oranın mevcudiyetinin, neredeyse o yerin neden Jane'in buna bu denli kulaklarını tıkadığını açığa vurmadan merak etmesinin. Sonunda Jane, "Bütün bunların içine nasıl dahil olduk pek bilmiyorum, hiç bilmiyorum" dedi.</p>

  <p class="calibre1">"Çok basit bir nedeni var. Roma'ya ayak basar basmaz derin bir oh çekeceğimi düşünmeni istemiyorum."Jane başını önüne eğdi ikna olmamışçasına. Dan bankın arkasından kolunu çekti ve dirseklerini dizlerinin üzerine dayayarak öne doğru eğildi. "Jenny çok genç, Jane. Onunla çok fazla şimdi'de yaşamam gerekiyor. Bugün'de. Geçmiş sadakatsizlik gibi geliyor, insanın hatırlamaya veya imada bulunmaya hakkı olmadığı bir şey... Geçmişteki bir kadın gibi. Sen bütün bunlardan beni kurtararak içimi rahatlattın." Dan konuşmasına ara verdi. "Ben sana borçluyum ve üzerime böyle gelen kusursuz bir seyahat arkadaşı bulamam" diye ekledi.</p>

  <p class="calibre1">Jane bir an duraksayıp sonra hafifçe öne doğru eğilip sepetin iki sapını bir araya getirdi; çabuk, çok çabuk, onları normalliğe kavuşturacak olan bu fırsatı kaçırmamak için.</p>

  <p class="calibre1">"Pek kusursuz değil. Aslında o arkadaşın tekrar yelkenliye binmeden önce bir çişe gitmesi gerekiyor."</p>

  <p class="calibre1">Dan kendi kendine acıklı bir biçimde gülümsedi kontrol altında, tıpkı zaferini ilan etmek üzereymiş gibi, sonra vazgeçip ayağa kalktı.</p>

  <p class="calibre1">"Yolun sonunda bir tuvalet var."</p>

  <p class="calibre1">Beraber canlı adımlarla oraya doğru yürüdüler. Artık hava daha serindi. Jane tuvalete giderken sepeti Dan'e bıraktı,- Dan karşıya, sakin nehirdeki çakıllı kısma ve ardındaki gölgeli kayalıklara baktı. Bir bakıma sohbet başından beri yanlış gitmişti, insanın ilk yeniden okumada işe yaramaz olduğunu anladığı bir sahne gibiydi; sadece kısır bir döngü içine girmişti. Dan, Jane'le olduğu kadar kendisiyle ilgili başka bir rahatsızlık duydu. Jenny'yi düşünüyordu, kamarasında ona yazmış olduğu neredeyse postalanmaya hazır olan mektubu. Dan zaten mektupta, Jenny'ye Luksor'dan telefon etmeye çalışmış olduğunu ama hat alamadığını öne sürerek yalan söylemişti.</p>

  <p class="calibre1">Yalanlar: Gerçekte insanın ne hissettiğini söylememesi.</p>

  <p class="calibre1">Esrarengiz bir şekilde Dan bir iki saat önce kaya mezarlarının dışındaki deneyimin belli belirsiz bir tekrarını yaşadı. Bu seferki daha çok okul kaçkınlığı duygusuydu: orada öylece durmaya hakkı yoktu, bilinmeyen bir ülkenin bu ücra köşesinde, Dan ne yapıyor olduğunu unutmuştu, öğleden sonrası her nasılsa büyülenmişti. Kendini tuhaf bir şekilde anlamsız hissetti ve neredeyse fiziksel olarak kendi kendini sarsıp bunu başından def edecekti. Bunun o duru, badem gözlü, bedeni sımsıkı saran kazak giymiş küçük Mısırlı kızla da bir ilgisi vardı. Dan kızın Jane'le konuşmasını izlerken kızın cinselliğini beğenmiş, hatta filminde ona ufak bir rol vermeyi aklından geçirmişti. İlk geldiği günlerde Kitchener'a böyle köleler sunulmuş olmalıydı ve aynı zamanda Dan, onu büyüleyenin Kitchener değil biriktirmiş olduğu kendi gerçek senaryosu olduğunu biliyordu. Dan bir yol ayrımına yaklaşıyordu, bazı çağdaş romancıların her iki yolu da yazarken karşılaştıkları türden bir durum. Dan dışa vurmasa da içsel olarak, artık günlerdir bilinen bir geçmiş ile bilinmeyen bir gelecek arasında ikiye bölünmüştü. Kendi kendisinin patronu olamamasının verdiği rahatsız edici duygu, başka birinin oyunundaki bir karakter olması bundan kaynaklanıyordu. Geçmiş onu yazıyordu: değişimden nefret etmek, gemileri yakmak.</p>

  <p class="calibre1">Jane, Dan'in yanına gelip tekrar sepeti aldı ve yelkenli kayığa geri döndüler. Bu sefer güneye gidiyorlardı, Dan'in oda rezervasyonlarını teyit etmek istediği Eski Çağlayan Oteli'ne doğru. Esinti azalmıştı. Nil'in ortasında kayalık ve yeşil, tuhaf bir şekilde İskandinavya'ya benzeyen adacıkların arasından usulca sürükleniyorlardı. Şehirden, uzaklardan belli belirsiz bir ses yükseliyor, durgun akşam havasında hüzünlü bir şekilde süzülerek geliyordu. Müezzin, hoparlörlerle namaz vaktini bildiriyordu. Ömer, Dan'den dümen yekesini tutmasını rica etti, sonra o ve küçük oğlan pruvada yüzlerini Mekke'ye dönerek diz çöktüler, dualar mırıldanıyorlar, güvertede alınlarını yere koyarak secdeye varıyorlardı. Jane'le Dan sandalın kıç tarafında sessizce oturuyorlardı, utanmış halde, sade bir imanla çok yakından hedefe yapılan atışın nişan aldığı bütün aydınlar gibi. Ama dümenin idaresini tekrar kayıkçı aldığında Jane, "Henüz burada bir evim olmayabilir ama en azından kendime bir şoför seçtim" diye mırıldandı.</p>

  <p class="calibre1">"Hoş olmaz mıydı? Sen ne yapardın?"</p>

  <p class="calibre1">"Bir şeyler bulacağıma eminim."</p>

  <p class="calibre1">"Hayır işleri."</p>

  <p class="calibre1">"Tabii ki."</p>

  <p class="calibre1">"Aswan'ın Meleği."</p>

  <p class="calibre1">Jane gülümsedi. "Elinde akordu bozuk bir harp olan bir melek."</p>

  <p class="calibre1">Bir süre sonra Dan, Jane'in eline dokundu.</p>

  <p class="calibre1">"Üşümedin mi?"</p>

  <p class="calibre1">"Aldırmıyorum. Işık öyle güzel ki."</p>

  <p class="calibre1">Nehrin, ünlü eski otelin bahçelerinin altından aktığı yere vardılar. Ömer onları kayıkla geri götürmek için bekleyebilirdi ama Dan, Ömer'e ücreti ödedi, gemiye saçaklı pervaz boyunca yürüyerek döneceklerdi. Yarın, belki. Ama sonra belli bir gün için neden randevu alabilirlerdi. Onları Kitchener Adası'na yine Ömer götürecekti. Bahçelerin arasından geçerek yukarı çıktılar. İç mekân neyse ki değişmemiş görünüyordu: aynı delikli kafesler, büyük vantilatörler, paçavraya dönmüş eski kolonyal mobilyalar, taş zeminler, sessizlik, kırmızı fesli çıplak ayaklı Nübyeli hizmetkârlar. Hepsi fena halde modası geçmiş müze gibi bir orta sınıfı hatırlatıyordu. Dan, Jane'i bir masaya oturttu, içkileri ısmarladı, sonra da resepsiyonu bulmak için kemerli odaların içinden geçti. Rezervasyonları tamamdıktan sonra kız telefon edip Abu Simbel'e yer olup olmadığını sordu. Şanslılarmış ki yarından sonraki gün için iki boş koltuk varmış, Dan o koltukların parasını da ödedi. Sonunda kızdan Kahire'de bir telefon numarasını bağlamasını isteyerek telefon kabinine gidip aranan numarayla telefon görüşmesi yaptı.</p>

  <p class="calibre1">Dan geri dönüp oturduğunda Jane neredeyse birasını bitirmişti.</p>

  <p class="calibre1">"Kusura bakma. Assad'a bir telefon etsem iyi olur diye düşündüm. Selamlarını söyledi."</p>

  <p class="calibre1">"Ben burada oturmaktan mutluyum. Kendimi ambiyansa kaptırdım "</p>

  <p class="calibre1">"Keşke otuzlardan hoş bir basma elbisen olsaydı."</p>

  <p class="calibre1">"Sen de keten takımını giyip eski okul kravatını taksaydın?"</p>

  <p class="calibre1">"Galiba ben yerli kıyafeti giyerdim, doğrusu "</p>

  <p class="calibre1">"Aklıma gelmişken. Gitmeden önce bir iki galabiya satın almam lazım "</p>

  <p class="calibre1">"Benim de. Caro'ya."</p>

  <p class="calibre1">"Pazartesi gününü teyit etmek için Anne'e telgraf çeksem mi acaba? Posta servisine herkesin dediği kadar güvenilmiyorsa."</p>

  <p class="calibre1">Dan tereddüt etti, aralarındaki pirinç masaya bakıyordu, sonra başını yukarı kaldırıp gülümsedi. "Üç günlük bir gecikmeye tahammül edebilir mi?"</p>

  <p class="calibre1">"Neden?"</p>

  <p class="calibre1">Jane kendisine bakarken Dan başını önüne eğdi. Gözleri birden açıldı, birazcık da korkuyordu.</p>

  <p class="calibre1">"Beyrut üzerinden uçakla Avrupa'ya gidebiliriz. Fazladan masraf yok. Senin şu Suriye kalesine ve Tüdmür'e birkaç saatte varılıyor. Geceyi orada geçiririz. Oradan da Roma'ya <sup class="calibre6">11</sup></p>

  <p class="calibre1">Jane'in omuzları çöktü.</p>

  <p class="calibre1">"Dan. Bu şeytanca."</p>

  <p class="calibre1">"Çağdaş ulaşımın harikaları."</p>

  <p class="calibre1">"Ama biliyorsun ki zaten kendimi kötü hissediyorum bu konuda."</p>

  <p class="calibre1">"Bana yirmi dört ayvadeyle ödeme yapabilirsin."</p>

  <p class="calibre1">"Kastettiğim şey bu değil."</p>

  <p class="calibre1">"Senin taksiyle gitmen lazım. Yoksa Suriyeliler seni sınırdan içeri almazlar. Taksilerin ücretleri çok ucuz. Assad en fazla otuz sterlindir diyor."</p>

  <p class="calibre1">Jane kollarını kavuşturdu, yine doğrulup oturdu.</p>

  <p class="calibre1">"Bu yüzden mi ona telefon ettin?"</p>

  <p class="calibre1">"Olmayabilir. Mekke'de hac mevsimi, uçakların hepsi görnnuşe göre Lübnan üzerinden gidiyor ama Assad bize yer ayarlamaya çalışacak." Dan gülümsemesini bastırmaya çalışarak yumuşak bir şekilde Jane'i süzdü. "Tam şu anda Madam Assad iyi bir şoför bulmak için kız kardeşine telefon ediyor."</p>

  <p class="calibre1">Jane bir şey söylemedi. Sonra, "Afalladım"</p>

  <p class="calibre1">"Yanlış ifade. Başın döndü.<sup class="calibre6">11</sup> Bu Jane'e komik gelmedi.</p>

  <p class="calibre1">"Yapacak o kadar çok şey var ki!"</p>

  <p class="calibre1">"Hooperlara bu konuda o kadar yaltaklanmayacaktın."</p>

  <p class="calibre1">"Kibar davranmaya çalışıyordum sadece."</p>

  <p class="calibre1">"Şimdi bunun cezasını çekeceksin." Dan'in gülümsemesine karşılık Jane ona şüpheli bir bakış fırlattı. Dan, "Cesur ol. Tüdmür de herhangi bir yer. Cümbür cemaat akın edilmesine değer. Assad bile mutlaka gidilmesi gereken bir yer olduğunu söylüyor. Ben de görmek istiyorum" dedi.</p>

  <p class="calibre1">"Senaryon?"</p>

  <p class="calibre1">"Üç günlük fasılanın hiçbir zararı olmaz."</p>

  <p class="calibre1">"Vize alınması gerekmiyor mu?"</p>

  <p class="calibre1">"Sınır kapısında veriliyor." Dan dudaklarını kemiriyordu, Jane'in, ciddiyetinin onun aklını çelmeye çalışan bir şeye karşı yenileceği bir mücadele verdiğinin farkındaydı: İskoç gururu.</p>

  <p class="calibre1">Ama Dan henüz sıkıntıyı atlatmış değildi. Jane kahverengi gözlerini onun üzerine dikmişti. Birden, çok aydın ve özgünlük sevdalısı gözler, etik sorunları mikrotom ile ince ince dilimleyerek incelemeye alışkın olan gözler ona bakmıştı.</p>

  <p class="calibre1">"Bunu planlıyor muydun, Dan?"</p>

  <p class="calibre1">Dan anlaşılamayacak bir şekilde, bu soruya başka bir ciddiyetsiz cevap bulamadı ve başını önüne eğdi, sonra hiddetli bir okul müdiresi tarafından kopya çekmekle suçlanan küçük bir çocuk gibi Jane'in inanacağını sanmadığı bir gerçeği ağzında geveledi.</p>

  <p class="calibre1">"Yok, daha neler."</p>

  <p class="calibre1"><a id="bookmark1"></a><a href="#footnote1">1</a></p>

  <p class="calibre1"><span class="calibre2">Nefes. (ç.n.)</span></p>

  <p class="calibre1"><a id="bookmark2"></a><a href="#footnote2">2</a></p>

  <p class="calibre1"><span class="calibre2">■ ** İlahi ruh. (ç.n.)</span></p>

  <p class="calibre1"><a id="bookmark4"></a><a href="#footnote3">3</a></p>

  <p class="calibre1"><span class="calibre2">Hiyerogliften türeyen bir yazı türü. (ç.n. )</span></p>
</body>
</html>
