<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1">ÜÇÜNCÜ YAZ<a id="bookmark0"></a>I</p>

  <p class="calibre1"></p>

  <p class="calibre1">Öfkeyle yazıldı.</p>

  <p class="calibre1">Sen gittiğinde Aşağılık Herif'te bir değişim oldu. Hatta ertesi gün duyduğunda çok ikna edici bir şekilde bana benim için üzülüyormuş gibi davrandı. O akşam bir parti veriyormuş, yapacak daha iyi bir işim yoksa. Partide pek çok kişi olacağını belirtti, söz vermedim. Gitmedim ya da gitmek istemedim. Sette bana daha iyi davrandı; bu, Bill'in bile dikkatini çekti. Çekim aralarında da. Aslında başka bir gün yine birlikte çalışmamızın harika olacağını söyledi. Belki teklifte bulunuyordu o sırada ama buna kısmen itibari değerini yükseltmek için niyetlenilmişti.</p>

  <p class="calibre1">Sanırım bundan sonra ona gerçek adıyla seslensem iyi olacak. Steve, hatırlıyorsan şayet.</p>

  <p class="calibre1">Onda çok küçümsediğim ama ayrıca haset ettiğim bir şey var; Amerikalı olma meselesi yine galiba. Bir tür rahatlık, soğukkanlılık, tenkit edilemeyecek tarzı. Çekimleri çok ciddiye almama tarzı bile (bütün sohbetlerin ötesinde). Yaşam eğlenceli, o genellikle mutlu; kızları, Porche'si, tenisi ve kaslı vücudu var. Dürüst olmam gerekirse artık beni rahatsız ettiği kadar rahatlatıyor da. Biz zavallı sığırlar hakkında senin asla anlayamadığın bir şey, bazen rolünü yaptığımız şeyle, bütün bu keşmekeşin dışında kaldığımız şey arasında bir yerde nasıl gerçekten çok iyi ilişkiler geliştiririz.</p>

  <p class="calibre1">Bu sen gitmeden önce olmaya başladı. Bunu gizledim çünkü onu, seni anladığından daha iyi anladığımı fark etmeye başladım (biraz iğrenç ikiyüzlülüğüne rağmen, birazdan daha da fazla) ve senin insanların bu yönünden hoşlanmadığını biliyorum . Anlayışlarının seninkinden daha iyi olduğunu. Aslında sen oyunbozanlık ettiğinden beri bunu gittikçe daha iyi anlamaya başladık. O, zeki olmak için fazla gayret göstermiyor, daha doğal olmak için gayret gösteriyor. Ben ve oyunculuğum arasında bir nebzecik hoşuma giden şey hâlâ yerinde duruyor. Artık ayağıma köstek olmak yerine işe yarıyor.</p>

  <p class="calibre1">Onun başka bir kız bulmuş olduğunu tahmin ediyordum: İşte, bir gün kız sete geldi, bu senin gidişinden yaklaşık dört gün sonra oldu. Evet, ondan da bahsetmedim. Steve bizi tanıştırdı. Kızın babası yasal bir kodaman, inşaat anlaşmaları, emlak şirketleri var. San Francisco ve New York'ta büroları var. Kızın adı Katherine. Kate. Seksi, karizma-tik ama kibardı. Geçen yaz İngiltere'ye gelmiş, bu konuda konuştuk. Derken Steve yeni Fellini'ye gideceklerini, istersem onlarla gelebileceğimi söyledi. Kate'ten onlarla gitmem için bir ima duymaya çalıştım, filmi izlemeyi çok istiyordum ama Kate için sakıncası yoksa. Kate için sakıncası yok gi<sup class="calibre6">b</sup>i görünüyordu. Belki de Steve'in Kate'e benim yalnız olduğumu, çekindiğimi filan söylemiş olabileceğini düşünüyordum. Bunun planlandığını sanmıyorum. Planlanmış da olabilirdi. Artık sorun değil.</p>

  <p class="calibre1">Önce birer içki içmek için Steve'in evine gittik. Kate, Abe'le Mildred'ı biraz tanıyordu, Kate'in ailesinin de Bel-Air'de oturduğu ortaya çıktı. Kate'in UCLA'da asıl branşı İngilizce ve dramaymış ama sahneye çıkmak gibi bir amacı yokmuş. "O zamandan" beri Steve'i tanıyormuş. Liseye beraber gitmişler. Sinemadan bahsettik, Steve işim konusunda kibar davrandı. Kate'le ben drama eğitiminden bahsettik. Gidip Fellini filmini izledik sonra yemek yedik. Kate'i daha çok sevmeye başladım, Steve'i ve onun aşırı heyecan göstermesini dikkate alıyormuş gibi görünüyordu ve biz birkaç kere şakalaşır tarzda Steve'e karşı aynı tarafta yer aldık. Kate, Steve'e de iyi geliyormuş gibi görünüyordu. Onun aklını başına getiriyordu, sanki Steve, Kate'in onu siyaset ve oyunculuktaki köşeli hatlarını riske atmayacak kadar iyi tanıdığını bildiğini biliyordu. Birbirlerine dokunmadılar, evliler gibi olabilirlerdi ya da kardeş gibi; ikincisi aslında.</p>

  <p class="calibre1">Yemek sona erdi, ben bir taksi bulmaktan bahsettim. Onların beraber Steve'in evine gideceklerini sanıyordum ama hayır, Steve, Kate'i arabayla Bel-Air'e eve bırakacaktı. Beni de. Ben yine de onların kibarlık ettiklerini düşünüyordum. Beni eve bırakacaklar sonra Steve'in evine geri döneceklerdi. Bu bile yanlış çıktı. Kate'in evi benim evimden önceydi, Steve bizi oraya götürdü. Kate birer içki içmek için bizi içeri davet etti ama ben konuşmak zorunda kalmadım. Steve ikimiz adına da teklifi geri çevirdi; gece yarısı olmuştu, uyumamız lazımdı. Steve arabadan çıkıp Kate'in yanağına küçük bir öpücük kondurdu. Kate benim tarafımdaki pencereye doğru eğildi ve boş olduğumda ne zaman istersem ona uğrayıp alışverişe, arabayla gezintiye çıkma davetini yineledi.</p>

  <p class="calibre1">' iki dakika sonra Steve'le ben, Abe'le Mildred'ın evlerinin önündeydik. O sırada kuşkulanmıştım ve Steve'in son bir içki içme davetimi reddetme şansını bile yakalayamayacağına çok emindim. Araba durur durmaz akşam için Steve'e teşekkür ettim ve arabadan inmek için hamle yaptım.</p>

  <p class="calibre1">Steve dedi ki, "Jenny, bir şey daha var. Bu akşam gerçekten eğlendiğimi söylesem bana inanır mıydın?"</p>

  <p class="calibre1">Ben de eğlendiğimi söyledim. Kate'i sevmiştim.</p>

  <p class="calibre1">"Ben biraz ilk randevumuzda seni kızdırmıştım. Değil mi?"</p>

  <p class="calibre1">Bunun sorun olmadığını söyledim. Bunun bile yardımı olmuş olabilirdi.</p>

  <p class="calibre1">İngilizleştiğimi biliyordum. Ama bütün bunlar gereksizdi. Ayrıntılarıyla açıklanmasına gerek yok, birlikte haftalarca daha iyi çalışmıştık. Steve direksiyona bakıyordu. Profili var, o bıyıklar ve saçlar, İsa gibisinden hassas bakışlar. Bu sahte hava takınıldı ama bir şey benim Steve için üzülmeme neden oldu. Öne doğru eğildim, kafasının yan tarafına bir öpücük kondurdum sonra arabadan indim. Ben eve doğru yola koyulduğumda onun da arabadan indiğini duydum. Bir an dehşetle onun da peşimden geleceğini düşündüm. Gülünç, insanlarla bir santim bile yakınlaşmaktan korkunca.</p>

  <p class="calibre1">Etrafa bakındım ama Steve orada arabanın yanında ayakta dikiliyordu.</p>

  <p class="calibre1">Kapıya varana kadar seni bekleyeceğim, dedi. Yerel bir âdet.</p>

  <p class="calibre1">Evet, Bel-Air'in güvenli olduğunu biliyorum, bunun aslında gerekli olmadığını da. Sahte yiğitlik. Ama bu benim kendimi bir şırfıntı gibi hissetmeme neden oldu.</p>

  <p class="calibre1">Ertesi gün ilk kez konuşmak zorunda kaldığımızda Steve geçen akşamın ne kadar hoş olduğu konusuna geri döndü. Kate benden hoş-lanmışti; Steve, Kate'in benden hoşlandığını biliyordu. Bu kesinlikle bir nevi benim övünülecek bir başarımdı. Ben de Kate'ten hoşlandığımı söyledim yine.</p>

  <p class="calibre1">Bundan kısa bir süre sonra, onlar bazı ufak tefek tashihler ve Steve'in tek başına olduğu sahneler üzerinde çalışırken benim bir günüm boştu. Belki de Steve, Kate'e bunu haber verdi, her neyse Kate telefon etti ve öğle yemeği için ona uğramamı ve alışverişe gitmeyi önerdi. Giysilerden iyi anlarım, küçük bir cümbüşü hak etmişim gibi hissettim. Kate'in anne babası dışarı çıkmışlar. Yüzdük, güneşlendik, salata yedik. Biraz Steve'den bahsettik. Kate'in Steve'de açıkça kabul ettiği şeyler olsa da bunlar Californialı standart bir erkeğin bir parçası oldukları için Kate hiç de sulu gözlü değildi. Kate birbirlerini çok iyi tanıdıkları için aslında bunu başaramadıklarını söyledi. "Evlilik, ciddi bir söz. Ne demek istediğimi anlıyor musun?"</p>

  <p class="calibre1">Aslında anlamadım. Kate'in yatmış olduklarını ama artık sadece iyi arkadaş olduklarını kastettiğini sanıyordum. Belki de bu yeşil ışık yakmaktı ve Kate aslında benim de o yönde ilerleyip ilerlemediğimi öğrenmek istiyordu. Ama Kate üzerine gitmedi. Steve'le rol yapmanın ne kadar zor olduğunu tahmin edebildiğini söyledi, Steve'in "bağlantı" kuramazsa başvurabileceği bir tekniği yoktu. Steve'in oyunculuğunun iyi olduğunu söyledim. Her şey çok diplomatikti. Katelerin havuzu büyüktü, evleri ise olağanüstü. Duvarlardaki tablolardan bazıları da öyle. Kate bana evi gezdirdi, onda canı sıkılan genç bir aristokrat üslubu vardı, çok sıradan, bu türden bir baba evinde bir İngiliz kız olarak bununla eğlenmeyen. Hatta bu konuda çok alçak gönüllüydü, sanki ben a la San Simone şato gibi bir evde yaşıyor olabilirmişim de bundan etkilenemezmişim gibi. Sanırım son kez yaptığım gibi Amerikalıların bir rüyanın peşinde koştukları ve bazılarının bunu başardıklarıyla ilgili konuşmak yanlış. Steve bana daha sonra Kate'in Mandalı büyük büyükbabasının elinde sırf bir çuvaldan başka bir şey olmadan Ellis Adası'nda ısrar etmiş olduğunu söyledi. Bu da daha inanılmaz bir hikâye yaratıyor. Kate'in istikrarı da çok önemli.</p>

  <p class="calibre1">Kate beni alışverişe götürdü, aşağıda, Santa Monica'da çok güzel bir yere. Sadece bana giysi aldık. Bu beklediğimden de çok hoşuma gitti, belki dükkândakiler onu tanıdıkları ve bizi tatmin etmeye çalıştıkları için. Giysi satın almayı küçümsüyormuş gibi yapıyorum aslında, hiç rol yapmıyorum. Kate'ten hoşlanmaya başladım. Aramızda mesafeler vardı, Kate, <sup class="calibre6">İ</sup>ngiltere'ye fazlasıyla hayran olduğunu ve orayı turist olarak nasıl gördüğünü anlattı ama insan bir nevi, ona gerçek İngiltere'yi gösterebileceğini hissediyordu, o zaman anlayacaktı. Kate'in harika ela gözleri var, çok derin. Benim yalnızca hayal edebileceğim bir teni. Benden bir yaş küçük. Birazcık İsrail <span class="calibre3">yerlisi</span> bir kız gibi. Annesi İtalyan soyundan (Kate kesinlikle Mafya olmayan, diyor). Oldukça küçük, elma yanakları ve oğlansı bir kız gibi vücudu var. Uzun saçı çok koyu renkli, neredeyse siyah. Karizmatik ve sıcak, hoş bir ağzı var. Bunları senin için anlatıyorum. Ondan hoşlanırdın.</p>

  <p class="calibre1">Bana seni sordu ama çok kibarca; geri gelip gelmeyeceğini. Gelmeyeceğini söyledim. Daha yaşlı erkeklerle olan ilişkiler konusunda genel olarak hayıflandık. Evlilik, çalışma, özgürlük. Kate üniversite ikinci sınıftayken UCLA'da öğretmenlerden biriyle arasında bir şey olmuş, bu konuda biraz ayrıntıya girdi, benim de herhalde aynı şekilde tepki vermem bekleniyordu ama yapmadım (ve bütün bunlar Santa M'de sözde İngiliz çay salonunda oluyordu) ve herhangi bir kural olmadığı konusunda anlaşmamızla sona erdi, yapılmaması gereken tek şey "miş" gibi görünmektir. Ondan hoşlanırdın, Dan, o California tarzı zavallı küçük zengin bir kız olsa da Avrupa'dan ve onun haksızlığından, yoksulluğundan ve kendini idare etmesinden on gezegen uzak olsa da. Kate büyük bir şevkle apolitik biri. "Miş" gibi yapmıyor ama stüdyonun uyduruk müşterileri ve propagandacıları, böyle şeyler hakkında bizim hissettiklerimizi hissediyor. Karşı oyun, hayatta başarı buradadır. Hoşlandığım, aynı şeyleri hissedebileceğim bir başka kızla konuşmamdan bu yana yıllar geçmiş gibi geldiğini fark ettim. Kate çok dostane, bu konuda konuşkandı, ailenin tek kızı olarak (iki erkek kardeşi var, biri Yale'de, diğeri ise babalarının New York bürosunda avukat), zahmetsizce mevki kazanmanın nesi kötü fakat sen burada satır aralarını okuyabilirsin.</p>

  <p class="calibre1">Kate beni saat altı gibi eve bıraktı. Ailesi bir akşam yemeği daveti veriyormuş, o da orada olmalıymış, ben de gelebilirmişim, ailesi benimle tanışmak için can atıyormuş ama bu korkunç sıkıcı olabilirmiş. Onun için başka bir gün. Kır evine geri döneli on dakika geçmemişti ki telefon çaldı. Arayan Steve'di. Ashkenazy şehir merkezinde konser veriyormuş. İki bileti varmış, birini kullanır mıymışım? Steve'e göre öylesine aniden olmuş ki. .. Steve, benim Kate'le tanışmama yardımcı olmuştu ve oradaki durumu artık anlıyordum (ya da anladığımı zannediyordum) ve Kate'e ihanet etmiyordum nasılsa. İlk defa giymek istediğim bir elbise satın almıştım.-Yüzleşecek bir akşam. Yerimde duramıyordum. LA. Olayı. Kendine çeki düzen ver ve dışarı çık.</p>

  <p class="calibre1">Yine de her şeyin nedeni, seni aşağılık mızıkçı, sendin. İki gün önce beni çok sinirlendirmiş olan bir şey. Topanga iç mimarisi,</p>

  <p class="calibre1">Steve'in hak ettiği ceza. Bu işe yaradı, Bill memnun oldu, sonrasında beni kenara çekip ne kadar memnun olduğunu söyledi. Ben de Steve'e hakkını teslim ettim, ne de olsa bu onun sahnesiydi ve bildiği her şeyi gerçekten sergilemişti, ben de ona ikinci bir seçenek olarak gayet iyi gittiğiyle ilgili bir şeyler söyledim. Bill bana bir bakış fırlattı, onun bütün bunları unutmuş olduğunu görebiliyordum. Dedim ki, "Bunu bana sen söyledin" Eliyle başına bir şaplak attı. Dedi ki, "Dan itiraf etmedi mi?" Tamam, belki benim şımartılmam gerekiyordu ve işe baştan başlamam ama senden günlerce nefret ettim. Bu konuyu telefonda konuşacak kadar bile kendime gelemedim. Şayet açıkça söylemek istersem, bana söyleyebilirdin demek bir mazeret değil. Sen dürüst olsaydın, aramızda ne olduğunu bir kez olsun bana söylemek zorunda kalırdın. O zaman anlardım. Bu birdenbire Hollywood'dan nefret ettiğini iddia ettiğin her şeyi senin uyguluyor olman gibiydi: Aptal fahişeyle boşa vakit geçir, iyi bir performans sergilediği sürece ona ne yalanlar söyleyeceğinin önemi yok. Bu her şeye şüphe düşürüyordu, bunu görmen gerekirdi.</p>

  <p class="calibre1">Steve geldi, yola çıkmadan önce birer içki içmek için onu içeri davet ettim. Tuhaftı, Steve hem çekingen hem de meraklı görünüyordu. Nasıl yaşadığımı gördü ama bir şey sormadı. Yeni elbise "heyecan vericiydi". Senin mavi çiçekler seyrediyorlardı ama bir şey söylemiyorlardı. Steve takım elbise giymiş, bolo kravat takmıştı, hoşuma gitti. Onu ilk kez oldukça resmi şekilde giyinmiş olarak görüyordum. Konserin çoğunu dinleyemedim, oraya zaten geç vardık ve araya kadar bizi içeri almadılar. Olayları düşünüp sonuçlar çıkarıyordum, yapmıyormuşum gibi davranmayacağım. Orada olduğunu biliyordum. Muhtemelen Steve'in ilk hamleyi yapmayacağını ama benden bekleyeceğini. Artık bunu düşünmekten çekinmediğimi. Hatta bunun oldukça hoşuma gittiğini. Buna dahil olmak istemediğimi ve olmak zorunda olmayacağımı. Kendimi uçarı ve birazcık da kızışmış hissettiğimi. Bunu o sabah Kate'le yüzme havuzunun yanındayken fark etmiştim. Orada bir erkekle beraber olmak istiyordum, şu, erkek olsun da kim olursa olsun ruh hali. Utrillos ve Klees'e hürmetle hayran olmak yerine. Tabii ki Steve için ben sadece bir sayı olacaktım, arkamı döner dönmez böbürleneceği bir şey. Kuyruğundan ayrılmadığı ve artık sollayabileceği bir piliç daha. Sonra bunun ikiyüzlülüğü. Kamera önünde beraber yatmıştık, bunu canlandırmıştık, beni hararetle öpmüştü ve bu sırf kamera için yapılmamıştı. Yüzlerce kere onun bedenine dokunmuştum, o da benimkine. Bunun gerçekte nasıl bir şey olabileceği konusunda görülebilecek çok fazla şey yok gibiydi.</p>

  <p class="calibre1">Seni bu terk etti. Öyle görünmeye başlamıştın ama geçen sefer her şeyi söyledim. Senin nasıl bir sahtekâr olduğunun ortaya çıkmasını engelledi. Uçağa atlayıp buraya geri gelebilirdin, Dan... Sırf hatıram yerine beni gerçekten istiyor olsaydın. Kulağa bunları hesaplamışım gibi gelsin istemem, seni düşünmek, kararımı hemen veremeyişime neden olan şeydi. Eğer sonrasında konser salonuna veya Perino'dan (hiçbir masraftan kaçılmayan) içeri yürüyüp girmiş olsaydın, Steve'in hiç şansı olmayacaktı. O akşam ne hissettiğimi söylemeye çalıştığımı anlarsın (ya da eğer böyle bir akşam olsaydı neler hissedebileceğimi hayal edebilirsin, istediğin buysa ama ister misin, Jenny merak ediyor). Son kötü ruhu def etmede, buna test yürütümü, diyelim: Sorun olup olmayacağını anlamak için, saygı duyduğunu sandığın birine ihanet etmek. Faydası olup olmayacağını anlamak için.</p>

  <p class="calibre1">Evet, doğru. O akşamdan sonra Steve'i yatakta düşünüyordum.</p>

  <p class="calibre1">Artık daha fazlasını söylemenin gerekli olduğmu düşünmeyebilirsin ama biz hep birbirimize karşı dürüst olduk, kendi tarzımızda. Telif hakkı yok. Bu bir şimdi, istersen bunu değiştireceğin, ona ekleyeceğin ya da üzerine sünger çekip unutacağın.</p>

  <p class="calibre1">Aslında bu çok tuhaftı. En azından Steve'in beni baştan çıkarmayacağına karar verdim. Kaçınılmaz teklif onun evine gidip de birkaç plak çaldığımızda geldi. "İşte şöyle" dedi Steve. İçeri giriyoruz, Steve eski bir Hint melodisi açıyor ve bana mutfaktan buzlu çay getirmeye gidiyor, "Birazdan geleceğim" diyor. Onu banyoya giderken izliyorum, sonra bütün giysilerimi çıkarıyorum, Steve'in yalancı leopar derisinden kanepesine uzanıyorum. Onun ilk kez gerçekten dengesini kaybetmiş halde yakalandığını görüyorum. Sadece onu izliyorum, o ise sürekli başını sallıyor. İlk defa gerçekten ne diyeceğini bilemiyor. Yanıma yaklaşıyor, elleri ceketinin ceplerinde, kesinlikle acemi görünüyor, başka bir sözcük bulamıyorum. Ben, Goya tablosu gibi doğrulup tüneyerek oturuyorum ve buzlu çay bardağımla şerefe kadeh kaldırıyorum.</p>

  <p class="calibre1">Diyorum ki, "Madem ki yarın ikimizin de boş gnü" (Pazar günüydü, boş günümüz).</p>

  <p class="calibre1">Steve diyor ki, "Güzel kızsın."</p>

  <p class="calibre1">Bana o kadar uzun süre bakıyor ki onun belki de iktidarsız, homoseksüel ya da onun gibi bir şey olduğunu düşünmeye başlıyorum. Çok tuhaftı. Aslında onu ben utandırıyordum. Maçoluğunu filan tehdit ediyordum.</p>

  <p class="calibre1">Diyorum ki, "Bana katılmayacak mısın?"</p>

  <p class="calibre1">Onun soyunmasını izliyorum. Giydiği slipte küçük beyaz bir şerit. Öpüşüyoruz, hemen seksi ve hoş geliyor. Odanın uzak ucunda yanan bir ışık var ve Hint müziği, Steve hoş kokuyor, tadı da hoş. Yağsız bir ete, sıkı genç bir bedene dokunmak çok hoş. Her tarafımı öpmeye başlıyor ve beni okşuyor, beni heyecanlandırıyor. Bu konuda bütün kitapları devirmiş, işin uzmanı. Biraz fazla oyalanıyor ama o kadarı herkeste olur. Bana sürekli güzel olduğumu söylüyor. Sanki bir tür mantra gibi, bunu bana değil de kendine söylüyormuşçasına. Onun genellikle bu kadar nazik olduğuna inanamıyorum. Saçını okşuyorum ve istediğini yapmasına izin veriyorum.</p>

  <p class="calibre1">Sonra ayağa kalktık, Steve ellerini belime doladı ve kollarımı kendi boynuna sardı, biraz sağa sola sallandık. Aslında dans etmek filan değildi. Sadece dokunmaktı. Çıplak ten ve onun aleti aramızda eziliyordu. Derken sırtüstü kanepeye düştük ve ben kendimi bıraktım, onu memnun etmek için çılgına dönmüş gibi yaptım. Steve'in birlikte olduğu bütün kızlara karşı çok nazik olduğunu düşünüyordum ama yine de bundan çok hoşlanıyordum. Buna aşk olmaksızın sahip olmak. Sadece beden vasıtasıyla. Yarının sorun olmadığını bilirsen, yarın sorun olmaz. Sadece umursamamak sorun yaratır.</p>

  <p class="calibre1">Sigara içtik, biraz daha müzik dinledik, biraz konuştuk. Sonra Steve yine içime boşaldı ve saatlerce orada uzandık; saatler gibi geldi, o kadar uzun sürdüğünü sanmıyorum. Bunu oyunculuktan daha iyi beceriyor. Birlikte duş aldık ve yattık. Ben hemen uyudum, saat onu geçene kadar uyanmadık.</p>

  <p class="calibre1">Henüz bitirmedim (hâlâ okuyorsan tabii).</p>

  <p class="calibre1">Hâlâ yataktaydık. Steve hâlâ uyuyordu. Gün ışığını jaluzinin arasından görebiliyordum, dışarıdaki trafiği duyuyordum ve bedenimin seksten memnun kaldığını, zihnimin ise utandırılmaktan memnun olduğunu düşünüyordum ve Amerika'yla ilgili yapacak bir şey vardı. Buraya yabancı kalmış olan içimdeki bir şey, artık yabancı değildi. Bir Amerikalı beden benimkinin içine girmişti ve buna ihtiyacım vardı. Seni de düşündüm Dan. Sana nasıl söylemek zorunda kalacağımı ve bunda kısmen suçlanacak olanın sen olduğuna seni temin edeceğimi.</p>

  <p class="calibre1">Her neyse. Birden dairenin kapısının kapandığını duydum. Bu beni şok etti, başımı kaldırıp Steve'in omzu üzerinden yatak odasının kapısına baktım, kapı aralıktı. Steve'in yüzüne baktım. Uyanmıştı ama gözleri kapalıydı, gülümsüyordu. Sırtıma hafifçe vurdu.</p>

  <p class="calibre1">(Ben belki de onun dilini pek doğru bir şekilde anlayamayacağım. Ama sonra sen istediğini yanlışlıkla koparmanın neredeyse bir onur olduğunu söylemiştin bir kere.)</p>

  <p class="calibre1">"Rahatla, yok bir şey.”</p>

  <p class="calibre1">"Temizlikçi kadın mı?"</p>

  <p class="calibre1">Steve sırıttı. "Doğru."</p>

  <p class="calibre1">Dedim ki, "Kapı açık."</p>

  <p class="calibre1">Sonra kapının hemen dışından bir ses geldi.</p>

  <p class="calibre1">"Steve?"</p>

  <p class="calibre1">Neredeyse ödüm patlayacaktı. Ama Steve çabuk davrandı. Bir koluyla beni sıkıca tutup altına doğru çekti, diğer koluyla da kenara fırlatmış olduğumuz çarşafı yoklayıp üzerimize geri çekti.</p>

  <p class="calibre1">"Buradayım, Katie."</p>

  <p class="calibre1">Her şey çok hızlı oldu. Kate kapıdaydı. Steve dedi ki, "Sonunda başardık".</p>

  <p class="calibre1">Kate biliyor olmalıydı, elbisemi, külotlu çorabımı ve eşyalarımı diğer odada görmüş olmalıydı. Gözlerimi Steve'den Kate'e çevirdim, sonra yine Steve'e baktım. Hâlâ gülümsüyordu. Dönüp hızla beni yanağımdan öptü.</p>

  <p class="calibre1">"Rahatla. Kate aldırmaz."</p>

  <p class="calibre1">Demek istiyordum ki, "Ama ben aldırıyorum, çok teşekkürler" Başımı çarşafın altına sokmak istiyordum. Kate odaya geliyordu, çivit mavisi küçük bir atlet ve beyaz şortuyla. Bir tür bildik sırıtışla. Yatağın üzerine doğru diz çöktü ve uzanıp Steve'i yanağından hızla öptü, sonra da benim eğmiş olduğum başımı öptü. Steve beni hâlâ sıkıca tutuyordu. Mücadele etmeksizin kurtarılamayacak gibiydim ve iki mahcubiyetten bir mizansen orta çıktı. Kate, Steve'in olduğu tarafta yatağın üzerine oturdu.</p>

  <p class="calibre1">"İki mutlu insan?''</p>

  <p class="calibre1">Steve dedi ki, "Çok. Hem de çok"</p>

  <p class="calibre1">"Öyle olacağını biliyordum."</p>

  <p class="calibre1">"O güzel bir kız"</p>

  <p class="calibre1">Steve tekrar başımın yanını öptü, ben de Kate'e acıklı bir ifadeyle gülümsemeyi başardım.</p>

  <p class="calibre1">Dedim ki, "Ve mahcup."</p>

  <p class="calibre1">"Ama bunu gerçekten başardığında çok hoş. Utanacak bir şey yok."</p>

  <p class="calibre1">Steve dedi ki, "Artık California'dasın, bebek."</p>

  <p class="calibre1">Steve boşta olan kolunu uzatıp parmak ucuyla Kate'in mavi atletinin altından meme ucuna dokundu.</p>

  <p class="calibre1">"Hey, kızlar böyle şeyler giydiği için tecavüze uğrarlar."</p>

  <p class="calibre1">"Ne saçma."</p>

  <p class="calibre1">Kate yataktan kalktı.</p>

  <p class="calibre1">"Tenis oynamaya geldim. Hatırladın mı?"</p>

  <p class="calibre1">"Aman Tanrım."</p>

  <p class="calibre1">"Tamam. Kahve isteyen?''</p>

  <p class="calibre1">Ben, "Birazdan gelip yardım edeceğim" dedim.</p>

  <p class="calibre1">Kate ellerini kaldırıp beni durdurdu.</p>

  <p class="calibre1">"Siz beraber kalın. Bunu mahvetmeyin "</p>

  <p class="calibre1">Kate kahve yapmak için dışarı çıktı. Steve kollarını gevşetti, ben doğrulup oturdum.</p>

  <p class="calibre1">"Hep içeri böyle mi giriyor?"</p>

  <p class="calibre1">"O biraz antika bir çocuk. Biliyorsun. Ben onun kız kardeşiymişim gibi."</p>

  <p class="calibre1">"Erkek kardeşi demek istiyorsun."</p>

  <p class="calibre1">"Doğru. Kate antikadır."</p>

  <p class="calibre1">Banyoya gitmem gerektiğini söyledim. Beni engellemedi. Kapının arkasında bir bornoz vardı, gidip üzerime onu giydim. Steve'e bakmıyordum, galiba bunu fark etti.</p>

  <p class="calibre1">Dedi ki, "Jenny? Kate seni sinirlendirmek niyetinde değildi. Senden gerçekten hoşlanıyor"</p>

  <p class="calibre1">"Senden hoşlanmıyor mu?"</p>

  <p class="calibre1">"Hey. Yapma."</p>

  <p class="calibre1">"Merak ettim sadece."</p>

  <p class="calibre1">Steve o sırada yataktan çıktı ve benim olduğum yere geldi. Benim arkamdaki kapıya ellerini dayadı, bu yüzden ona bakmak zorundaydım. Öne doğru eğildi ve beni öptü, sonra başını eğip ayaklarıma doğru konuştu.</p>

  <p class="calibre1">"Dinle. Sen çok güzelsin, çok tatlısın. Güzelsin. Başka türlü olsa seni istemezdim. Yoksa..</p>

  <p class="calibre1">Steve baş sallamaya geçti, ben ciddiyim, söyleyecek söz bulamıyorum gibisinden.</p>

  <p class="calibre1">Dedim ki, "Bunun özel bir şey olduğunu düşünmekten vaz mı geçtin?”</p>

  <p class="calibre1">"Sakin ol biraz. Bizim nasıl insanlar olduğumuzu bir öğren <sup class="calibre6">11</sup> Steve başını kaldırdı, şimdi de yönetmeni oynuyordu. "Oynadığımız şu ilk sahneler. Ödümün patladığını biliyordun. Doğru mu? Bu yüzden iki başka kişi gibi rol yaptık. Her zaman basit olabilirdi. Geçen gece gibi. Hiçbir zaman, zamanı geniş geniş kullanamadık. Gerçekten kim olduğumuzu keşfetmek için."</p>

  <p class="calibre1">Steve gözlerimdeki kuşkuyu görmüş olmalıydı. Burnuma hafifçe vurdu. "Sevgili kız kardeşimmiş gibi. Hepsi bu. Biz farklı insanlarız. Biz kıskanmayız. Tamam mı?"</p>

  <p class="calibre1">Bornozumun kuşağını çözdü ve ellerini göğüslerimin üzerine koyup beni yine öptü. Sanırım sevişecekti ama ona izin vermedim.</p>

  <p class="calibre1">Tuvaletten çıktığımda ikisini de mutfakta buldum. Steve üzerine kot pantolon giymişti. Kahvaltı ettik, sonunda rahatladım, seksin gizlenmesi gereken bir şey olduğu duygusunu yenerek. Ayrıca suçüstü "yakalanmaktan" da çekinmenin aptalca olduğunu düşündüm. Bir gece önce bu olurken hiç de çekinmemiştim. Kate'in kesinlikle mahcubiyet göstermemesi Bel-Air'deki saraydaki sakinliği gibiydi. Evet, tamam, ev değerleri açısından sağlıklı olmayan bir şey vardı. Ama sağlıklı olmayan başka bir şey reddediliyordu. Bu ilk değişimden sonra Kate içeri girdiğinde, bizim bunu yapmış olmamız tartışılmadı. Uç arkadaş, hoş bir kahvaltı. Kate'in sonrasında ne olacağını bildiğini, Steve'in mutfağında etrafta dolaşırken söyleyebilirdim.</p>

  <p class="calibre1">Steve yine de tenis oynamak istiyordu ama kulüpteki rezervasyonu kaçırmışlardı artık. Benim de üzerime giyecek kıyafetim yoktu. Bu yüzden Steve arabayla beni eve bıraktı, kır evine çıkıp üzerimi değiştim. Steve dışarıda arabada bekliyordu. Mildred'la Abe etrafta yoktular, sanırım dışarı çıkmışlardı, bu yüzden aleni olarak henüz boynuzlanmadın. Kate'in evine gittik, Kate bazı arkadaşlarına telefon etti, sonunda dokuz on kişi olduk. Kate'in ailesi yine yoktu, bu sefer Palm Springs'e inmişlerdi. Diğerlerinin birkaçı Katelerin özel kortunda tenis oynadı, biz yüzdük, etrafta yayılıp uzandık. Kate kızların en iyisi (teniste), Steve diğer erkeklerin kesinlikle en iyisiydi. Galiba gösteriş yapıyordu. Bu onun yeni bir yönüydü. Söylendiğine göre lise son sınıftayken neredeyse profesyonel olacak kadar iyiymiş. Kortta çok ciddi, kötü bir vuruştan sonra sürekli kendi kendine hareketler yapıyor, bir Wimbledon yıldızı gibi. Bu İngilizlere özgü olmayan bir şey, kimse onun kendi kendine mırıldanmasına ve uyluğuna şaplak atmasına, Jimmy Connors performansına gülmüyordu. Diğer insanlardan çok hoşlandım, hepsi bizim yaşlarımızdaydı, bir ikisi evliydi, bebeği olan bir kız vardı, başıboş bir çete. Kort dışında bir sürü şakalaşmalar. Benim anlamadığım şeylere imalar.</p>

  <p class="calibre1">Onları izlemek, onlarla konuşmak ve onlardan hoşlanmak hoşuma gitti. Sürekli Steve'in farkında olmak ama Steve merhamet edercesine ihtiyat gösteriyordu. Belki teniste kendini beğenmiş olması bunu telafi ediyordu ama aramızdaki hiçbir şeyi etrafa yaymadı. Amerikalılar: bilinmesi çok mümkün ve çok hızlılar. Şeffaflık bazen çok iyi görünüyor. Evde saklambaç oyunu yok. Senin bundan nefret ettiğini anlayabiliyorum Dan, güneş, yüzmek, lüks, düşüncesizce topa vurmak, başka herhangi bir dünya ve duygunun var olduğunu kesinlikle görememek, bir keresinde kadınlarda aptal ruh fahişeliği olarak adlandırdığın şey ve kayıplık duygusunun gerçeklik duygusu olduğunu biliyorum hem şimdi de hem de geçmişte ama kişisel olarak burada geçirdiğim en mutlu gün. Bu kısmı. Senden uzakta.</p>

  <p class="calibre1">Diğerleri dağıldı. Steve kendisininkinden daha yeni model bir Porsche'yi denemek için diğer erkeklerden biriyle kısa süreliğine dışarı çıktı, Kate de beni "süitine" duş almak için götürdü. Enfes, bütünüyle ayrı bir daire gerçekten, bir oturma odası, bir yatak odası, (genişlik olarak) bir ragbi takımının sığabileceği bir banyo, hatta kendine ait küçük bir mutfak. Aslında önce birer içki içmeye karar verdik, ikimiz de kendimizi yorgun hissediyorduk, bu yüzden Kate'in devasa çift kişilik yatağında 50.000 mindere yaslanarak gidenler hakkında gevezelik ederek uzandık. Kate bana onlar hakkında her türlü şeyi anlattı (çoğu felaket) ve sonra Kate'e California hakkında ne düşündüğümü anlatmaya başladım. Şu hoş şey, bilirsin, ulusal farklılıklar ortadan kalkmaya başladığında dil ve yaşam tarzı sorunları ötesinde ortak duygular, anlayışlar bulmaya başlıyorsun. Kadın duyguları, erkeklerde de böyle oluyor mu bilmiyorum. Evet, senle Abe, belki oradan tercüme edersiniz. Hâlâ bornozlaydık, sere serpe yayılmış halde. Okul yatakhanesinde iki kız gibi aslında. Dekor ve içkiler olmasaydı.</p>

  <p class="calibre1">Sonunda Steve —aşağı yukarı bir saat geçmiş olmalıydı- beyaz banyo havlusuna sarınmış halde belirdi. Geri dönmüş, Kate'in orada olmayan erkek kardeşlerinden birinin odasında duşunu almıştı. Bana göre <span class="calibre3">de trop</span> Kate için de biraz fazla olduğunu düşünüyorum. Steve oturma odasından içki aldı, bizim için de bir bardak daha, derken geri döndü ve yatağın üzerine, aramıza gelip oturdu. Gülünçtü, o sabahın yeniden gösterimi. Ama artık çok sorun değilmiş gibi görünüyordu. O sırada akşam karanlığı çökmüştü, buradaki hızla çöken harika akşam karanlığı. Palmiye ağaçlarını, açık pembe gökyüzündeki siyah çizgileri görebiliyordum pencereden, ev çok sessiz. Bütün iyi arkadaşlar bir arada. Kate'le ben, aramızda Stevevarken de bir sürekonuşmaya devam ettik.</p>

  <p class="calibre1">Sonra bir sessizlik oldu. Steve topuklarını ters çevirerek bizim çıplak ayaklarımıza dokundu.</p>

  <p class="calibre1">"Çok şanslı olmalıyım. Sadece güzel değil. Zeki de."</p>

  <p class="calibre1">Kate, "Şanslı enayi" dedi.</p>

  <p class="calibre1">"Sen değil. Sen antikasın."</p>

  <p class="calibre1">Kate dirseğiyle ona vurdu. "Jenny ne peki?"</p>

  <p class="calibre1">"Bunu bir buz torbasıyla yapmaya çalışmak gibi."</p>

  <p class="calibre1">Kate öne doğru eğilip bana doğru yüzünü buruşturdu.</p>

  <p class="calibre1">"Biz buna Amerikan tarzı sevgi gösterisi diyoruz."</p>

  <p class="calibre1">Steve iki kolunu omuzlarımıza attı.</p>

  <p class="calibre1">"Başka tarzlar da var mı diyorsun?"</p>

  <p class="calibre1">"Üçlü takılma havasında değiliz. Değil mi, Jenny?"</p>

  <p class="calibre1">Ben, "Kesinlikle değiliz" dedim.</p>

  <p class="calibre1">Steve şaşırmış gibi yaptı.</p>

  <p class="calibre1">"İkinizin gerçekten normal iki bebek olduğunuzu mu söylemek istiyorsun?"</p>

  <p class="calibre1">Kate, "Aman oğlum. Edepli mazeretin için teşekkürler"</p>

  <p class="calibre1">Derken edepsiz fıkralara geçtik. Amerikan fıkraları. Zenci fıkraları. Kate dedi ki, "Bu fıkralar babamı öldürüyor. O fıkralardan bir kitap dolusu biriktirdi."</p>

  <p class="calibre1">Bana babamı sordu, ben de onlara babamdan bahsettim. Gerçek memleketimden. Yatılı okuldan, tiyatro topluluğunda çalışmaktan. Dışarıdaki ışık zayıflıyordu, odadaki her şey rengini yitiriyordu, gölgeleniyordu. Üzerimize biraz durgunluk çökmüştü, Steve kollarını hâlâ gevşek halde omuzlarımızda tutuyordu. Uyuyakalıp kalmadığına emin değildim, gözleri kapalıydı. On dakika ya da daha aşkın bir süre boyunca her şey Kate'le benim aramda geçiyordu. Birden fark ettim. Steve'in vücuduna sardığı havlu neredeyse açılmıştı, Steve de uyumuyordu.</p>

  <p class="calibre1">Steve, "Hey, bakın ne oldu" dedi.</p>

  <p class="calibre1">Kate, "Niye böyle gösteriş yapıyorsun, Steve?" dedi.</p>

  <p class="calibre1">"Ama öyle?"</p>

  <p class="calibre1">"Hayır."</p>

  <p class="calibre1">"Jenny bebeğim?"</p>

  <p class="calibre1">"Hayır teşekkürler"</p>

  <p class="calibre1">Kısa, tuhaf bir sessizlik oldu. Kate'e bakamıyordum ama onun ne yapacağını görmeyi bekliyordum. Steve konuştu:</p>

  <p class="calibre1">"Hadi bütün sahneyi yeniden çekelim. İkinizden de deli gibi hoşlanıyorum. Siz de birbirinizden hoşlanıyorsunuz. Hepimiz birbirimizden deli gibi hoşlanıyoruz. Arkadaşlık insanları sevmektir, değil mi? insanlara dokunmak, insanları öpmek, insanlarla yumak haline gelmek. Bu siz iki genç fıstığın kulağına nasıl geliyor?"</p>

  <p class="calibre1">Ben, "Aşırı basitleştirilmiş" dedim.</p>

  <p class="calibre1">O sırada Steve kollarını çekti, bana doğru döndü. Parmağını ağzımda gezdirdi.</p>

  <p class="calibre1">"Ee neden korkuyoruz?"</p>

  <p class="calibre1">"Hiçbir şeyden. Ben böyleyim."</p>

  <p class="calibre1">"Tatlı, kibar ve güzel.'<sup class="calibre6">1</sup></p>

  <p class="calibre1">"Ve eski moda. Bazı konularda."</p>

  <p class="calibre1">Steve elini dudağımdan aşağı doğru kaydırdı, bornozumu gevşetip çözmeye çalışıyordu. Elini tuttum ama çoktan elini bornozumun içine sokmuştu. Kulağıma fısıldadı.</p>

  <p class="calibre1">"Okul gibi. Uysal ve tatlı. Hep beraber."</p>

  <p class="calibre1">"Steve, lütfen, hayır."</p>

  <p class="calibre1">Steve yine fısıldadı. "Katie dalga geçiyor. Bunu yapmayı istiyor."</p>

  <p class="calibre1">Kate'in neden hiçbir şey söylemediğini anlayamadım. Hayır, nedenini anlamaya başladım. Şimdi Steve yüzünü ona dönmeden Kate'le konuşuyor.    ,</p>

  <p class="calibre1">"Katie bebeğim?''</p>

  <p class="calibre1">"Jenny istemezse olmaz."</p>

  <p class="calibre1">Bu neydi bilmiyorum Dan. Aslında biraz sarhoştum, Kate'in hazırlamış olduğu bir tekila karışımını içiyorduk. Tadı sert gelmiyordu, her neyse mazeret uydurmuyorum. Her şey çok hızlı oldu. Kendimi kandırılıp tecavüz edilmiş gibi hissediyordum. Steve'den ziyade Kate tarafından. Tarafların uyarmadan bu değişimi. Sonra öyle olduğumu söylediğim şey gibi görünmeye başladığımdan korkuyordum. Memleketimden çok uzakta olduğumu bildiğimden belki buna ihtiyacım vardı. Buna yakayı kaptırmaya. Bir sürü tuhaf şeye.</p>

  <p class="calibre1">Steve, "Mutlu bir Kızılderili savaşçı, iki mutlu Kızılderili kadın" dedi.</p>

  <p class="calibre1">Sonra yine Kate.</p>

  <p class="calibre1">"Bizler bunu birliktelik terapisi gibi düşünüyoruz. Biliyor musun?"</p>

  <p class="calibre1">Ben, "Bizler kim?" dedim.</p>

  <p class="calibre1">"Senin gibi herhangi biri, titreşimler hoşuna giderse. Sen de istersen." Steve'in elini göğsüme doğru tutuyordum, kımıldatmasına izin vermemek için. Kate bir dirseğinin üzerine dayanmıştı ama şimdi doğrulup oturdu ve uzanıp benim diğer elimi tuttu. Bu çok tuhaftı ama onun kendi çapında dürüst olduğunu biliyordum.</p>

  <p class="calibre1">"Jenny, oluverecek. Evet, bunun bu kadar basit olmadığını düşünüyorsun. Eğer bu şekilde düşünmek istemiyorsan, biliyorsun. Anlayış gösteririz. Her şey gerçekten bundan ibaret. Çılgın insanlar meselesinin ötesinde. Yakın hissetme tarzı işte. Sadece Steve için değil. Senin ve benim için de."</p>

  <p class="calibre1">Steve, "Doğru" dedi.</p>

  <p class="calibre1">Kate, "Ama sen de aynı şekilde hissediyorsan" dedi.</p>

  <p class="calibre1">Kate elimi sıktı, bana cesaret verircesine ve elimi çekti. Biliyorum, belki Kate sadece akıllılık ediyordu. Benimle artık tartışmaya veya bana dil döküp ikna etmeye çalışıp çalışmayacaklarını düşünüyorum ama yapmadılar. Daha önce kırmızı çizgi çizmek zorunda kaldığım çok fazla yer vardı. Kate sırtüstü uzandı, benim yanımda beklediklerini hissediyordum ve Kate'in söylediği şeye rağmen yine de bunun kısmen bir tezgâh olduğundan şüpheleniyordum ama sonra onların bunu yapmasına yardım etmiş olduğumdan da. Kate'le yaptığımız uzun dedikodulardan zevk aldığım için Steve içeri girdiğinde yataktan kalkmadım. Bir yanım bundan kaçıyordu Dan. Ama diğer yanımın, belki de tekila yüzündendi, bekleyip görmeyi istediğini biliyordum. Başka biri olduğumu hissediyordum, daha bir gün önceki ben değildim artık ya da ben olmak zorunda değildim.</p>

  <p class="calibre1">Bilmiyorum ama Steve'in elini bıraktım. Steve yine çok nazikti, bornozumun kuşağını çözdü, bornozumun altına bir şey giymemiştim, mayom ıslaktı. O sırada bu başka birine oluyordu aslında. Birkaç dakika sonra Kate'in yataktan kalkıp gittiğini fark ettim. Kate neredeyse hemen geri döndü. Bornozunu çıkarmış, ışıkları söndürmüştü. O an içerisi pek bir şey görünmeyecek kadar karanlıktı. Kate, Steve'in yanına diz çöktü, onun havlusunu çıkarmasına yardım etti. Sonra da benim bornozumu çıkardı. Uzandık, bir iki dakika sigara içtik. En iyisi, tabii ki.</p>

  <p class="calibre1">Daha fazla bir şey söylenmedi. Kendimi şok etmeye kalkışıyordum, günah çukuruna korkunç bir adım atmaya hazırlanıyordum. Ayrıca Tanrı aşkına, bu pek de bir sefahat değildi, belli ki bu oyunu daha önce oynamış olan Kate sapık küçük bir sürtük olsa bile. Bu haz verdikten ve kimseyi incitmedikten sonra. Tamam, iddiaları ispat olmuş farz ettiriyor. Ama nedense Kate'in buna iştirak etmesi durumu biraz şüpheli hale getirdi, bilirsin. Eğer o olmasaydı. Sadece izlese filan. Bir tür birliktelik de vardı. Cinsel değil, içimde bir şey beni çok geriyordu, bunun nereye varacağını bilmiyordum aslında mastürbasyon yapmak gibi bir şeydi. Okşanmak. Yaramaz yetişkinler. Çok yavan ve zararsız oldu hatta, bunu anlayabilir misin bilmem. Bir tür seksilik vardı nihayetinde. Ama yetişkinlere özgü değildi.</p>

  <p class="calibre1">Bu sona erdiğinde, Steve, benim bozmak istemediğim sessizliği bozmak zorunda kalmıştı, her zamanki moron gibi "harika" ve "güzel", bizim ne harika fıstıklar olduğumuz sözleriyle, tuhaf bir şey oldu. Kate'in de benim gibi olduğunu biliyordum, konuşmak istemiyordu. Belki bu Steve'e de geçti. Her neyse, Steve doğrulup oturdu, ikimizi de öptü ve giysilerini bırakmış olduğu yere gitti. Birkaç dakika sessizlik oldu, sonrasında ne olacağını, ne yapmış olduğumu merak ediyordum. Kate karanlıkta bana doğru sokuldu, bu çok tuhaftı, sarılmak isteyen küçük bir kız gibi, beni sırtüstü yatırdı, sonra sağ kolumu yukarı kaldırıp omuzlarına doladı ve yanıma çöktü, dudağı omzuma değiyordu, oraya küçük bir öpücük kondurdu. Aman Tanrım, diye düşünüyordum. Sıçrayıp kaçmaya hazırdım. Kate uzanıp diğer elimi buldu ve elimi karnıma doğru getirip oraya bastırdı, bana bunun düşündüğüm şey olmadığını, düşünmem gereken şeyin bu olduğunu söylermişçesine. Bir bacağını yaklaştırmak için biraz benimkinin üzerine koydu ama nasıl olduğunu tarif edemem, bunun sadece bir sarılma olduğunu biliyordum. Sonunda onun sıcak, çıplak bedenine dokunmanın hiç mahzuru yoktu benim için. Cinsiyetsizmiş gibi görünüyordu, bir çocuk gibi. Bir erkeğin teninden sonra Kate'in teni çok yumuşak geliyordu. Bu tuhaftı, bunun senin (bir erkek) için ne anlama geleceğini bildiğimden. Sana karşı böyle bir şeye sahip olmak. Bu aynı zamanda bir ilandı. Sanki bunu başlatan Steve'miş gibi. Seks değil. Amerikalı yüreğiyle ilgili bir şey. Bilmiyorum. Oynayacak pek çok mekanik ve insansız oyuncak var ama bununla başa çıkacak küstah argo sözcük dağarcığı çok az. Yalnız başka bir kadın bedeni bunu izah edebilir. Yalnızlık. Bütün bunları yapmak, altında ne olduğunu bilmeden, endişe içinde. Kate'in durumunda, evinden, ailesinden, parasından bile kaçamaz. Bunun gizemli olduğunu söylemeye çalışıyorum Dan ve masumane, hayal bile edemezsin. Bir iki dakika, kendi kız kardeşlerimle bile hissedebileceğimden çok daha yakın. Her nedense Steve'le olan herhangi bir şeyden daha etkili, rahatsız edici.</p>

  <p class="calibre1">Kate tek kelime etmiyordu. Ben de öyle.</p>

  <p class="calibre1">Sonunda Steve üstünü giyinmiş halde gelmiş kapı aralığında dikiliyordu. Oturma odasından içeri biraz ışık sızıyordu, Steve bizim nasıl yattığımızı tabii ki görebiliyordu.</p>

  <p class="calibre1">İşte böyle oldu.</p>

  <p class="calibre1">Düzyazı sona erdi.</p>

  <p class="calibre1">Kate'te antika olan şey, bir ruh halinden diğerine geçiş tarzıydı, sanki bir önceki rolmüş gibi. Birden Kate sarılmış yalnız çocuk havasından çıkıp öteki benliğine büründü. Steve'e dışarı çıkması söylendi. Biz duş aldık, giyindik ve Kate, Steve gelmeden önce yaptığımız gibi her şeyden konuşmaya devam etti, hatta kişinin (kadınların) giysilerin ren-giyle ilgili duygularının nasıl değiştiği hakkında bile konuşuldu. Sanki hiçbir şey olmamış, her şey bir rüyaymış gibi. Ne kadar tuhaf olduğunu sana anlatamam. Sanırım Kate biraz deli. En azından tamamen farklı iki insanız. Yani Steve, (Kate bize aşağıda, ana saray mutfağında hamburger yaptı) o bile, bir şey olduğunu kabul etti, bize bakışıyla (ama o da bir şey <span class="calibre3">söylemedi,</span> birbirlerinden çok bağımsızlar).</p>

  <p class="calibre1">Onların ikisinde de aşağıda bunu hissettim birden. Çok yakın, açıklayamıyorum. Ama serbest, sanırım eğlenmişler hatta. Steve buzdolabının didik didik ederek istediği özel bir bira arıyordu, Kate bana hamburger marifetinden bahsediyordu, mutfakta iki kız. Eminim bu onlar için çok fazla anlam ifade etmiyordu. Galiba ben de biraz cezasını affetmeyi düşünüyordum. <sup class="calibre6">Ü</sup>ç genç insanın karanlıkta yatıp birbirlerinin bedenlerini okşamaktan başka yapabileceği daha kötü şeyler vardı. Belki bir dahaki sefere başka bir adam da olacaktı, başka bir sürü adamlar ve kızlar. Bilmiyordum, birden bunu yaptığıma ve yakında evime döneceğime memnun oldum. Artık orada beni karşılayacak olan sen olmasan bile.</p>

  <p class="calibre1">Dan, bunu yazıya dökmek, neredeyse beni bunun içinde yer almak kadar yordu. Bunun çelişkilerle dolu olduğunu biliyorum. Muhtemelen bunun ne anlama geldiğini benim anladığımdan daha iyi anlarsın. Bu iki uzun gece ve tüm bir günümü aldı ve tüm karalamalar ve değişiklikler için üzgünüm. Kötü tarzım için de. Bunu gerçekten olmuş ya da olmamış gibi yapıp yapmadığımı bilemeyebilirsin.</p>

  <p class="calibre1">İstediğin şeyin bu olmadığını biliyorum fakat bunu sen istedin. Ben yalnızca senin senaryondaki herhangi bir şey olmayacağım. Senaryolarının herhangi birinde. Hiçbir zaman.</p>

  <p class="calibre1"><a id="bookmark1"></a><span class="calibre3">KADINLARIN GÖLGELERİ</span></p>

  <p class="calibre1"></p>

  <p class="calibre1">Başka bir dünyadan bu kısa belge cumartesi sabahı postasıyla gelmişti. Hafta içinde Jenny'yle iki kez daha konuşmuştuk. Bu tam bir şok değildi çünkü o zamana kadar Dan, Jane'le ilgili sorgulamalarına ara verdiği sırada, bu yazı “sana sadakatsizliği hayal ettirmek hakkında" diye, lafı Jenny ağzından almıştı. O şeyi okumadan yakmanın saçmalığından vazgeçilmişti. Jenny bana stüdyodan öğlen paydosunda telefon etti, o cumartesi akşamı saat dokuz civarı. Bin dereden su getirmeye ı.rcrek kalmadı.</p>

  <p class="calibre1">"Geldi mi?"</p>

  <p class="calibre1">"Evet, Jenny."</p>

  <p class="calibre1">"Benden nefret ediyor musun?"</p>

  <p class="calibre1">"Yalnızca kendini bu kadar iyi ifade edebildiğin için."</p>

  <p class="calibre1">Bir sessizlik oldu. Sonra suçlama gibi bir soru daha.</p>

  <p class="calibre1">'İnandın mı?"</p>

  <p class="calibre1">"Olduğuna değil."</p>

  <p class="calibre1">"Neye peki?"</p>

  <p class="calibre1">"Senin bunun olmasını isteyip istemediğine?"</p>

  <p class="calibre1">Daha alçak bir ses. "Neden buna inanmadın?"</p>

  <p class="calibre1">"Çünkü öyle olsa bunu yazmazdın ve sorumu yanıtlamadın.'<sup class="calibre6">1</sup></p>

  <p class="calibre1">"Kate diye biri var. Birbirimizle çok samimiyiz."</p>

  <p class="calibre1">"İyi."</p>

  <p class="calibre1">Bu, Jenny'nin hoşuna gitmedi ama sineye çekti. "Bu yazı üçümüzün birlikte geçirdiği bir akşamla ilgili. Sadece havanın verdiği bir duygu."</p>

  <p class="calibre1">"Tehlikeli ilişkiler?''</p>

  <p class="calibre1">"Onun gibi bir şey. Bu sahnede Kate var. O her şeyin bittiğini iddia etse de."</p>

  <p class="calibre1">"Anlıyorum."</p>

  <p class="calibre1">"Sinirlendin."</p>

  <p class="calibre1">"Hâlâ sorumu yanıtlamadın."</p>

  <p class="calibre1">"Çünkü cevabı bilmezsen...' ' ama Jenny sözünü yarıda kesti ve konuyu değiştirdi. "Tamam. Küçük, küçücük bir yanım. Küçümsediğim bir yanım."</p>

  <p class="calibre1">"Bu Steve mi olmak zorundaydı?"</p>

  <p class="calibre1">"Burada onun yaşında başka birini tanımıyorum."</p>

  <p class="calibre1">"Yine gayret mi sarfetti?"</p>

  <p class="calibre1">"Onda bu duygunun hâlâ var olduğunu hatırlatıyor bana."</p>

  <p class="calibre1">"Seni de şeytan dürtüyor."</p>

  <p class="calibre1">"Şeytan beni senden intikam almam için dürtüyor. Diğer bütün yazma nedenlerim arasında ve özenle bundan kaçındığını fark ediyorum."</p>

  <p class="calibre1">"Hepsi yardım etmek içindi Jenny."</p>

  <p class="calibre1">"Bu benim hakkımdaki düşünceni pek okşamıyor; bir insan ya da bir aktris olarak. Tanrı aşkına bana Falconetti'den alıntılar yapmaya da kalkma."</p>

  <p class="calibre1">Bir keresinde Jenny'ye <span class="calibre3">The Passion of loan of</span> Arc'ın Uan Dark'ın Çilesi] çekimi sırasında Dreyer'ın zalim pratik şakasıyla ilgili bir hikâye anlatmıştım; sürekli karanlıklar içinde çömelerek oturmanın nasıl bir şey olduğunu görmesi için tatlı sözlerle kandırarak Falconetti'yi kalenin birinde gerçek bir <span class="calibre3">oubliette</span> ie atmış, isterik bir şekilde işkence edilen başka bir aktrisin yanına yaklaşamayan kadını, Jan'ı ona verene kadar oraya kilitlemişti. Hikâyeyi Jenny'ye anlatışım neredeyse kesinlikle uydurmaydı ama tescil edilmişti.</p>

  <p class="calibre1">"Bunu fazlasıyla savunuyorduk. Ama filmin ilk baskısı tartışılıyordu."</p>

  <p class="calibre1">"Tabii, kendini beğenmiş aptal kadın belki bu bilgiyle yaşayamadı."</p>

  <p class="calibre1">"Üzgünüm, Jenny"</p>

  <p class="calibre1">Bir an Jenny suskunlaştı, sonra acı çekmekten azarlamaya doğru tavır değiştirdi.</p>

  <p class="calibre1">"Bunun ne kadar zor olduğunu bilmiyorsun. Steve'in suratına tokat atamam. Yine de Kate denilen bu kızı çok seviyorum, onun-şey olduğunu bilsem de. Galiba biraz çatlak. Kaçık. Aslında çok masumlar. Nasıl insanlar olduklarını biliyorsun."</p>

  <p class="calibre1">"Seni tekrar baca gibi tütmeye başlatan o mu?"</p>

  <p class="calibre1">"O akşamdan beri sigara içmiyordum. Bu artık seni ilgilendiriyorsa tabii "</p>

  <p class="calibre1">"Ben ne yaptığını bildiğinle ilgiliyim yalnızca."</p>

  <p class="calibre1">"Pek fazla seçeneğim yok. Senin gibi sevgilisine ihanet eden alçak bir ihtiyar ya da bronz tenli ahmak bir hiç. Neon ışıkları ya da lastik çizmeler."</p>

  <p class="calibre1">"En azından son ikisinin birbirlerine uygun olmadıkları konusunda aynı fikirdesin."</p>

  <p class="calibre1">"Zamanımın çoğunu onların birbirlerine nasıl uyabileceklerini düşünmeye harcıyoram."</p>

  <p class="calibre1">"Milletler arası telefon görüşmesinin bir servete mal olması pahasına."</p>

  <p class="calibre1">"Buna ikimizin de mali gücü yeter."</p>

  <p class="calibre1">"Ben sadece paradan bahsetmiyorum."</p>

  <p class="calibre1">Jenny yine suskunlaştı. "Her konuştuğumuzda gittikçe uzaklaşıyor gibi görünüyorsun. O yazıyı bu yüzden yazdım ayrıca." Jenny, "Bana ne olacağını" diye ekledi.</p>

  <p class="calibre1">"Bunun olmayacağını hayal edebileceğin için kesinlikle."</p>

  <p class="calibre1">"İyimser."</p>

  <p class="calibre1">Bu, Jenny'nin daha normal yanının ilk göstergesiydi ve bunu kendimizi daha az duygusal meselelere geçmek için kullandım.</p>

  <p class="calibre1">"Bu sabah nasıl geçti?"</p>

  <p class="calibre1">"İyi. İkinci ziyareti çekiyoruz." Bu hikâyenin başında dadıyı Jenny oynarken, patronları dışarı yemeğe çıkınca çocuğun onu gizlice ziyaret ettiği bir sahneydi. Jenny'nin arkadaşı için zor bir ziyaret ama Jenny'ye karşı çok dürüst.</p>

  <p class="calibre1">"Bill memnun mu?"</p>

  <p class="calibre1">"Galiba. Birkaç repliği kestik. Bana senin için bir mahzuru olup olmayacağı konusunda ne düşündüğümü sordu. Son günlerde bana biraz senin menajerinmişim muamelesi yapılıyor."</p>

  <p class="calibre1">Jenny hangi repliklerin neden kesildiğini anlattı.</p>

  <p class="calibre1">"Tamam ama Bill'e bunun kötü bir âdet olduğunu söyle."</p>

  <p class="calibre1">"Başüstüne efendim."</p>

  <p class="calibre1">"Yemeğini yedin mi?"</p>

  <p class="calibre1">"İşteyken yemek yemediğimi unuttun herhalde."</p>

  <p class="calibre1">"Diğer kötü âdet de bu."</p>

  <p class="calibre1">"Yoğurt yiyeceğim senin için. Yola çıkmak için her şey hazır mı?"</p>

  <p class="calibre1">"Her şey şehirde yapılacak. Yarın oraya gidiyorum."</p>

  <p class="calibre1">Jenny tekrar sustu.</p>

  <p class="calibre1">"Çok yalnızım Dan. Abe'le Mildred tatlılar, ellerinden geleni yapıyorlar ama bu aynı şey değil. Senin dışında herhangi biriyle konuşmayı unutmuşum gibime geliyor."</p>

  <p class="calibre1">"Peki, o kızla?"</p>

  <p class="calibre1">"O bir stepne sadece. Her neyse. Çoğu kez o konuşuyor." Jenny, "Doğru değildi" diye ekliyor.</p>

  <p class="calibre1">"Biliyorum."</p>

  <p class="calibre1">"Son birşey yazıyorum. Eline ulaşana kadar sen gitmiş olursun. New Mexico'yla ilgili."</p>

  <p class="calibre1">"Sen olağanüstü bir çocuksun."</p>

  <p class="calibre1">"Önce bunu yazmalıydım. Başka da bir şey yazmamalıydım."</p>

  <p class="calibre1">"Keşke onu şimdi okuyabilseydim."</p>

  <p class="calibre1">Jenny susuyordu, sonra, "Kapatmam lazım" dedi. Hattın diğer ucundan iç çekerek bir telkinde bulundu. "Bir zamanlar hayal ettiğin başka biri ol."</p>

  <p class="calibre1">"Artık bitti."</p>

  <p class="calibre1">"Beni affediyor musun?"</p>

  <p class="calibre1">"Tabii ki."</p>

  <p class="calibre1">"Beni özleyecek misin peki?"</p>

  <p class="calibre1">"Her dakika."</p>

  <p class="calibre1">"Telefonu hemen kapatma."</p>

  <p class="calibre1">Daha önceki gibi, sessizliklerin, bozgunların, görüntüsüz filmin en son karesinde Jenny ahizeyi kapattı. Dan de kendi telefonunun ahizesini kapattı ama üzerinde dikildiği parke taşlarına bakmaya devam ediyordu. Bunun olduğuna inanmadığı doğruydu ama Jenny'nin söylemediği şeylerden daha fazla kuşkulanıyordu. Dan, yazının biraz onu kendine getirmesi için yazıldığını da fark etmişti, prensesin maceraperestine, günahkârına ve şövalyesine bir çağrısı,- daha önce, tabii ki kızın, erkeğin nişanlı olduğunu öğrenmesinden önce. Dan ona tekrar kavuşana kadar gerçeği bilemeyecekti ve burada baskı altında tutmuş olduğu yanını, hayvan yanını, uzun süre çıplak bir kadın bedeninden mahrum kalınca mutlu olmayan ama artık bu eylemden ziyade laftı, başka yakın bir bedenin önemsiz ayrıntılarından oluşan cinsiyetleri —geceleyin sıcaklıklarını, giyinmeleri ve soyunmalarını, ev halini Oenny'nin kabul etmiş olduğu veya kabul etmesinin öğretildiği gerçeklikler olmasa da yanılsamalar, birliktelik)- özlemişti Dan. Onun bu hayvan yanı orada durmuş tekrar sahip olmanın hayalini kuruyordu. Jenny, bunu belki yazı yazarak bunu yapamadığı için belki de aynı hayvanın erotik yanını herhangi bir yolla nasıl da sinirlendirdiğini hatırlatmak niyetiyle yapmıştı. Böyle zamanlarda yazısının sonunda Kate'e yaptırdığı şeyi, macerasında kendisi daha fazla yapıyordu,- sarılışı, gençliği, hiç de bağımsız olmayışı.</p>

  <p class="calibre1">Geleceğin gecesinde Dan görünmez, ümidini kesmiş gözlerdeki yaşları öpüyor ve şimdinin elektrik ışığında Phoebe'ye elmalı tartın nefis olduğunu ancak bir lokma daha yiyemeyeceğini söylüyor.</p>

  <p class="calibre1">Dan, evi nedense iki kat boş bulmuştu (Caro'nun evden taşınıp Paris'e gitmesiyle) ve ertesi gün biraz morali bozuktu. Bu pek Jenny'den kaynaklanmıyordu çünkü onun yazısını, doğru mu yoksa bir sağlık işareti olarak bağımsızlığın, vazgeçilmenin bir hayal ürünü mü olduğuna karar vermek için üçüncü kez okumuştu ama gecikmiş olarak neden bir kez daha Thorncombe'u terk ettiğini çok daha fazla merak ediyordu. Oraya gelmesinden bu kadar kısa süre sonra gideceğini Phoebe'ye söylediğinde Phoebe'nin gözlerinde bir serzeniş vardı. Dan ise Phoebe'nin önümüzdeki yılın çoğunu "evde" geçirme niyetinde olduğuna onu temin etse de aslında buna inanmadığını seziyordu. İnsana şaka gibi gelen bir tesadüfle, Dan oraya döndükten sonra, gökyüzünün açık ve bahar havası gibi olduğu bir gün çiftlikten ayrılmış ve kaderin olası korkunç bir gülümsemesini önceden açıkça sezmişti. Bir uçak kazası olacaktı, belki Dan orayı bir daha hiç göremeyecekti. Oraya bu kadar yaklaşmışken oradan tekrar ayrılmaya gerek yoktu. Mısır son bir gereksiz kumar gibiydi. Dan, orayı yeniden ziyaret ederken bunun Jane'in üzerindeki etkisini izleme ihtimalini fark ettiğinde Jane'in bundan gayet normal bir şekilde memnun olma haline bile yüz vermiyordu. Daha iyisini biliyordu: Dan eski bir düzeltme ve karara aldırmama oyunu oynuyordu.</p>

  <p class="calibre1">Dan, Jane'le o son görüşmeden sonra bir daha konuşmamıştı, onlar da pratik meselerle ilgiliydi,- vizeler, Jane'in yanına kaç tane seyahat çeki alması gerektiği. Roz ise Dan'in gitmeden önceki akşam yanına Caro'yu da alarak onun dairesine yemeğe gelmelerinde ısrar etmişti. Gerçekte Dan, iyi amelinin tesirini kaybetmeye başladığını biliyordu, belki de diğer olayların arasında geçen haftada Jenny'ye, Jane hakkında çok fazla yalan uydurmak zorunda kaldığı ve ona söylediklerine kısmen kendisi de inanmaya başladığı için böyle düşünüyordu. Dan'in mesleki mazeretleri tamamen uydurma değildi, senaryo havayı yansıtmıyordu ve bu gezi faydalı olacaktı ama Dan oraya kendi başına gitme zahmetine girecek kadar çalışkan değildi. En azından Dan, bir senaryoda özel yerin tavsiyelerinin filmin sonuna kadar nadiren baki kalacağını bilmeyecek kadar tecrübesiz değildi.</p>

  <p class="calibre1">En azından aileden genel bir onay alarak gidiyordu. Geçen salı günü Jenny'ye söyledikten sonra Caro'yla da konuşmuştu. Caro, Dan'in umduğundan daha fazla şaşırmıştı, sanki neredeyse onaylamadan önce böyle istisnai bir durumda olup bitenleri annesinin tasdik ettiğini bilmesi gerekiyormuşçasına ama Dan, annesine vekaleten danışıldığını ve onun impnmatMr'unun* alındığını söylediğinde Caro bu fikre hızla alışmıştı. Bugün, pazar günü, buluşacaklardı, Caro'nun Paris'te geçirdiği hafta sonundan sonra Caro, Heathrow'dan doğruca eve gelecekti. Geriye yüz yüze konuşulacak bir kişi kalmıştı. Dan kendine tereddüt edecek kadar zaman tanımadı ama kızını yolcu eder etmez kızının annesinin telefon numarasını çevirdi.</p>

  <p class="calibre1">"Merhaba, Nell. Ben Dan."</p>

  <p class="calibre1">"Ne garip bir tesadüf. Ben de şimdi sana telefon edecektim."</p>

  <p class="calibre1">"Doğru şeyi mi yaptım?"</p>

  <p class="calibre1">"İlk şoku atlattım artık."</p>

  <p class="calibre1">"Jane bir tatile ihtiyaç duyduğundan filan bahsediyordu. Fikir böyle ortaya çıktı. Ben zaten gidecek olduğum için..."</p>

  <p class="calibre1">"Nefis bir fikir olduğunu düşünüyorum. Doğrusu kıskançlıktan kuduruyorum</p>

  <p class="calibre1">"On günlüğüne sadece."</p>

  <p class="calibre1">"Bu ona çok iyi gelecek. Gerçekten. Sadece Marksizm hevesi gibi aniden ortaya çıkan başka bir geçici durumun etkisi beni şaşırttı."</p>

  <p class="calibre1">"Biraz etkisi oldu. Daha geleneksel şeylerin de. Senin nasıl tepki göstereceğinle ilgili olanlar ki ben daha ziyade bu yüzden telefon ediyorum."</p>

  <p class="calibre1">"Jane'in benim de tepki gösterebileceğimi hatırlaması da Caro'dan sonra beni aynı şekilde şaşırttı."</p>

  <p class="calibre1">"O meseleyle ilgili kendini kötü hissediyor Nell."</p>

  <p class="calibre1">"Öyle de olması lazım ama boş ver."</p>

  <p class="calibre1">"Sen benim görgü kurallarına aykırı davrandığımı düşünmediğin sürece."</p>

  <p class="calibre1">"Sayın bayım, ben o kadar da resmi değilim henüz." Nell her zamanki gibi vahim bir şekilde dilde çift anlamlılığa doğru sürükleniyordu ama Dan bunu fark edene kadar Nell de fark etmiş olmalıydı. "Sonuna kadar destekliyorum. Sahiden. Andrew'yla ben bunu teklifedecek kadar kabiliyetli olduğunu düşünüyoruz." Nell ekledi: "Bu biraz soluğumuzu kesti ama minnettar olmadığımızdan değil."</p>

  <p class="calibre1">"Kültür şokunun ona iyi geleceğini düşünüyorum."</p>

  <p class="calibre1">"Belki de sevimli bir petrol şeyhiyle onun arasını yaparsın "</p>

  <p class="calibre1">"Buna söz verebileceğimi sanmıyorum pek."</p>

  <p class="calibre1">"Geleceğe biraz daha hazır mı, ne dersin?''</p>

  <p class="calibre1">"Biraz. Bence kendisinin bir iki sorununu çözmek yerine dünyanın sorunlarını çözmeye çalıştığını biliyor."</p>

  <p class="calibre1">"Ben de yıllardır bunu izah etmeye çalışıyorum " Nell terddüt etti, sonra, "Onun için endişeliyim Dan. Çok fazla şeyi içine attığını biliyorum. Onunla böyle konuşmasam da" dedi.</p>

  <p class="calibre1">"Biliyorum."</p>

  <p class="calibre1">"Sana şükran duyuyorum. Buna değeceği için içtenlikle teşekkür ederim. En nihayetinde." Nell, "Ayrıca yaramaz çocuğumuzun son zamanlardaki yükünü üstlendiğin için de" dedi.</p>

  <p class="calibre1">Ayrıca Caro'yu ve onun sorunlarını konuşmuşlardı.</p>

  <p class="calibre1">Nell o pazar gecesi olan önemsiz bir sorunla söze devam etti. Dan, çok fazla içerek Caro'nun ortaya çıkmasını bekliyordu. Caroların hangi uçağa binecekleriden emin değildi, aslında bu Caro'nun hatası değildi ama bu belli ki Dan'i tedirgin ediyordu. Sonunda, saat dokuzdan sonra, bir not bırakıp kendini dairesinin hemen köşesindeki bir İtalyan restoranına attı. Dan tam yemeğini bitiriyordu ki Caro belirdi, biraz nefes nefese kalmıştı ve vicdan azabı duyuyordu. Aç değilmiş, Paris'te akşamüstü yemek yemişler. Dan de ona bir kahve ısmarladı. Yorgun görünüyordu, her zamanki gibi ama neşesi gayet yerindeydi, hafta sonuyla ilgili gevezelik edip durdu. Barney, Fransız Ortak Pazarı'ndan üst düzey bir yetkiliyle bir röportaja gitmişti. Görüşme pek iyi geçmemiş ama Caro, Barney'den bunun dışında bahsetmedi. Böylece Paris hakkında konuşmayı kesti. Gözlerinde eğlenir bir hal vardı, sanki Caro, Jane teyzesinin heyecanlı olup olmadığını sorduğunda, Dan, gecikmiş olarak bir hedef tahtasına konmuştu.</p>

  <p class="calibre1">"Umarım. Başlangıçta çok şaşırdı."</p>

  <p class="calibre1">"Tahmin edebiliyorum. Sonrası ne olacak? Senin gibi şöhretli bir adamla."</p>

  <p class="calibre1">"Siz genç insanların bazılarını zamanın gerisinde kalmış görüyorum."</p>

  <p class="calibre1">Caro dilini çıkardı. "Hayatında yer alan diğer genç insanlar bunu nasıl karşılıyorlar peki?"</p>

  <p class="calibre1">"Sağduyulu olarak."</p>

  <p class="calibre1">"Otelde eski bir Paris Match'da onun bir fotoğrafı vardı. Yırtıp alayım diye düşündüm." Caro burun kıvırdı. "Fena değil. En azından giyinikti <sup class="calibre6">11</sup></p>

  <p class="calibre1">"Kinci olma. Onu sevmeni isterim."</p>

  <p class="calibre1">"Denerim."</p>

  <p class="calibre1">"İkinizin ortak bir hatası var"</p>

  <p class="calibre1">Caro başını eğip pembe ekose masa örtüsüne baktı. "Öyle mi düşünüyor?''</p>

  <p class="calibre1">"Benim öyle olmasını dilediğimden çok daha az."</p>

  <p class="calibre1">"Anlaşmaya varmamız lazım."</p>

  <p class="calibre1">"Onunki özel bir durum Caro. Kıyas götürmez, gerçekten.”</p>

  <p class="calibre1">"Ah tabii. Benimki sıradan."</p>

  <p class="calibre1">Dan gülümsedi. "Cevap vermeye değmez. Sen çok daha şanslısın. Jenny ya bağımsız erkeklerle ve uzun ayrılıklarla ya da sırf Bay McNeils olacak bağımlı adamlara mahkûm."</p>

  <p class="calibre1">"O henüz bunun farkına varamadı mı?"</p>

  <p class="calibre1">"Farkına varmak ve kabullenmek farklı şeyler."</p>

  <p class="calibre1">Caro yine önüne baktı. "Anladığıma göre, Barney'nin karısı aramızda olanları öğrenmiş."</p>

  <p class="calibre1">"Aman Tanrım."</p>

  <p class="calibre1">"Sorun değil. Görünüşe bakılırsa kadın buna boyun egm!ş. Hatta Barney'ye benim sondan kaçıncı olduğumu sormuş." Caro, Dan'e şaşkın bir ifadeyle gülümseyiverdi ve Gauloises paketinden bir sigara daha yaktı. Caro, Dan'in hoşlanmadığı kadar çok sigara içmeye başlamıştı.</p>

  <p class="calibre1">"Barney'nin karısı nasıl öğrenmiş?"</p>

  <p class="calibre1">"Ben de senin bilebileceğini düşünüyordum aslında <sup class="calibre6">11</sup> Caro, Dan'in bunun ne anlama geldiğini anlamadığını görmüş olmalıydı. Kulağa bir suçlamaymış gibi geliyordu. "Geçen hafta <span class="calibre3">Private</span> Eye'da küçük bir yazı çıktı."</p>

  <p class="calibre1">Kısa bir süre Dan, Viktoryen büyük büyükbabası olmuştu, duvarda ciddi bir yüz. Neyse ki Caro ondan gözlerini kaçırıyordu, Dan nazik bir şekilde sordu:</p>

  <p class="calibre1">"Ne yazıyordu?"</p>

  <p class="calibre1">"Barney bir iki yıl önce evlilikleri, aşkları, aynı yaşta olmayı savunan bir yazı yazmış. Onun nasıl yazdığını bilirsin, çok ciddi değildi. Sırf eğlence olsun diye çekiştiriyordu. Bundan bir alıntı yapmışlar. Sonra..." Caro sustu, artık ezbere bildiği satırları doğru bir şekilde aktarırmışçasına; " 'bu yazıyla ilgili bir şey onun yirmi yaşındaki sekreterini çok yakından ilgilendiriyor.' Yaşımı bile doğru yazmamışlar. 'Sıkıcı Barney'nin Fleet Caddesi'ndeki tek dürüst adam olduğu tuhaf yanılsaması altında esen rüzgârlara iffet atfeden sekreteri...' " Caro, "Bazen çok haince belden aşağı vuruyorlar" diye ekledi.</p>

  <p class="calibre1">"ismini vermişler mi?''</p>

  <p class="calibre1">"Hayır" Caro, "Bunu gizli tutmaya çalıştık ama Barney'ye sürekli saldırıyorlar <span class="calibre3">Private</span> Eye'da"<a id="footnote1"></a><sup class="calibre6"><a href="#bookmark2">1</a></sup> dedi.</p>

  <p class="calibre1">Dan'in aklına, bu bilgiyi Barney'nin kendisinin sızdırmayacak biri olmadığı nahoş düşüncesi geldi ama eskiden bilgi sızdırdığını söylemek daha adil olurdu. En azından Barney şöhretinin bir kısmını öğrenciliğinde gazeteci olarak yapmıştı, Dan'in daha önce bahsedilen tek bir durumdan daha fazlasını bilecek kadar nedeni vardı, özellikle böyle dedikodu imalarında. Barney, şu anda onun kendi Oxbridge neslinin egemen olduğu Fleet Caddesi'nde, harekete geçirmeye yardım etmiş olduğu bir şeye pek sövüp sayamazdı.</p>

  <p class="calibre1">"Barney üzülüyor mu?"</p>

  <p class="calibre1">"Benim için" Caro yine hafiften gülümsedi. "Keşke kırbaçlama dönemi bitmemiş olsaydı diyor."</p>

  <p class="calibre1">"Bunun manşet olarak atılmasını istiyorsa tabii."</p>

  <p class="calibre1">"Bu konuya fena halde üzülüyor <sup class="calibre6">11</sup></p>

  <p class="calibre1">Dan cesaret edip deneme kabilinden ileri doğru bir adım daha attı.</p>

  <p class="calibre1">"Barney şeyden bahsetmiyor.. "</p>

  <p class="calibre1">"Neden?''</p>

  <p class="calibre1">"Senin için karısını terk etmekten?"</p>

  <p class="calibre1">Caro başını önüne eğdi. "Babacığım, bundan bahsetmesek daha iyi."</p>

  <p class="calibre1">Geçmişte çok sık olduğu gibi Caro'nun "babacığım" demesi açıkça söylenmeyen bir azarlamaydı, Dan'in yıllar önce bu ilişkinin bazı ayrıcalıklarını kaybetmiş olduğunu hatırlatan bir azarlama. Caro (Dan o ana kadar onun daha önceki benliğini nasıl bu kadar hızlı bir şekilde ardında bıraktığını düşünmüştü) birdenbire geçmişe geri döndü. Yüzü birazcık kızardı, Dan'in yüzüne bakamıyordu ama pek de başka nereye bakacağını bilemiyordu. Bir anlığına Dan’in çok ileri giderek veya fazlasıyla aşikâr bir şekilde, Caro'nun Nell ve Compton'la ilgili duygularını deştiği günlere geri döndüler ama sadece, çok geç olsa da Dan'in Caro'nun kafasındaki görünmez bir sınırdan geçmiş olduğunu fark etti.</p>

  <p class="calibre1">"Soruyu geri alıyorum öyleyse "</p>

  <p class="calibre1">Caro birkaç saniye bir şey söylemedi. "Hafta sonu ortaya çıkıverdi. Barney'nin röportaj konusunda canı sıkılıyordu. Sürekli bu keşmekeşten uzaklaşmaktan bahsedip duruyor. Otobiyografi gibi bir şey yazmak için. Dillon'ın Çok Küçük Dünyası'nın Tarihi'yle ilgili şakalar yapıyor. Aslında yapamaz. Parası yok."</p>

  <p class="calibre1">Dan "otobiyografi gibi bir şey" sözüne içinden, acı bir şekilde-biraz gülümsemek zorunda kaldı ve ona, talihin yaver gitmesi konusunda kusurlarını sergilemesinin söylenip söylenmediğini merak ediyordu.</p>

  <p class="calibre1">Caro, "Şöhret başımı filan döndürmedi. Dün öğleden sonra Barney röportajını yaparken kendi kendime Latin Mahallesi'nde dolanıp duruyordum. Benim yaşımdaki bütün o öğrenciler ve insanlar. Neler kaybediyor olduğumu merak ettim biraz" diye ekledi. Sonra babasını fazla kendi haline bırakıyormuş gibi, "Barney bana karşı çok nazik. Sabırlı. Bazı insanlar gibi değil" dedi.</p>

  <p class="calibre1">Bu kinaye Caro'nun gözlerini alaycı bir şekilde kaydırmasıyla sürdü.</p>

  <p class="calibre1">"İşte, bu yüzden senin bazen öyle değilmiş gibi davrandığından daha zeki olduğunu biliyorum."</p>

  <p class="calibre1">"Umuyorsun."</p>

  <p class="calibre1">"Biliyorum."</p>

  <p class="calibre1">Caro, teninin doğal çok koyu rengine ve uzun saçlarına uyan Liberty gömleğin altına açık gri fitilli kadife pantolon takım giymişti. Çok fotojenik bir yüzü yoktu, Dan bunu aile fotoğrafları çektirdikleri sırada fark etmişti. Sıradan bir yüz, çirkin de denmeyecek kadar sıradan; onun içinde gizliden gizliye hep çok daha genç bir kız vardı, o yaşlardayken annesinde olduğu gibi. Tıpkı Dan'in içten içe eskiden Nell'de olan bu nadir (maalesef gittikçe azalan) çocuksu yanı sevmesi gibi, kızları için de aynı duyguyu taşıyordu. Keşke bu sorunlu küçük ve inatçı mahluk onunla Mısır'a gelseydi diye içinde ani bir arzu duydu ve bunu Caro'ya söyledi.</p>

  <p class="calibre1">Caro sırıttı. "Keşke işlerim olmasaydı da gelebilseydim."</p>

  <p class="calibre1">"Gelemediğin için pek de üzülmüyorsun?"</p>

  <p class="calibre1">Caro başını iki yana salladı, çok olumlu bir tavırla. "Galiba daha önce hayatımda hiç olmadığım kadar mutluyum bugünlerde." Omuz silkti. "Bu da benim pek zeki olmadığımı kanıtlıyor" Bu sözler Dan'in hoşuna gitti. Caro biraz başını kaldırdı. "Başka her şey bu kadar berbat haldeyken <sup class="calibre6">11</sup></p>

  <p class="calibre1">"Dünyayı mı kastediyorsun?"</p>

  <p class="calibre1">"İşte, sürekli bunları dinliyoruz."</p>

  <p class="calibre1">"Gazeteler kıyamet ve felaket haberleriyle ayakta kalırlar. Tirajları için iyidir "</p>

  <p class="calibre1">"Dehşet verici olan şey ise benim bir bakıma bundan çok hoşlandığımı bilmem. Hiçbir şey kesin değil. Günlük yaşamak. Compton'da olmayan her şey." Caro tatsız bir şekilde Dan'e baktı. "Sana söylemedim. Geçen pazar sen gittikten sonra annemle Andrew benimle ciddi şekilde konuştular. Çok naziktiler. Sadece inanılmaz derecede eski kafalılar. Sanki bütün hayatını planlayıp sonsuza kadar güvence altına almasan mahvolacakmışsın gibi."</p>

  <p class="calibre1">"Karşı kuramın da eksiklikleri var"</p>

  <p class="calibre1">"Bazen. Bizim çıkardığımız renkli ilavede gelecek hafta çıkacak bir yazı okudum. Hemşirelerle ilgili. Onlara benim aldığımdan daha az maaş ödenmesi bana çok tuhaf geldi. Üstelik benim işim eğlenceli"</p>

  <p class="calibre1">"Hemşirelik oyunculuk gibidir. Bir meslek."</p>

  <p class="calibre1">"Bu yine de adil değil."</p>

  <p class="calibre1">"Jane teyzenin kokusunu mu alıyoıum?"</p>

  <p class="calibre1">Eğlenme sırası Caro'daydı. Alaycı bir aşırı ciddiyetle, "Onun ne demek istediğini anlamaya başlıyorum" dedi.</p>

  <p class="calibre1">"Güzel."</p>

  <p class="calibre1">"Sen benim dinlediğim karşı propagandayı dinlemek zorunda değilsin tabii."</p>

  <p class="calibre1">"Doğnı."</p>

  <p class="calibre1">Şimdi Dan sorguya çekiliyordu.</p>

  <p class="calibre1">"Thorncombe'da onunla çok konuştunuz mu?"</p>

  <p class="calibre1">"Evet."</p>

  <p class="calibre1">"Ne hakkında?"</p>

  <p class="calibre1">"Sen. Paul. Siyaset. Her şey."</p>

  <p class="calibre1">"Mısır'a gideceğinizi bana ilk söylediğinde inanamadım."</p>

  <p class="calibre1">"Neden?"</p>

  <p class="calibre1">Caro başını iki yana salladı. "Galiba sizin iki farklı dünyada yaşadığınızı düşüyordum. Asla bir araya gelemeyecek gibiydiniz."</p>

  <p class="calibre1">"Biz eskiden neredeyse Tanrı'nın her günü görüşüyorduk Caro. Senin yaşındayken. Daha önce birlikte tatile bile çıktık. Bir keresinde hepimiz yazı Roma'da geçirmiştik."</p>

  <p class="calibre1">"Onunla pek ilgiliymiş gibi görünmüyordun da ondan."</p>

  <p class="calibre1">Dan müteredditti, tereddüdünü gülümsemeyle gizledi. "Ayrıldığımızda yalnızca anneni kaybetmedim Caro. İlgisizlik her zaman hatıraların unutulduğu anlamına gelmez. Tanı tersidir aslında bazen."</p>

  <p class="calibre1">"Gözüne çok değişmiş geldi mi?"</p>

  <p class="calibre1">"Dış görünüşü. İçi aynı. Onun sadece kötü şeylerin olduğu bir dünyada yaşadığını düşünüyorum. Belki de iyi bir olay bir değişiklik yaratır. Hepsi bu." Dan yine gülümsedi. "Amatör ruh hekimliği ve sana yapmış olduğu tüm yardımlardan dolayı ona olan minnettarlığımı göstermek."</p>

  <p class="calibre1">"Ona bunu söyledin mi?"</p>

  <p class="calibre1">"Oxford'da. Anthony eniştenin öldüğü gece."</p>

  <p class="calibre1">Caro bir an sustu, gözlerini kaçırdı.</p>

  <p class="calibre1">"Babacığım, bütün geceler dururken niye o gece kendini öldürdü?"</p>

  <p class="calibre1">Caro bunu artık yasak sınırlarını aştığını bilircesine sordu. Dan restoranın karşı tarafına baktı.</p>

  <p class="calibre1">"O hayatı boyunca hep bir öğretmen oldu, Caro. Sanırım bu bir tür dersti"</p>

  <p class="calibre1">"Kime?"</p>

  <p class="calibre1">"Belki hepimize. Geçmişin sorumluluğunu üstlenmek üzerine."</p>

  <p class="calibre1">"Ne sorumluluğu?"</p>

  <p class="calibre1">"Nefret ettiğimiz, yalan söylediğimiz, aldattığımız için. Hepimiz bunu birazcık daha iyi anlamaya gayret etseydik.. ' <sup class="calibre6">11</sup></p>

  <p class="calibre1">"Ama neden sen oraya gidene kadar bekledi?"</p>

  <p class="calibre1">"Belki de bu derse en çok benim ihtiyacım vardı da ondan."</p>

  <p class="calibre1">"Ama seni yıllardır görmemişti."</p>

  <p class="calibre1">"İnsanlarla ilgili bazı şeyler değişmez."</p>

  <p class="calibre1">Caro yine sessizdi.</p>

  <p class="calibre1">"Jane teyzemin de bu derse ihtiyacı var mıydı?"</p>

  <p class="calibre1">"Belki."</p>

  <p class="calibre1">"Çok ihtiyatlı konuşuyorsun."</p>

  <p class="calibre1">"Çünkü Jane'in çokhaklı bir şekilde hayran olduğun yanını yıkmak istemiyorum."</p>

  <p class="calibre1">Caro bunu bir süre düşündü. "Bu evlilikleriyle ilgili bir şey mi? Onların evliliğini hep hak gibi gördüğümü fark ediyorum. Bunun günün birinde Roz için iyi olacağını tahmin ediyordum biraz. O halde aptalca bir şey söylediğimi düşünüyorum."</p>

  <p class="calibre1">"Sanırım onların evliliğinin de sorunları vardı. Özellikle ölçülülüğü. Olaylara bakışları."</p>

  <p class="calibre1">"Çok aptalım. Hiç tahmin edemedim."</p>

  <p class="calibre1">"Kimse tahmin edemezdi. Geçtiğimiz yıllarda Jane'in Roz'a çok başvurduğunu tahmin ediyorum. Bu yüzden aynı fikirde olamazdı."</p>

  <p class="calibre1">"Onun kuş beyinli küçük bir budala olduğunu düşünmüşümdür hep."</p>

  <p class="calibre1">Dan hesabın getirilmesi için eliyle işaret etti.</p>

  <p class="calibre1">"Yarın akşamki şu yemeğe tahammül edebilir misin?"</p>

  <p class="calibre1">"Evet. Tabii. Onu gerçekten çok seviyorum." Bunun üzerine Dan, Caro'nun aslında "haset etmeyi" kastettiğini düşündü.</p>

  <p class="calibre1">"Galiba onu çok yanlış anladın."</p>

  <p class="calibre1">Caro bunun öyle olabileceğini kabul edermiş gibi görünüyordu ama bir memnuniyetsizlik vardı hâlâ.</p>

  <p class="calibre1">"Bu yüzden Jane teyzemi hep sevmişimdir. O, etrafının üniversite mezunu olmadığını yüzüne vuranlarla kuşatıldığı yerde bunu yapmayan tek kişi."</p>

  <p class="calibre1">"Tek kişi mi?"</p>

  <p class="calibre1">"Şaka yapıyorsun. Sen en kötüsüsün "</p>

  <p class="calibre1">"Öyle olmamak için çok gayret sarf ediyorum <sup class="calibre6">11</sup></p>

  <p class="calibre1">"Bu yüzden çok belli ediyorsun <sup class="calibre6">11</sup></p>

  <p class="calibre1">"Mısır'da dersimi alırım." Caro, Dan'e dudaklarını ısırarak gülümsedi, sonra sanki artık açık yürekli olan Dan'miş gibi önüne baktı. "Şu, Cheshire kedisi gibi yılışık yılışık sırıtmak da neyin nesi?"</p>

  <p class="calibre1">Caro hâlâ sırıtmaya devam ediyordu. "Senin dersten daha fazlasına ihtiyacın var"</p>

  <p class="calibre1">"Neymiş peki?"</p>

  <p class="calibre1">"Söyler miyim hiç."</p>

  <p class="calibre1">Garson hesabı getirdi, hesapla Dan'in meşgul olması gerekiyordu. Caroline ayağa kalkıp paltosunu istedi, sonra Dan'i kapının yanında bekledi. Dan gelirken Caro'ya şöyle bir baktı.</p>

  <p class="calibre1">"Neyi söylemezsin?"</p>

  <p class="calibre1">"Senin hakkında neler bilip bilmediğimi."</p>

  <p class="calibre1">Dışarı çıktılar. "Umutsuz bir durum mu?"</p>

  <p class="calibre1">"Neden olmasın."</p>

  <p class="calibre1">"Bilmeye hakkım yok mu?"</p>

  <p class="calibre1">"Henüz yok." O sırada Caro, Dan'in elini tuttu, bariz bir şekilde konuyu değiştirdi. "Hey, dairemin nasıl olduğunu sormadın."</p>

  <p class="calibre1">İki üç dakika sonra Dan, Caro'nun Mini'sinin yanında ona iyi geceler öpücüğü veriyordu. Eve döner dönmez kendisi de yattı. Caro'yla eğlenceli bir saat geçirmiş olduğu halde daha önceki can sıkıntısı sürüyordu. Sürekli ertesi gün yapılması gerekenleri düşündü durdu. Vizeleri ayarlamak için ertesi sabah Mısır Konsolosluğu'nda kısa süreliğine Jane'le buluşmayı planlamıştı. Jane o akşam Oxford'dan Roz'un evine gelecekti. Sonra da Caro. Dan en hızlı senaryolarından birini yazmaya başladı: Beterin beteri olmuştu, Barney karısını terk etmiş, Caro'yu onunla sürekli yaşamaya ikna etmişti. Sidney Carton'ı oynamayı bırakıp (eğer Caro da gerçekten isterse, neden olmasın?) kendisinin de Jenny'yle buna benzer sürekli bir anlaşmaya vardıkları bir gelişme bile eklemişti. Dan, iki kız arasında olmasını umduğunu söylediği arkadaşlığı hayal etmeye çalışıyordu ama sıra Barney'yle kendisi arasındaki makul ilişkiye gelince senaryo çökmüştü. Nedense Dan, Jane'in gözündeki hakikat arayışını, Nell'in gözündeki alaycılığı da çok bariz bir şekilde görüyordu.</p>

  <p class="calibre1">Dan'in ertesi gün öğleden sonra Londra'daki menajerle görüşmesi gerekiyordu. Bir ay önce, Hollywood'da, Kitchener'dan sonraki bir senaryoyu geri çevirmiş ve daha fazla girişimde bulunmamaları için cesaretlerini kırmıştı ama şimdi bekleyen diğer sahne donanımıyla ilgili en azından iki konu daha olduğunu biliyordu, onlara karar verilmesi gerekiyordu. Bunda Mısır konusundaki deliliğin faydası olmuştu,- menajer ne kadar albenili göstermeye kalkışırsa kalkışsın, karşı koymak daha kolay olacaktı. Dan özgün planına sadık kalacaktı: Kitchener, sonra köşesine çekilecekti, Thorncombe'da, huzur içinde, uzun, yeşil bir ilkbahar ve yaz. Mısır ve Jane. Dan bunu başlangıç türünden bir deneme olarak saymalıydı, keyfi ama artık kaçınılmaz bir deneme.</p>

  <p class="calibre1">Bu ayrıca ve biraz fazlaca, içindeki eski yaşlı kurt yüzündendi, içinde taşıdığı yükten nefret eden, bütün çabası, enerjisi, zamanı ve diplomasisi, bütün o çelişkili kadın yüzleriyle şu anda yaşamındaki güçler arasında gerilmiş olan bir ip üzerinde yürümeyi de içeriyordu. Belki de Thorncombe'da bir yıllığına köşeye çekilme düşüncesinin katkı sağlayan çekiciliği de Athos Dağı ve manastırlarında şekillendirilmiş çok antik, eril bir hayalin yankısıydı biraz. Dan, Kitchener senaryosu üzerinde çalışırken uzun günler geçirmişti ama bu işi bitirip tamamlamak için gerçekten inanmaktan ziyade, bastırılmış bir kızgınlık gerektiğinin farkındaydı. Romanı için aklına gelen fikirleri önünde duran sayfanın arkasından araya girmeye devam ediyordu. Dan, kendini yeterince alan çalışması yapmış biri gibi hissediyordu, artık laboratuvara geri dönüp sonuç çıkarmak istiyordu.</p>

  <p class="calibre1">Sonra gülünç bir şey yaptı. Yataktan çıkıp ceket cebindeki defterini buldu. İnsan aklındaki, yaklaşmakta olan değişimlerin anahtar imalarıyla ilgili çok ayrıntılı olmayan, sadece sözcüklerle bir şeyler not etti: Ben 'e hatırlat, araka.</p>

  <p class="calibre1">Dan, arakanın Jenny'nin iştahla yediği sebzelerden biri olduğunu hatırlamıştı.</p>

  <p class="calibre1"><a id="bookmark3"></a>PİRAMİTLER VE HAPİSHANELER</p>

  <p class="calibre1"></p>

  <p class="calibre1">Dan'in, Kahire'ye altı saatlik uçak yolculuğunda, gelecek günlerle ilgili şüpheleri daha da arttı ya da en azından biriyle yalnız bir gece geçirmekle şimdi beklenen türden bir arkadaşlık arasındaki farkı yabana atıp atmadığını merak ediyordu. Jane'i de gerçeklik gafil avlamış gibi göıünüyordu: Birbirlerine karşı doğal olmak için fazlasıyla önemsiz ve basmakalıp bir şekilde ilgi gösteriyorlardı. Bir önceki gün Jane çok daha rahattı, vizelerini almak için buluştuklarında, çok kısa süreliğine, formaliteler tamamlanır tamamlanmaz Jane, Roz'la buluşup son bir alışveriş yapmak için gitmişti, daha sonrasında da öyle, Roz'un evinde ailecek yemek yemek için tekrar buluşmuşlardı. Yemek gayet güzel geçmişti. Roz karşılık vermiş ve kuzeninin annesini hareketli bir şekilde idare etme tarzından bir şeyler öğrenmiş olan Caro'ya karşı kibar davranmaya zorlamıştı kendini, hâlâ gelişme belirtisi göstermeyen mali ve diğer karamsarlıklarıyla ilgili şaka yollu takılmıştı. Aslında</p>

  <p class="calibre1">uçağın havalanmasından önce, o sabah daha erken saatlerde Jane daha rahattı. Onları arabasıyla Heathrow'a Roz götürdü ve gerçek, korkuyla bastırıldı.</p>

  <p class="calibre1">Şimdi de yan yana oturmuş öğlen yemeği yiyorlardı. Jane, Dan'den daha fazla yemek yedi. Dan uzun zamandır uçak yemeğini yemektense aç kalmayı yeğler olmuştu; Jane ise yemeğe ödediği her kuruşun karşılığını almaya kararlı bir şekilde yemeğini son lokmasına kadar yeme havasındaydı, gerçek bir turist gibi. Daha sonrasında aralarında geçen konuşma genellikle hangi kitapları okudukları üzerineydi: Dan, Jane için yanında <span class="calibre3">Mavi Rehber'i</span> getirmişti. Dan yine ziyaret etmesi gereken yerlerden bir ikisiyle ilgili düşüncelerini tazelemek için kullandığı Kitchener biyografisine dalmıştı. Bunu yaparken bile biraz savunma halindeydi, onun ilgisini çeken ihtiyar adamla ilgili konuyu açıklıyordu. Dan, Jane'in gösterdiği ilginin gerçek olmasından ziyade diplomatik olduğunu hissediyordu; her zamanki gibi Jane, Dan'in söylediklerinin ardından kendi düşüncelerini şekillendiriyordu. Bir süre film yapımcılığının incelikleri hakkında konuştular. Dan bunun da kibrini okşamak için yapıldığını düşünüyordu, Jane'in Dan'in yaşam şeklini eleştirmediğini, hürmetkârane ya da minnetle konuyu daha iyi anlamakla ilgilendiğini Dan'e olduğu kadar kendine de kanıtlamak için. Dan'in öngörmüş olduğundan daha fazla, şans eseri karşılaşmış yabancılar gibiydiler sanki, belki de iki taraf da Jane'in parmağındaki alyansın verdiği yanıltıcı izlenimi unutamıyordu.</p>

  <p class="calibre1">Belki de uçağın havalanmasından kısa süre sonra, ne kadar yan yana otursalar da Dan'e özel ve kişisel şeylerin onları birbirlerinden ayırdığını hatırlatacak bir şey olduğu için, konuşmalarına ilk kez ara vermişlerdi ve Dan, Jane'e yanında okuyacak çok kitap getirip getirmediğini sordu, sonra Jane'e <span class="calibre3">Mavi Rehber'i</span> uzattı. Jane birden aklına gelmiş gibi ayağının yanındaki seyahat çantasına eğildi, karton ciltli bir kitap çıkartıp hafif bir gülümsemeyle kitabı Dan'e verdi.</p>

  <p class="calibre1">"İstemiyorsan okumak zorunda değilsin."</p>

  <p class="calibre1">Kitap solcu biryayınevi tarafından basılmış bir antolojiydi: Lukacs, <span class="calibre3">Eleştirel Gerçeklik Üzerine.</span></p>

  <p class="calibre1">"Çok kibarsın Jane."</p>

  <p class="calibre1">"Mademki adı geçti."</p>

  <p class="calibre1">"Aklımı topladığım zaman okurum. Gemide."</p>

  <p class="calibre1">Dan sayfaları karıştırırken Jane başını eğip kitaba baktı, neredeyse kaale almayan bir tavırla, işte kitap takdim edilmişti.</p>

  <p class="calibre1">"Önemli kısımlar var."</p>

  <p class="calibre1">"Kesin. Okumak için sabırsızlanıyorum." Dan gülümsedi. "Aslında benim şimdi Kahire için biraz okuma yapmam lazım."</p>

  <p class="calibre1">Jane, Mısır macerası için gerçekten hevesliymiş gibi göıünüyordu. Bu en çok da önceki sabah konsolosluğun önünde buluştuklarında fark ediliyordu. Jane'in, gülümseyerek, söylediği ilk şey, Dan'in Jane'e gidemiyoruz demesi için artık çok geç olduğuydu, ayrıca Jane yine de bir vize alabilirdi çünkü yalnız başına olsa bile, o kadar "çok heveslenmişti" ki artık geri dönemezdi. Dan en azından Jane'de eğlenceye bir hazır oluş, o eski ve daha dışa dönük benliğinin mütereddit yeniden ortaya çıkışını sezmişti.</p>

  <p class="calibre1">Yerel saatin iki saat ileri olması, Kahire'ye indiklerinde neredeyse güneşin batmak üzere olacağı anlamına geliyordu. Ertesi gün için Malevich'in Londra bürosu, Dan için bir program ayarlamış ve havaalanında karşılanmasını rica etmişti ama Dan karşılanacaklarına pek emin değildi. Öyle olsa da göçmen kafilesi ve gümrükten geçtiklerinde sonunda terminalin sıcaktan kaynayan ve üstü kapalı merkezi salonuna girdiler. Çok fazla kargaşa, kahverenginin her tonunda bir sürü yüz, Avrupalı olmayan bir dünyaya birdenbire dalmak ve ilk bakışta çoğunlukla keşmekeşe ve pisliğe kayıtsız bir dünya. Havaalanı, savaşta olan bir ülke, altüst olmuş bir arı kovanı duygusu veriyordu. Dan, etrafları taksi şoförleri ve otele müşteri arayan simsarlar tarafından kuşatılınca, yanında duran Jane'e şöyle bir baktı. Jane gülümsedi ama Dan, bu hep bir ağızdan konuşan yabancı koronun, zorla bir şeyler soran seslerin, ilk çağlara ait güruhun Jane'i şaşırtmış olduğunu görebiliyordu.</p>

  <p class="calibre1">Akabinde biri yüksek sesle Dan'in adını seslendi, arkalarına döndüler. Uzun boylu, kel bir adam sütunun yanında dikiliyordu. İyi giyimliydi, açık renk bir yağmurluk ve koyu renkli bir takım elbise giymişti, bıyıklıydı, geniş, yassı bir yüzü vardı, gözlerinde ise biraz asilik, etraflarındaki daha az talihli olanlara karşı aristokratik türden bir kibir. Adam tahmininin doğru çıktığını göıünce gülümsedi, elini havaya kaldırdı, hızla öne çıktı.</p>

  <p class="calibre1">"Bay Martin? Sizinle tanıştığıma çok memnun oldum. Ben Jimmy Assad."</p>

  <p class="calibre1">Dan onun orada hazır bulunacağını biliyordu. David Malevich onunla buluşmuş, film yapımının Mısır ayağında onu kullanmayı düşünmüştü.</p>

  <p class="calibre1">Tokalaştılar, Dan, Jane'i onunla tanıştırdı, Assad, Jane'in elini tutarak gayet resmi bir şekilde selamladı ama iş etraflarında haykıran simsarları ve taksicileri kovmaya gelince eski moda nezaket ortadan kalkıverdi. Assad onları gırtlaktan çıkan sert bir iki Arapça cümleyle oradan uzaklaştırdı, sonra konuklarına Avrupa kibarlığının burada işe yaramadığını söylercesine gülümsedi. Assad'ın arabası vardı, şoför bekliyordu. Dan ilk defa, Jane'in ayrıcalıklı davranıldığına pişman olmadığından şüpheleniyordu.</p>

  <p class="calibre1">Kahire'ye doğru yola koyuldular ve Assad'la ilgili daha fazla bilgi aldılar. Assad Kıpti'ymiş, Müslüman değilmiş. Hayatının çoğunu yerel film piyasasında geçirmiş ama aynı zamanda kısa bir süre uygunsuz ilk adını devşirdiği İngiltere'de çalışmış, İkinci Dünya Savaşı'nın hemen sonrasında. Assad İngilizce'yi ana dili gibi konuşamıyordu ama yeterince akıcı bir şekilde konuşuyordu ve sinema dünyasının geri kalanında neler olup bittiği konusunda çok şey öğrenmişti. Dan'le Jane ondan hoşlandılar: Assad hem kendisi hem de Birleşik Arap Cumhuriyeti'nin yanlışlarıyla ilgili hemen hoş bir alaycılık sergiledi; havaalanı gibi Kahire de fazlasıyla kalabalıktı, savaş durumu yüzünden böyleydi, Süveyş kıyılarından pek çok mülteci geliyordu. Jane düşmanlıkların yeniden başlama olasılığı olup olmadığını sordu.</p>

  <p class="calibre1">"Göreceksiniz. Gazetelerde. Her gün yarın olacak deniyor." Gözkapakları aşağı iniyor. "Bay Churchill'in harika savaş konuşmaları yaptığını mı sanıyorsunuz? Henüz Sedat'ı duymamışsınız o zaman. Biz burada ona Zafer Yarın, Pislik Bugün" diyornz. Assad oturduğu ön koltuktan arkaya doğru dönerek Jane'e baktı. "Size ayıp olmasın diye pislik diyorum, <span class="calibre3">madam.</span> Arapça açıksözlü bir dildir."</p>

  <p class="calibre1"><span class="calibre3">"Merde?<a id="footnote2"></a><sup class="calibre6"><a href="#bookmark4">2</a></sup></span></p>

  <p class="calibre1"><span class="calibre3">"Ah, tres bien. Vous parles français?</span> "</p>

  <p class="calibre1">Fransızca konuşabildiklerini, birbirlerini memnun etmek için Fransızca konuşarak tespit ettiler; Dan ise aceleyle araya girmek zorunda kalmıştı. Dan'in Fransızca konuşması çok az sözcükle sınırlıydı.</p>

  <p class="calibre1">"Başkan hakkında alenen böyle konuşulabiliyor mu?"</p>

  <p class="calibre1">Assad üzgün bir olumsuzlamayla elini kaldırdı ama asi gözlerinde bir parıltı vardı.</p>

  <p class="calibre1">"Ama biz burada, Mısır'da çok şanslıyız. Bizim bütün sivil polislerimiz üniforma giyer." Assad şoföre göz gezdirdi, sonra gözkapakların-dan biri sanki tiki varmış gibi seğirdi. "Une <span class="calibre3">stupiditı!stupefiante*</span> *"</p>

  <p class="calibre1">Onunla olan biri, dünyadaki en kendine özgü kulüplerden birinin üyesi ve çok şükür sınırları olmayan biri olduğunu hemen fark ederdi, sinsi bir alaycı olduğunu da. Dan onun muhtemelen fırsatçı bir adam, cebini doldurmaktan fazlasını istemeyen kanaatkâr biri olduğuna karar verdi.</p>

  <p class="calibre1">Şehre vardıklarında ortaçağ ve modı:rnin eşsiz bir şekilde iç içe geçmesiyle akşam karanlığı çökmüştü: pe,.ınürde caddeler, hâki renkte ve hitap beyaz ön cepheler, her yer toz içinde, Avrupa kıyafetleriyle tiril tiril galabiyalardan oluşan bir harman, çıplak ayaklı afacan çocuklar, küçük dükkânlar, seyyar tezgâhlar, yan taraflarına bağlanmış, serinlik veren ve görülebilecek tek renkte, yemyeşil ot yığınları taşıyan eşekler. Tuhaf kokuların esintisi, hayvan gübresi, keskin bir koku, Assad'a göre Nil'in yukarısındaki Helwan sanayi sitesinden gelen kokular (Ne kadar batılı olduğumuzu kanıtlamamız lazım ve doğal olarak kendimize büyük bir çevre kirliliği sorunu yaratarak işe başladık), diğer zengin, daha baharatlı kokular ve hafif astropikal hava, arabanın camlarından geliyordu.</p>

  <p class="calibre1">Sonunda Nil'in kenarına çıktılar, uzaklardaki Gize piramitlerini göremeyecek kadar geç olmuştu ama harika nehir, inci gibi gri renkte, hızla yok olmakta olan ışıkta sakindi; sonra otele yaklaşıp durdular. Assad rezervasyonlarının tamam olup olmadığına bakmak için içeri girdi. Salonda birer içki içtiler. Assad'ın Dan'i ertesi sabah bakanlıktan üst düzey biriyle buluşması için götürmesi gerekiyordu ama görünüşe göre bu sadece formalite icabıydı ve eğer Dan gitmekte ısrar etmezse gitmeyebilirdi. Dan ısrar etmedi. O halde o günü olası yerleri, Malevich'in zaten incelemelerde bulunup yazarın da bakmasını istediği yerleri arabayla dolaşarak geçirebilirlerdi. Dan, Jane'e, kendisi bunları yaparken, belli başlı turistik yerleri gezmesini önermişti bile. Assad karısının Jane'e eşlik etmesini teklif etti ama Jane reddetti, böylece büroya gidip Jane'e günübirlik bir tur ayarladılar: medeniyetler müzesi ve şehir sabahleyin, Piramitler öğleden sonra. Assad'ın gözündeki tik yine başladı.</p>

  <p class="calibre1">"Fazlasıyla sıkıcı, <span class="calibre3">madam</span> ama sanırım bir kere de olsa görmeniz lazım."</p>

  <p class="calibre1">Assad, Jane'le Dan'in erken yatmak istediklerine ve konuklarla ilgilenmesi gerekmediğine emin olduktan sonra uzaklaştı. Ertesi akşam karısı, kendisi ve arkadaşlarıyla birlikte bir akşam yemeği yemelerinde ısrar etti.</p>

  <p class="calibre1">Odalarının Nil'e nazır, birbirine bitişik iki oda olduğunu gördüler ve biri, belki de Assad, bundan yanlış sonuçlar çıkarmıştı. Odalarında birbirine açılan bir kapı vardı. Dan kapının açık olup olmadığına bakmadı. Kapının onun oda!ındaki tarafında anahtar yoktu, Dan anahtarın Jane'in tarafında olduğunu umuyordu. Jane banyo yapacaktı. Dan suyun aktığını, ara sıra hareket edildiğini duyabiliyordu, aklında yarın düşüncesiyle, yanında getirmiş olduğu taslak halindeki senaryo metnindeki Kahire sahnelerini okuyordu. Bir süre sonra Heathrow'da satın aldığı gümrüksüz viskiyi açmak istedi, Jane'in de ona katılıp katılmayacağını merak ediyordu ama kendinde ne aralarındaki kapıyı tıklatacak ne de telefonu kullanacak cesareti bulamıyordu ki bu hissettiği beceriksizliğini öne çıkarırdı zaten. Sonunda aşağıyı arayıp odasına Pellegrini ve buz getirtti; sonra elinde kadehle pencerenin yanına gidip aşağıda, artık kararmış olan nehre baktı, karşıdaki Gezira'nın ışıkları sakin bir şekilde suya yansıyordu. Kahire'nin bu merkezi kesiminde, önceki ziyaretinden hatırladığından fazla trafik vardı, neredeyse sağındaki köprünün üzerinde çok yavaş ilerleyen farlardan bir California seli ve sürekli öttürülen kornalar. Şehrin tamamı Dan'e biraz Los Angeles'ı, belki hava ve sıcaklık yüzünden, hatırlatıyordu; bütün insani ve mimari farklılıkların ötesinde çok sıcak olması, stres aynıydı. Bütün şehirler birbirine benziyordu. Yalnızca Kahire biraz daha kalabalık, daha eski, daha beşeriydi. Ortaçağa ait adaletsizlikler ve eşitsizlikler hâlâ varlığını her yerde sürdürüyordu, batıda bunlar göz önünden uzaklaştırılmıştı. Burada ise göz önünde duruyordu.</p>

  <p class="calibre1">Dan'in arkasında Jane'in odasına açılan kapı iki kez tıklatıldı. Dan Jane'in seslendiğini duydu.</p>

  <p class="calibre1">"Dan, ben hazırım, aşağı inmek istersen "</p>

  <p class="calibre1">"Tamam, Jane. O kapı açılıyor mu?"</p>

  <p class="calibre1">"Evet, üzerinde bir anahtar var."</p>

  <p class="calibre1">Dan, Jane'in anahtarı çevirdiğini duydu ve Jane belirdi. Üstündekileri değiştirmiş, cenazede giydiği koyu kahverengi tek parça bir elbise giymiş, gözlerine de biraz makyaj yapmıştı.</p>

  <p class="calibre1">"Şimdiden keşke yanımda daha şık bir şeyler getirseydim diye düşünmeye başladım."</p>

  <p class="calibre1">"Saçmalama. Bu elbise büyüleyici. Gerçekten." Jane alaycı bir şekilde başını öne eğdi. Dan gülümsedi. "Kapı için kusura bakma. Assad'ın uyanıklık yapmaya çalıştığından şüpheleniyorum."</p>

  <p class="calibre1">"Sanırım çok hoş eski model bir kapı. Assad bana İngiltere'deki Arap Dili ve Edebiyatı uzmanlarından birini hatırlatıyor. Onun hep Oxford'dan daha Oxfordlu olmaya çalıştığını düşünmüşümdür ama belki de bu evrenseldir."</p>

  <p class="calibre1">"Bir içkiye ne dersin? Yoksa bara mı gidelim?"</p>

  <p class="calibre1">Bara gitmeyi tercih ettiler. Barda konuşan Amerikalılar ve birkaç Fransız'la ayrıca Jane'in Rusça konuştuklarını söylediği üç adam vardı. Dan, Jane'e ilk izlenimlerini sordu. Jane zamanın, zaman katmanlarının, tarihin pek çok aşamasının burada hâlâ yan yana varlığını sürdürdüğünü düşünüyordu. Havaalanı onu çok şaşırtmıştı ve içinden geçtikleri daha fazla kalabalık, işçi sınıfı sokakları. Yoksulluğun gerçek sınırının ne anlama geldiği unutulmuştu.</p>

  <p class="calibre1">Akşam yemeğinde Dan, eğer Jane istemiyorsa ertesi akşam Assad'ın yemek davetinden vazgeçmeyi önerdi ama hayır,Jane oraya gitmek için sabırsızlanıyordu, eğer Dan de isterse...</p>

  <p class="calibre1">"Sana kalmış Jane. Seçim senin"</p>

  <p class="calibre1">"Birkaç gerçek Mısırlıyla tanışmayı çok istiyorum. Madem davet etmişler."</p>

  <p class="calibre1">"Onların gerçek olacaklarına emin değilim. Ama gidip anlayalım."</p>

  <p class="calibre1">"Şayet sen. ..' ' Jane gülümsedi, çok fazla ısrar ediyordu. "Bütün bunlar benim için çok yeni. Ama benim yüzümden canının sıkılmasını istemem."</p>

  <p class="calibre1">"Diğer konuklar muhtemelen bizim film için çalışmamızı istediği kişiler olacak. Ben böyle bahşiş dağıtacak türden biri değilim ama boş ver. Gidelim. Erkenden çıkıp geliriz."</p>

  <p class="calibre1">Otelin akşam yemeği, çok gösterişli bir şekilde Fransız'dı, özellikle menüsü ama ikisi de mayasız gözlemeyi sevmişlerdi. Jane gastronomik hayal kırıklıklarına aldırış etmiyor gibi görünüyordu,- bütün bunlar, etraflarındaki insanlar, gözüne Dan'e olduğundan daha yeni geliyordu ve Dan'in bu otele olmasa da daha önce Mısır'a gelmiş olması yüzünden değildi. Jane'in şimdi Dan'in hatırına yaşının, Oxford'unun ve ağırbaşlı halinin gerektirdiği gibi davranması ona eğlenceli geliyordu. Bir anlığına eteğin altından kombinezonun görünmesi gibi Dan'in bir anda gözüne Oxford'da tanımış olduğu kızın hayaleti ilişti. Yeni deneyimler ve simalardan önce o günlerde Jane'in nasıl biri olduğunu hatırlayabiliyordu: tahrik edici yoğunlukta bir tür merak, neredeyse yoğunlaşma, bu gösterişten ibaret değildi (bazen aynı özelliği gösteren Nell'de olduğu gibi) ama yanıltıcı olabilirdi, özellikle onu iyi tanımayan erkekler için. Bir dolaysızlık, bir zihin meşguliyeti: Bu benim ilgimi çekiyor ya da sen benim ilgimi çekiyorsun şu anda herhangi bir şeyden daha fazla.</p>

  <p class="calibre1">Yemek yemeden önce taşıtların arasından yürüyerek birkaç dakikalığına Nil'in kıyısına gittiler. Çok fazla yaya yoktu, yalnızca geçmekte olan arabalar vardı, Nil'in kıyısında biraz duvar korkuluğuna yaslanıp aşağıda yan yana demir atmış üç büyük yelkenli kayığı seyrettiler. Bir kayıkta gemici fenerinin etrafına oturmuş beyaz kıyafetli üç adam vardı, belki bekçiydiler,- daha yaşlı olan adam galabiya'sını<a id="footnote3"></a><sup class="calibre6"><a href="#bookmark5">3</a></sup> örten siyah bir palto giymişti, daha genç olan diğer iki adam çömelmişti. Çok daha eski olan dünyadan, uzak küçük bir özel bölge daha. Ötede, Gezira ve Dökki'nin ışıkları çarşaf gibi nehrin üzerinde parıldıyordu. Ara sıra küçük bir dalganın yansımayı bozması gibi biri hudut hattına zorla giriyordu. Jane ortada duran kayıktaki loş ışık halkasına bakarken Dan,</p>

  <p class="calibre1">Jane'e göz gezdirdi. Jane dolaşmaya çıkarken üzerine paltosunu giymişti, hani üç hafta önce Dan'in Jane'i ilk kez onu istasyonda karşılamaya gelirken üzerinde gördüğü, şu Ruslarınkine benzeyen palto. Gümüş tokasını da takmıştı. Dan ikinci sınıf biletleri düşünüyordu, tasarruf, sadelik.</p>

  <p class="calibre1">"Ne düşünüyorsun?"</p>

  <p class="calibre1">Jane gülümsedi. "Hiçbir şey Dan, Bakıyorum öyle."</p>

  <p class="calibre1">"Olağanüstü bir nehir. Gece gündüz. Göreceksin."</p>

  <p class="calibre1">"Nedenini bilmiyorum ama burası bana Louvre'u anımsatıyor."</p>

  <p class="calibre1">"Kayıklar yelkenlerini tam açtıklarında rüya gibiler. Onlar Nil'in köşkleri, bir bakıma." Aşağıdaki kayıklar şehirdeki köprülerin altında seyredebilmek için direklerini alçaltmışlardı. "Eski, sıkıcı tapınaklar değiller."</p>

  <p class="calibre1">"Kayıklara binmeyi de dört gözle bekliyorum."</p>

  <p class="calibre1">Bir kez daha Dan, şu boğazına düğümlenen ama açıkça dumura uğrama duygusuna kapılmıştı: Jane'in izlenimleriyle ilgili önceden hüküm vermeyecek ya da değer ölçülerini yeniden şekle sokmaya kalkışmayacaktı. Aslında Jane'in zaten cevabını verdiği şey, "Evet, ama ben kendi doğrumu araştırmayı bekliyorum"du. Bir süre hiç konuşmadılar, duvar korkuluğuna yaslanıyorlardı, Dan ise Jenny'yi düşünüyordu. Belki de Jenny'de onu cezbeden şey de aynı bu başlangıç aşamasındaki inatçılık, Dan'in kurallarını kabul etmeyi reddetmesiydi; ama tabii ki Jenny daha acemiydi, daha az şartlı, kendinden çok daha az emin. Bu da aynı derecede çekiciydi, kendi içinde. Jenny'nin üçüncü yazısının eline geçtiği cumartesi gününden beri Dan, Jenny'vle iki kez daha telefonda konuşmuştu; en son daha Londra'da olduğu sabahın erken vaktinde. Jenny'nin telefonu, kararlaştırdıkları gibi saat yedi buçukta Dan'i uykusundan uyandırmıştı. Aslında sadece veda etmek, Dan'e mızıkçı demek ve ondan nefret ettiğini söylemek için aramıştı ama sesinin tonu tam tersini söylüyordu. Jenny çok dikkat çekecek şekilde Jane'le ilgili hiçbir şey söylememişti. Daha önceki telefon görüşmelerindeki kendi-liğindenlik kaybolmuştu; ikisi de bunu biliyordu ve bunun tekrar yüz yüze gelene kadar düzeltilemeyeceğini de biliyorlardı. Bunun yerine, Jenny bir talepte bulunmuş. Dan de tasdik etmişti: Dan, Jenny'ye mektup yazacaktı, Luksor'dan veya Aswan'dan telefon etmeye çalışacaktı, sürekli onu düşünecekti. Akıntıyla yukarı giden veya akıntıya kendini kaptırıp giden bir yelkenli kayık gibi hep kafalarının dikine giden kadınlar ve erkekleri teğet geçerek ilerleyen kadınlar. Jane doğrulup paltosunun kürklü yakasını kapattı.</p>

  <p class="calibre1">"Üşüdün mü?"</p>

  <p class="calibre1">"Nehir yüzünden olmalı. Burası daha soğuk görünüyor."</p>

  <p class="calibre1">İki ya da üç yüz metre boyunca gezine gezine otele geri döndüler. Jane şehirde eğlenmeye, belki biraz dansöz seyretmeye gitmek istemediğine emin miydi? Dan bunu ciddiyetle teklif etmemişti ama bu son bir kibarlık çatışması olarak başlamıştı. Belki de Dan bir yerlere gitmek istiyordu? Bu sorular asansörde bile sürdü, Dan, ikisinin de yatmaktan başka bir şey yapacak gizli bir arzusu olmadığını sebatla kabul ettiklerini düşünüyordu. Dan bundan kesinlikle emin miydi?</p>

  <p class="calibre1">"Bana engel olunduğunu düşünseydim bara gider, somurtup otururdum."</p>

  <p class="calibre1">Jane gülümsedi, Dan ise ona bu kadar İngiliz olmaktan vazgeçmesini söylemek üzereydi ama kaldıkları kata geldiler. Potansiyel olarak münasebetsiz bir an, Dan, engeli aşması için Jane'i kendi haline bıraktı. Odalarının dışındaki koridorda Jane elini uzattı.</p>

  <p class="calibre1">"İyi geceler Dan. Sana çok minnettar olan bir yardımcın var."</p>

  <p class="calibre1">"Daha bunlar ilk günler."</p>

  <p class="calibre1">Jane başını iki yana salladı.</p>

  <p class="calibre1">"Yelkenli kayıkları izlerken düşünüyordum. Sadece bunun için bile buralara gelmeye değer."</p>

  <p class="calibre1">"Çok daha iyilerini göreceğiz <sup class="calibre6">11</sup></p>

  <p class="calibre1">.Jane duraksadı, sonra Dan'e bir kere daha gülümsedi ve başını iki yana salladı, neredeyse oyuncağını seçmekten mahrum edilmeyen küçük bir kız gibi, bununla birlikte mantıksız yetişkinin biri bir oyuncak seçtirmeye uğraşıyordu. Sonra Jane arkasını döndü ve kendi odalarına girdiler.</p>

  <p class="calibre1">Ertesi gün Dan'in Jane'i düşünecek çok az zamanı oldu. Kahvaltılarını bitirmeden, Assad, Dan'i dolaştırmaya çıkarmak için gelmişti, birkaç dakika sonra Jane de kendi turu için hazırlanmaya gitti. Jane oradan uzaklaşırken, Dan'e çekici bir kadın diye iltifatta bulunuldu. Dan de dirsek temasına geçmek isteyen Mısırlı bir erkek muadil huzura çıkmadan önce gerçek durumu açıklama fırsatını yakaladı. Yakın zaman önce Anthony'nin öldüğüne değinilmesi bunun icabına baktı. Assad, Dan'in zannettiğinden çok daha saygılıymış gibi Hintlilere özgü bir dua işareti yaptı.</p>

  <p class="calibre1">O gün Dan, Assad hakkında çok daha fazla şey öğrendi. Assad film piyasasında her işi yapmışa benziyordu; ışıkçılık, kameramanlık, yapımcılık, yönetmenlik, bazı durumlarda ufak tefek rollerde bile oynamıştı. Yapımına yardım etmiş olduğu Arap filmlerinin sayısını bile unutmuştu. Yerli film piyasası çok hareketliydi, bu piyasada yer alan çoğu insan,</p>

  <p class="calibre1">Assad gibi elinden her iş gelen adamlardı. Assad yer aldığı sayısız filmin niteliğini hiç kaale almıyordu,- bundan utanıyordu, o filmleri Dan nasıl buluyordu? Bahsedecek sanatsal sinema olmaması bir yana, usta ticari sinemaya bile yer yoktu. Hepsi süprüntüydü, kitleler içindi, Müslüman imamlar başka bir cephede güçlü bir Hays Office oluştururken geleneksel temalar ve konuları işleyiş tarzları kaçınılmazdı; ayrıca artık zorunlu hale gelen siyasi propaganda vardı. Assad ciddi bir Mısır sinemasından umudunu kesmişti, Kitchener fırsatının onu heyecanlandırmasının bir nedeni de buydu. Assad, şansları varsa bunun ulusal film piyasasının "kuma gömmüş olduğu burnunu" —pisliğe gömmüş demek istemişti ama kullandığı ifade buydu— sürtebileceğini düşünüyormuş gibiydi.</p>

  <p class="calibre1">Bununla birlikte Assad diğer sanatlar konusunda daha iyimserdi. Ülkede birkaç iyi yazar vardı, bir iki romancıdan bahsetti ama Dan onların adını duymadığını itiraf etmek zorunda kaldı. Dan'in o gece tanışmasını umduğu çok ilginç yeni bir oyun yazarından da söz etmişti. Oyun yazarı hicivler yazıyormuş ve Nasır rejimi sırasında oldukça tehlikeli bir yaşam sürmüş, Sedat rejiminde de hayatı hâlâ risk altındaymış. Bunu öğlen yemeği yerken konuşuyorlardı, Assad'ın Dan'i götürmüş olduğu bir Lübnan lokantasındaydılar. Oteldekinden çok daha ilginç yemekleri var. Dan, Jane'in de orada olup yemekleri tatmasını çok isterdi. Oyun yazarının adı Ahmet Sabri'ymiş, Kahire'de ünlü bir sima, büyük bir soytarıymış. Ahmet Sabri'nin ara sıra çıktığı kabare benzeri müzikholde Dan'in onu izlememiş olması çok yazıkmış. Assad, belli ki Britanya standartlarına göre fazla cüretkâr olmadığı için Sabri'nin küçümsenmesinden endişe ediyordu. Kalabalık lokantada etrafa şöyle bir göz gezdirdi, sonra gözlerinde inceden inceye bir alayla Dan'e gülümsedi.</p>

  <p class="calibre1">"Ahmet burada herhangi bir masada duyamayacağın şeyler söylüyor ama bunu aleni olarak söylemek, bu ülkede, bu..." Assad kollarını iki yana açtı.</p>

  <p class="calibre1">"Cesaret gerektiriyor."</p>

  <p class="calibre1">"Ya da biraz delilik."</p>

  <p class="calibre1">Dan çok geçmeden bu pratik meselelerden Malevich'in iyi bir adam seçmiş olduğunu fark etti. Assad çabucak baktıkları en olası çekim yerlerinden aldığı tahmini fiyatları söyledi; arada sırada durup Dan'in de görsel olanakları gördüğünden emin olmak için yönetmenlerin yaptığı gibi elleriyle kadraja alıyordu. Diğer şehirlerdeki eziyet veren set çalışmalarındaki aksama türünden sorunlar, uzun çekimlerde açık alan yaratılması, trafiğin halledilmesi ve geri kalan her şeyin buradaki çekimleri engellemesine izin verilmeyecekti. Dolar daha fazla önem taşıyordu; bakan böyle emretmişti. Dan çeşitli yaşlı hanların ve Mernlük belediye dairelerinin birkaç fotoğrafını çekmişti ama her şeye rağmen aslında burası onun sahası değildi, sırf olası setlere uydurmak için sahneleri yeniden yazmaya niyeti yoktu. Aradığı tek bir şeyi bulmuştu, bu Dan'in henüz yazmamış olduğu, ufak bir olay çıkabilecek Mouski'de harika bir suk'un köşesi (Kitchener'ın neredeyse Goering gibi antika biriktirme meraklısı olduğunu göstermek için), ama her şey bu kadardı.</p>

  <p class="calibre1">Ara sıra şehrin dışındaki Piramitlerin hayali kartonpiyerlerine göz attılar, sarı renkli Mokattam tepelere baktılar. Dan,Jane'in nasıl olduğunu merak ediyordu ama o gün Dan'in hoşuna gitti ve Kahire için daha iyi bir duygu beslemesiyle sonlandı. Yorgun, üstü başı kirli, görünüşte gayesiz askerler ve patlamış kum torbalarıyla dolu, ulusun askeri iddialarının acıklı küçük bir simgesi olsa da harika bir şehir her şeye rağmen. Dan ayrıca Assad'dan, bazı diyaloglarına çeşni olarak katması gereken Arapça deyimlerin bir listesini almıştı.</p>

  <p class="calibre1">Assad, Dan'i saat altıyı biraz geçe otele bıraktı ve saat sekizdeki akşam yemeği için gelip tekrar onları almayı teklif etti. Assad'ın dairesi yarım mil ötedeydi, Dan de taksiyle gidebilecekleri konusunda ısrar etti. Dan, Jane'in kapısını tıklattı ama cevap gelmedi, bu, kapısının altından atılmış olan not nedenini açıklıyordu. Jane "büyüleyici birgün" geçirmiş ardından saçlarını yıkatmaya gitmişti. Dan duş aldı, üzerini değiştirip takım elbise giydikten sonra oturup birkaç not aldı. Bir iki dakika sonra Jane'in odaya girdiğini duydu ve telefon edip Jane'e geldiğini söyledi, Jane üzerini değiştirmeden önce bir içki içmeye ne derdi? Jane hemen kapıdan içeri girdi, üzerinde hâlâ o sabahki kıyafetleri vardı.</p>

  <p class="calibre1">"Günün iyi geçti mi?"</p>

  <p class="calibre1">"İnanılmaz. Çok ilginçti."</p>

  <p class="calibre1">Dan, Jane'e bir viski doldurdu, Jane de yazı masasının yanındaki bir koltuğa oturdu.</p>

  <p class="calibre1">"Seninle hiç de aynı fikirde değilim. Bizi Saqqara'daki mastaba'lar-dan birine götürdüler. Daha önce bundan daha güzel bir şey gördüğümü sanmıyorum. Çok zarif. Rönesans'ın ortaya çıkışından üç bin yıl önceki Rönesans gibi. Bütün o kuşlar ve hayvanlar <sup class="calibre6">11</sup></p>

  <p class="calibre1">"Peki ya Sfenks?''</p>

  <p class="calibre1">Jane başını yana eğdi. "Biraz <span class="calibre3">declass(<a id="footnote4"></a><sup class="calibre6"><a href="#bookmark6">4</a></sup>,</span> belki? Ama müze, orada saatlerce kalabilirdim."</p>

  <p class="calibre1">Dan, Jane'e başka neler gördüğünü sordu: suk'u, direklerin yanına, etraflarına öğrencilerinin bağdaş kurarak oturduğu Müslüman "öğretim üyeleriyle" El Ezhir'i, on üçüncü asırda Oxford'da da olması gerektiği gibi, bir Kıpti kilisesi, Sultan Muhammed Ali'nin türbesini. Tanrı aşkına, Nil boyunca uçan o büyük kuşlar neydi?"</p>

  <p class="calibre1">"Çaylaklar. Eskiden Avrupa şehir kuşlarıydı onlar."</p>

  <p class="calibre1">"Yanımdaki Amerikalı kadın onların akbaba olduğunda ısrar etti. Onların akbaba olamayacağını biliyordum." Jane ' yüzünü buruşturdu. "Aklıma gelmişken kadın bana bol bol tıbbi hastalıkların hepsinin listesini saydı. Artık her tabakta kan kurtlanması ve daha korkunç hastalıkları göreceğim. Tam bir ihtiyar cadı."</p>

  <p class="calibre1">Dan sırıttı. "Ona da bunu söyledin mi?''</p>

  <p class="calibre1">"Tabii ki söylemedim. Babam olsa benimle gurur duyardı."</p>

  <p class="calibre1">Gün boyunca Jane'in teni güneşten koyulaşmıştı.</p>

  <p class="calibre1">"Turda çok kişi var mıydı?"</p>

  <p class="calibre1">"Amerikalılar mı? Yo, pek yoktu. İki çift daha vardı. Daha ziyade Ruslar ve Fransızlar."</p>

  <p class="calibre1">"Dilenciler konusunda seni uyarmalıydım. Kolay bir yem olduğunu görürlerse pirana gibi olurlar."</p>

  <p class="calibre1">"Yolcu otobüsünde söylediler. Çok tuhaftı, paltom yüzünden olmalı. Görünüşe göre benim de Rus olduğumu zannettiler. Beni sıkboğaz etmediler pek, tuhaf arkadaşıma kıyasla. Başlangıçta bunu fark etmedim. Çok gücüme gitti."</p>

  <p class="calibre1">"Belli ki görür görmez taş yürekli bir sosyalisti tanıyorlar"</p>

  <p class="calibre1">"Çok hoş küçük bir kıza bir şeyler verdim. Ama kız öyle şaşırdı ki biraz daha istemeyi unuttu."</p>

  <p class="calibre1">"Muhtemelen ilk seferde fazlasıyla vermişsindir."</p>

  <p class="calibre1">Jane gülümsedi, sonra kadehine baktı. "Müzeden bir broşür aldım. Fellahlarla ilgili."</p>

  <p class="calibre1">"Kavim şoku mu?"</p>

  <p class="calibre1">"Evet. Sanırım en çok hatırlayacağım şey bu."</p>

  <p class="calibre1">Dan, Jane'in gerçekten ne düşündüğünü merak ediyordu,- kuram ve aklın, hiçbir siyasi sistemin yanıt bulamadığının çok açık olduğu yerdeki durumla nasıl bir araya geldiğini. Belki Jane kibarlık ediyordu ve içten içe öfkelenilen birini gizlemek için turist kimliğini öne çıkarıyordu. O sırada Jane, Dan'e onun gününün nasıl geçtiğini sordu, Dan'in de burnu sürtüldü.</p>

  <p class="calibre1">Yemekte Assad'ın Mısır film piyasasından birkaç çift yakın dostu olsa da Dan'in, onların iş isteyecekleri konusundaki korkusu yanlış çıktı ve şaşırtıcı bir şekilde eğlenceli bir akşam oldu. Assad'ın dairesi çok geniş değildi ama Batı ve Doğu karışımı tarzında hoş mobilyalarla döşenmişti. Assad'ın karısı otuzlu yaşlarının sonlarında, şişmanca ama yine de çok çekici Lübranlı bir kadındı, görünüşe göre Arap dünyasında Fransızca'dan çeviriler yapan, çok iyi tanınan çevirmenlerden biriydi. Jane'e göre kadın Fransızca'yı kusursuz bir şekilde konuşuyordu ama İngilizce'si kocasınınkinden çok daha zayıftı. Dan'le Jane'i diğer konuklarla tanıştırdılar. İki film yapımcısı ve eşleri dışında bir çift daha vardı, Mısırlı bir romancıyla, aynı zamanda film senaryosu da yazıyormuş, Türk karısı, iki de bekâr erkek vardı. Biri Kahire Amerikan Üniversitesi'nde tarih profesörüydü. Assad gülümseyerek, "Ona müsamaha göstermek zorundayız çünkü İslam konusunda bizlerden daha fazla şey biliyor" dedi. Akşamın ilerleyen saatlerinde Dan'in fark edeceği üzere profesör aynı zamanda Mısır tarihinde Kitchener dönemiyle ilgili her şeyi biliyordu. Adamın tipik olmayan bir Teksaslı olduğu ortaya çıktı. Aslında sadece heceleri uzatarak yayvan konuşmasıyla, ev sahibi gibi rıza gösterilecek yavan bir adam, İslami çömlek koleksiyoncusu ve kadim kültüre saldırgan bir şekilde ilgi göstermeyen biriydi. Diğer bekâr adam, geleceğine söz verilen hiciv yazarı Ahmet Sabri idi.</p>

  <p class="calibre1">Ahmet Sabri orada bulunanlar arasında akşam yemeği için uygun giyinmeyen tek kişiydi, veciz sözler söyleyen, elastiki ve melankolik yüzü olan iri yarı bir adam, gözlerinin altındaki torbalar ki bana görür görmez Walter Mattheau'nun daha genç ve solgun benizli halini hatırlattı. Eski bir ceket, siyah polo yaka bir kazak giymişti, yemekten önce çok az şey konuşmasına rağmen insan ilk bakışta onun doğuştan bir anarşist olduğunu tahmin edebilirdi. Assad, Dan'e yine Lübnan yemekleri ikram ettiği için özür diledi ama yemekler harikaydı, sayısız küçük yemek ve lezzetli lokmalar ve yemekleri büyük yuvarlak pirinç bir masadan kendileri alıyorlardı. Teklifsizlik, böyle aşure gibi türlü türlü geçmişleri ve milliyetleri olan konuklara uygun düşüyordu. Üçerli beşerli gruplar halinde odaya dağılmış, Doğu Akdeniz'in üç büyük dilinin karışımıyla konuşuyorlardı: İngilizce, Fransızca, Arapça.</p>

  <p class="calibre1">Dan odanın karşısında Bayan Assad ve yerli sinema dünyasının çiftlerinden biriyle Fransızca konuşan Jane'i gördü. Jane siyah bir elbise giymişti, çok sade, Empire<a id="footnote5"></a><sup class="calibre6"><a href="#bookmark7">5</a></sup> oldukça mütevazı, çıplak boynunda sarkan akik bir kolye, onun, son dönemlerindeki Jane Austen'e benzemesine sebep olmuştu. Dan otelde Jane'i ilk kez böyle gördüğünde ona şaka yollu takılmıştı. Belli ki son dakika alışverişinde satın aldığı bir şeydi ve Dan Jane'e, yanında şık bir şeyler getirmemiş biri olarak gayet iyi idare ettiğini söylemişti. Dan ise romancı ve Ahmet Sabri'yle beraber oturuyordu. Assad, erkeklere yakışır bir şekilde Dan'e yemekten önce "en gurur duyduğu mülkünü" göstermişti. Kendisinin Bernard Shaw'la yan yana ayakta durduğu, daha zayıf ve daha gençken, gerçi o zaman da saçları dökülüyormuş, çekilmiş çerçeveli bir fotoğrafı. Assad, İngiltere'de Pascal Film Yapımcılığı'nın oyunlarından birinde çalışırken yaşlı adam bir gün çekimleri izlemeye gelmişti. Shaw fotoğrafın alt kısmını imzalamıştı.</p>

  <p class="calibre1">Sabri'nin İngilizce konuşmaları istikrarsız ve tutarsız olsa da o ilk içine kapanıklık maskesi düşer düşmez Shaw'un büyük bir hayranı olduğu ortaya çıktı ama ölülerin artık kendi ülkelerinde nasıl addedildikleri konusunda bir yabancının gösterebileceği tipik bir cehaletle: Kuşkusuz zeki bir adam ve yaşamdan epeyce daha geniş. Çok geçmeden siyaset konuşmaya başladılar: Nasır, Sedat, Mısır'ın iktisadi meseleleri, Aswan Barajı konusundaki "büyük budalalık", Arap sosyalizminin ikilemleri.</p>

  <p class="calibre1">Dan keşke Jane'de burada olup da bütün bu konuşulanları duysaydı diye düşünmeye başladı; Sabri'yle beraber biraz daha yemek almak için kalkınca, fırsattan istifade, o gruptakiler Janelerin grubuna dahil oldular. Sabri, Jane'in yanına oturdu ve Jane'in Fransızca konuşabildiğini fark etti. Sabri de konuya dahil oluverdi ve orada kendini daha rahat hisse-diyormuş gibi görünüyordu. Sonra Jane'le Bayan Assad'ı güldürecek bir şey söyledi. Sabri Jane'in yanında küçük bir duvar sedirinin üzerinde oturuyordu. Assad gelip Dan'e göz kırptı,- küçük bir çember oluşmaya başladı, sonra Sabri Arapça bir şey söyleyince bu da anlayanları güldürdü. Assad, Sabri'nin söylediklerini tercüme etti. İki kere ikinin beş ettiğini düşünenler odadan çıksın, ilk fıkra, bu anlatılacak pek çok fıkranın ilki olacaktı, siyasi polisin saflığı hakkındaydı.</p>

  <p class="calibre1">Sabri yavaş yavaş ve sıkıntılı bir isteksizlikle de olsa temsilini sergilemeye başladı. Sabri'nin ağzından Fransızca ve Arapça karışımı hikâyeler ve tek cümlelik fıkralar dökülüyordu. Duygularını açığa vurmayan bir yüzü olan bir komedi üstadı olarak doğmuştu ve onda gitgide Mort Sahi üslubu ortaya çıkıyordu, sanki izleyiciler güldükçe, insanlık durumu için beslediği umudu daha fazla yitiriyormuş gibi görünüyordu. Arapça anlatılan fıkraların bazıları görünüşe göre Avrupalı dinleyicilere fazla genel geliyordu ama Sabri, yanında oturan Jane'i tercümanlık yapması ve desteklemesi, Jane'in çevirilerini İngilizce'ye daha az iftira içeren şakalar olarak çevirmesi için birleştirici olarak kullanmaya başladı. İşte, Dan'in hatırladığı birkaç fıkra:</p>

  <p class="calibre1">Luksor'da bir firavuna ait taş bir heykel bulurlar. Üzerindeki yazılar çözülemez, arkeologlar bu firavunun kim olduğu bulmak için ne yapacaklarını şaşırırlar. Heykel Kahire'ye getirilir ve temizlenir ama uzmanlar yine bocalar. Sonunda gizli bir polis heykele bakıp bakamayacağını sorar. Onu odaya götürürler, adam içeri girip kapıyı kilitler. Bir saat sonra gizli polis paltosunu çekiştirip alnındaki teri silerek dışarı çıkar.</p>

  <p class="calibre1">"Tamamdır" der. "İtiraf etti."</p>

  <p class="calibre1">Ünlü birsiyasi şüpheli firar ettikten sonra, ilk firarı değildir, yeniden yakalanır. Polis şefi onu kaçmaması için nereye hapsetmek gerektiği konusunda kafa patlatır. Genç bir müfettiş söze atılır:</p>

  <p class="calibre1">"Buldum efendim. Şehrin dışındaki şu eski hapishanelerden birine. Onlardan daha kalın duvarları olan bir yer görmedim hiç."</p>

  <p class="calibre1">"Hangi hapishaneler?"</p>

  <p class="calibre1">"Biliyorsunuz, efendim. Gize'dekiler. Yabancılar onlara Piramit diyor."</p>

  <p class="calibre1">Assad için de bir fıkra anlatıldı. Sedat, Kıpti Patriğe telefon eder.</p>

  <p class="calibre1">"Cenapları, şu Müslüman ve Kıpti sözlerini kullanmaya son vermemiz lazım. Hepimiz Mısırlıyız. Bu kâfi."</p>

  <p class="calibre1">"Evet, Sayın Cumhurbaşkanım."</p>

  <p class="calibre1">"Aa, bu arada, İskenderiye'ye piskoposunuz olarak İbrahim Shafir'i atamaya karar verdim."</p>

  <p class="calibre1">"Ama o Müslüman Sayın Cumhurbaşkanım!"</p>

  <p class="calibre1">"Bak gördün mü yine o sözcüğü kullandın!"</p>

  <p class="calibre1">Fıkraların bazıları Mısır'ın kendisi kadar eski olmalıydı. Nasır orduyu teftiş eder. Tıpkı kendi yüzüne benzeyen bir askerle karşılaşır. Gülümser.</p>

  <p class="calibre1">"Nereli olduğunu biliyorum, delikanlı."</p>

  <p class="calibre1">"Sizin köyden, Sayın Cumhurbaşkanım."</p>

  <p class="calibre1">"Ya. Annen bizim evde hizmetçiydi öyleyse."</p>

  <p class="calibre1">"Hayır, Sayın Cumhurbaşkanım. Babam."</p>

  <p class="calibre1">Derken Mısır ordusunun cehaleti ve tesirsizliğiyle ilgili isyana teşvik edici ve iğneleyici fıkralar geldi: Bir asker Sina cephesinden geri dönmüştür.</p>

  <p class="calibre1">"Allah'ım. Şu Almanlar ne biçim savaşıyorlar!"</p>

  <p class="calibre1">Ya da bu, bir ordu kamyonu İsrail sınırlarına doğru gider. Şoförün yanındaki subay hararetle şamfıstığı yiyip kabuklarını da pencereden dışarı atmaktadır. Şoför subaya bakar.</p>

  <p class="calibre1">"Bunu neden yapıyorsunuz efendim?''</p>

  <p class="calibre1">"Geri dönüş yolunu bulabileyim diye, salak!"</p>

  <p class="calibre1">Sabri iyi bir hikâye anlatıcısı olarak kesinlikle Ustinov sınıfınday-dı. İrticalen yapılan bu şov Dan'in hoşuna gitmişti ve bunu dinleme ayrıcalığı elde ettiklerini tahmin ediyordu. Dan, Nasır ve Sedat'a karşı daha sert kinayeler duyduklarında en azından bir ikisinin karısının yüzünde belli bir şaşkınlık sezdiğini düşünüyordu ki bu da kinci, alaycı ve hakaret dolu dile hayranlık duymak için fazladan bir nedenmiş gibi görünüyordu. Dan kendi ufkunun da genişlediğini hissediyordu çünkü Sabri'nin huzura çıkması ve konuşma tarzı ona Matthau ve Sahl'ı anımsatıyordu, Sabri'nin fazlasıyla Yahudi mizahını aksettiren fıkralarının acıklı kendi kendine iftira edişi. Dan yanında Hollywood'dan arkadaşı Abe'in olduğunu hayal ediyor ve Yahudi egemenliğindeki sinema dünyasında geçirdiği yıllarda öğrenmiş olduğu ve bildiği özentinin sayısız diğer sivri dilli kırıcı sözleri düşünüyordu. Böylesine birbirine benzeyen iki espri anlayışının her gün birbirini yalnızca nefret ve yok etme terimleriyle düşünebilmesi manasız görünüyordu. Dan birden dünyanın siyasi kurumlarını kahkahaya karşı mizahsızlığın bir komplosu, zekâya karşı aptallığın bir zorbalığı olarak görmeye başladı, tarihin bir ürünü olarak insan, insanın içsel, kişisel, doğal yanı değil. Dan, Oxford'da Jane'in misafir odasında eline aldığı kitaba biraz daha göz atmış olsaydı, Gramsci'nin bir keresinde neredeyse tamamen aynı şeyi söylediğini görebilirdi ama o bunun kanıtını, sosyalizmi evrenselleştirmek için insanlığın başarısızlığından türetiyordu. Dan buna daha ziyade varoluş-sal açıdan bakıyor, kişisel salahiyetin, insanın kendi içsel duygularına olan inancının evrensel başarısızlığı olduğunu düşünüyordu.</p>

  <p class="calibre1">Dan, Jane'in de aynı şeyi hissedip hissetmediğini merak ediyordu. Muhtemelen hissetmiyordu, Jane bunu insanlığın büyük kısmını bertaraf etmeyi hem yönetenleri hem de yönetilenleri, seçkinci olduğu kadar aptal ve beyni yıkanmış olarak kabul ederdi, oysa Dan, her zamanki kaderciliğiyle, en sevdiği dışarıdan bir gözlemci konumunda, ayrıcalığı evrimsel ve önceden takdir edilmiş bir şey olarak görüyordu. İnsan, seçim olmaksızın böylesi deneyimlerin tadını çıkarmaya mahkûm edilmişti, dünyada neler olup bittiğini bilmek, dilde nüktedanlığa ve dilin kullanımına değer vermek, çünkü insana genetik olarak ve doğumla, meslek hayatındaki bahtıyla bunları takdir edecek melekeler ihsan edilmişti. Dan, Sabri'nin sürekli üzerine aldığı Keaton benzeri maskelerin acıklılığını ve anlamsızlığını anladığını düşünüyordu, onlar, onun oyunculuğunda bir rol değildiler sadece, temelde değersiz bir bilgi, satılmış olanı tekrar satmaktı. Dünyanın gerçek soytarıları, o öyle söyler gibi görünüyordu ama onlar iktidarda olan ve iktidarda kalacak olanlardı.</p>

  <p class="calibre1">Sabri'nin bir diğer fıkrası da Nasır'ın cenaze merasimi alayıyla ilgiliydi. Bir kadın, tabutun önünde durup merhum lideri son bir kez görmesine izin verilene kadar feryat eder. Tabuta uzunca bir süre bakar, sonra başını kaldırıp yüzünde sevinçli bir gülümsemeyle şöyle der:</p>

  <p class="calibre1">"Gerçekten ölmüş!"</p>

  <p class="calibre1">Belki de bu, Sabri'nin hikâyelerinin en komiği olmasa da en deriniydi. Sabri en son ve en mühim cümlesini tam da aptal yaşlı bir kadının sevinçle gülümsemesini güzel bir şekilde taklit ederek başlatmıştı, ı.:özleri ışıldayan bir ahmaklığın güzelliği, gerçekliğe mutlu bir şekilde kör kalınması. Aktörler çok nadiren Dan'i etkiliyordu ve belki de en az komedi aktörleri ama bu seferki çok derin bir sevgiye dokunmuştu, Dan'in aynı zamanda onun içinde de olduğunu nadiren kabul ettiği öfkeli bir umutsuzluğa.</p>

  <p class="calibre1">Bütün bunlar olurken Dan ayrıca Jane'i seyrediyordu. Jane, Fransızca konuşmayanların ikincil ilgi odağı olmuştu. Başlangıçta fıkraları İngilizce'ye biraz tereddüt ederek tercüme ediyordu, özellikle Dan'e,- sonra gitgide içindeki eski teatral zamanlama duyumu gibi bir şey, deyim yerindeyse, kendini göstermeye başlamıştı. Jane'de bir canlanma oldu, aniden birazcık da rol yapma isteği. Sonunda Sabri artık yorulduğunu söylemiş, dönüp Jane'in elini öpmüştü. Sabri bir daha asla bir İngiliz kadınına karşı nahoş bir fıkra anlatmayacaktı.</p>

  <p class="calibre1">Bir kez daha gruplara ayrıldılar. Dan dönüp tarih profesörüyle konuştu. Jane, Sabri'yle olduğu yerde bir süre daha ciddi meseleler hakkında konuşarak oturdu. Sabri ellerini çok kullanıyordu. Jane, Sabri'nin söylediklerine anlayış gösterircesine arada bir başını sallıyordu. Bir süre sonra Assad ve romancı onların arasına katıldı, sonra Jane daha fazla konuşmaya başladı. Jane oradakileri neredeyse etkisi altına alıyordu. Bu, Dan'i hem memnun ediyor hem de tuhaf bir şekilde gücendiriyordu, canı çok sıkılmaya başlamıştı ve normal olarak artık oradan ayrılmayı düşünüyordu. Ama Jane böylesine eğlenirken onu oradan zorla ayırmak da istemiyordu. Dan, Jane'in etrafındaki yabancılarla kendisinin yanında olduğundan daha rahat görünmesine duyduğu hafif içerlemeyi bastırmak istiyordu. Diğer eşler bir köşede toplanmışlardı ve daha kadın kadına bir sohbetle, erkeklerde olduğundan daha alçak sesle ve daha peltek bir Arapça'yla konuşuyorlardı, belki istemeyerek de olsa, bu yabancı kadınla ve onun erkeklerle olan batılı tarzıyla rekabet edemeyeceklerini ima edermiş gibi görünüyorlardı.</p>

  <p class="calibre1">Dan'in diğer yanı Jane'de hâlâ var olan bu etkileme gücüyle gurur duyuyordu. Jane odadaki kadınların en yaşlısı olmalıydı ama açık yakalı siyah elbisesi ona yakışıyor, onu olduğundan daha genç gösteriyordu, diğerlerinin biraz basmakalıp gece elbiselerinin yanında çok çarpıcıydı. Assad'ın karısı sonunda Dan'le Amerikalının oturduğu yere biraz daha tarçın çayı getirdi ve başını eğip Dan'e gülümsedi. Assad'ın "arkadaşı" onları utandırıyordu. Lübnan'da böyle değildi ama Mısır'daki partilerde hep böyle, diye yakınıyordu kadın, kadınlar, ne kadar özgür olamaya gayret etseler de konuşmalar haremlik selamlık olarak sona eriyordu. Yanındaki küçük Teksaslı gelenekleri savunmaya çalışıyordu, o, gördüğü her adamla muhabbet etmeye kalkan kadınlardan kaçıp Kahire'ye gelmişti. Dan sonunda hareme götürüldü ve birkaç dakikalığına kendisi de ilgi odağı oldu. Kadınlar ona filmle ve Mısır'a daha önce de geldiğini itiraf edince yaptığı ilk ziyaretle ilgili sorular sordular. Görgüsüz bir sohbetti ve sonunda Dan artık buna dayanamayacağını anladı. Odanın diğer köşesinde duran Jane'le göz göze gelmeyi başardı, Jane gidelim mi diye sorarcasına kaşlarını hızla yukarı kaldırdı. Dan başıyla onayladı ve ayağa kalktı.</p>

  <p class="calibre1">Dan taksiye biner binmez Jane'e baktı.</p>

  <p class="calibre1">"Sağ salim atlattın mı?"</p>

  <p class="calibre1">"Ne olursa olsun bunu kaçıramazdım. Gittiğimize çok memnunum."</p>

  <p class="calibre1">"Sanırım Sabri'yi çok etkiledin."</p>

  <p class="calibre1">"Olağanüstü bir adam. Daha sonra bana bütün hayat hikâyesini anlattı. Kendi kendini eğitmiş. Babası köylüymüş."</p>

  <p class="calibre1">"Oyunları nasıldır acaba, merak ediyorum."</p>

  <p class="calibre1">"Bir tanesi çok ilginç. Biraz <span class="calibre3">The Entertainer'ın</span> Arapça uyarlamasına benziyor. Osborne'un adını hiç duymamış." Jane kısa bir nefes saldı. "Bir İngilizce uyarlama yazmaya çalışmayı kısmen benim aklıma soktu. Görünüşe bakılırsa geçen yıl Paris'te bu yapılmış."</p>

  <p class="calibre1">"Ben olsam önceden birinin yazacağına emin olurum."</p>

  <p class="calibre1">"Sabri bana Fransızca çevirisini gönderecek."</p>

  <p class="calibre1">"Güzel. Belki de sonunda metier'ini buldun." Jane, Dan artık oyunbozanlık yapıyormuşçasına bir şey söylemedi.</p>

  <p class="calibre1">"Assad'ın karısını sevdin mi?"</p>

  <p class="calibre1">"Evet, keşke onunla daha uzun konuşabilseydim."</p>

  <p class="calibre1">"Sabah ona bir buket çiçek göndereyim."</p>

  <p class="calibre1">Jane öne doğru eğildi, hızla Dan'e döndü. "İzin ver de çiçeği ben göndereyim Dan. Lütfen. Ben göndermek istiyorum."</p>

  <p class="calibre1">"Şeytansı film dünyasının içindesin. Hiçbirimiz çiçeğe para ödemiyoruz. Yapımcılar bunu hallediyor." Jane önüne baktı. "Zamanı gelince bu gecenin de parasını ödeyecek. Onun için vicdan azabı çekme."</p>

  <p class="calibre1">Jane durakladı, sonra arkasına yaslandı ama buna isteksizce razı oldu.</p>

  <p class="calibre1">Dan, "Tamam. Ama yarı yarıya öderiz" dedi.</p>

  <p class="calibre1">"Teşekkürler."</p>

  <p class="calibre1">Jane'in gözlerindeki neşe, onu eskiden tanımanın verdiği bir bilgiyle bir anlığına parladı, Dan de gülümseyerek başka bir tarafa baktı.</p>

  <p class="calibre1">"Bir filozofun dul karısıyla beraber olduğumu unutuyorum sürekli.” "Sanırım karşılık olarak birinin minnettarlığını göstermesi gereken durumlar vardır.”</p>

  <p class="calibre1">"Tabii ki ama sabırlı ol. Ben fırsatçı bir dünyada yeterince uzun yaşadım."</p>

  <p class="calibre1">"O dünyanın ayartıcılıklarını görmeye başlıyorum.”</p>

  <p class="calibre1">"Doğrusu senin onları görmeme yardım edeceğini umuyordum." Jane başını iki yana salladı.</p>

  <p class="calibre1">"Henüz inzivadan çıkamayacağım kadar yeni "</p>

  <p class="calibre1">Dan yine gülümsedi ve aralarında bir suskunluk oldu. Dan kısa bir an Jane'in köşesine gizlice baktı, taksinin yan penceresinden dışarıyı seyreden Jane'e kısaca bir göz attı, belki loş ışık yüzündendi ya da Dan'in bakışındaki geçicilikten ama Dan'de çok daha genç bir profilin hayalet gibi bir imgesi vardı. Bunda ya da suskunluklarında, Dan'in, Jane'in o akşamla ilgili konuşmak istememesini sezmesinde rahatsız edici bir şey vardı. Dan tabii ki eğlence programından arta kalan şeyleri kabul ediyordu, kimse tamamen birlikte geçirilen zamanı reddedemezdi. Jane gibi Dan'in de aklından Sabri hakkında düşünmüş olduğu türden benzerlikler geçiyordu. Dan geçip giden sokaklara ve toprak setlere bakıyordu: aptalların zorbalığı. Bu hiç de bir anlık fiziksel bir şehvet, Dan'in emir kipi (bu kızı ayart, elbiselerini çıkar ve yatağa at) ile özdeşleştirdiği bir olay değildi. Böyle anlar hep cehalet ve riskle cazipleştirilirdi, pervasız, kasıklarında ereksiyon düşüncesi hissine benzeyen macera duygusu vardı. Dan o şekilde hissetmiyordu, emir kipinden eser yoktu: Daha ziyade ani bir şefkat, Jane'in onların olamayacağını tespit ettiği tarzda bir yakın olma isteği. Bu saçmaydı, Yahudi ve Arapların karşılıklı nefretlerinin saçmalığı gibi Dan'in uzanıp Jane'in elini bile tutamaması, en masum fiziksel temastan bile böylesine özenle kaçınmaları.</p>

  <p class="calibre1">Dan bunun ötesinde birazcık daha tahminler de bulunabilse de soğuk bir şekilde, aylak aylak, masum bir şekilde -hemen hemen iki anlamda da- sık sık yaptığı ve önemsiz şimdilerden hayali gelecekler kurdu çok kısa bir süreliğine. Jenny onu düşüncesinde azarlıyordu, Jane'in kendisi ya da onun Dan'e zaten o akşamı anımsatan çok daha ünlü olduğu zamanki Jane'inkinden bir bakıma pek de farklı olmayan ahlaki değerleri, aynı şekilde böyle çok yönlü ihanet düşüncesini azarlıyordu. Bu yalnızca önceden karar verilene karşı başkaldırıydı, çocukların bazen ebeveynlerinin hoşgörülerini denemeleri gibi.. . Gizliden gizliye başarısızlığa uğramayı istemeleri, yeteri kadar disiplinli olmak, inzivadan çıkmak ile ilgili yavan bir şekilde söylenen sözle, kürklü bir yakanın üzerindeki bir yanağın hatlarında Jane'deki yalnızlığın, göründüğü kadar güvenli olamayacak kadar güzel bir şekilde hareketsiz duran birinin bir anlık izlenimiyle tesadüfen tetiklenişi.</p>

  <p class="calibre1">Bu sefer, otele geri döndüklerinde tokalaşmadılar bile. Önceki akşamın mecazi formalitesi yalnızca doğru anahtarı bulup yerine takmak olmuştu. Jane yeterince içten bir şekilde teşekkür etmişti, harika bir gün, harika bir akşam olmuştu.</p>

  <p class="calibre1">Dan, yalnız kalınca bir süre üstündekileri çıkarmamıştı. Aslında gerek olmasa da kendine bir viski doldurdu. Jane'in tarafındaki kapıdan gelen ufak tefek sesler çok geçmeden kesildi. Saat bir olmuştu, Jane doğruca gidip yatmıştı.</p>

  <p class="calibre1"><a id="bookmark2"></a><a href="#footnote1">1</a></p>

  <p class="calibre1">İki haftada bir yayımlanan Ingiliz hiciv ve güncel olaylar dergisi. (y.h.n.)</p>

  <p class="calibre1"><a id="bookmark4"></a><a href="#footnote2">2</a></p>

  <p class="calibre1"><span class="calibre2">Fr. Bok. (ç.n.)</span></p>

  <p class="calibre1"><a id="bookmark5"></a><a href="#footnote3">3</a></p>

  <p class="calibre1"><span class="calibre2">Jellabiya. Mısırlı yerlilerin giydiği geleneksel bir giysi. (y.h.n.)</span></p>

  <p class="calibre1"><a id="bookmark6"></a><a href="#footnote4">4</a></p>

  <p class="calibre1"><span class="calibre2">Kesik piramit şeklinde eski Mısır mezarı. (ç.n.)</span></p>

  <p class="calibre1"><a id="bookmark7"></a><a href="#footnote5">5</a></p>

  <p class="calibre1">Yüksek belli, etekleri döküntü, kısa kollu, cepleri dolgun elbise. (ç.n.)</p>
</body>
</html>
