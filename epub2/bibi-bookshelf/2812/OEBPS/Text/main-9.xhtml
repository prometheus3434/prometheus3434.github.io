<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1"><span class="calibre2">COMPTON</span></p>

  <p class="calibre1"></p>

  <p class="calibre1"><span class="calibre2">Caro dil dökerek cuma günü izin koparabilmişti ve öğle yemeğinden hemen sonra Caro'nun Mini'siyle değil de benim Volvo'yla yola çıkmıştık. Vicdan azabını annesiyle paylaşma ihtiyacı yüzünden, hafta sonuna benim tarafımdan olduğu kadar annesi tarafından da el konulacağını söylediğimde Caro gelip gelmemekte biraz tereddüt etti ama hepsi o kadardı. Aslında bu eylemin o sırada yapılması gerektiği düşüncesiyle cenazeye gitmiştik. Bununla birlikte engel atlayıcı, konu bunu yapmaya gelince ürkmüştü, gerçi onu pek suçlayamazdım. Ne yeri ne de zamanıydı ve Oxfordlu pek çok yüzü görmek, eve vardığımızda Nell'i hummalı bir sosyalleşme havasına sokmuştu. Bir kez daha Londra'ya dönerken alışık olmadığım, annesini kızına karşı savunma rolüne, pek inandırıcı olmasa da girmiş bulunmuştum. Sohbeti, artık daha hoşsohbet bir adam olsam da bu deneyimi, uzun zamandır tadını çıkarmayarak ziyan ediyormuşum.</span></p>

  <p class="calibre1"><span class="calibre2">Cara, Oxford'a yapılan bu ikinci yolculukta neşeli olmaya biraz fazla kararlıydı. Onda annesinin hummalı hali vardı. Bunu söylediğim için benden nefret edebilirdi. Nell'in Barney ile yüzleşmesi ve benim de Compton'la yüzleşmem bariz bir şekilde asabiyeti gizliyordu. Cara sanki hiç tanımadığımız yabancıları ziyarete gidiyormuşuz gibi beni, bir kez daha kır yaşantısının nasıl olduğu ve "uslu" durmam gerektiği konusunda uyarmaya başlamıştı.</span></p>

  <p class="calibre1"><span class="calibre2">Geçtiğimiz günlerde ne olursa olsun Barney'den bahsetmekten, bu konu üzerine konuşmadan vazgeçmiştik. Cara genellikle evdeydi, dışarıda gezip tozduğunda, gece yarısını biraz geçse de, en azından uyanık olduğum bir zamanda geliyordu; geçenlerde saat üçü epey geçe Caro'nun içeri girdiğini duymuştum. Ertesi sabah belli olmuştu ama bir şey demedim. Sürekli yorgun görünüyordu aslında ama ne kadar dikkatli incelersem inceleyeyim mutsuz görünmüyordu. Sonraki hafta yeni dairesine taşınacaktı ve en azından böyle olmayacak saatlerde, o anda her kimin dairesini ödünç aldılarsa o kişinin dairesi ve yatağından kovulmayacağı için kendimi teselli ediyordum. Neden eve böyle dönmek zorunda olduğunu pek anlayamıyordum. Bununla birlikte bu da konuşulması yasak bir konuydu. Ama diğer meselelerde ikimiz de birbirimizi daha iyi anlamaya başlıyorduk. Caro'ya,- Jenny, Abe ve Mildred'tan Andrea için annesini neden terk ettiğimden de biraz daha bahsettim. Bir akşam Caro, evdeyken masamda bütün gün üzerinde çalıştığım Kitchener senaryosundan düzeltmelerle dolu karmakarışık sayfalar gördüğünde bir şey söylemedi ama bir saat sonra birden, akşam yemeği vaktinde sayfaları daktiloyla geçmeye çalışayım mı diye sordu.</span></p>

  <p class="calibre1"><span class="calibre2">"Değmez. Son taslağa çok var daha."</span></p>

  <p class="calibre1"><span class="calibre2">"Düşünmüştüm ki ..."</span></p>

  <p class="calibre1"><span class="calibre2">Biraz bekledim, sonra ayağa kalkıp gidip senaryoyu bulup geri döndüm ve senaryoyu Caro'nun yanına koyarak başından öptüm. Yarım saat sekretercilik oynadı, ben de Caro'nun sonunda yazıp getirdiği şeyi, yazı düzeni ve sorunları hakkında doğaçlama bir ders vermek için kaynak olarak kullandım. Senaryonun yazılı halinde hâlâ eksiklikler vardı, ben de nedenini açıkladım. Bu benim için aslında bir dersti. Caro birden hiç tanımadığım, sürekli soru soran, belki de böyle bir işin aslında ne demek olduğunu ilk defada anlayan küçük bir çocuk oluverdi. Bu aslında söylenmesi gereken bir şey değildi ama işe yaramıştı.</span></p>

  <p class="calibre1"><span class="calibre2">Oxford'a vardık. Teyze-yeğen arasında var olduğunu bildiğim sevgiyi daha yakından şahsen yaşadım. Jane de cenazede olduğundan çok daha rahat bir ruh halindeydi. Kâbustan ihtiyatlı olsa da kesin olarak kurtulmuş, soğukkanlılığını tekrar kazanma havasındaydı. Onlarla birer çay içtik ve sonra Paul, inceliksiz bir şekilde Caro'nun bulaşıkları yıkamasına yardım ederken Jane beni üst kata çıkardı. Orkidelerle ilgili kitaplar ve botanikle ilgili yazıların olduğu küçük bir mukavva kutu vardı. Bunlar Anthony'nin almamı istemiş olduğu şeylerdi.</span></p>

  <p class="calibre1"><span class="calibre2">"Sayfa kenarlarında yazı olanların dışında Anthony'nin eskizlerini, notlarını ve diğerlerini dahil etmedim, Paul ilgi duymuyor ama günün birinde onları isteyebileceğini düşündüm."</span></p>

  <p class="calibre1"><span class="calibre2">"Tabii ki. Şayet isterse bunları da geri alabilir."</span></p>

  <p class="calibre1"><span class="calibre2">"O kadar kaba olduğu için kusura bakma. Okula geri dönmesi lazım."</span></p>

  <p class="calibre1"><span class="calibre2">"Altüst mü oldu?"</span></p>

  <p class="calibre1"><span class="calibre2">"Şu anda bunu atlatması zor. Sanırım ya sadece benimle yalnız kalmaya ya da benden uzak durmaya ihtiyacı var. Şu son birkaç gündür o kadar çok insan ziyarete geldi ki... Paul çok mantıksız davransa da aslında zeki bir çocuk." Jane haksız bir şekilde dertlerini döktüğünü hissetmişçesine gülümsedi. "Her neyse. Roz'un kalbini çalmışsın."</span></p>

  <p class="calibre1"><span class="calibre2">"O da benim kalbimi çaldı."</span></p>

  <p class="calibre1"><span class="calibre2">"Akşamınızın nasıl geçtiğini anlatmak için gece yarısı yatağımdan kaldırıldım" dedi Jane, "Hediyeye gereksiz olsa bile, bayıldığını söyledi" diye ekledi.</span></p>

  <p class="calibre1"><span class="calibre2">"Caro seçti."</span></p>

  <p class="calibre1"><span class="calibre2">"Roz da heyecandan titredi."</span></p>

  <p class="calibre1"><span class="calibre2">Başını eğip aramızda duran kitaplara baktı, gözlerinde bu önemsiz şeylerden daha fazlasını aradığımın farkındaydı.</span></p>

  <p class="calibre1"><span class="calibre2">"Atlattı mı?"</span></p>

  <p class="calibre1"><span class="calibre2">"Mucize eseri."</span></p>

  <p class="calibre1"><span class="calibre2">"Peki, Amerika'dan ne haber?"</span></p>

  <p class="calibre1"><span class="calibre2">"Mektup yazmış."</span></p>

  <p class="calibre1"><span class="calibre2">Dış taraftaki telefon çalmaya başladı,Jane de telefona bakmaya gitti. Konuşmayı bitirdiğinde işlerini yapan Caro'yla Paul de gelmişler ve yine dört kişi olmuştuk.</span></p>

  <p class="calibre1"><span class="calibre2">Arabada konuştuk ama her nedense her şeye, arka koltukta annesinin yanında oturan, kara kara düşünen ergenlik çağındaki genç hükmediyordu. Hava kapalı, gri ve rüzgârsızdı. Yağmur da yağmıyordu ve oldukça ılıktı ama gökyüzü bunaltıcı, görünüşte hareketsiz bulutlarla kaplıydı. Hava, kendisine eşlik edecek bir ruha ihtiyaç duyarsa bu rolü Paul üstlenebilirdi. Caro her türlü konuşmamıza onu da dahil etmeye çok istekliydi, Paul de sorulunca cevap veriyordu ama kendiliğinden hiçbir şey söylemeye gönüllü değildi. Eğer üçümüzü gülümsetecek bir şey söylenirse, Jane'e bakıyordu (baktığını bir iki kez dikiz aynasından gördüm), yalnız, bazen çocukların tepkilerine rehberlik etmesi için ebeveynlerine baktıkları tarzda değil; daha ziyade onu suçlamak için, tıpkı annesinin sahte bir tavır takındığını biliyormuş gibi bakıp olağan terbiye sınırlarının ötesine geçmiyordu. Paul de şoföre güvenmeyen biri gibi tuhaf bir şekilde arkasına yaslanmış oturuyordu. Cotswolds'a girerken Paul'ün aslında ön koltukta oturmak istediği aklıma geldi, Caro'ya Paul'le yerlerini değiştirmelerini önerdim.</span></p>

  <p class="calibre1"><span class="calibre2">"Hayır, ben burada iyiyim."</span></p>

  <p class="calibre1"><span class="calibre2">"Teşekkür ederim desene" diye mırıldandı Jane.</span></p>

  <p class="calibre1"><span class="calibre2">Paul kısa bir ölümcül sessizliğe gömüldü, sonrabunu zorlayaptığını gösterecek mükemmel bir zamanlamayla "Teşekkür ederim" dedi.</span></p>

  <p class="calibre1"><span class="calibre2">Davranış tarzı o kadar acayipti ki onun için üzülmeye başlamıştım. Açıkçası babasının ölümü, göstermeye hazır olduğundan çok daha derin bir şekilde onu altüst etmişti ve kendi çocukluğumdaki iyi niyetli canlılık gibi her hassasiyetin seni biraz daha kabuğuna çekilmeye sürüklediği böylesi ruh hallerini gayet iyi hatırlıyordum. Ama somurtkanlıklarımın bir günden fazla sürdüğünü anımsamıyordum. Paul'ü acısıyla baş başa bırakmamız gerektiğine karar verdim ve Caro bir kez daha geri püskürtülünce koluna dokunup gayretlerinden vazgeçmesi işaretini vermeyi başardım.</span></p>

  <p class="calibre1"><span class="calibre2">Hava kararmadan Compton'a vardık. O sırada Andrew'nun traktör şoförlerinden biri oturuyormuş gibi görünen bahçıvan kulübesinin kapıları sonuna kadar açılmıştı ve yol için bir fayton ya da en azından bir Rolls Royce gereken şu sonu gelmez garaj giriş yollarından birinden geçtik. Böylece Rönesans üslubu gri evin önüne geldik. Çakıllar, etkileyici ayaklı vazolar ve tırabzan başlarındaki direkler, evin ön cephesinin bir kısmı kasvetli bir karanlık içindeydi. Oraya Buzhane diyorlardı çünkü özel durumlar dışında orayı ısıtmak çok masraflıydı ama diğer tarafın zemin katındaki zarif uzun pencereler alacakaranlıkta sarı sarı parlayarak gelenleri karşılıyordu. Açık bir kapıdan, Andrew dökümlü polo yaka beyaz kazağıyla hayal meyal görünüyordu, Nell onun yanında önemsiz kalıyordu, Paul'ün yaşlarında potur giymiş okul çağında bir kız vardı. Caro'nun üvey kız kardeşi Penelope ya da Penny olmalıydı, iki İrlanda av köpeğiyle merdivenlerden aşağı indiler, köpekler ve insanlar arasında muazzam tokalaşmalar, kucaklaşmalar, karşılıklı konuşmalar oldu. Sonra Andrew valizleri taşımama yardım etti. Devasa boyutlardaki salona adım attığımızda birinci katın merdiven kıvrımı üzerinde geceliğiyle oturan küçük bir çocuk gördüm.</span></p>

  <p class="calibre1"><span class="calibre2">"Bu Raunt" dedi Andrew. "Hâlâ karantinada."</span></p>

  <p class="calibre1"><span class="calibre2">Jane'le Caro merdivenlerin başında durup onunla konuştular ve Raunt'un babası beni takdim etti.</span></p>

  <p class="calibre1"><span class="calibre2">"Bu Caro'nun babası" dedi Andrew. "Memnun oldum desene."</span></p>

  <p class="calibre1"><span class="calibre2">Çocuk ayaklarını sürüyerek yürüdü vebaşını eğip kaldırdı. "Memnun oldum efendim."</span></p>

  <p class="calibre1"><span class="calibre2">Nell, "Öğleden sonrayı bunu prova ederek geçirdi" diye mırıldandı.</span></p>

  <p class="calibre1"><span class="calibre2">Andrew'nun malikaneyi yaşanabilir kılmak için satmak zorunda kaldığı şeyler her neyse belli ki tablolarla mobilyalar buna dahil olmamıştı ve evin içi bana çok şaşırtıcı geldi. Burası beni, uzun zaman önce Andrew'nun yirmi birinci yaş gününe geldiğimde etkilemişti ama bu sefer daha az şaşıracağımı ummuştum. Sanırım beni şaşırtan, pek dekorasyonun kendisi değil, çağdaş İngiltere'de bir kimsenin hâlâ böyle bir çevrede yaşayabildiği gerçeğiydi. Burada halka açılan malikânelerdeki soğuk müze duygusu yoktu. Bu evin içinde yaşandığı, hatta kurallara uygun olmayan şekilde yaşandığı çok açıktı ama orada yapay olan, uzam ve şıklıkta gerçek olmayan bir şey vardı, genele hâkim olan on sekizinci yüzyıla ait sandalyeler, koltuklar, çömlekler ve tablolar yüzün-dendi belki. Misafir odasına geçmiş, halka şeklinde şöminenin etrafına dağınık şekilde oturmuştuk ama odanın üçte biri yine de boş kalmıştı. Oda bir film seti gibiydi, bir yarısının kamera ekibine ayrıldığını düşündürüyordu. İçeceklerimizi içtik. Nell şöminenin önündeki halının üzerine bacaklarını katlayarak oturuyordu, Andrew ise yayılarak oturmuş, benimle Volvolar ve bir Volvo denemeyi düşünmesi hakkında çene çalıyordu. Andrew'ya tıpatıp benzeyen ve semiz bir köpek yavrusu için ciddi bir vaka olan Penny, yengesiyle Caro arasında büyük bir kanepede oturuyordu. Paul her zamanki gibi sessizce bir koltuğa sığışmıştı.</span></p>

  <p class="calibre1"><span class="calibre2">Bütün bunlardan tamamen kaçmış olmasının bir mucize olduğunu hatırlatan Caroline'i yeniden değerlendiriyor ve acı acı Caro'nun, Compton'daki, evin nesini beğenmediğini ona hiç sormadığımı düşünüyordum. Önemli bir şey olmalıydı, oranın gözden ıraklığı, taşralılığı, taşranın çoğunun yaşadığı tarza dayanan ayrıcalıklı arazinin gerçek dışılığı, daha içte de bir şey, yapısında bir kusur vardı. Ben ise biraz Jane'le ilgili tahminlerde bulunuyordum, yeni keşfettiği siyasi içgüdüleriyle, Gramsci ve Praksis felsefesiyle bütün bunları nasıl bağdaştırdığını düşünüyordum... Bu konuda Nell ile Roz'un tahmin ettiğime göre daha yakın olduklarını düşünmeye başlamıştım. İlk söylediğinden bu yana konuya hiç değinmemişti ve bu konu, gitgide net çizgilerle histerik olmasa da bir meydan okuma gösterisi ve rolmüş gibi görünmeye başlamıştı gözüme ya da daha kibarca bir bakış açısıyla bakılırsa kesinlikle "çelişkilerle dolu bilinçlilik" ve kendini özgürleştirmeydi ama yine de esasen bu bir gösteriydi. Her şeye rağmen Jane'in orada olmasına memnundum.</span></p>

  <p class="calibre1"><span class="calibre2">Nell bize hafta sonu programından bahsetmeye başladı. Sadece bir tane resmi randevu vardı, Miles ve Elizabeth Fenwick cumartesi akşamı yemeğe davet edilmişlerdi.</span></p>

  <p class="calibre1"><span class="calibre2">Caro, "Eyvah, o iğrenç kızlarını çağırmasaydın bari!" dedi.</span></p>

  <p class="calibre1"><span class="calibre2">"Hayatım, nezaket gereği. Aslında Miles seninle tanışmak istiyor, Dan."</span></p>

  <p class="calibre1"><span class="calibre2">"Benimle mi?"</span></p>

  <p class="calibre1"><span class="calibre2">"Konu bayağı karmaşık. Onun müstakbel damadı, Caro'nun bayıldığı iğrenç kız onun kız kardeşi, film işine girmeye çalışıyor. Sanırım başka bir şeyden ziyade bu işe para yatırmak için, Jimmy Knight adında bir şahsın gözüne girdi. Adını hiç duymuş muydun?"</span></p>

  <p class="calibre1"><span class="calibre2">"Hayır, bir yapım şirketi mi?"</span></p>

  <p class="calibre1"><span class="calibre2">"O sana söyler. Aslında Miles'ın tek istediği bunun tam bir delilik olmadığına onu ikna etmen."</span></p>

  <p class="calibre1"><span class="calibre2">"Aksini söylersem yalan söylemiş olurum."</span></p>

  <p class="calibre1"><span class="calibre2">"Evlenecekler zaten. Bütün bunlar çok anlamsız. "</span></p>

  <p class="calibre1"><span class="calibre2">"O halde yalan söylesem daha iyi."</span></p>

  <p class="calibre1"><span class="calibre2">"Hayır, düşündüğünü söyle. Onun hakkında geri zekâlı birisi izlenimi verdim galiba. Aslında adam bir parlamenter."</span></p>

  <p class="calibre1"><span class="calibre2">"İkisi de aynı kapıya çıkıyor."</span></p>

  <p class="calibre1"><span class="calibre2">Andrew ve ben güldük, Nell de parmağını kardeşine doğru kaldırdı. "Bir daha böyle bir laf edersen seni onun yanına oturtacağım." Nell bana döndü. "Birkaç dakika onunla sohbet ediversen. Lütfen!"</span></p>

  <p class="calibre1"><span class="calibre2">"Tabii."</span></p>

  <p class="calibre1"><span class="calibre2">"Bunun dışında ata binme, yürüyüş, rehberli turlar, pinpon . . <sup class="calibre6">n</sup></span></p>

  <p class="calibre1"><span class="calibre2">"Masa tenisi." Bunu söyleyen Paul'dü. Hepimiz ona baktık. Paul uzun saçlarını geri doğru attı, sonra da dizlerine baktı. "Oyunun doğru adı bu."</span></p>

  <p class="calibre1"><span class="calibre2">"Affedersin. Masa tenisi."</span></p>

  <p class="calibre1"><span class="calibre2">Caro, "Öyle bir anlatıyorsun ki kendimi berbat bir sahil otelindeymiş gibi hissettim" dedi.</span></p>

  <p class="calibre1"><span class="calibre2">"Berbat bir taşra evi, hayatım ...</span></p>

  <p class="calibre1"><span class="calibre2">Andrew lafa girdi:</span> <span class="calibre3">"Snooker</span> <span class="calibre2">oynayalım mı, Dan?"</span></p>

  <p class="calibre1"><span class="calibre2">"Amerika'da bazen bilardo oynuyorum. Kural aynı."</span></p>

  <p class="calibre1"><span class="calibre2">Andrew bana göz kırptı. "O halde bahse girelim."</span></p>

  <p class="calibre1"><span class="calibre2">Nell bir kolunu Andrew'yu suçlayarak uzattı. "Ama nesine olmayacağını bilirsin sen <sup class="calibre6">11</sup></span></p>

  <p class="calibre1"><span class="calibre2">"Tabii ki ona değil hayatım. O düşünceyi aklından çıkar.”</span></p>

  <p class="calibre1"><span class="calibre2">Nell'in şüphe dolu gözlerine baktım. "Ona dikkat et. Daha geçen hafta köye indiğinde hile yaparak emekli aylığı alan ihtiyarların bira paralarını ellerinden aldı."</span></p>

  <p class="calibre1"><span class="calibre2">"Saçma. Toprak ağalığının gereğini yapıyordum. Benim kazanmamı umuyorlar."</span></p>

  <p class="calibre1"><span class="calibre2">Andrew'nun gözleri miskin miskin Jane'e doğru kaydı. "Kazanamazsam sömürülen zavallı ihtiyarları tutup perçemlerinden çekiştirmem."</span></p>

  <p class="calibre1"><span class="calibre2">Jane gülümsedi. "isyan yok."</span></p>

  <p class="calibre1"><span class="calibre2">"Sen önledin."</span></p>

  <p class="calibre1"><span class="calibre2">Nell bana doğru dönüp yüzünü buruşturdu. Şöminenin önünde hâlâ tek kolunun üzerine dayanmış halde oturuyordu.</span></p>

  <p class="calibre1"><span class="calibre2">"Geçen gün sığırların olduğu ahıra indim. Orada sığırlarla ilgilenen iki adam, çobanımız, traktör şoförlerimiz ve başka kimlerin olduğunu Tanrı bilir, hepsi Andrew'nun etrafında bir araya toplanmışlardı. Bunun ne kadar tatlı ne kadar harika olduğunu, işleri yürütürken onları nasıl da buna dahil ettiğini düşünüyordum... Hiç de öyle değilmiş. Bahis oynuyorlardı. Sadece bu hafta üç kuruşluk haftalıklarını koydular."</span></p>

  <p class="calibre1"><span class="calibre2">"Fazlasıyla ciddi bir iş. Kitlelerin yeni afyonu."</span></p>

  <p class="calibre1"><span class="calibre2">Nell kocasına doğru elini salladı.</span></p>

  <p class="calibre1"><span class="calibre2">"Bu, sadece daha fazla para istememeleri için akıllarını çelmek adına şeytanca bir plan olsaydı aldırmazdım. Ama Andrew onlardan daha kötü" Nell, Caro'ya baktı. "Noel'den hemen önce ne yaptı biliyor musun? Papaza, hafta ortasındaki akşam duasında sekiz beraberlik için dua ederse ona bir hisse senedini bedava vermeyi teklif etti."</span></p>

  <p class="calibre1"><span class="calibre2">Caro sırıttı. "Papaz ne dedi?"</span></p>

  <p class="calibre1"><span class="calibre2">"Aferin ona. Andrew'nun ruhu için dua ederse daha iyi olacağını söyledi."</span></p>

  <p class="calibre1"><span class="calibre2">Penny, "O sadece birşakaydı, anne."</span></p>

  <p class="calibre1"><span class="calibre2">"O kadar emin olma."</span></p>

  <p class="calibre1"><span class="calibre2">Bir an gözlerim Jane'in gözleriyle buluştu, başı önde imalı şekilde gülümsüyordu. İkimiz de Nell'in kibar olmaya çalıştığını, bizi rahat ettirmek için önemsiz gördüğümüz sorunları olduğunu ima ettiğini ve aynı zamanda bunun tam tersi olduğunu kanıtladığını biliyorduk.</span></p>

  <p class="calibre1"><span class="calibre2">Birkaç dakika sonra apar topar oyuna girdim. Snooker masası normalin yarı büyüklüğündeydi, harap halde olduğu belliydi ve yakınlarda bir yerlerde aralıklı olarak gürleyen kalorifer kazanlı evin altındaki uzun bodrum katındaydı. Orada bir pinpon masası ve her nedense bir otomatik kumar makinesi de vardı. Andrew, oyunu açılışa hazırlarken başını yukarı kaldırıp baktı ve göz kırptı.</span></p>

  <p class="calibre1"><span class="calibre2">"Bir beşliğine. Şevkimizi artırsın!"</span></p>

  <p class="calibre1"><span class="calibre2">"İlle de istiyorsan."</span></p>

  <p class="calibre1"><span class="calibre2">"Ne zaman istersen geri alırsın. Sadece hanımefendiye söylemek için."</span></p>

  <p class="calibre1"><span class="calibre2">Gülümsedim ve istekamı tebeşirledim. "Hâlâ ciddi olarak kumar oynuyor musun?"</span></p>

  <p class="calibre1"><span class="calibre2">"Kesinlikle hayır. Oxford'da, o zamandan beri on kat para daha kaybettim. Prensip meselesi." Andrew ilk yarı için son vuruşunu yapmak üzere eğildi. "Havası ve nezaketi bir yana bu günlerde çalışkan bir çiftçiyim sadece Dan."</span></p>

  <p class="calibre1"><span class="calibre2">"Caro bana söylemişti."</span></p>

  <p class="calibre1"><span class="calibre2">Oyun oynarken biraz da Caro hakkında konuşmaya başladık ve Andrew'nun yüz yüze olsa söylememenin daha kaba kaçabileceği şeyleri, vuruşlar arasında dikkat etmeden söyleyebilmeye uygun bir yol olarak oyun oynamayı seçmiş olduğunu tahmin ediyordum. Caro'dan hoşlanması, onun için duyduğu kaygı, bana böyle mükemmel bir baba olduğu için ona teşekkür etme şansı verdi. Andrew birinci seti çok rahat bir şekilde kazandı ancak ben, ikinci seti Andrew izin verdiği için kazandığımdan şüpheleniyordum. Oyun devam ederken Paul'le Penny aşağı gelmiş, beraber pinpon oynamaya başlamışlardı. Onların, kendi istekleri dışında aşağı yollanmış olduklarını düşünüyordum. Paul'ün daha iyi oynadığı ortadaydı, karşısındaki aşırı kilolu kız öğrenci ise kesinlikle kötü oynuyordu. Paul tekdüze bir nizamla, Penny'nin amatörce her üçüncü ya da dördüncü vuruşunu smaçla karşılıyordu. Bu şartlar altında bu oyun neredeyse sadistçeydi. Paul, Penny'ye hiç şans tanımadı ama küçük beyaz topu bir köşeden bulup getirmek için sürekli koşturması Penny'nin kilo sorununu çözmesine yardımcı olabilirdi. Paul'ünki neredeyse şeytansı bir bencillikti. Penny'nin oyununa kendini alıştırmak için doğrudan doğruya hedefe atış yapmaya razı olmuyordu. Paul yarım düzine kadar sayı yapana kadar topa vuruşlarını izledikten sonra Andrew da aynısını hissetmiş olmalıydı. Snooker masasına yaslanıyorduk. Andrew birden oyunlarına katılmaya karar verdi. "Hadi, Penny. Senin için onun hakkından geleceğim."</span></p>

  <p class="calibre1"><span class="calibre2">Penny, raketini daha kaliteli hareketli bir oyun sergileyen babasına bıraktı. Andrew birazcık soytarılık yapıyordu ama Paul'ün onun vuruşlarını çok ciddi bir şekilde karşıladığını görebiliyordum. Sonra Caro aşağı geldi, yukarısı çalkalanıyormuş, onlara katılma zamanı gelmiş. Ben de Caro'yla birlikte yukarı çıktım, yukarı çıkarken çekingence iyi bir snooker maçı olup olmadığını sordu.</span></p>

  <p class="calibre1"><span class="calibre2">"Ben Andrew'yu hep çok sevmişimdir, Caro. İşin tuhafı, lisans öğrencisi olduğumuz zamanlardan beridir annenle Jane'in onu sevdiğinden çok daha fazla sevdim."</span></p>

  <p class="calibre1"><span class="calibre2">Caro suratını astı. "Yukarıda da bu evrensel sevgi süıüyor. Artık kimseyi tanımıyormuşum gibi hissediyorum."</span></p>

  <p class="calibre1"><span class="calibre2">"Gitmeden önce iyi bir kavga edeceğimizi zannediyorum." Caro'ya baktım. "Nedeni sen olma da."</span></p>

  <p class="calibre1"><span class="calibre2">"Yatma vaktimi ayarladım" Caro yine yüzünü buruşturdu. "Beni en çok neyin korkuttuğunu bilmiyorum. Annemin Bernard'dan nefret etmesinden mi, yoksa onun yakamdan düşmesini istemesi mi..." Caro konuşmasına hızla devam etti: "Annem Fenwickleri davet ettiği için kusura bakma. Aslında adam çok eğlencelidir. Biraz eski çapkınlardan. Bu üçüncü evliliği."</span></p>

  <p class="calibre1"><span class="calibre2">Caro'nun tehlikeli iş girişimi üzerine tavsiye vereceğim acemi Sam Goldwyn'le bile tanıştığı ortaya çıktı. Richard'la Eton'daymışlar, "Aynı onun gibi, aslında, onun biraz daha salağı" demişti. Ardından Caro, kibirli bir şekilde böyle insanlarla tanıştığı için utanacağımı biliyormuş gibi onun bir lord olduğunu açıkladı. Bu, en azından doğruyu söylememe konusunda vicdanımı rahatlattı.</span></p>

  <p class="calibre1"><span class="calibre2">Resmiyet havasına rağmen hoş bir akşam yemeği yedik. Nell'in yemek yapmayı bildiği belli olan İtalyan kâhyası yemekleri içeri getirip kendimizin servis yapması için bıraktı ve üç çocuğun varlığı da masadaki konuşmaları kontrollü bir şekilde yatıştırıcı bir seviyede tuttu. Ben, Andrew'yla çiftçilik ve tarımsal konuları konuşuyordum. Jane, haberdar olduğu herkesle ilgili Nell'le çene çalıyordu. Caro'nun bir kulağı onlar-daydı, diğer kulağıyla da bir zamanlar kendisinin de mustarip olduğu midilli tutkusunun tüm sancılarını çektiği belli olan üvey kız kardeşini dinliyordu. Hatta Paul bile sohbete katılması için birazcık zorlandı.</span></p>

  <p class="calibre1"><span class="calibre2">Buna rağmen, her zaman olduğu gibi insanların gayret göstererek en iyi tavırlarını takındıkları zamanlarda olduğu gibi, ilişkilerde gerçek dışılığın belli belirsiz ama nahoş olmayan havası yine vardı. Belki buna kısmen ev neden oluyordu, dışarısının çok sessiz olması, geleneksel <sup class="calibre6">i</sup>ngiliz burjuva sınıfının o tuhaf havası, geleneksel görgüleriyle başka biri tarafından yazılmış bir piyesin içinde yer almayı başarmaları, aktörlerin bir tiyatro sahnesine sahip olamamalarından daha çok artık kendileri olmaktan çıkacak kadar böyle atmosferlere alışık olmaları etkiliyor olabilirdi. Daha da saçma olansa aslında hiçbir sınıfın, mülkiyetine diğerlerine oranla daha çok sahip çıkmamasıyla ortaya çıkıyor. Ama görünüş itibariyle orada bulunan burjuva sınıfının tek gerçek üyesi Andrew, en doğal olandı. Andrew, türlerin bir başka özelliğini sergileyerek aşağı yukarı hepimizin bu şekilde yaşadığını sandığı izlenimini vermeyi beceriyordu.</span></p>

  <p class="calibre1"><span class="calibre2">Zaman zaman Caro'nun ne düşündüğümü tahmin etmeye çalışarak bakışlarının bana kaydığını fark ettim. Daha şaşırtıcı olansa, daha kaçamak bakışlarla olsa da Jane'in de bunu yapmasıydı. Onca yıldan sonra aslında benim kimin tarafında ve gerçekte kim olduğum üzerine tahmin yürütüyormuş gibiydi. Jane'in içten içe, böyle bir körfeze getirilip sıçramaya zorlanan bir çekirgeyi izlerken eğlendiğini gizlediğinden bile kuşkulandım. Bununla birlikte kız kardeşinin evinde ikna edici bir şekilde misafircilik oynuyordu. Jane'de, kendi içinde ve eski doğası söz konusu olunca da doğal olmayan, hep ihtiyatlı olmak gibi bir şey vardı. Bu, her zamanki Oxford ihtiyatlılığı, temelde olayın âdetlerine boyun eğerek ikiyüzlülük eden şüpheci bir akıl pek değildi. Daha derinde, daha dolu bir şeydi, belki de tam tersi, Roz'un öne sürdüğü gibi şüphe ardında ikiyüzlülük eden bir inançtı. Hiç kimsenin sessizliği uzatmasına izin vermeyen Nell tarafından vurgulanıyordu. Yemek yenirken Jane daha az konuştu ve bu hali eski Jane'in sessizlik merkezli bir yönünü hatırlatıyordu. Jane merakımı uyandırmaya da, bunu reddetmeye de devam ediyordu. Bir an için, daha az çekici olan diğer yönünü, daha üstün ahlaki yargısını ve daha küçük insanlara karşı kendi benliğini daima yadsımasını gördüm. Bu, Jane'in yeni dogması ve eskisinin onlardan çok daha uzun süreli olmasıydı, belki de bilinçsizce içlerinde çırpındığı şeyler yatıyordu. Oxford Hareketi'nin geri dönüş kuramından fazla uzaklaştırılmayan bir şeyi mazur göstermekti aslında. Dogma olarak onların değeri, muğlaklıklarından, gizemlerinden, ezoterik jargonlarından ve sıradan bir ayaktakımını sindirmekten daha az gerçekçiydi.</span></p>

  <p class="calibre1"><span class="calibre2">Yine de Jane'in farklılığı sürüyordu, bana biraz tanımış olduğum bir iki kadın yazarın tam olarak erkeklere özgü olmayan ama aynı zamanda kadınlara özgü de olmayan bağımsızlık duygusundan kaynaklanan bir kaçışı hatırlatıyordu. Bu belki de onların durumunda imgeleme geri dönme eğiliminden geliyordu ama kendi cinslerinin avamlığından da diğerlerinden de tecrit ediyordu. Jane'de, yazmak istediğim şeylerin merkezini oluşturabilecek bir belirtiyi doğrulamam gerektiğini hissettim ama umudum gitgide azalıyordu. Jane görünen o ki Anthony'nin engelleriyle imha olmuştu. Deneysel ve mantıksal olarak anlaşılacak türden bir kadın değildi. Aslında kendini şeffaf ve dürüstçe tartışırken yine de karanlıklar içinde yaşaması sorunun bir bölümüydü. Sadece anlaşılmaz olması değil, neredeyse hesaplanmış bir şekilde ikiyüzlü olması belki de yalnızca nefsini koruma meselesiydi. Eğer açığa çıkmasına izin verilirse "karanlık" benlik duygusunun çok fazla hasar vereceği bilinen ikiyüzlülüğünü akla getiriyor. Bu yorum, Jane'de fark ettiğim daha somut bir şeyle destekleniyor: En azından o akşam söylemiş olduğu her şeyi, daha dürüstçe söylemiş olabileceği varsayımsal bir cümleden kurnaz bir şekilde ayırt etmek için tırnak içine alarak söylüyormuş gibi görünüyordu. Jane'in geri kalan herkes gibi gayret sarf ettiğini biliyordum, bir bakıma bu incitici değildi. Ama daha iyi şeyleri bekleyen bir kadın yazar ile sözcüklere derin bir güvensizlik duyan biri arasında kurulan benzeşimi kabul etmediğim tuhaf bir izlenimle baş başa kaldım.</span></p>

  <p class="calibre1"><span class="calibre2">Kahvaltı etmek için aşağı indiğimde Nell'i orada yalnız buldum. Görünüşe bakılırsa Penny çoktan çıkıp ahıra gitmişti, Andrew bir saattir oğluyla oyalanıyordu, Jane'le Caro henüz kalkmamışlardı ve Paul de tek başına bir yerlere gitmişti. Gökyüzü geceleyin açılmıştı, dışarıda gün ışığının hoş bir görüntüsü vardı. Bu, bana kahve doldururan Nell'in gözleri için kullanılacak bir sıfat değildi pek.</span></p>

  <p class="calibre1"><span class="calibre2">"Neyse ki bu hafta sonu bana ölüm gibi gelse de sürekli gülümseyeceğime söz verdim. <sup class="calibre6">11</sup></span></p>

  <p class="calibre1"><span class="calibre2">"Caro mu?"</span></p>

  <p class="calibre1"><span class="calibre2">"Sen yattıktan sonra..."</span></p>

  <p class="calibre1"><span class="calibre2">Nell'e pişmanmışım gibi görünmeye çalıştım.</span></p>

  <p class="calibre1"><span class="calibre2">"Sürekli sana anlatması için üzerine gittim, Nell."</span></p>

  <p class="calibre1"><span class="calibre2">"Merak etme. Sen temize çıktın."</span></p>

  <p class="calibre1"><span class="calibre2">"Bana da eve döndüğüm o gece</span> <span class="calibre3">faint accompli</span> <span class="calibre2">anlatıldı.."</span></p>

  <p class="calibre1"><span class="calibre2">"Bu senin hatan değil." Nell bir sigara yaktı. "Ya da ikimizin de hatası."</span></p>

  <p class="calibre1"><span class="calibre2">"Galiba Caro'da bazı meziyetlerimiz yaşıyor."</span></p>

  <p class="calibre1"><span class="calibre2">Nell, sigaranın dumanını burun deliklerinden üfledi. Gözlerinde eski bir saldırganlık, meydan okuyuşun pırıltısı vardı.</span></p>

  <p class="calibre1"><span class="calibre2">"Yaşlandıkça pamuk gibi oluyoruz."</span></p>

  <p class="calibre1"><span class="calibre2">"Daha dürüst."</span></p>

  <p class="calibre1"><span class="calibre2">"Eğitimle ilgili kazanç konusunda da mı?"</span></p>

  <p class="calibre1"><span class="calibre2">"Sanırım bizim yaptığımız gibi Caro bunu atlatır."</span></p>

  <p class="calibre1"><span class="calibre2">"Bizim yaptığımız şekilde."</span></p>

  <p class="calibre1"><span class="calibre2">Boş boş şık yemek odasına bakındım ama Nell, olayı daha az ciddiye alma çağrımı reddetti ve başını eğip aramızda duran cilalı gül tahtasından yapılmış masaya baktı.</span></p>

  <p class="calibre1"><span class="calibre2">"Onu gösteriş budalasına çevirmeye çalıştığımı düşündüğünü biliyorum."</span></p>

  <p class="calibre1"><span class="calibre2">"Bu kendini çok küçümsemek olur. Barney meselesinde ben de aynı derecede suçluyum."</span></p>

  <p class="calibre1"><span class="calibre2">"Ama görünen o ki Caro öyle düşünmüyor."</span></p>

  <p class="calibre1"><span class="calibre2">"Neden öyle diyorsun?"</span></p>

  <p class="calibre1"><span class="calibre2">"İşine, Londra'ya tapıyormuş gibi görünüyor. Geçen gece en ağır kısmına katlanmak zorunda kaldım. Sanki ben cezaevi mürebbiyesiy-mişim gibi konuşuyor."</span></p>

  <p class="calibre1"><span class="calibre2">"Caro yaramaz olduğunu biliyor. Ben de aynı muameleyi gördüm. Bana bütün kusurlarımı hatırlattı.”</span></p>

  <p class="calibre1"><span class="calibre2">"Nedir onlar?"</span></p>

  <p class="calibre1"><span class="calibre2">"Ona hâlâ çocuk muamelesi yapmam. Ona karşı açıksözlü olmamam."</span></p>

  <p class="calibre1"><span class="calibre2">Nell bir an sustu, sonra beni çok şaşırtan bir samimiyetle konuştu:</span></p>

  <p class="calibre1"><span class="calibre2">"Beni en çok öfkelendiren aslında önce Jane'e anlatması oldu "</span></p>

  <p class="calibre1"><span class="calibre2">"Jane'in, Caro'nun ikimiz hakkında hissettiklerini uzun zamandır gidip anlattığı kişi olduğu sonucunu çıkardım."</span></p>

  <p class="calibre1"><span class="calibre2">"Ben onun annesiyim."</span></p>

  <p class="calibre1"><span class="calibre2">"Caro lehine bu konuda mazeret uydurmaya çalışmıyorum, Nell."</span></p>

  <p class="calibre1"><span class="calibre2">"Bu çok mu mantıksız?"</span></p>

  <p class="calibre1"><span class="calibre2">"Tabii ki değil." Aklımdan Nell'in biz evlenmeden önce kendi annesine "her şeyi" pek de anlatmadığını hatırlatmak geçti ama dilimi tuttum.</span></p>

  <p class="calibre1"><span class="calibre2">"Onun nesline ne olduğunu anlamıyorum sadece."</span></p>

  <p class="calibre1"><span class="calibre2">"Andrew'ya anlattın mı?"</span></p>

  <p class="calibre1"><span class="calibre2">Nell, Andrew'nun sesini taklit ederek şunu söyledi: "Birazcık hayatını yaşasın değil mi?" Gülümsedim fakat Nell bana gülümsemedi. "Bana karşı komplo kurulmuş gibi hissediyorum."</span></p>

  <p class="calibre1"><span class="calibre2">"Ben kurmadım."</span></p>

  <p class="calibre1"><span class="calibre2">"Ben de elimden geleni yaptım"</span></p>

  <p class="calibre1"><span class="calibre2">"Biliyorum." Nell'in gözlerinde hâlâ şüphe vardı. "Bak, Nell, Tanrı aşkına adama tahammül edemiyorum. Caro geçen gün Barney'nin daveti üzerine birlikte yemek yediğimizi sana söyledi mi?"</span></p>

  <p class="calibre1"><span class="calibre2">"Bahsetti."</span></p>

  <p class="calibre1"><span class="calibre2">"En azından Barney beni bunun duygusuz bir baştan çıkarma olmadığı konusunda ikna etti. Barney, dünyasının sorunlu olduğunu ve bu tuzağa düştüğünü bilen hastalıklı bir televizyon idolü oldu biliyorsun. Ama sanırım Caro'nun gereksinim duyduğu bir şey olduğuna inanmak zorundayız. Her ne kadar olası olmasa da."</span></p>

  <p class="calibre1"><span class="calibre2">"Caro aralarında evlenme bahsinin geçmediğini söylüyor"</span></p>

  <p class="calibre1"><span class="calibre2">"Bunu Barney'den de duydum."</span></p>

  <p class="calibre1"><span class="calibre2">Nell'e, Barney'nin evliliği hakkında söylediklerini biraz daha anlattım. Nell'in arkasındaki pencereden Paul'ün, başı önde çakıllar üzerinde yürüdüğünü görüyordum. Nell'in, sigarasını söndürdükten sonra gözlerini iyice açarak baktığını gördüm. "Her şeyle yüzleşebilirim."</span></p>

  <p class="calibre1"><span class="calibre2">"Beni mi suçluyorsun?"</span></p>

  <p class="calibre1"><span class="calibre2">"Ne için?''</span></p>

  <p class="calibre1"><span class="calibre2">"Caro'nun eğitiminde sana çok az söz hakkı tanıdığım için."</span></p>

  <p class="calibre1"><span class="calibre2">"Bunun başımıza gelenle bir ilgisi yok."</span></p>

  <p class="calibre1"><span class="calibre2">"Ama bir hataydı."</span></p>

  <p class="calibre1"><span class="calibre2">"Beşinci maddedeki yanlışın düzeltilmesini talep ediyorum."</span></p>

  <p class="calibre1"><span class="calibre2">Nell duygusuzluğuna geri döndü. "Evde bir mi, yoksa iki Bolşevik mi olduğunu çözmeye çalışıyordum sadece" dedi Nell, "Kızın bu konuda hep sessiz kalmıştır” diye ekledi.</span></p>

  <p class="calibre1"><span class="calibre2">"Ben saflığa inanmaya çalışıyorum, Nell. Daha doğrusu günaha giren Katoliklerin inançlarını tekrar kazanmaya çalışmalarına. Bu gerçeklikten çok, bir özlemdir."</span></p>

  <p class="calibre1"><span class="calibre2">"Bazen benim de bunu özlemediğimi mi sanıyorsun?"</span></p>

  <p class="calibre1"><span class="calibre2">"Her zaman ödenecek bir bedel vardır."</span></p>

  <p class="calibre1"><span class="calibre2">"Jane'in benim ve yaşam şeklimiz hakkında ne düşündüğünü biliyorum."</span></p>

  <p class="calibre1"><span class="calibre2">"Bana sorarsan Jane herhangi bir şey hakkında ne düşündüğüne pek emin değil."</span></p>

  <p class="calibre1"><span class="calibre2">Nell ayağa kalkıp pencerenin yanına gitti. Orada özenle yapılmış Viktoryen ferforje bir saksılık vardı, Nell bir süre içlerindeki çiçeklerden biriyle oyalandı.</span></p>

  <p class="calibre1"><span class="calibre2">"Jane'in bir tür aile şikâyetlerini takip eden memur olarak faydalı olduğunu biliyorum. Sadece biz sıradan insanlara karşı Minerva'yı oynama tarzı böyle." Yeni filizlenenler arasından solmuş çiçekleri büyük bir titizlikle ayıklamaya başladı. Bu, davranışının çocuksu bir şekilde açığa vurulmasıydı. Biçimsiz filizleri koparırken yorgun bir ev hanımı olduğunu ima etmeye gayret ediyordu ama sonunda gülünç bir şekilde bir zamanlar paskalya çörekleriyle ekmeğin aynı şey olduğunu düşünen kadının düşüncesini de ima etti: "Bazen düşünüyorum da o bize en düşük itibari değeri biçti. Sanki bu evin işlerinin altından kalkmakve her şeyle ilgili sürekli endişelerimiz yokmuş gibi."</span></p>

  <p class="calibre1"><span class="calibre2">"Saray dışında yaşayan insanların eski biryanılsamasıdır bu."</span></p>

  <p class="calibre1"><span class="calibre2">"Sarayların mı?'' Bunları yaşamayan bilemez der gibi bir nefes saldı. "Çatıyı onarmak için harcadığımız paranın hesaplarını bir görmen lazım." Gülümsedim ama Nell çiçekleri bırakıp benim olduğum yöne dönünce yüz ifademi fark etti. "Peki. Ama ne yapsaydık Dan? Bırakalım da yağmur içeri mi yağsın?"</span></p>

  <p class="calibre1"><span class="calibre2">Caro'nun Jane'le çıkıp gelmesi sayesinde buna bir cevap bulma zahmetinden kurtuldum. Caro'nun, meselenin herkesin önünde tartışılmasını yasaklamış olduğunu o zamana kadar bilmiyordum, onlar içeri girdiğinde Nell'e konuyu değiştirmesi için verdiğim iyi bir fırsat kayboldu gitti.</span></p>

  <p class="calibre1"><span class="calibre2">Öğle yemeği bitene kadar, çok kısa süreliğine bile olsa Jane'le yalnız kalmadım. Hepimiz yürüyüşe çıkacaktık, ikimiz diğerleri hazırlanırken dışarıda bekliyorduk. Jane ılık güneş ışığında, evin önündeki taştan tırabzan parmaklığına yaslanıyordu ve ayağında bir çift ödünç alınmış kauçuk çizme vardı. Jane hiç taşralı bir kadın olmamıştı ve her nedense bu haliyle değişmemiş olduğunu göstermeyi başarıyordu. Ona doğru yaklaşırken gülümsedi.</span></p>

  <p class="calibre1"><span class="calibre2">"Umarım kendini aşırı düzenli hissetmiyorsundur."</span></p>

  <p class="calibre1"><span class="calibre2">"Değişiklik olsu n."</span></p>

  <p class="calibre1"><span class="calibre3">"Vie de campagne’"</span></p>

  <p class="calibre1"><span class="calibre2">Andrew öğle yemeğinden önce uzun bir turla bana evi ve bir zamanlar ahır olan çiftlik binalarını gezdirdi. Caro'nun anlattığı haberleri tartıştık. Andrew'nun tepkisi Nell'in iddia ettiğinden tabii ki daha akıllıcaydı. Kendince benim görüşüme katılıyordu, bu durumda insan sadece iyi şanslar dileyebilirdi. Andrew'nun Barney'ye karşı kişisel hiçbir duygusu yoktu. "Dürüst olmam gerekirse şu televizyondaki heriflerin hiçbirine tahammül edemiyorum" demesi, herhangi bir komplo lekesinden beni muaf tutuyordu. Hareketli küçük hayvanların tehlikeleriyle, atların bir iki kez tökezleyip düşmeleri gerektiğiyle ilgili bir şeyler söyledi. Bununla birlikte Nell'i açıkça eleştirmedi (Nell'in bana kahvaltıda söylediği şey doğrulanmıştı), Andrew'nun uzun zamandır tartıştığı bir konunun artık doğrulandığı izlenimini edinmiştim. Konuşmamız Andrew'ya olan saygımı yok etmedi.</span></p>

  <p class="calibre1"><span class="calibre2">Andrew'da kısmen sosyal konumundan, belki de doğal sürece olan aşinalığından kaynaklanan arazi sahibi bir çiftçinin kalenderliği vardı. Bu bir tür gücün imtiyazındaki, imtiyaz gücüydü.</span></p>

  <p class="calibre1"><span class="calibre2">"Caro'nun endişe edilecek yaşı geçtiğini biliyorsun."</span></p>

  <p class="calibre1"><span class="calibre2">"Hem de epeyce." Jane kafasını eğip çakıllara baktı. "Anne kız arasına girdiğim için fena halde azar işittim."</span></p>

  <p class="calibre1"><span class="calibre2">"O bir aptal."</span></p>

  <p class="calibre1"><span class="calibre2">Jane gülümsedi, bir şey demedi. Yüzü eve dönüktü, Jane'in yanında tırabzana yaslandım ve sessizliği bozdum:</span></p>

  <p class="calibre1"><span class="calibre2">"Böyle yerlerin var olduğunu unutmuşsundur."</span></p>

  <p class="calibre1"><span class="calibre2">"Şansın varsa <sup class="calibre6">11</sup></span></p>

  <p class="calibre1"><span class="calibre2">"Sen öylesin. Özveri gerekmiyor"</span></p>

  <p class="calibre1"><span class="calibre2">Jane yine gülümsedi. "Sorun ev değil. Evlerin insanları ne hale getirdiği."</span></p>

  <p class="calibre1"><span class="calibre2">"Sahiplerine mi hükmediyorlar?"</span></p>

  <p class="calibre1"><span class="calibre2">"Sahiplerini mumyaya çeviriyorlar sanırım." Jane başını kaldırıp evin kişiliksiz ön cephesine baktı. "Caro bazen bana Nell'i kastederken bir sözcük kullanıyor. Onun düşündüğünden daha fazla anlamı var. Mum gibi. <sup class="calibre6">İ</sup>ğneleyici."</span></p>

  <p class="calibre1"><span class="calibre2">"Andrew söz konusu olunca her şey neden bana daha az batıyor hiç çözemiyorum."</span></p>

  <p class="calibre1"><span class="calibre2">"Çünkü o mumyalanmış olarak doğdu. En azından bu doğal olarak onun içinde var."</span></p>

  <p class="calibre1"><span class="calibre2">"Şaşmaz, yoldaş.”</span></p>

  <p class="calibre1"><span class="calibre2">Jane hafifçe gülümsemeye devam etti. "Bunun siyasetle bir ilgisi yok, Dan. Biraz özgür irade meselesi. Ne zaman buraya gelsem kardeş kâbusundan geçiyorum."</span></p>

  <p class="calibre1"><span class="calibre2">Jane'i süzdüm. "Ne kadar zaman geçerse geçsin... "</span></p>

  <p class="calibre1"><span class="calibre2">Jane omzunu silkti. "Yo... o şekilde değil. Ama ne yaparsa yapsın kişinin kaçamayacağı başka şeyler var."</span></p>

  <p class="calibre1"><span class="calibre2">"Amerika'daki arkadaşın mı?"</span></p>

  <p class="calibre1"><span class="calibre2">"Hayır<sup class="calibre6">11</sup> Jane başını iki yana salladı ama olumsuz karardan vazgeçil-memişti. "Galiba geçirdiğim yıllar."</span></p>

  <p class="calibre1"><span class="calibre2">"Gidip sana bir baston getireyim mi?"</span></p>

  <p class="calibre1"><span class="calibre2">Jane dudaklarını ısırdı.</span></p>

  <p class="calibre1"><span class="calibre2">"Roz'un kendisine bir müttefik edindiğini görüyorum."</span></p>

  <p class="calibre1"><span class="calibre2">"Tabii ki. Zavallı ihtiyarı bulduğun her fırsatta tedirgin et."</span></p>

  <p class="calibre1"><span class="calibre2">"Kesilmesi çok daha kolay olacak bir düğüm gibi."</span></p>

  <p class="calibre1"><span class="calibre2">"Şimdi de bir ahmak gibi konuşuyorsun."</span></p>

  <p class="calibre1"><span class="calibre2">Jane azarlamayı onayladı ama sonra idareyi eline alıp ahmaklığını onaylarmış gibi bana yan gözle şefkatli, muğlak bir bakış fırlattı.</span></p>

  <p class="calibre1"><span class="calibre2">"Bütün bunlardan uzak durman ne büyük akıllılık, Dan."</span></p>

  <p class="calibre1"><span class="calibre2">"Akıllılık tuhaf bir ifade."</span></p>

  <p class="calibre1"><span class="calibre2">"Talihli."</span></p>

  <p class="calibre1"><span class="calibre2">"Kangren olmaktansa, sadece o organı kesmek mi?"</span></p>

  <p class="calibre1"><span class="calibre2">"Galiba ben de bir bakıma bunu kastettim."</span></p>

  <p class="calibre1"><span class="calibre2">Jane çakıllara bakıyordu, sanki benzetmem Jane'in kanını dondurmuş, neyi kast etmediğini açığa çıkarmıştı. Caro'yla üvey kız kardeşi yanımıza geldiler, biz de onları karşılamak için ayağa kalkıp yürüdük. Başka bir şey söylemedim ancak Jane'in mumyalaşma için tesadüfen kullandığı kinaye, bana şu Mısır'a gitme teklifini hatırlatmıştı. Daha açıkça söylemek gerekirse, fikrimi değiştirmek istesem, bir telefon açıp oraya gitme işini beş dakikada ayarlayabilirdim. Jane'in kasıtlı bir kötü niyet olmadan söz ettiği akıllılık, artık aşina olunan bir uyarıyı içeriyordu. Benim de mumyalaştırıcı imtiyazlarını vardı ve Jane'in gözüyle bakılırsa daha aşağı, kör bir dünyaya sürgüne gönderilmiş halde duruyorlardı. Bana öyle geliyor ki Jane'in gerçekten özgür olmayışının kökü burada, içinde bulunduğu uzlaşma kabiliyetsizliğinde. Bunu kısmen de olsa sadece Jane'in kendini zerre kadar affedememe kabiliyetsizliği affettiriyordu.</span></p>

  <p class="calibre1"><span class="calibre2">Bu aynı zamanda Nell'in cevapsız kalan sorusu, yağmurun içeri yağmasının aslında bir faydasının olup olmayacağıyla da bağlantılıydı. Jane, içinde en azından kendi yaşamında her şeyin önceden kararlaştırılıp tayin edildiği derin içgüdüsel bir inanca, bir zamanlar Katolik öğretiye sarıldığı gibi sarılmıştı. Bu da onu en eski yanlışa, yüzeysel bir değişimin hiç değişim olmamasına yeğ tutulabileceği inancına sürüklemişti. Her şeyin birlikte var olduğu Rabelaisci rüyalar diyarına, vakti zamanında duyduğu saçma arzudan daha makul olmayan bir amentü. Jane'in, onun ve Katolik halefinin yerine koyduğu tek şeyin, belki de kulvar değişikliğine gidilmesinin, en çok da onların yaygın ulaşılmazlığıyla ilgisi vardı. Bireysel özgürlüğün umutsuzluğuna çok elverişli bir kanıt eşitlikçi bir Utopya'ydı,- Compton'ın bir gece içinde yaşlılar için bir huzurevine, sendikacılar için bir tatil kampına, Tanrı bilir uygulansalar yargılamayacağım başka hangi işlevlere dönmesi sorun değildi. Bireysel özgürlüğün denenebileceği tek doğru ve gerçek alan mevcut olasılıktı. Tabii ki hepimiz daha iyi, asil ve sosyalist yaşamları sadece olsa iyi olurdu durumunda öne sürebilirdik. Günümüzün bu kusurlu dünyasında sadece bu günde harekete ve eyleme geçilebileceği çok açık.</span></p>

  <p class="calibre1"><span class="calibre2">Ötedeki park sahası, yeşillikler üzerinde uzanan mavi ve gri uzaklıklar, hoplaya zıplaya koşuşturan iki İrlanda köpeği vardı ve çimenlerin üzerinde rastgele, arka arkaya kahkahalar atarak tren gibi dizilmiştik. Jane, Caro'yla Penny arasında önde yürüyordu, arkalarında Paul ve Nell vardı. Belki de anlayışlı teyze rolünü de oynayabileceğini kanıtlamaya kararlıydı ama çocuk artık biraz daha yumuşak başlı görünüyordu. Andrew'yla ben de sıranın en sonundaydık. Kır manzarası içindeki figürler, Andrew'nun restorasyon sonrası kır manzarıs hakkında söylediği ilk sözle manzarayı "gasp" etmişti. Gezinti sırasında bunun hakkında konuşmuştuk. Baronet payesi Cumhuriyet ilk ilan edildiği sıralarda monarşiye sadık kalındığı için verilmişti. Tabii ki mizacı gereği Andrew, üç yüz yıllık ataları, bu manzara, toprak ve büyük babalarının diktiği ağaçlar onun için hiçbir anlam taşımıyormuşçasına bütün bunları önemsememişti. Çok köklü ve sağlama bağlanmış olmanın verdiği nihai görgüsüz tevazu. Bunun onu ne kadar derinden etkilendiğini, mülayimliğinin altında, görünüşte ciddiye almayan, çok net bir şekilde işaret etmek için tırnak içinde kullanarak "köylülükten", "toprak ağalığı yapmaktan" ve "hanımefendisinden" bahseden adamı merak ediyordum.</span></p>

  <p class="calibre1"><span class="calibre2">Tesadüfen, o gün öğleden sonra bir ipucu elde ettim. Andrew'nun dedelerinden birinin işe yaramaz lüks bir bina inşa ettiği tepeye varana kadar bir mil kadar yürümüştük. Sivri, gotik pencereleri olan oldukça kasvetli taştan bir kulesi ve asil Gloucestershire vadisinin güneyiyle köyüne nazır hoş bir manzarası vardı. Nell, akşam yemeği hazırlıkları için geri dönmek istemişti ama Andrew'nun koyunlarından biri hastaymış ve aşağıda bir tarladaki sürüye bakmamız gerektiğinden topluluk dağıldı. Diğerleri eve dönerken ben, Andrew'yla yola devam ettim.</span></p>

  <p class="calibre1"><span class="calibre2">Çoban, hasta koyunu, kuleden aşağı bakınca Nell'in bile yakındığı, bunun yanında mart kuzuları için gereksinim duyulan, göze oldukça çirkin görünen yeşil beyaz bir karavanın yanındaki küçük, etrafı çitle çevrili seyyar ağıllardan birine koymuştu. Ağılın bir köşesine oluklu sacdan derme çatma bir barınak konduruluvermişti ve Andrew oraya vardığında hayvan, ağılın içine serilen yataklık otlardan uzakta, bitkin bir halde ayakta duruyordu. Andrew bana dışarıda durmamı söyledi, ben de onun ustalıkla hasta koyunu yakalayıp sırtüstü çevirerek muayene etmesini seyrettim. Sürüdeki diğer koyunlar yüz metre uzaktan onları seyrettikten sonra otlamaya devam ettiler. Andrew bir dakika sonra geri geldi.</span></p>

  <p class="calibre1"><span class="calibre2">"Umut var mı?''</span></p>

  <p class="calibre1"><span class="calibre2">Andrew çitten içeri girmek için açtığı teli tekrar bağlarken başını salladı. "Gidici gibi görünüyor. Sanırım zatürre ama veterineri çağırsam iyi olur. Lanet şeyler her kış yeni bir hastalık çıkarıyorlar" Döndüğümüzde, karavana baktığımı gördü. "Bunun için kusura bakma. Ama kötü beğenileri var diye iyi çobanların işine son veremiyorsun."</span></p>

  <p class="calibre1"><span class="calibre2">"Günümüzde çoban bulmak zor mu?"</span></p>

  <p class="calibre1"><span class="calibre2">"Altın gibiler. Onlar da bunu biliyorlar." Andrew, karavanın arkasına gidip bir çobandeğneğiyle geldi, birlikte sürünün geri kalanına doğru yürümeye başladık. "Koyunların ipini kesmek lazım aslında. Bugünlerde ekonomik olarak biraz lüks."</span></p>

  <p class="calibre1"><span class="calibre2">"Neden yapmıyorsun o halde?"</span></p>

  <p class="calibre1"><span class="calibre2">"Başka çoğu şeyde olduğu gibi. Eğer sevgili komiserler yönetimi ele alırlarsa... ' '</span></p>

  <p class="calibre1"><span class="calibre2">"Bunun ciddi bir neden olduğuna inanamam <sup class="calibre6">11</sup></span></p>

  <p class="calibre1"><span class="calibre2">"İnanmaz mısın? Ben ölünce Runt'ın bu sorumluluğu üzerine alacağına dair bahse giremem. Gidişata bakılırsa."</span></p>

  <p class="calibre1"><span class="calibre2">"Bu seni üzüyor olmalı."</span></p>

  <p class="calibre1"><span class="calibre2">"Bazen." Andrew omuz silkti. "Bu işin kendine göre keyifli yanlar var, Dan. Bizim neslimiz artık tükeniyor."</span></p>

  <p class="calibre1"><span class="calibre2">"Ama kesinlikle henüz yerle bir olmadı!"</span></p>

  <p class="calibre1"><span class="calibre2">Andrew sırıttı. "Can çekişiyor." Sürüyü yoklamak !çin durduğumuzda Andrew konuşmaya devam ediyordu: "Yıllar önce babamın ölümünden hemen sonra bu işe başladığımda ciğeri beş para etmez bir adam tutmuştum. İyi bir köylüydü ama sendika buralara geldi." Andrew bir elini çenesiyle aynı hizaya getirdi. "Asıl gerçekleri vaaz vermeye başladı, aşağıdaki birahanede bir casusum vardı, bütün bunlardan haberdar oluyordum. Adamı işten atabilirdim ama yapmadım. Sonuna kadar beklemeye karar verdim. Derken bir gün adam işten ayrılacağını söyledi. Bir amcası, karsına biraz para bırakmış, o parayla domuz işine girecekmiş. Son ödemesi gelince fena bir kavgaya tutuştuk. Ona, meselenin diğer yüzünden haberdar etmek için biraz takıldım. Aptal değildi, işini biliyordu. Tarih, istatistik, bütün bunlar. Bana söylediği son şey şuydu: 'Hâlâ can çekişirken tadını çıkar."' Andrew durakladı. "Hep hatırlarım bunu."</span></p>

  <p class="calibre1"><span class="calibre2">"Kendine hiç yandaş edindi mi?"</span></p>

  <p class="calibre1"><span class="calibre2">"Daha genç olanlardan bazılarını. Uzun sürmedi. Araziyle ilgili tek şey patronun çalışmaması, bunu herkes biliyor. Bu yüzden hâlâ bir iki gün saban sürüyorum, her neyse." Andrew bana göz kırptı. "Çok basit dostum senin ortalama köylün."</span></p>

  <p class="calibre1"><span class="calibre2">"Bana şaka yapmıyorsun, Andrew."</span></p>

  <p class="calibre1"><span class="calibre2">"Sadece sevgili baldızıma."</span></p>

  <p class="calibre1"><span class="calibre2">"Ona bile yapmıyorsun sanırım"</span></p>

  <p class="calibre1"><span class="calibre2">"Zeki kız. Henüz hazır değil. Umalım da bunun üstesinden gelsin.<sup class="calibre6">1</sup>'</span></p>

  <p class="calibre1"><span class="calibre2">Andrew'nun Anthony'nin ölümünü mü, yoksa Jane'in Andrew'nun yaşam tarzına duyduğu küçümsemeyi mi kast ettiğini kestiremedim, zaten kestiremeyecektim de çünkü Andrew'nun gözüne arka bacağı topallayan hasta bir koyun ilişmiş ve değnekle koyunu yere devirmek için küçük bir kovalamaca başlamıştı. Böylece koyunlarda tırnak çürümesi hastalığıyla ilgili sorunlara geçtik.</span></p>

  <p class="calibre1"><span class="calibre2">Eve dönüş yolunda konuyu kısmen yeniden açtık çünkü uzun zaman önceki sazlıktaki kadın meselesinden, eski "dostu" Mark'tan bahsetti. Daha sonra ona ne olduğunu sormuştum. Görünüşe göre Mark, 1950'lerin sonlarında. Hampshire çiftliğini satmış, artık Yeni Zelanda'da çiftçilik yapıyormuş. Eskiden olduğu gibi Andrew'yu, kendisini örnek alması için ikna etmeye çalışıyormuş. Fakat Andrew bunun için artık çok geç kaldığını ve zaten "hanımefendinin buna müsaade etmeyeceğini" düşünüyordu.</span></p>

  <p class="calibre1"><span class="calibre2">Buraların hepsi, içinden geçerek eve döndüğümüz parktan geriye kalandı. Andrew'nun buradan, sadece yeni bir Cromwell ve Cumhuriyet'in varlığıyla ayrılabileceğinin ayırdına varmaya başladım. Direnmenin, ona eşlik eden cesaretin, aynı zamanda körlüğün, her şeyi oyuna çevirme gereksiniminin, tavşan kaç tazı tut oyununun ve kumarın getirdiği bağlılık. Andrew'nun şimdilerde zararsız olan bahis düşkünlüğü ve önemsiz "prensip meselesi", bağımsızlığın acayipliğiyle saf soyaçekimden çok daha derin olsa da bir yaşam prensibiydi. <sup class="calibre6">İ</sup>htimal oranının ümitsiz derecede aleyhinde olduğunu ama tarih, evrensel eğitim ve yeni kitle iletişim araçlarının (siyasi düzenlemelerini bir yana bırakın), evrensel olarak umuma açık olmasını takiben, kişisel hakların karşı konulmaz yeni farkındalığını artık kazanacağını biliyordu. Jane'le arasında gerçek bir tartışma yoktu çünkü meselenin ne olduğuna kesin şekilde karar verilmişti. En fazla birkaç on yıl içinde, Jane'in tarafı istediğini yaptıracaktı. Andrew aynı yoldan geri dönecekti ama kaçış yoktu, bir türün sonu gelmişti ve uyum sağlamada başarısızlık olmuştu. Evin önündeki çakıllara doğru yukarı giden merdivenlere geldiğimizde, Jane'in mumyalanmış doğmakla ilgili söylediği sözün sonunda doğruluğunu gördüm,- çünkü Andrew'nun uyum sağlamakta başarısız olması, arazinin devasa üst yapısının, evin, geleneğin, bakmak zorunda olduğu ailenin bir sonucuydu. Bunun yanında benzetme, zırhları yüzünden zayıf düşmüş olan son brontozorlarla yapılsaydı daha iyi olurdu.</span></p>

  <p class="calibre1"><span class="calibre2">Canavarlar... Tuhaf bir şekilde, bu adı fazlasıyla hak eden bir tanesi içeri girmemizi bir dakikalığına geciktirdi. Eve yaklaştıkça arkamızda, uzaklarda bir yerlerde bir jetin alçaktan uçtuğunu fark ettim ama merdivenleri çıkarken uzaktan gelen gürlemesi tuhaflaştı, ben de dönüp arkama baktım. Dört beş mil ötede, aşağı inen patikanın üzerindeki uçağı görebiliyordum.</span></p>

  <p class="calibre1"><span class="calibre2">Andrew, "Concorde. Lanet şeyi Fairford'da deniyorlar" dedi.</span></p>

  <p class="calibre1"><span class="calibre2">"Aman Tanrım. İlk defa Concorde sesi duyuyorum."</span></p>

  <p class="calibre1"><span class="calibre2">"Keşke ben de aynısını söyleyebilseydim."</span></p>

  <p class="calibre1"><span class="calibre2">Uçak uzakta olmasına rağmen gürlemesi tuhaftı, gökyüzünü inletiyordu, kararan kış havasında ince, uzun makineden yayılan gürleme görünüşe göre her yeri sarıyordu. Evden bir ses geldiğini duydum: Caro, Jane ve iki çocuk kapının yanında dikilmiş, bizi seyrediyordu. Andrew içine bir nefes çekti.</span></p>

  <p class="calibre1"><span class="calibre2">"Denemelerin başlamasının akabinde büyük bir protesto mitingi düzenledik. Lechlade'ın aşağısında. Tanı bir hengameydi. Yerel Bolşevikler birbirlerine bağırıyorlardı. Fairford sendikasının adamlarının hepsi ortalıktaydı. Bizim taraf daha iyi değildi. Bizim sözde siyasilerin hepsi oy kaybederiz diye tarafsız kalmaya çalışıyorlardı. Bu her şeyi özetliyor aslında."</span></p>

  <p class="calibre1"><span class="calibre2">"<sup class="calibre6">U</sup>ç maymunu mu oynadılar?"</span></p>

  <p class="calibre1"><span class="calibre2">"Onlardan altmış milyon tane var dostum bana sorarsan."</span></p>

  <p class="calibre1"><span class="calibre2">Ulusu hakkında vardığı bu açıklayıcı kararla Andrew, sırtını geleceğe dönmüştü.</span></p>

  <p class="calibre1"><span class="calibre2">Daha iki gece önce dairedeyken, babamdan miras kalan eski</span> <span class="calibre3">Shirburn Ballads</span> <span class="calibre2">kitabını çekip almıştım:</span></p>

  <p class="calibre1"><span class="calibre2">Neden kaldırıp koyuyorsun güveni</span></p>

  <p class="calibre1"><span class="calibre2">Temeli sağlam ve haşmetli Kulelere?</span></p>

  <p class="calibre1"><span class="calibre2">Ne zevk alıyorsun inşasından</span></p>

  <p class="calibre1"><span class="calibre2">Şatafatlı kameriyelerin,</span></p>

  <p class="calibre1"><span class="calibre2">Dünyalar senin olmuyor mu şu otlaklarda</span></p>

  <p class="calibre1"><span class="calibre2">ve güzel çim bahçelerde?</span></p>

  <p class="calibre1"><span class="calibre2">Ah, İngiltere, o yüzden tövbe et</span></p>

  <p class="calibre1"><span class="calibre2">Koptu kopacak kıyamet.</span></p>

  <p class="calibre1"><span class="calibre2">Ortaya çıktığına göre, bu baladın isimsiz peygamberi bizim geçirdiğimiz akşamdan mazoşistçe bir keyif de alabilirdi. Konuklar gelmeden önce bana onlardan biraz daha bahsettiler. Fenwick, bir politikacı olduğu kadar aynı zamanda oldukça başarılı bir dava vekiliydi. Muhafazakâr olarak "barajı epey aştığı" sağlam bir sandalyesi vardı ama hepsi bu kadar değildi, onun "köylümsü" biri olduğu konusunda garanti verdiler. Fenwick kamu soruşturmasına gitmiş olan planlama tartışmasının birinde Andrew'ya "parlak bir şekilde" -en azından başarılı bir şekilde— vekâlet etmişti. Yasama meclisi dışında oldukça neşeli, ihtiyar bir herifti. Çok daha genç olan şimdiki karısı Amerikalıydı, ondan hoşla-nabilirdim.</span></p>

  <p class="calibre1"><span class="calibre2">Kadın, <sup class="calibre6">İ</sup>ngiliz muadilinden daha ilginç olmasına rağmen pek hoşlanmadım. Moda bir Manhattan görgüsü ve Anglo-Amerikan yüksek sosyetesi havasında, beyaz ırka ait katı bir değerler yapısı sergiliyordu. Güzeldi, otuzlu yaşlarının ortalarında olmalıydı. Amerikan aksanı neredeyse kaybolmasına rağmen, herhangi bir konuşmada aşağı kalmayıp laf yarıştırma konusundaki karakteristik denizaşırı dişi inatçılığını —</span></p>

  <p class="calibre1"><span class="calibre2">Nell'i bile gölgede bırakarak-kaybetmemişti. Yani fazla ileri gidiyordu. Güzel sanatlar konusunda sığ bir inceliği vardı ve muhtemelen bunun farkındaydı. Bütün değer yargıları bölük pörçük kırpıntılar ve gördüğü her şeyi alçaltmazsa</span> <span class="calibre3">passee</span> <span class="calibre2">görünebilirmiş gibiydi. Biraz domuza benziyordu, narin beyaz bir domuz. Parlamenter ona ara sıra gizli, her nedense yeni bir evcil hayvan edinmiş bir adam gibi tehlikeli bakışlar fırlatıyordu. Kadın sık rastlanan sıradan bir tipti tabii ki. Sinema dünyasının daha yüksek kademelerinin eteklerinde olan Californialı benzerlerini biliyordum. Böyle insanlar bana garip şekilde hep Amerikalı değillermiş gibi gelmişlerdi. Kast sistemine olan merakları ve düşkünlüklerine, Amerika Birleşik Devletleri'ne olduğundan çok daha fazla âşıktılar. Karşımdaki hanım görüşlerimi değiştirecek hiçbir şey yapmadı, İngiliz kast sistemiyle de oynayabileceği bir yere kalkıp gelmişti sadece.</span></p>

  <p class="calibre1"><span class="calibre2">Çok daha yaşlı olan kocası daha fazla ilgimi çekti. Hâlâ güzel olan yele gibi kır saçları, insanın içine işleyen gri gözleri ve upuzun gür kaşları vardı.</span> <span class="calibre3">Savoir-vivre</span> <span class="calibre2">'den yoksun olmadığı çok açıktı. Konuştuğu herkese alaysı, hoş bir izlenim veriyordu, onların bu haliyle eğleniyor ve çok kurnazca onları takdir ediyordu. Yemekten önce Jane'in yanında oturduğunu gördüm ve Anthony'yle ilgili bir şeyler konuştuklarına kulak misafiri oldum. Adamın, Jane'in başka zeminlerde ona karşı hissedebileceği bir husumeti bir hikâyeyle ortadan kaldırışını izliyordum. Jane başını arkaya yasladı, gerçekten eğleniyordu.</span></p>

  <p class="calibre1"><span class="calibre2">Bundan kısa bir süre sonra adamla bir köşeye gönderildim ve yapım şirketi risklerinin esasları üzerine kısa bir konuşma yaptım. Fenwick, bununla sadece pıüstakbel gelinin babası olarak değil, aynı zamanda genç lordun annesinin eski bir dostu olarak da ilgileniyordu. Genç adamın görsel</span> <span class="calibre3">demi-monde'a</span> <span class="calibre2">girme konusunda kararlı olduğu çok açıktı ve iş yaptığı tanınmış birkaç moda fotoğrafçısının adlan onun sanatsal eğiliminin kanıtı olarak ileri sürülüyordu. Yavan bir sorguyla ileri sürüldüğü için Kraliçe'nin dava vekilinin, mahkemede bunu daha sonra küçültmek için şüpheli bir emsali desteklermiş gibi yapabildiğini sanıyorum. Ortalıklarda görünmeyen genç aristokratların, başından beri her dolandırıcıyı memnun ettiklerini ileri sürdüğümde, anında onayını aldım. Fikirlerime saygı gösterilse deçok geçmeden boşu boşuna konuştuğumu anladım. Fenwick, dağıtım garantisi ve geri kalanlar olmadan yapım işine girme budalalığı hakkında her şeyi biliyordu. Bana kısmen gizemli gelen tek şey, adamın, dünya hakkındaki bütün o bilgisiyle bu çağa uygun Marmaduke'ün elini uzattığı her küçük yıldız ve modelle</span></p>

  <p class="calibre1"><span class="calibre2">* Adap. (ç.n.)</span></p>

  <p class="calibre1"><span class="calibre2">** Saygınlığı şüpheli ya da başarısı sınırda olan bir grup. (y.h.n.) muhtemelen yatıyor olduğunu ve kızının er geç bir rahibe manastırında daha mutlu olacağını tahmin edememiş olmasıydı. Gerçi bu olayı pek de anlatmıyordu. Fenwick'in zekâsında şimdiden kör bir nokta sezmiştim, belki de bu, içten içe bir hor görmeydi.</span></p>

  <p class="calibre1"><span class="calibre2">Yemekte hoşça vakit geçirdik. Kendi aleyhine olsa bile Fenwick iyi bir hikâye anlatıcısıydı ve az bulunur niteliğe kötü ruhla normal âdetlerin izin verdiğinden birazcık daha sivri dilli, aykırı ve insafsız olma hünerine hafiften değindi. Bu, en üst seviyedeki kendine olan güven duygusuna, yaşamış ve çok şeyi harmanlamış olan bir adamın sınır çizgilerine dayanıyordu ama biraz kendini alaya alarak yıpranmıştı. Fenwick'in "Büyük Wen'de adaletsizliğin en kötü sığınağında" ülkeyi yüzüstü bıraktıkları için genç kadınları eğlendirmede usta birinin nazik sıkıştırmasıyla Caro'yu azarladığını duydum. Siyasetle ilgili her türlü göndermeden titizlikle kaçınıldı, Fenwickler konuyu açmamaları konusunda uyarılmış olmalıydılar ya da zaten biliyorlardı. Jane, onlarla Compton'a gelmelerinden önce de buluşmuş gibi görünüyordu.</span></p>

  <p class="calibre1"><span class="calibre2">Film işinde her profesyonelin, kâbusa dönüşen kaçınılmaz rağbet gösterisinden payıma düşeni almıştım. Teknik inceliklerle ilgili sonu gelmeyen çocukça sorular, bataklıktaki bir inci gibi başka bir yıldızın adı geçtiğinde kulaklarını dikip budalaca gülümsemeleri ama bu bile her zaman olduğundan daha zekiceydi. Konuşma şu anda elimde olan işe, Kitchener senaryosuna kaydı. Biraz yaşlı adamdan bahsettim ama bana Fenwick eşlik ettiği için sömürgeciliğin deliliği kısmında durmayarak, daha ziyade senaryonun psikolojik muammasına odaklandım. Fenwick bunu sessizce dinlemişti ancak şimdi karşımda bana gülümsüyordu.</span></p>

  <p class="calibre1"><span class="calibre2">"Eskiden o adamla tanıştım. Tokalaştık. Yedi yaşındaydım."</span></p>

  <p class="calibre1"><span class="calibre2">"Aman Tanrım, nerede oldu bu?"</span></p>

  <p class="calibre1"><span class="calibre2">"Taplow'da. Derboroughs muydu? Savaştan hemen önce 1914'te. Adamın olağanüstü gözleri vardı. Çok açık maviydiler, gözlerini kısarak bakışı ürkütücüydü. Unlü bir posterde bu ifadesini yumuşatmışlardı. Çok uzun boyluydu. Bir gökdelenle karşılaşmak gibiydi."</span></p>

  <p class="calibre1"><span class="calibre2">"Size bir şeyler söyledi mi?"</span></p>

  <p class="calibre1"><span class="calibre2">Fenwick karşımda yedi yaşındaki benliğine bürünüp kalın kaşlarının altından bana ciddi bir bakış fırlattı. " 'Her zaman insanların gözlerinin içine bak, evladım.' O anda adamın botlarına bakıyor olmalıydım. Osbert Sitwell'in onu nasıl tarif ettiğini biliyor musun?"</span></p>

  <p class="calibre1"><span class="calibre2">"Tanrısal bir varlık olarak mı?"</span></p>

  <p class="calibre1"><span class="calibre2">"Bunu teyit edebilirim. Heybetli bir duruş. Mıknatıs gibi, insan başka kimseye bakamazdı."</span></p>

  <p class="calibre1"><span class="calibre2">"Hâlâ ona hayranlık duyuyor musunuz?"</span></p>

  <p class="calibre1"><span class="calibre2">"Görkemli biri ve bir general olarak evet... Bir keresinde konu hakkında Winston'dan bir</span> <span class="calibre3">obiter dictum</span> <span class="calibre2">duyduğumu hatırlıyorum." Fenwick övgüye değer bir Churchill sesiyle, "Omdurman'ın kahramanının en ufak bir stratejik kararını düşünmektense, Şeytan, Majesteleri'nin kıçını öpse daha iyi olurdu" dedi. Gülüştük, Fenwick burun kıvırdı, sonra yukarı kaldırdığı parmağıyla yeni bir emir vererek şakalaşmada ileri gidilmesini engelledi. "Aslında, 1916'daki ölümünün yarattığı şaşkınlığı da hatırlıyorum. Tabii ki kimse gizlice karıştırdığı haltları bilmiyordu. Hazırlık okulundaydım. Resmi bir şekilde bize sınıfı ve bütün personeli, müstahdemleri bile boşalttırmışlardı. Bir tanesinin gözyaşlarına boğulduğunu hatırlıyorum... Okul müdürü... Korkunç haber, bizimle Prusyalı kalabalıklar arasında artık hiçbir şey duramazmış gibi." Bunu çabucak aklıma not ettim, sahnenin birini bu şekilde yazabilirdim. Fenwick arkasına yaslandı, bir elini Burgonya şarap kadehinin altına uzatmıştı. Kadehi bir parmak kaydırdı. Hukuki bir kendini alıştırma ama daha ziyade kadehin duruşundan başka bir şeye alıştırmaydı. Başını kaldırıp bana gülümsedi. "Kitchener gibi adamları artık yargılayıp yargılaya-rnayacağımızı merak ediyorum. Onun hataları aslında özünde değildi, biliyorsun. Sevgili Montgomery'ninki gibi. Sanırım bir insan olarak, general olarak bile güvenilir olmadığı için, ulusal bir simge olarak çok güvenilir oldu. Bir nişan. Bütün ulus, savaşın ilk iki yılında yakalarına onu taktı." Fenwick gür kaşları kaldırarak beni uyardı. "Onun rolünü oynayacak birini bulabilirsin ama o duruşu, sembolik soyluluğu asla bulamazsın."</span></p>

  <p class="calibre1"><span class="calibre2">"Sorunun gayet farkındayız. Rol için kveçli aktör Maxvon Sydow'u düşünüyoruz. Sesine dublaj yapmak zorunda kalacağız tabii ki."</span></p>

  <p class="calibre1"><span class="calibre2">Rol ve rol paylaşımından bahsederek konudan saptık. Fenwick, Churchill'e dayanan yorumların başarısız olduğunu düşünüyordu ve sonra başka şeylerden konuştuk.</span></p>

  <p class="calibre1"><span class="calibre2">Sonunda Nell ayaklandı. Beyefendilerin gitme vakti gelmiş gibi görünüyordu ama Nell, bu eski ritüelin gülünçlüğünü masanın altından Andrew'ya işaret ederek bastırmaya çalışıyordu.</span></p>

  <p class="calibre1"><span class="calibre2">"Yirmi dakika. Yoksa gelip sizi ensenizden tutup dışarı atacağım."</span></p>

  <p class="calibre1"><span class="calibre2">"Tamam, efendim."</span></p>

  <p class="calibre1"><span class="calibre2">Paul kadınlarla gitti; ben, Andrew, Fenwick ve porto şarabı sürahisiyle yalnız kaldım. Nihayet, siyasete geçmiştik. Bu konudan bahsetmek Jane'in hatırına yasaklanmıştı, benim değil. Andrew masanın bir ucundan kalkıp öbür ucuna gelmiş, lafa karışmadan ona odaklanmak için Fenwick'in yanında bir sandalyeye oturmuştu. Ama Andrew'nun aylak aylak inceleyen bakışını gördüm ve daha öncesinde sorulabilecek bir sorusu olduğunu seziyordum.</span></p>

  <p class="calibre1"><span class="calibre2">"Hâlâ sosyalist misin Dan?"</span></p>

  <p class="calibre1"><span class="calibre2">"Bu konuda önceden uyarmam gerekiyor sanırım."</span></p>

  <p class="calibre1"><span class="calibre2">Fenwick, "Ben de öyle düşünüyorum" dedi.</span></p>

  <p class="calibre1"><span class="calibre2">Bunun yanında Andrew sebat etti. "Seçimle mi?” Fenwick'e karşı gülümsedim. "Bütün seçilmişlere olan inancımı yitirmedim pek."</span></p>

  <p class="calibre1"><span class="calibre2">"Sevgili dostum, hepimizde bu sorun var ya da daha doğrusu ülkede."</span></p>

  <p class="calibre1"><span class="calibre2">"Güvenilebilir olma eksikliği mi?"</span></p>

  <p class="calibre1"><span class="calibre2">Gri gözleri şüpheyle beni inceliyordu.</span></p>

  <p class="calibre1"><span class="calibre2">"Sanırım seçimle ilgili körlük daha doğru bir ifade olur."</span></p>

  <p class="calibre1"><span class="calibre2">"Ne açıdan?"</span></p>

  <p class="calibre1"><span class="calibre2">Fenwick yine balon bardakta brendi (Porto şarabı içmek istememişti) kadehinin altından tutup birazcık döndürerek iki parmak uzaklaştırdı. Başını kaldırıp bana baktı. "Senin gibi insanlar mı? Başlarını kuma gömen oldukça zeki adamlar mı?" Bu kısmen şaka yollu, hatta hafiften konuyu açmaya isteksizmişçesine söylenmişti ve hiçbir meydan okuma yoktu.</span></p>

  <p class="calibre1"><span class="calibre2">"Neye karşı kör olduğumu bilmek isterim."</span></p>

  <p class="calibre1"><span class="calibre2">"Halk yönetimine."</span></p>

  <p class="calibre1"><span class="calibre2">"Sert bir ifade."</span></p>

  <p class="calibre1"><span class="calibre2">"Herşey ortada. Sizi temsil etmek zorunda olan biz zavallı budalaları; demokratik süreç, hukuk için ve her şeyi havadan beklerken karşınıza çıkan her şey için hor görün." Kollarını kavuşturdu, hafiften arkasına yaslandı. "Bana göre bu artık bir parti meselesi bile değil. Tek fark şu: Benim taraftaki bazı kişilerin durumun ölümcül bir tehlike olduğunu söylemesi. Senin tarafın ise öyle değilmiş gibi davranıyor. Öyle yapmak zonındalar patronlarını susturmak için. Ama biliyorlar."</span></p>

  <p class="calibre1"><span class="calibre2">"Sendikalar mı?"</span></p>

  <p class="calibre1"><span class="calibre2">"Onların da patronları var"</span></p>

  <p class="calibre1"><span class="calibre2">"Yatak altında mı?"</span></p>

  <p class="calibre1"><span class="calibre2">Bu hoşuna gitti. "Daha ziyade içinde diye düşünürdüm ben."</span></p>

  <p class="calibre1"><span class="calibre2">"Ama herhangi bir çaresini bulmak cadı avı gibi görünüyor olmalı."</span></p>

  <p class="calibre1"><span class="calibre2">Fenwick yanında oturan Andrew'ya azarlar gibi bir ifadeyle göz gezdirdi, keşke bizi bu konunun içine sokmamış olsaydın der gibiydi. Akabinde bana, haddimi aşmam da buna dahilmiş gibi çok daha ciddi bakışlarla baktı ama şimdilik olumsuz bir şey yapmadığımı farz edecekti.</span></p>

  <p class="calibre1"><span class="calibre2">"Çok gizli konuşuyorum arkadaşlar arasındaki mükemmel bir akşam yemeğinden sonra" Bir an durakladı. "Bunu böyle görüyorum.</span></p>

  <p class="calibre1"><span class="calibre2">Kaçınılmaz yüzleşmeleri ertelemeye inanmam. Siz ikiniz çok gençsiniz ama başkalarının içinde kendi partimde, otuzlu yıllar boyunca, devekuşunun başını kuma sokması oyununun oynandığını izledim. Benim neslim bütün bunların bedelini ödedi. Hakkımızda en hayırlısını diliyorum." Alaycı bir yardımseverlikle beni süzüyordu. "Parlamenter demokrasiye, sosyal düzene, bir miktar serbest teşebbüse inanmıyorsan, arkana yaslanıp ülkenin kaosa ve er geç bir katliama sürüklendiği manzaranın tadını da pekâlâ çıkarabilirsin. Ama böyle şeylere biraz inancın varsa, her ne kadar daha az ayrıcalıklı olanlar elbette hayran olunacak bir ilgiyle sınırlandırılmış olsa da yanlış partiyi desteklediğinizi söylemem lazım." Bir elini çabucak yukarı kaldırdı. "Bazı iyi adamlar tabii ki ... hem parti liderleri hem de arkasında olanlar. Ama gitgide daha az söz sahibi oluyorlar. Kartlar bir kere açıldı mı onlara, Robespierre ve onun taraftarları yeni bir iş kurduklarında ılımlılar kadar çok şans veririm."</span></p>

  <p class="calibre1"><span class="calibre2">"Tabii ki hâlâ biraz yol katetmeleri gerekiyor önce."</span></p>

  <p class="calibre1"><span class="calibre2">"Sanırım bu kuram İngilizlerin mezar taşı üzerinde harika bir mezar kitabesi görevi görecek. Burada, zamandan muaf olduğuna inanan bir ulus yatıyor."</span></p>

  <p class="calibre1"><span class="calibre2">"Sürecin tersine çevrilemeyeceğini mi söylüyorsunuz? Çok mu geç?"</span></p>

  <p class="calibre1"><span class="calibre2">"Sevgili dostum, bu, yüzyılın tarihi gitgide artan çılgınlıklarından biri. Eğer biri halkla ilişkilerde mantığı savunursa insan ancak oyunun şikeli olduğunu varsayarak aklı başında kalabilir. Sizin de söylediğiniz gibi doğrusu, süreci tersine çevirmede çok az umut görüyorum. Hele de sizin gibi günümüzde tahsilli çoğunluk içinde olan insanlar, görünüşe göre en kötünün olmasını durup seyretmekten hoşnut olmazsa."</span></p>

  <p class="calibre1"><span class="calibre2">Andrew'nun bana doğru ittiği içki sürahisini aldım. "Daha adil bir toplumun kaçınılmaz bir bedeli olarak, serbest teşebbüste bir azalma olmasını kabul etmiyor musunuz?"</span></p>

  <p class="calibre1"><span class="calibre2">"Aaa. O halde bana özgürlüğün hiç olmayacağı bir toplumun, nesinin adil olacağını söyleyebilirsiniz!"</span></p>

  <p class="calibre1"><span class="calibre2">"Ama bu, nükleer bir katliamın kaçınılmaz olduğunu söylemeye benziyor. Bu mümkün, olası bile olabilir ama mevcut gerçeklik, tehlikesiz seçeneklerden mi oluşuyor?"</span></p>

  <p class="calibre1"><span class="calibre2">Bana da daha önce yemek sırasında karısına baktığı gibi baktığını fark ettim.</span></p>

  <p class="calibre1"><span class="calibre2">"Çok iyi. Bu kabul edilmiş olsun. 1984 hiç gelmeyebilir. Ama benim tahminim,- yirmi yıl içinde, daha az da olabilir, burası artık özgür bir toplum olmayacak. Sizin parti baş aşağı edilecek. Benimki var olmayacak bile. Eğer Millet Meclisi bir şekilde varlığını sürdürürse şahsiyetsiz</span> olacak. Bütün iktidar başka ellere geçecek. Beni, haddini aşarak denizciliklerinin yetersizliği konusunda kaptanı ve tayfaları uyaran asabi bir yolcu olarak da görebilirsiniz. Ama Titanik battıktan sonra bunu yapmayı da anlamlı bulmuyorum. Şayet şimdiki devlet gemisine gerektiği gibi kaptanlık edildiğini ve idare edildiğini düşünüyorsanız, iyi."</p>

  <p class="calibre1">Fenwick hafifçe omuz silkti. Sesi, hâlâ alçak olmasına rağmen, bu Tony Lumpkin'e ve sinema dünyasından adama yaşamın gerçekliklerinin öğretilmesi gerekiyormuşçasına anlaşılmayacak şekilde alaycılaş-maya başlamıştı.</p>

  <p class="calibre1">Andrew, "Değerli işçi sınıfımızın gerçekten bu türden bir enerjisi olup olmadığını merak ediyorum" dedi.</p>

  <p class="calibre1">"Andrew'ya göre, bunun konuyla hiçbir ilgisi yok. Gelecekteki patronlarının enerjileri <span class="calibre3">var.</span> Bu, benim çok acı verici bulduğum daha iyi bilmesi gerekenler arasındaki kayıtsızlıktır. Her iki partide de maalesef" Bana tatsız bir şekilde gülümsedi. "Kesinlikle bütün suçu size yüklemiyorum."</p>

  <p class="calibre1">"Daha fazla ihtiyaç duyulan sosyal gelişmeye de yüklemiyorsunuz-dur umarım."</p>

  <p class="calibre1">Artık küstahlaşmaya başlıyordum. "Hemen hemen bunların hepsinin, savaştan beri imkânları kıt olanları iyileştirmek üzere iki parti tarafından da yapıldığını kabul ediyorum. Hastalar, yoksullar..." Fenwick masaya hafifçe vurdu. "Kabul etmeyeceğim şey seviyeyi düşürmek ve bütün yeteneğin, enerjinin, kendini feda etmenin, çok çalışmanın bir suç muamelesi görmesidir. Fakirleştirilen alelade icraatın evrensel bir modelinin, toplumsal sağlığa aktarılabileceğini kabul edemem. Neden bir yazar olarak sana, kıdemce on misli daha düşük olan biriyle aynı maaş ödensin? Neden burada Andrew mülkü üzerinde yaptığı bütün düzeltmeler için adil bir ödülden yoksun kalsın? Siz sosyalistlerin fark edemedikleri şey, herkesi aynı seviyeye çekmenin sadece bir kâbus değil, her şey bir yana, genetik olarak imkânsız ve aynı zamanda üretkenliğe karşı olmasıdır. Bunun toplumun tabanına bir faydası olmaz. Mutlak adalet her zaman bir mittir çünkü yaşam temelde adil değildir. Ama bu bir amaç olarak adaletsizdir" Konuşmaya çalıştım ama Fenwick yine elini kaldırdı. "Beni bağışla. Siyaseti bir kenara koy. Hiçbir yaşam şekli zoraki eşitlik temelinde varlığını sürdüremez. Bu biyolojik bir gerçektir. Evrimin tümü, bireyin kendi halinde gelişmesi özgürlüğüne dayanır. Bütün tarih, insan ve doğa, tekrar tekrar bunu kanıtlar"</p>

  <p class="calibre1">"Çin?''</p>

  <p class="calibre1">Fenwick toy bir dava vekilinden çok çirkin, uygunsuz bir teklif gel-mişçesine, gerçekte olmayan gözlüğünün üzerinden beni inceleyen bir yargıçmış gibi bana baktı.</p>

  <p class="calibre1"><span class="calibre2">"Çin'i incelemek lazım. Söylediğim Batı için kesinlikle doğru. Avrupa ve Amerika için de.”</span></p>

  <p class="calibre1"><span class="calibre2">"Fakat eğer İngiltere'nin en azından yarısı için daha fazla özgürlük arzu edilebilir bir şey ise istediğini, tabii ki zorla yaptırmaktan nasıl alıkonulacağını anlamıyorum."</span></p>

  <p class="calibre1"><span class="calibre2">Şimdi de ben birJaux</span> <span class="calibre3">pas'</span> <span class="calibre2">yapmıştım, şeytan, yapılan gafa aniden sözde pişmanlığın altına gizlenerek muzip bir sevinç gösterdi.</span></p>

  <p class="calibre1"><span class="calibre2">"En azından arzulanan Cı</span> <span class="calibre3">la greccjue</span> <span class="calibre2">albay olmayı kabul etmemem gerek."</span></p>

  <p class="calibre1"><span class="calibre2">"Onu demek istemedim."</span></p>

  <p class="calibre1"><span class="calibre2">Ama demiştim, o da bunu biliyordu. Daha fazla brendi içmek istemedi. "Bu ülkenin komadan çıkmak için son şansı büyük bir hızla kayboluyor. Hepsi bu"</span></p>

  <p class="calibre1"><span class="calibre2">"Westminster'da genel duygu bu mu?"</span></p>

  <p class="calibre1"><span class="calibre2">Fenwick böyle basit bir soru üzerine püfledi.</span></p>

  <p class="calibre1"><span class="calibre2">"Westminster'da tek bir genel duygu vardır. O da, ne pahasına olursa olsun bağımsızlığın ezilip yok edilmesi gerektiği. Yeni Kutsal Üçlü, Ana Parti denetçisi tarafından kuruluyor. Bu yüzden aklı başında bir ülkede seçim tartışmalarına egemen olacak bu meselenin tümü, çok dikkatli bir şekilde arka plana itiliyor. Uç partideki siyasilerin bu konu üzerinde tam bir mutabakatı var. Tanrı esirgesin, seçmenlerden yaşamlarında merkezi olan herhangi bir şeyi durup düşünmelerini istemiyoruz. Paranın dışında tabii ki."</span></p>

  <p class="calibre1"><span class="calibre2">Bir sessizlik oldu, sonra Fenwick ona çok fazla itibar etmeliymişim gibi bana daha doğal bir şekilde gülümsedi. "Sizi temin ederim benim görüşlerim, çoğu meslektaşım tarafından seçim zehri olarak görülüyor." Fenwick, Andrew'ya şöyle bir baktı. "Ortak dostumuz da buna dahil maalesef."</span></p>

  <p class="calibre1"><span class="calibre2">Andrew, "Oldukça hırslı bir arkadaş yani" dedi.</span></p>

  <p class="calibre1"><span class="calibre2">"Ben de öyle anladım. Eee ... Ona kolay gelsin.”</span></p>

  <p class="calibre1"><span class="calibre2">"Gerçekten bunun bir katliamla sona ereceğini mi düşünüyorsunuz?"</span></p>

  <p class="calibre1"><span class="calibre2">"Sanırım Marksist cennette bir yer edinmek için hepimiz itaatkâr bir şekilde kuyruğa gireceğiz düşüncesi, İngilizlerle ilgili aldatıcı bir kavrama dayanıyor. Tabii ki bir Hitler'le, harici bir tehditle yüz yüze gelince bizler mahrumiyetin tadını çıkarma konusunda çok başarılıyız. Tahminimce bu, içeriden zorla yüklendiğinde soğukkanlılığımızı kaybedeceğiz. Birdenbire sayısız insanın üzerinde görünmeye başlayacak ve sadece sizin gibi bile bile bahçe patikasına sürüklenmiş orta sınıf</span></p>

  <p class="calibre1">* Fr. Gaf. (ç.n.)</p>

  <p class="calibre1">** Yunan üslubunda Fransız. (y.h.n.)</p>

  <p class="calibre1">360</p>

  <p class="calibre1">c5&gt;<sup class="calibre6">ras&gt;</sup>&lt;.?J)</p>

  <p class="calibre1">liberaller üzerinde hiç görünmeyecek. Onların ziyadesiyle hüsrana uğrayıp öfkeleneceklerine kuşkum yok. Aynı zamanda o anda muhalefetin, devlet baskısının hatırı sayılır miktarda aygıtıyla karşı karşıya kalacaklar. Benim kriket sahasının değerler sistemiyle bu işin başarılıp başarılamayacağı konusunda şüphem var doğrusu.”</p>

  <p class="calibre1">Misafir odasından kapı açıldı, yüzünde bir gülümsemeyle Caro eşikte, ayakta dikiliyordu. Elinde bir binici kırbacı vardı.</p>

  <p class="calibre1">"Şunu göstermem lazım."</p>

  <p class="calibre1">Fenwick alaycı bir korkuyla elini savurdu. "Canım, sen mükemmel bir parti denetçisi olursun. Özellikle baban beni her konuda alt etmek üzereyken."</p>

  <p class="calibre1">Odayı gülünçlük hissi ve neredeyse hesaplanmış bir saçmalıkla terk ettim. Porto şarabı, konyak, bizi çevreleyen mum ışıklı on sekizinci yüzyıl odası, toprak ağası neslinden gelenlerin bu şekilde nutuk çekmek zorundalığı, mahvolan dünyalar daha az mantıklı ama tabii ki Fenwick'e daha inançla hareket ediyorlar. Fenwick'in oyun oynadığı çok açıktı, diğer mesleğini yaptığı zaman elinde bulunan, ana hatlarını çizdiği davasını kişisel ilişkisinden daha açık olmayacak şekilde özetleyip düşük kıdemli iki kişiye açıklıyordu. Bunu biraz aşağılayıcı buldum. Eski çürümüş kasaba günlerinden bir yankıydı bu. Onun, siyasi ve kara bin yıl inançları yüzünden değil de onların gerçek anlamına kayıtsız görünmesi yüzünden, her ne kadar çevresel olsa da toplumsal yazgımıza karar vermesine izin verilmeliydi. Siyaset ve inançları, onu korkutmaktan çok cğlendiriyormuş gibiydi.</p>

  <p class="calibre1">Derinden derine Fenwick, nedenleri ve deneyimi ardında bencilden öte biri değildi. Daha önce hep fark etmiş olduğum ve iğrendiğim şeyler, muhafazakâr felsefede, en azından zemininde, partideki tek tek yandaşlarıyla şekillenmiş, talihlilerin ne pahasına olursa olsun yararlı servetlerini ellerinde bulundurmalarına izin verilmeleri gerektiği inancı onda da vardı. Meritokrasi'den, sözde biyolojik mazeretten konuşulmasına rağmen Fenwick'in kendisi terfi etmişti. 1945'ten beri partisindeki sola doğru olan bütün yer değişikliklerine rağmen, her zaman bu fanatik artçı kararlılık, birinin tutup kulübeye doğru sürüklediği bir köpek gibi statükodan kendi kendine bir santim bile ilerlememişti. Belki bütün siyasetçiler gibi çok ciddi bir şekilde oy kapmaya çalışmamış ya da bunu can sıkıntısından kurtulmak için şeytanlığından yapmıştı. Ama sesinde en ufak bir gerçek ümitsizlik ya da acı kırıntısı sezmiş olsaydım, ondan daha çok hoşlanabili'rdim ve belki de daha dikkatli dinlerdim. En azından Andrew, bu ölüm kalım meselesini büyük bir tarihsel ve toplumsal değişimi kişisel bir meydan okumaya çevirmişti. Hâlâ bir oyun olabilirdi ama ödülün çok gerçekçi olduğu bir oyundu.</p>

  <p class="calibre1">Fenwick'te, onun beni suçlamış olduğundan daha beter bir hissizlik sezdim. Eğer ben savaşın sonucuna kayıtsızsam, o da artık savaşı kaybetmiş olduğuyla ilgilenmiyordu ve kişisel olarak savaş tazminatı ödemek zorunda olmayacağını bildiğini varsayabilirdim yalnızca. Onun hem özel hem de mesleki anlamda zengin, eğlenceli bir yaşamı olmuştu ve hiçbir şey artık bunu silemezdi. Kızı konusunda şüphelendiğim kinizm, sadece onun babadan kalma sağduyuyu bir unvana kurban ediyor olmasını yansıtıyordu. Fenwick'in ağzı sıkıydı ve halinden memnundu. Muhafazakârlıkta kuduz bir bencillikten daha fazlasının var olduğunu görecek kadar bol entelektüel donanımı ve deneyimi vardı; ama bana, bunu partisinin en salak, aptal ve sıradan bir üyesinden daha derin bir şekilde gösteren, bu türden zeki bir muhafazakârdan iki misli iğrenç geliyordu. Özünde olduğu gibi olduğuna inanıyordu, sistem ise ikincil önemdeydi.</p>

  <p class="calibre1">O zaman ondan hoşlanmayışımı bu denli ayrıntılı bir şekilde tabii ki çözümleyememiştim. Ama o akşamı hiçbir zaman unutmadım çünkü Fenwick’in karamsarlığını hor görecek kadar liberal kalsam da Jane gibi birine bunun aramızda psikolojik bir benzerlik, ortak bir yenilginin garezi varmış gibi geleceğini biliyordum. Her şeye rağmen kendiminki-ni daha iyi gizliyordum. Hiç olmazsa odadan ve çözülmeyi ifade etme gereksinimiyle bir tartışmadan uzaklaştım. Kadınların yanına döndüğümde bunun farkındaydım. Kahvemi alıp Jane'in oturduğu yere, alçak sesle konuştuğumuzda diğerlerinin duyma menzilinden epey uzak bir yere gittim.</p>

  <p class="calibre1">“Dünyanın geleceğini düzelttiniz mi?"</p>

  <p class="calibre1">"Bu ülkede medeni yaşamın en fazla yirmi yılı var. Duymak hoşuna gider."</p>

  <p class="calibre1">"Cesaret verici bir haber'<sup class="calibre6">1</sup></p>

  <p class="calibre1">"Güvenilir bir kaynaktan"</p>

  <p class="calibre1">"Keşke ben de orada olsaydım."</p>

  <p class="calibre1">"Yarın sana bütün ayrıntıları aktarırım." Jane'e şöyle bir baktım. "Bu durumda benim de nerede yer aldığımı söyleyebilirsin. Zaman kazandırır."</p>

  <p class="calibre1">Jane gülümsüyordu. "Tüm bunların boşa gitmemesine memnun oldum."</p>

  <p class="calibre1">"O sadece sıradan eski moda bir gerici olsaydı aldırmazdım. Adam bir de Pontius Pilate ”<a id="footnote1"></a><sup class="calibre6"><a href="#bookmark0">1</a></sup></p>

  <p class="calibre1">"Andrew ondan epey hoşlandı. Onun dava vekillerine takıntısı var. Mesleki kıskançlık sanırım. Bu yüzden herhangi bir şey için tartışmaya hazırım. Ne pahasına olursa olsun."</p>

  <p class="calibre1">"Bu seralarda yetiştirilmiş insanlarına yönelik kibarca birima mı?..<sup class="calibre6">11</sup></p>

  <p class="calibre1">Jane birden biraz eğlenerek, biraz da düşünceli düşünceli bana baktı.</p>

  <p class="calibre1">"Hayır."</p>

  <p class="calibre1">"Kitchener üzerine sahte bir cazibe yaratmıyorum . <sup class="calibre6">11</sup></p>

  <p class="calibre1">Jane, sehpanın yanındaki bir tabloyu inceleyen diğerlerine doğru bakıp sesini biraz alçaltarak konuştu.</p>

  <p class="calibre1">"Lütfen, beni ukala olmaya zorlama Dan. Bu halde kendimi yeterince sosyal bir cüzamlı gibi hissediyorum."</p>

  <p class="calibre1">"Sezgi gücün böyle olmasaydı."</p>

  <p class="calibre1">"Erkek şovenizminin esas belirtisinin olduğu bir inanç ya da Roz öyle diyor."</p>

  <p class="calibre1">"Bunu Jenny McNeil'den duymuştum. Bende bir değişiklik yok."</p>

  <p class="calibre1">"Yazık sana." Ardından Jane bu kibar kaçamak cevap alışverişini ortadan kaldırır gibi odanın diğer ucuna doğru, Paul ve Penny'nin bir masaya yaslanıp oyun oynadıkları yere bir göz attı. "Paul'ün senden bir ricası var"</p>

  <p class="calibre1">"Nedir?"</p>

  <p class="calibre1">"Dönem ödevi eski arazi düzenleri üzerine. Dorset'te bunların birkaçının bir araya geldiği ünlü bir bina var."</p>

  <p class="calibre1">"Yarın o tarafa gidelim. Tamam."</p>

  <p class="calibre1">"Şayet... Paul her yeri harita üzerinde işaretledi. Planladığımızdan birazcık daha erken çıkabilirsen ...' <sup class="calibre6">1</sup></p>

  <p class="calibre1">"Tamam. O güzergâh daha güzel zaten."</p>

  <p class="calibre1">"Paul epey saçmalıyor. Galiba dün buraya gelirken bakmak istediği başka bir yerin tam yanından geçtik."</p>

  <p class="calibre1">"Gidip o yerle ilgili onunla konuşayım mı?"</p>

  <p class="calibre1">"Bu çok iyi olur.''</p>

  <p class="calibre1">Penny'yle Paul büyük bir yapbozu birleştiriyorlardı. Paul hâlâ utangaçtı ama geziye geldiğimiz için sesinin minnettar çıkmasına gayret ediyordu. Harita ve üzerinde mil hesabıyla mesafeleri dikkatlice yazdığı bir seyahat programı çıkardığı sayfayı bulmaya gitti. Bana, konuyla ilgili yerin havadan çekilmiş bir fotoğrafının olduğu karton ciltli bir kitap gösterdi. Saldırgan bir meydan okuma, profesör otoritesi edası ve faydam olup olmayacağına duyduğu şüphe karışımı tuhaf bir sesle bu konunun "çok önemli" olduğunu söyledi. Resimde öküz sabanıyla sürülmüş bayırlar gördüm ve ona, Thorncombe meralarının birinde hâlâ sabanla sürülmüş bayırların göründüğünü söylediğimde ilk defa Paul'ün gözlerinde kendimi gördüm. Ne kadar geniş, düz ve kıvrımlıydılar... Ona, on dokuzuncu yüzyılın başlarında bir çiftliğin çok daha büyük ve üzerine eski sınır çizgileri işaretli yıpranmış bir tapu senedi olduğunu söyleyince, zafer kazanmaya başladığım çok açıktı ya da en azından Jane'in bahsettiği "küçük, sabit fikir delisine" giden anahtarı bulmuştum. <sup class="calibre6">İ</sup>ki çocuğu hazırlayıp yatırmak için gelen Nell ve Jane, beni fazlasıyla uzun bir konferanstan kurtardılar. Plan değişiklikleriyle ilgili bir tartışma oldu. Sonra iki çocuk beraber vedalaşıp ortadan kayboldular.</p>

  <p class="calibre1">Fenwickler saat on biri biraz geçerken gitti, biz de onlar hakkında konuştuk. Andrew, benim yararıma "öyle davranmış” olduğunu düşünüyormuş gibi göıünüyordu ve Fenwick'le epey genç yerel parlamenteri arasında sevginin azalışıyla ilgili sırları ele verdi. Nell, Fenwick'in kendisini dikiş tutturamamış gördüğünü, iki işi arasında vahim bir şekilde bölündüğünü, yargıçlara ya da bakanlar kurulu hizmetlerini gizlice bozdurmayan birçok kişiye fazlayakın olduğunu düşünüyordu. Fenwick'in, İngiltere hakkındaki dünyanın sonu tahminini ise tartışmadık.</p>

  <p class="calibre1">Biz bunları konuşurken Caro ayaklanıp yatması gerektiğini söyledi, kendini çok yorgun hissediyormuş ama şahsen "çok anlayışlının daha doğru olabileceğini düşünüyorum. Dördümüz şöminenin etrafında Caro'yla Barney'i, akabinde de Paul'ün sorunlarını ve "karamsarlıklarını" tartışarak geç saatlere kadar oturmaya devam ettik. Her şey, geçmişte Caro ve Nell'le benim aramdakine göre çok daha açıksözlülükle, çok sakin ve mantıklı tartışıldı. Her zaman var olan husumet gerçekten bastırılmış görünüyordu. Caro'dan, oraya buraya çekiştirilen olası bir halat gibi değil de bir insan olarak bahsetmeyi başardık. Hatta bizlerin, ortak tavır olarak Barney ile daha yakın bir teması desteklememesi üzerinde anlaştık. Jane'in kurnazlığı ve Andrew'nun da sağduyusunun yardımıyla tabii ki.</p>

  <p class="calibre1">Bir sessizlik oldu. Nell bir taburede oturmuş, sırtını, yayılarak uzanan ve uykudan neredeyse gözleri kapanan Andrew'nun olduğu kanepeye yaslamıştı. Jane, ayakkabılarını çıkarıp attı ve şöminenin diğer tarafındaki bir koltuğa kıvrıldı. O anda kız kardeşi ona şöyle bir baktı.</p>

  <p class="calibre1">"Güzel. Böylece son bir aile sorınu kaldı."</p>

  <p class="calibre1">"Ben almayayım."</p>

  <p class="calibre1">"Jane, hepimiz aşırı derecede hassas ve anlayışlı olmaya çalışırken senin buna katkı yapmak istememeni anlamıyorum." Jane onu seyrediyordu, sonra gülümseyip başını salladı. "Bizlerin oldukça eski kafalı ve gayet güzelce kışkırtılacağımızı biliyorum, hadi artık."</p>

  <p class="calibre1">"Hadi nereye?"</p>

  <p class="calibre1">"Kendine."</p>

  <p class="calibre1">"Kendi aklım olduğuna mı?"</p>

  <p class="calibre1">"Buna bile emin değilsin."</p>

  <p class="calibre1">"Şu anda emin olduğum tek şey, bu konuda konuşmak istemediğim."</p>

  <p class="calibre1">"Senin için sürekli endişe ediyoruz." Andrew'nun bacağını dürttü. "Oyle değil mi, Andrew?''</p>

  <p class="calibre1">Andrew'nun gözleri açıldı ama tavana bakarak konuştu.</p>

  <p class="calibre1">"Daimi muhabbet konusu.”</p>

  <p class="calibre1">"Koltuklanm kabardı. Ama etkilenmedim."</p>

  <p class="calibre1">"Tartışmayacağıma söz veriyorum." Jane derin bir nefes aldı ve benim oturduğum tarafa doğru hafiften göz atıverdi. Üzerinde gömlekle uzun bir etek vardı. <sup class="calibre6">İ</sup>kisi de çok sadeydi, diğer kadınların giydikleriyle kıyaslanınca çok sönük kalıyordu. "Dan'e söylemişsin. O halde her şey büyük bir sırmış gibi davranmaya kalkma."</p>

  <p class="calibre1">"Öyle davranmaya kalkmıyorum çünkü bu konuda konuşmak istemiyorum, Neli."</p>

  <p class="calibre1">"Kararın kesin mi?"</p>

  <p class="calibre1">"Henüz değil."</p>

  <p class="calibre1">Nell bir an Jane'e baktı, onu kandıramazmış gibi benim yardımımı istedi.</p>

  <p class="calibre1">"Dan, onun deli olduğunu düşünmüyor musun?"</p>

  <p class="calibre1">"Öyleyse öyledir herhalde."</p>

  <p class="calibre1">"Aynı Andrew gibi konuştun." Nell, Jane'e gücenmiş şekilde bir kez daha baktı. "Bu çok saçma. Geri kalan hepimizin beynini bir araya getirsek bile sen daha zekisin "</p>

  <p class="calibre1">"Belki öyleyim. Bu konuda."</p>

  <p class="calibre1">"Marksist bir kadın gibi bile giyinmiyorsun <sup class="calibre6">11</sup> Jane gülümsedi. "Bırak Marksist gibi konuşmayı."</p>

  <p class="calibre1">"Bu konuyu uzatmasak, çok sıkıcı geliyor."</p>

  <p class="calibre1">"Çünkü ne olduğunu görüyorsun."</p>

  <p class="calibre1">"Birazını."</p>

  <p class="calibre1">"Neden öyleyse?"</p>

  <p class="calibre1">"Çünkü beceriksizce ifade edilse de gerçek gerçektir."</p>

  <p class="calibre1">"En azından Oxford'un alay konusu olmadan önce zavallı çocuklarını düşünebilirsin.”</p>

  <p class="calibre1">"Çocukları ve yaşamak zorunda kalacakları dünyayı çok fazla düşünüyorum."</p>

  <p class="calibre1">"Yeniden kıymete binen tuz madenlerinde mi?"</p>

  <p class="calibre1">Jane yine gülümsedi ve dilini tuttu. Onun ateşin korlarına bakmasını seyrediyor ve bu küçük, gizli dünyaya geri çekilmeye duyduğu hiddet yüzünden Nell'i kısmen anlıyordum. Gözlerindeki suçlamayı kısmen gördüm.</p>

  <p class="calibre1">"Onunla aynı fikirde olamam."</p>

  <p class="calibre1">"Bu duyguyu anlıyorum. Jane'in buna verdiği cevabı pek anlamasam da."</p>

  <p class="calibre1">"Eee, biz de öyle. Kimse toplumun geri gitmesini bekleyemez."</p>

  <p class="calibre1">Jane bunlara kanmayıp hâlâ belli belirsiz gülümsüyor ve ateşe bakıyordu. Andrew'dan küçük bir horultu sesi geldi.</p>

  <p class="calibre1">Nell, Jane'e, "Tamam. Ama senin hiç olmadığın kadar kaypak biri olduğunu düşündüğümü bil sadece" dedi.</p>

  <p class="calibre1">Sesindeki huysuzluk, sevgisini gizlemeyi pek başaramadığı şımarık çocuklar gibi darılması, beni çok ani bir şekilde birlikte geçirdiğimiz eski günlere, tartışmalarımızda Nell'in bu rolü sık sık oynamış olduğu zamanlara götürdü. Dördümüzün en küçüğü, bazı konularda hoşgörülü, mantık budalası. Ama paradoksal açıdan, bu yüzeysel benzerlik ardında, Jane'le Nell'in gerçek ilişkileri değişmişti. Duygusal ve psikolojik olarak Jane her nedense artık küçük, daha toy, kendinden daha az emin kardeşti. Neredeyse bunu gizlemek için birden ayaklarını yere indirdi, karşısına geçip Nell'in yanına diz çöktü, eğilip Nell'i yanağından öptükten sonra tekrar ayağa kalktı.</p>

  <p class="calibre1">"Güzel bir akşamdı. Ben yatıyorum."</p>

  <p class="calibre1">Nell başını kaldırıp ona kaşlarını çatarak baktı.</p>

  <p class="calibre1">"Bu seni bir yere götürmez."</p>

  <p class="calibre1">Ama Nell, azarlayan bir affedicilikle kendini tutarak Andrew'ya dönüp onu uykusundan uyandırmak için sarsmadan önce bir an için elini Jane'in eline bastırdı. Jane'le benim aramda kısa bir bakışma oldu. Onun açısından mahcup, kısa bir surat buruşturma, sanki böyle bir davranışa benim tanıklık etmem onu utandırmış ve buna karşı bende fark ettiği duygudaşlıktan özellikle nefret edermiş gibi.</p>

  <p class="calibre1"><a id="bookmark0"></a><a href="#footnote1">1</a></p>

  <p class="calibre1"><span class="calibre2">Roma İmparatorluğu'nun Yahudiye eyaletinin</span> M.S. 26 ile 36 yıllan arasındaki valisi.</p>
</body>
</html>
