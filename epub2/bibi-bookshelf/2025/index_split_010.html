<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>33 Stratejide Savaş</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos592348" class="calibre_2"><span class="calibre4"><span class="bold">KISIM IV</span></span></p><p class="calibre_2"><span class="bold">SALDIRI SAVAŞI</span></p><p class="calibre_2">Savaşın ve yaşamın en büyük tehlikeleri beklenmeyenlerden ortaya çıkar; insanlar tahmin ettiğinizden farklı tepkiler verir, olaylar planlarınızı altüst eder, karışıklık yaratır, koşullar sizi bunaltır. Stratejide olmasını istedikleriniz ile olanlar arasındaki bu farklılığa “sürtünme“ adı verilir. Geleneksel saldırı savaşının ardındaki fikir oldukça yalındır: karşı tarafa ilk saldırıyı gerçekleştirerek, kırılgan noktalarına darbe indirerek, ele geçirdiğiniz inisiyatiften asla vazgeçmeyerek siz kendi koşullarınızı yaratırsınız. Herhangi bir sürtünme ortaya çıkıp planlarınızı altüst etmeden önce siz saldırıya geçersiniz ve bitmek bilmeyen manevralarınız karşı tarafın üzerinde öylesine yoğun bir sürtünme yaratır ki, düşmanınız çöker.</p><p class="calibre_2">Tarihin en başarılı liderlerinin uyguladığı savaş biçimi budur ve başarılarının sırrı stratejik kurnazlık ile cüretin kusursuz bileşiminde yatar. Stratejik unsur, bütünsel bir hedef saptamak, ulaşmak için yollar oluşturmak ve planın tümünü en ince ayrıntısına kadar düşünmekten oluşan planlamadan gelir. Bunun anlamı teker teker çarpışmaları değil, seferin tümünü düşünmektir. Ayrıca karşı tarafın zayıf ve güçlü noktalarını bilmek, darbelerinizi kırılgan noktalara isabet ettirmenizi sağlar. Ne kadar ayrıntılı bir plan yaparsanız, savaşa girerken özgüveniniz o kadar fazla olur ve kaçınılmaz sorunlar ortaya çıkınca, yoldan sapmamanız o kadar kolaylaşır. Saldırıya gelince, öylesine cüretli ve canlı olmanız gerekir ki, düşmanlarınızı gerileterek saldırınıza karşı konulmaz bir ivme kazandırmalısınız.</p><p class="calibre_2">Bu kısımdaki on bir bölüm sizi bu savaş biçiminin en üst düzeyiyle tanıştıracaktır. Arzularınızı ve hedeflerinizi “müthiş strateji“ diye tanımlanan daha geniş bir çerçeveye yerleştirmenize yardımcı olacaktır. Düşmanlarınıza nasıl bakacağınızı ve sırlarını nasıl ortaya çıkaracağınızı öğretecektir. Sağlam bir plan temelinin akıcı saldırı seçeneklerini nasıl sağlayacağını ve savaşta çok başarılı olan belirli manevraların (yan cephe manevrası, sarma manevrası) ve saldırı tarzlarının (ağırlık merkezini vurmak, düşmanı büyük bir zayıflığa düşürmek) yaşama nasıl uygulanacağını gösterecektir. Son olarak da size başlattığınız seferi nasıl sonlandıracağınızı anlatacaktır. Bütünsel hedeflerinizi karşılayan enerjik bir sonlama olmadıkça, yaptıklarınızın hiçbir değeri olmayacaktır. Saldırı savaşının çeşitli unsurlarında ustalaşmak, yaşamdaki saldırılarınıza daha büyük bir güç katacaktır.</p><p class="calibre_2"><span class="calibre5"><span class="bold">12</span></span></p><p class="calibre_2"><span class="bold">ÇARPIŞMALARI KAYBEDIN AMA SAVAŞI KAZANIN</span></p><p class="calibre_2"><span class="bold">Müthiş Strateji</span></p><p class="calibre_2"><span class="italic">Çevrenizdeki herkes genelinde sizi harcamak pahasına, güç kazanmaya, kendi çıkarlarını geliştirmeye çabalayan bir strateji uzmanı sayılır. Onlarla yaptığınız gündelik çarpışmalar sonundaki zafer, daha büyük hedeflere ulaşmak, kalıcı güç kazanmak diye tanımlayacağımız en önemli noktaları gözden kaçırmanıza yol açabilir. Müthiş strateji çarpışmanın ötesine bakmak ve ileriyi hesaplamak sanatıdır. Müthiş stratejinin kapsamında yaptıklarınızın siyasi dalgalanmalarını ve uzun vadeli sonuçlarını da göz önünde bulundurursunuz. İnsanlara duygusal tepkiler vermek yerine, denetimi ele alırsınız, hareketlerinizi daha geniş boyutlu, daha ustaca ve daha etkili bir duruma getirirsiniz. Bırakın karşınızdakiler çarpışmaların dönüşlerine, dolambaçlarına takılsınlar ve minik zaferlerinin tadını çıkarsınlar. Müthiş strateji size en üstün ödül olan son kahkahayı attıracaktır.</span></p><p class="calibre_2">BÜYÜK SEFER</p><p class="calibre_2">Makedonya sarayında büyüyen İskender’in (MÖ 356-322) oldukça tuhaf bir genç olduğu düşünülürdü. Atlar ve savaşlar gibi tüm erkek çocuk oyunlarından keyif alırdı; babası Kral II. Philippos ile birlikte birçok çarpışmaya katılmış ve cesaretini kanıtlamıştı. Ama aynı zamanda felsefe ve edebiyatı da çok seviyordu. Öğretmeni olan büyük düşünür Aristoteles’in etkisiyle siyaset ve bilim tartışmalarına girmekten keyif alıyor, dünyaya olabildiğince duygularına kapılmadan bakıyordu. Mistik, batıl inançları güçlü bir kadın olan annesi Olympias oğlunun doğumunda İskender’in bir gün dünyaya hükmedeceği konusunda bazı vizyonlar görmüştü. Oğluna bunları anlatmış ve onu, soyundan geldiğini iddia ettiği Akhilleus öyküleriyle beslemişti. Arınesine hayran olan (ve babasından nefret eden) İskender onun kehanetlerini ciddiye alıyordu. Yaşı henüz küçük olmasına rağmen kendini bir kralın oğlu olmanın ötesinde görür gibiydi.</p><p class="calibre_2"><span class="italic"><span class="bold">Hazırlıklı olmak her şeydir. Kararlılık çözülmüş bir biçimde tedbirli olmaya bağlanmıştır. Eğer bir kişi dikkatliyse ve aklını başında tutuyorsa, heyecanlanması ya da paniğe kapılması gereksizdir. Eğer ortalıkta hiçbir tehlike yokken bile her zaman tedbirliyse, tehlike başgösterdiğinde yeterince silahlıdır ve korkmasına gerek yoktur. Üstün insan henüz görünmeyenlere karşı savunmasını hazırlamış ve henüz duymadıklarına karşı tetikte bekleyendir; bu nedenle zorlukların tam ortasında sanki hiçbir şey yokmuş gibi durabilir... Eğer mantık kazanırsa, duygular kendisini geriye çeker.</span></span></p><p class="calibre_2"><span class="italic"><span class="bold">THE ICHING,</span></span> ÇİN, MÖ VIII. YY.</p><p class="calibre_2">İskender, Kral Philippos’un ardılı olarak yetiştirildi ve kendisine miras kalacak olan ülke daha babasının döneminde epeyce genişledi. Yıllar içinde kral, Makedon Ordusu’nu tüm Yunanistan’ın en üstün gücü durumuna getirmeyi başarmıştı. Thebai ve Atina’yı yenilgiye uğratmış, Sparta dışındaki diğer Yunan kent-devletlerini kendi liderliği altında Helen birliğinde toplamıştı. Son derece kurnaz, ürkütücü bir liderdi. Ve MÖ 336 yılında kendisinden hoşlanmayan bir soylu tarafından öldürüldü. Makedonya’nın birdenbire zayıfladığını gören Atina bağlı bulunduğu birlikten bağımsızlığını ilan etti ve diğer kent-devletleri de onu taklit etti. Kuzeydeki kabileler Makedonya’yı işgal etme tehdidini savurdular. Neredeyse bir gecede Philippos’un küçük imparatorluğu çözülmeye başladı.</p><p class="calibre_2">İskender yirmi yaşında tahta çıktığında çoğu kişi onun hazır olmadığını düşünüyordu. İşi yaparken öğrenmek için çok kötü bir dönemdi ve Makedon generallerle siyasi liderlerin onu kanatlarının altına alması gerekirdi. Ona ağır gitmesini, hem ordu hem de ülkedeki yerini sağlamlaştırdıktan sonra gerek güç gerek kurnazlıkla aynı birliği bir kez kurmasını öğütlediler. Kral Philippos da aynen böyle davranırdı. Ama başka bir planı varmış gibi görünen İskender onları dinlemedi. Makedonya içinde ve dışındaki düşmanlarına hazırlık yapma fırsatı vermeden orduyu güneye yürütüp yıldırım hızıyla gerçekleştirilen birkaç manevrayla Thebai kentini tekrar geri aldı. Ardından Atina üzerine yürüyüşe geçince, vereceği cezalardan korkan kent-devlet bağışlanması ve tekrar birliğe alınması için yalvardı. İskender bu isteği kabul etti.</p><p class="calibre_2">Tuhaf yapılı genç prens, attığı adımların cesur ve tahmin edilemez bir kral olduğunu kanıtlamıştı; Atina’ya hiç beklenmedik bir anda saldırmış ama yine beklenmedik bir merhamet göstermişti. Anlaşılması zor bir adamdı ama kral olarak yaptığı ilk manevralar birçok hayran kazandır-nııştı. Bundan sonraki adımı ise daha garip ve daha cüretliydi: kazançlarını pekiştirmek ve kırılgan birliği güçlendirmeye çabalamak yerine Yunanlıların en büyük düşnıanı olan Pers İmparatorluğu’na karşı bir sefer ilan etmeyi önerdi. 150 yıl kadar önce Persler, Yunanistan’ı işgal etmeye kalkışmışlardı. Neredeyse başarıya ulaşıyorlardı ve bir kez daha deneyip başarılı olma düşleri kuruyorlardı. Pers İmparatorluğu sürekli bir tehdit unsuru olarak kaldıkça Yunanlılar asla huzura kavuşmayacak ve Pers donanması Yunanistan’ın deniz ticaretini sekteye uğratmayı sürdürecekti.</p><p class="calibre_2">MÖ 334 yılında İskender, 35.000 kişilik birlik ordusunu Çanakkale Bo-ğazı’ndan, Pers İmparatorluğu’nun en batı noktası olan Küçük Asya’ya geçirdi. İlk kez Granikos Çarpışması’nda karşılaştığı Pers Ordusu’nu yenilgiye uğrattı. İskender’in generalleri cesaretine hayran kalmışlardı: annesinin kehanetini çok kısa bir zamanda gerçekleştirip Pers ülkesini fethedecek gibi görünüyordu. Hızlı davranarak ve inisiyatifi elde tutarak başarıya ulaşmıştı. Şimdi ise askerler gibi generaller de inanılmayacak derecede zayıf görünen düşman ordusunu tümüyle yok etmek için doğruca Pers ülkesine yürüyeceğini düşünüyorlardı.</p><p class="calibre_2"><span class="italic"><span class="bold">TİLKİ VE ^KRAL SEÇİLEN MAYMUN Hayvanların toplantısında dans ederek takdir toplayan maymun, kral seçilince, tilki onu kıskanmıştı. Bir gün bir kapanda bir et parçası görünce, hazine bulduğunu söyleyerek maymunu oraya götürdü. Hazînenin kralın hakkı olduğunu düşünerek korumaya almış ve elini bile sürmemişti.</span></span></p><p class="calibre_2"><span class="italic"><span class="bold">Alması için maymuna ısrar etti.</span></span></p><p class="calibre_2"><span class="italic"><span class="bold">Hiç önlem almadan yaklaşan maymun kapana kısıldı. Kendisini böyle bir tuzağa düşürmekle tilkiyi suçlayınca, tilki şöyle yanıtladı: "Maymun, sen tüm hayvanların kralı olmak istiyorsun ama ne kadar aptal olduğuna bir baksana!"</span></span></p><p class="calibre_2"><span class="italic"><span class="bold">Yeterince düşünmeden kendilerini herhangi bir işe atanlar, yalnızca başarısız olmakla kalmayıp alay konusu da olurlar.</span></span></p><p class="calibre_2"><span class="italic"><span class="bold">FABLLAR</span></span> EZOP, MÖ VI. YY.</p><p class="calibre_2">Bir kez daha İskender beklentileri boşa çıkardı ve daha önce yapmadığı bir şeyi yapmaya karar verdi: ağırdan alacaktı. Tahta ilk çıktığında bunu yapması akıllıca olurdu ama şimdi harekete geçmeyerek Perslilere kendilerini toplama ve güç kazanma için gereksinim duydukları zamanı veriyordu. Yine de İskender ordusunu doğu yerine güneye Küçük Asya’nın sahiline indirdi ve bölgedeki kasabaları Pers yönetiminden kurtardı. Ardından doğuya ve güneye doğru zigzaglar çizerek Fenike’yi geçip Mısır’a girdi ve oradaki zayıf Pers garnizonunu kolayca yenilgiye uğrattı. Perslerden nefret eden Mısırlılar İskender’i kurtarıcı olarak kucakladılar.</p><p class="calibre_2">Artık Mısır’ın sınırsız tahıl ambarlarını kullanarak Yunan Ordusu’nu besleyebilir, Yunan ekonomisinin istikrarını sürdürebilir ve Perslileri değerli kaynaklarından yoksun bırakabilirdi.</p><p class="calibre_2">Yunanlılar evlerinden gitgide uzaklaşırken Akdeniz’de herhangi bir limana bir kara ordusunu çıkarabilecek durumdaki Pers donanmasının arkadan ya da yandan saldırıya geçme tehdidi henüz ortadan kalkmamıştı. İskender bu sefere çıkarken birçok kişi Yunan donanmasını güçlendirip Pers-lerle karada olduğu kadar denizde de savaşmasını öğütlemişlerdi. İskender onlara aldırış etmemişti. Bunun yerine Küçük Asya ve Fenike’den geçerken Pers İmparatorluğu’nun önemli limanlarını ele geçirmiş, donanmasını kullanılmaz duruma sokmuştu.</p><p class="calibre_2">Bu küçük zaferlerin çok daha büyük bir stratejik amacı vardı. Yine de eğer Yunanlılar savaşta Persleri yenemezlerse pek anlamı olmayacaktı ve İskender bu zaferi gittikçe zora koşar gibiydi. Pers Kralı Darius Ordusu’nu Dicle Nehri’nin doğusunda toplamıştı, yeterli sayıda askeri ve konuşlanabilecek yerleri olduğundan rahatça İskender’in nehri geçmesini bekleyebilirdi. Acaba İskender savaşma iştahını yitirmiş miydi? Pers ve Mısır kültürü onu yumuşatmış mıydı? Pers giysilerine bürünüp Pers geleneklerini uyarlaması böyle göründüğüne İşaret ediyordu. Hatta Pers tanrılarına taptığı bile görülüyordu.</p><p class="calibre_2">Pers Ordusu Dicle Nehri’nin doğusuna çekilirken, imparatorluğun büyük bir bölümü Yunan denetimi altına geçmişti. Artık İskender zamanının çoğunu savaş yerine politika için harcıyor, bu bölgeleri en iyi biçimde nasıl yönetebileceğini anlamaya çabalıyordu. Yönetimini var olan Pers sistemi üzerine inşa etmeye, hükümet bürokrasisindeki görevler için aynı unvanları kullanmaya, Darius’un daha önceleri topladığı aynı vergileri toplamaya karar verdi. Pcrs yönetiminin yalnızca haşin, sevilmeyen yönlerini değiştirdi. Denetimi altındaki yeni halklara olan cömert ve nazik davranışlarının haberi derhal yayıldı. İskender’in Pers ve Yunan ülkelerini aşıp geçen yeni imparatorluğunun hir parçası olmak isteyen kentler birbiri ardına savaşmadan Yunanlılara teslim oldu. Koruyucu, iyiliksever bir tanrı gibi, herkesi birleştiren bir unsur oluvermişti.</p><p class="calibre_2">Sonunda MÖ 331yılında Perslerin Arbela’daki ana gücünün üzerine yürüdü. Donanması kullanılmaz durumda olan, Mısır’daki verimli topraklarını yitiren, yönetimi altındaki halklardan aldığı vergileri toplayamadığı gibi desteğini de yitiren Pers İmparatorluğu’nun şimdiden çöktüğünü İskender’in generalleri anlayamamışlardı. İskender’in Arbela’da kazandığı zafer aylar önce elde ettiklerinin askeri açıdan onaylanması gibiydi. Bir zamanların görkemli Pers İmparatorluğu’nun yeni hükümdarı olmuştu. Annesinin kehanetlerini gerçekleştirerek bilinen dünyanın neredeyse tümünü yönetiyordu.</p><p class="calibre_2"><span class="italic"><span class="bold">Bilgi kuramı açısından bakınca savaş hakkındaki tüm hatalı görüşlerin kaynağının idealist ve mekanistik eğilimler olduğu ortaya çıkar... Böyle eğilimleri olanlar özneldir ve sorunlara tek yanlı yaklaşırlar. Temelsiz ve tümüyle öznel konuşmalar yapar, kendilerini tek bir unsura ya da geçici kanıtlara oturtur ve benzer öznellikle bunu büyütüp sorunun tümüne yansıtırlar... Yalnızca idealist ve mekanistik eğilimlere karşı durarak, nesnel ve tüm yönlerini gören bir açıdan savaş üzerinde çalışınca, savaş sorusu hakkında doğru sonuçlara ulaşabiliriz.</span></span></p><p class="calibre_2"><span class="italic"><span class="bold">SELECTED MILITARY WRITINGS,</span></span> MAO TSE-TUNG, 1893-1976</p><p class="calibre_2"><span class="calibre1"><span class="bold">Yorum</span></span></p><p class="calibre_2">Büyük İskender’in manevraları mantıksız ve tutarsız gibi göründüğünden subaylarını şaşırtmıştı. Yunanlılar ancak daha sonra geriye dönüp bakınca görkemli başarısını görebilmişlerdi. Onu anlayamamalarının nedeni İskender’in dünyada yepyeni bir düşünme ve hareket etme biçimi icat etmesiydi: müthiş strateji sanatı.</p><p class="calibre_2">Müthiş stratejide anın ötesine, hemen karşınızdaki çarpışmaların ve sorunların ilerisine bakarsınız. İleride başarmak istedikleriniz üzerinde yoğunlaşırsınız. Olaylar ortaya çıkarken tepki gösterme dürtüsünü denetleyerek, tüm adımlarınızı büyük hedeflerinizle uyumlu olarak atarsınız.</p><p class="calibre_2">İskender hu yeni strateji geliştirme tarzını annesine ve Aristoteles’e borçluydu. Annesi, ona bir kader ve hedef duygusu vermişti: bilinen dünyayı yönetmek. Daha üç yaşındayken, otuzuna bastığı zaman oynayacağı rolü hayalinde görebilmişti. Aristoteles’den duygularını kontrol etmenin gücünü, olaylara tarafsız yaklaşmayı, hareketlerinin sonuçlarını önceden düşünmeyi öğrenmişti.</p><p class="calibre_2">İskender’in manevralarının çizdiği zigzagları izlerseniz, müthiş strateji kapsamındaki tutarlılığını görebilirsiniz. Önce Thebai ardından Pers İmparatorluğu’na karşı hızlı atılımları, askerlerinin ve kendisini eleştirenlerin üzerinde ruhsal bir etki yaratmıştı. Bir orduyu hiçbir şey bir savaştan daha çabuk sakinleştiremez; nefret edilen Perslere karşı İskender’in ani kararla açtığı sefer Yunanlıları birleştirmek açısından kusursuz bir yöntemdi. Ne var ki, bir kez Pers topraklarına girince, hızlı davranmak hatalı bir taktik olacaktı. Eğer ilerleseydi, çok kısa zamanda çok fazla toprak kazanmış olacaktı; buraları yönetmek kaynaklarını eritecekti ve ardından gelecek güç boşluğunda düşmanlar birdenbire karşısına mantar gibi biteceklerdi. Ağır ağır ilerlemek, var olanların üzerine inşa etmek, akılları ve yürekleri kazanmak daha iyiydi. Bir donanma inşa etmek için para harcamak yerine Pers donanmasını kullanılmaz duruma getirmek daha kolaydı. Uzun vadede başarılı olacak büyük bir seferin giderlerini karşılamak için önce Mısır’ın verimli topraklarına el koymak doğru bir adımdı. İskender’in adımlarının hiçbiri boşa atılmamıştı. Kendilerinin asla düşünemedikleri biçimdeki planlarının işe yaradığını görenler, onu adeta bir tanrı gibi düşünmeye başladılar; gerçekten de geleceğin uzaklarına gömülü olayları denetim altına alabilmesi bir insandan çok bir tanrının davranışına benziyordu.</p><p class="calibre_2">Yaşamınızda bir müthiş strateji uzmanı olabilmek için, İskender’in yolunu izlemelisiniz. Öncelikle kişisel bulmacanızı çözüp yaşamınızı aydınlatın: kaderinizde neleri başaracağınızın yazılı olduğunu saptayın, yetenek ve becerilerinizin sizi yönlendirdiği yolu bulun. Bu kaderi en ince ayrıntısına kadar hayalinizde canlandırın. Aristoteles’in öğütlediği gibi, duygularınıza hakim olmayı ve ileriyi düşünmeyi öğrenin: "Bu hareket beni hedefime yaklaştıracak, şu hareket hiçbir yere götürmeyecektir." Bu standartların rehberliğiyle yolunuzdan sapmadan ilerlersiniz.</p><p class="calibre_2">Ne yapmanız ya da ne yapmamanız gerektiği hakkındaki geleneksel sözleri unutun. Bazıları için bunların anlamı vardır ama sizin hedefleriniz ve kaderinizle hiçbir bağlantısı yoktur. Birkaç adım ötesini planlayacak kadar sabırlı olmalısınız, küçük çarpışmalar yerine büyük bir sefer başlatmalısınız. Belki hedefinize giden yol dolaylı olacaktır, davranışlarınız bazılarına garip gelecektir ama böylesi daha iyidir: sizi ne kadar az anlarlarsa, onları aldatmanız, parmağınızda oynatmanız ve baştan çıkarmanız kolaylaşacaktır. Bu yolu izlerken dingin kalacaksınız, sizi ister hiçbir şeyi başaramayan hayalperestler isterse yalnızca küçük işleri becerebilen sıradan kişiler olsun, diğer ölümlülerden ayıran Olimpos Dağı görüş açısına sahip olacaksınız.</p><p class="calibre_2"><span class="italic"><span class="bold">İskender’in hayran olduğum yönü yaptığı seferler değil... siyasi mantığıdır.</span></span></p><p class="calibre_2"><span class="italic"><span class="bold">İnsanların sevgisini kazanma sanatına sahipti.</span></span></p><p class="calibre_2"><span class="italic"><span class="bold">Napoleon Bonaparte (1769-1821)</span></span></p><p class="calibre_2"><span class="italic">4</span></p><p class="calibre_2"><span class="italic"><span class="bold">Doğu ile Batı arasında kültürel mirasta, değerlerde ve düşünme biçimlerinde büyükfarkhhk vardır. Doğu’nun düşünme biçiminde kişi işe bütünüyle başlar, her şeyi bir bütün olarak görür, geniş boyutlu ve sezgisel bir sentezleme ile devam eder. Buna karşılık Batı düşünce biçiminde kişi parçalarla başlar, karmaşık bir konuyu parçalara ayırır, mantıksal analize odaklanarak hepsiyle teker teker ilgilenir. Buna göre Batı ’nın geleneksel askeri düşünme biçimi silahlı kuvvetlerin kullanımı üzerinde durulan, doğrudan bir askeri yaklaşımı destekler.</span></span></p><p class="calibre_2"><span class="italic"><span class="bold">THE STRATEGIC ADVANTAGE: SUN ZI&amp; WESTERN APPROACHES TO WAR, CAO</span></span> SHAN, <span class="italic"><span class="bold">1997</span></span></p><p class="calibre_2"><span class="calibre1"><span class="bold">BÜTÜNSEL SAVAŞ</span></span></p><p class="calibre_2">1967 yılında Vietnam’daki Amerikan savaş çabalarının liderleri, sonunda ilerleme kaydetmekte olduklarını düşündüler. Güney Vietnam’a sızmış ve kırsal bölgelerinin büyük bir kısmını denetim altına almış olan Kuzey Vietnamlı Vietkong askerlerini bulmak ve yok etmek için bir dizi operasyon başlatmışlardı. Bu gerilla savaşçıları kolay ele geçmiyordu ama Amerikalılar yıl boyunca gerçekleştirdikleri birkaç çarpışmada Vietkong-lulara ağır kayıplar verdirmişlerdi. Amerikan desteğindeki yeni Güney Vietnam hükümetinin oldukça istikrar kazanması Vietnam halkı arasında onay görmesine yardımcı olabilirdi. Kuzeyde ise havaalanlarının bombalanması Kuzey Vietnam hava kuvvetlerine ağır bir darbe indirmişti. Gerçi ABD’de büyük çaplı savaş karşıtı gösteriler yapılıyordu ama anketler Amerikan halkının çoğunun savaşı desteklediğini ve yakında sona ereceğine inandığını gösteriyordu.</p><p class="calibre_2">Vietkong ile Kuzey Vietnam Ordusu, Amerikan ateş gücü ve teknolojisi karşısında yüz yüze çarpışmalarda etkisiz olduğunu kanıtladığından, gündemdeki strateji onları büyük bir çarpışma için kandırmaktı. Savaşın dönüm noktası olabilirdi. 1967 yılı sonunda istihbarat servisi Kuzey Vietnamlıların böyle bir tuzağa düşmeye yakın olduğunu bildirdi: General Vo Nguyen Giap, Khe Sanh’daki ABD deniz kuvvetlerinin ileri karakoluna büyük bir saldırı planlıyordu. Anlaşılan 1954 yılında Fransız Ordusu’nu yenilgiye uğrattığı ve Fransızları ülkeden attığı Dien Bien Phu Çarpışması’ndaki başarısını yinelemek istiyordu.</p><p class="calibre_2">Khe Sanlı çok önemli bir stratejik ileri karakol idi. Kuzey ile Güney’i ayıran, askerden arındırılmış bölgeden yalnızca yirmi bir kilometre uzaktaydı. Üstelik güneydeki Vietkong’un malzeme hattının geçtiği Laos sınırındaki ünlü Ho Chi Minh Yolu’na dokuz kilometre uzaktaydı. ABD güçlerinin Başkomutanı General William C. Westmoreland, kuzey ve güneydeki düşman hareketlerini gözlemlemek için Khe Sanlı karakolunu kullanıyordu. Dien Bien Phu da Fransızlar için aynı görevi üstlenmişti ve</p><p class="calibre_2">Giap burayı izole edipyok etmeyi başarmıştı. Westmoreland, Giap’ın aynı zaferi kazanmasına izin vermemek için Khe Sahn çevresine helikopterlerini kullanabilmek ve hava sahasını denetlemek için çok iyi korunan uçuş pistleri inşa ettirdi. Gerekli olabileceğini düşünerek güneyden büyük miktarda askeri Khe Sanh bölgesine çekti. Ayrıca ileri karakola destek sağlamak için 6000 deniz piyadesi daha çağırdı. Yine de Khe Sanh üzerine yapılacak bir saldırıyı tamamen önlemek istemiyordu: düşmanla yüzyüze savaşmak ağır bir yenilgiye uğramasını sağlayacaktı.</p><p class="calibre_2">1968 yılının ilk haftalarında tüm gözler Khe Sanh üzerindeydi. Beyaz Saray ve ABD medyası nihai savaşın neredeyse başlayacağından emin gibiydi. Sonunda 21 Ocak 1968 sabahı Kuzey Vietman Ordusu şiddetli bir saldırı başlattı. Her iki taraf da direnirken, saldırı bir kuşatmaya dönüştü.</p><p class="calibre_2">Çarpışmanın başlamasından kısa bir süre sonra Vietnamlılar Tet adı verilen yeni yıl kutlamalarını yapacaklardı. Bu şenlik döneminde savaşa ara verip ateşkes sağlamak gelenekselleşmişti. Bu yıl da aynısı oldu ve Tet süresince savaşmamak için iki taraf anlaştı. Ne var ki Yeni Yıl’ın ilk günü olan 31 Ocak sabahı, Güney Vietnam’dan gelen haberler neredeyse tüm büyük kasaba ve kentlerle birlikte önemli Amerikan üslerinin Viet-kong saldırısı altında olduğunu bildirdi. Saldırıları harita üzerinde izleyen bir ABD generali, "Tilt makinesine benziyordu, her saldırıyla ışıklar yanı-veriyordu," diye anlattı.</p><p class="calibre_2">Saygon’un bazı bölgeleri bile düşman askerleriyle dolmuştu. Vietnam’ daki Amerikan varlığının simgesi olan ABD elçiliğinin duvarını bombayla yıkıp içeri bile girmişlerdi. Deniz piyadeleri Amerikan televizyonlarında izlenen çok kanh bir çarpışmayla elçiliğin denetimini tekrar ele geçirdiler. Vi-etkonglar kentin radyo istasyonuna, başkanlık sarayına ve Tan Son Nhut hava üssündeki Westmoreland’in kendi dairesine de saldırdılar. Kent bir anda sokak savaşlarına ve kaosa gömüldü.</p><p class="calibre_2">Saygon dışında taşra kentleri de kuşatma altına alındı. En önemlisi ise eski Vietnam’ın başkenti olan ve Budistlerce kutsal sayılan Hue kentinin Kuzey Vietnamlılarca ele geçirilmesiydi. İsyancılar neredeyse kentin tümünü denetim altına aldılar.</p><p class="calibre_2">Bu arada Khe Sanh’a dalgalar halinde saldırılar sürüyordu. Westmo-reland’in esas hedefin neresi olduğunu anlaması zorlaşmıştı: güneydeki çatışmalar askerlerin Khe Sanh’dan uzaklaştırılmasını sağlamak için miydi, yoksa tümüyle tersi miydi? Birkaç hafta içinde Amerikalılar Güney Vietnam’ın tüm bölgelerinde yine üstünlüğü ele geçirdiler, Saygon’u ve kendi hava üslerinin denetimini yeniden kazandılar. Hue ve Khe Sanlı kuşatmaları daha uzun sürdü. Bu arada ateş gücü ve hava bombardımanı sonunda isyancılara pes ettirdi ama Hue kentinin büyük bir kısmı yerle bir oldu.</p><p class="calibre_2">Daha sonraları Tet Saldırısı olarak adlandırılacak bu çarpışmayı Westmoreland, İkinci Dünya Savaşı’nın sonlarına doğru yaşanmış olan Bulge Çarpışması’na benzemişti. Fransa’nın doğusuna ani bir saldırı düzenleyen Almanlar müttefikleri şaşkına çevirmiş, ilk birkaç gün boyunca hızla ilerleyerek panik yaratmışlardı ama müttefikler kendilerini toplayıp Almanları geri püskürtmeyi başarmışlardı. Bu çarpışmanın Alman Ordu-su’nun ölüm çanları, son atışları olduğu anlaşılmıştı. Westmoreland de Khe Sanh’daki Kuzey Vietnam Ordusu’nun ve Güney’deki Vietkongun aynı durumda olduğunu, Amerikalılara oranla çok ağır kayıplar verdiklerini, hatta tüm Vietkong altyapısının çöktüğünü ileri sürüyordu. Asla bir daha kendilerini toplayamayacaklardı; sonunda düşman kendini ortaya çıkarınış ve kötü biçimde ezilmişti.</p><p class="calibre_2"><span class="italic"><span class="bold">Karanlık atalet artınca, belirsizlik, hareketsizlik, ihmal ve kuruntular ortaya çıkar. Sağduyu hakim olduğunda, bedeni ölen varlıklar gerçeği bilenlerin lekelenmemiş dünyasına girerler. Kişi tutkuyla öldüğünde hareketi sevenlerin dünyasında yeniden doğar; karanlık atalette ölürse budalaların rahimlerinden doğar. İyi davranış meyvesinin saf ve lekesiz olduğunu söylerler ama acı çekmek tutkunun, cahillik ise karanlık ataletin meyvesidir.</span></span></p><p class="calibre_2"><span class="italic"><span class="bold">Sağduyudan bilgi doğar; tutkudan açgözlülük ortaya çıkar; karanlık ataletten ihmal, kuruntu ve cahillik çıkar. Sağduyulu olanlar yukarı çıkarken, tutkulu olanlar orta yerde kalır; karanlık atalete kapılmış olanlar kötü yollara saplanıp dibe doğru çökerler.</span></span></p><p class="calibre_2"><span class="italic"><span class="bold">THE BHAGAVAD GITA: KRISHNA’S COUNSEL IN TIME OF WAR,</span></span></p><p class="calibre_2">MS 1. YY.</p><p class="calibre_2">Amerikalılar Tet Saldırısı’nın Kuzey için bir taktik felaketi olduğunu düşündüler ama anavatandan farklı bir görüş gelmeye başladı: ABD elçiliğinde yaşananlar, Hue kuşatması ve hava üslerine yapılan saldırılar milyonlarca Amerikalıyı televizyon ekranlarına kilitlemişti. Bu tarihe kadar Vietkong genelinde kırsal alanda etkin olduğundan Amerikan halkının pek dikkatini çekmemişti. Şimdi ise ilk kez önemli kentlerde görünüp ortalığı yakıp yıkmışlardı. Amerikalılara savaşın sonuna yaklaşıldığı ve kazanılabileceği söylenmişti; bu görüntüler ise tam tersini söylüyordu. Birdenbire savaşın amacı belirsizleşiverdi. Bir anda her yerde birden bitive-ren bu düşman karşısında Güney Vietnam istikrarını nasıl koruyabilecekti? Amerikalılar kesin bir zafer kazandıklarını nasıl ilan edebileceklerdi? Savaşın sonu görünmüyordu.</p><p class="calibre_2">Amerika’da yapılan anketler savaşa karşı keskin bir dönüş yaşandığını ortaya çıkardı. Ülkenin dörtbir köşesinde savaş karşıtı gösteriler başladı. Başkan Lyndon Johnson’ın bugüne dek Güney Vietnam’ın denetim altına alınmakta olduğunu söyleyen askeri danışmanları, artık hiç de o kadar iyimser olmadıklarını itiraf ettiler. Mart ayında yapılan New Hampshire Demokratik Parti aday seçiminde savaş karşıtı görüşleri taşıyan Senatör Eugene McCarthy karşısında aldığı ağır yenilgi Johnson’ı şaşkına çevirdi. Kısa bir süre sonra başkanlık seçiminde tekrar aday olmayacağını ve Vietnam’ daki Amerikan güçlerini yavaş yavaş geri çekeceğini açıkladı.</p><p class="calibre_2">Gerçekten de Tet Saldırısı Vietnam Savaşı’nın dönüm noktası oldu ama savaşın gidişi Westmoreland ve kurmaylarının öngördüğü yönde değildi.</p><p class="calibre_2"><span class="italic"><span class="bold">Gri gözlü Tanrıça Athena bu lafa gülümsedi ve onu okşarken ifadesi değişti; artık harika şeyler dokuduğundan kuşku duyulmayan, uzun boylu, güzel bir kadın oluverdi. Canlı bir sesle yanıtladı. "Senin (Odysseus) yanında bulunacak olanlar, keskin zekâlı ve bir yılan kadar hilekâr olmalı, hatta bir tanrı bile ikiyüzlülükle sana reverans yapabilir. Sen! Seni gidi bukalemun! Bitmek bilmeyen hilelerin sahibi! Burda, kendi ülkende stratejilerine bir son vermez ya da bir an için büyü yapmaya ara vermez misin ?... Biz ikimiz de hile ustasıyız. Şu anda yaşayan herkesten daha iyi plan yapıyorsun ve öykü anlatıyorsun. Tanrılar arasında benim şöhretim de bilgelik ve aldatmaca</span></span></p><p class="calibre_2"><span class="italic"><span class="bold">üzerinedir."</span></span></p><p class="calibre_2"><span class="italic"><span class="bold">ODYSSEY,</span></span> HOMEROS, MÖ IX. YY.</p><p class="calibre_2"><span class="calibre1"><span class="bold">Yorum</span></span></p><p class="calibre_2">Amerikalı strateji uzmanlarına göre savaşın başarısı genelinde orduya bağlıydı. Askerlerini ve üstün silah gücünü kullanarak olabildiğince fazla sayıda Vietkong askeri öldürüp, kırsal kesimin denetimini ele alarak Güney Vietnam hükümetinin istikrarını sağlayacaklardı. Bir kez Güney yeterince güçlenince, Kuzey Vietnam savaşmaktan vazgeçecekti.</p><p class="calibre_2">Kuzey Vietnamlılar ise savaşa daha farklı bakıyorlardı. Karakter yapılarına ve uygulamalarına dayanarak çatışmaları daha geniş ölçekte algılıyorlardı. Güney’in siyasi durumuna bakınca Amerikan arama-yok etme operasyonlarının Güney Vietnamlı köylüleri yabancılaştırdığını görüyorlardı. Buna karşılık Kuzey Vietnamlılar köylüleri kendi taraflarına çekmek için ellerinden geleni yapıyor, milyonlarca sessiz taraftar ordusu top-luyorlardı. Vietnamlı çiftçilerin yüreklerini ve akıllarını ele geçirmeyi başarmadıkça Amerikalılar Güney’i nasıl güvenli bir yer durumuna getirebileceklerdi? Kuzey Vietnamlılar ayrıca 1968 yılında başkanlık seçiminin yapılacağı Amerikan siyaset sahnesine de bakıyorlardı. Üstelik gördükleri kadarıyla Amerikan toplumunda bu savaş yaygınlıkla desteklenmesine karşılık içtenlikle desteklenmiyordu. Vietnam Savaşı tarihte ilk kez televizyondan yayınlanıyordu; ordu savaş hakkındaki bilgileri denetlemeye çabalıyordu ama ekrandaki görüntüler olup biteni anlatmaya yetiyordu.</p><p class="calibre_2">Kuzey Vietnamlılar görüş açılarını genişletmeyi ve savaşın küresel koşullarını incelemeyi sürdürdüler. Bu çalışmanın sonunda en parlak strateji olan Tet Saldırısı’nı gerçekleştirdiler. Güney’deki köylülerin arasından oluşturdukları taraftar ordusuyla ülkenin her köşesine sızmayı başardılar, Tet tatili bahanesinin ardına gizlenerek silah ve malzeme taşıdılar. Vurdukları hedefler yalnızca askeri anlamda değil televizyon için de çok önemliydi: Saygon’da, Amerikan medyasının yerleştiği noktalarda (CBS haber sunucusu Walter Cronkite o tarihte bu noktalardan birini ziyaret etmekteydi) gerçekleştirdikleri saldırılar göz kamaştırıcıydı; Hue ve Khe Sanh da Amerikalı gazetecilerin yoğun olduğu bölgelerdi. Elçilikler, saraylar, hava üsleri gibi simgesel önemi olan, medyanın ilgisini çeken yerleri de hedef aldılar. Televizyona yansıdığında son derece dramatik (ve aldatıcı) biçimde Viet-kong’un her yerde bulunduğu, Amerikan bombalarının, barışa yönelik çalışmalarının işe yaramadığı izlenimini verecekti. Etkisel olarak Tet Saldırı-sı’nın amacı yalnızca askeri hedefler değil, ekran karşısındaki Amerikan halkıydı. Özellikle seçim yılında Amerikan halkı inancını yitirince, savaşın kaderi belli olacaktı. Kuzey Vietnamlıların bir tek meydan savaşını bile kazanmalarına gerek yoktu ve aslında hiçbir çarpışmayı kazanamadılar. Ama görüş açılarını savaş meydanlarından politika ve kültüre kadar genişletince, savaşı kazandılar.</p><p class="calibre_2">Bizler her zaman en yakınımızdakilere bakarız, hedeflerimize giden en kısa yolu seçeriz ve elimizden geldiğince çok çarpışmayı kazanarak savaşı kazanmayı deneriz. Küçük düzeylerde düşünüp şu anda var olan olaylara tepki gösteririz ama bu küçük bir stratejidir. Yaşamda hiçbir şey tek başına gerçekleşmez; her şey birbiriyle bağlantılıdır ve çok daha geniş koşulları vardır. Bu bağlamda yakın çevrenizin dışında hareketlerinizin etkilediği kişileri, genel olarak kamuoyunu, tüm dünyayı, çağdaş yaşamda her seçimin siyasi sonuçları olduğundan siyaseti, kültürü, medyayı, halkın sizi nasıl gördüğünü kapsar. Bir müthiş strateji uzmanı olarak göreviniz görüş açınızı tüm yönlerde genişletmektir; yalnızca geleceğe doğru bakmanız yeterli değildir, çevrenizdeki dünyayı düşmanınızdan daha geniş kapsamlı görmeniz gerekir. Stratejileriniz böylece daha sinsi ve karşı konulması daha zor bir hal alacaktır. Olaylar arasındaki bağlantıları dizginleyebilecek, bir çarpışmanın bir sonrakini hazırlamasını sağlayacak, kültürel bir darbenin siyasi bir darbeye gitmesine yol açacaktır. Savaşı düşmanınızın ihmal ettiği noktalara çekerek büyük bir şaşkınlığa uğratacaksınız. Yalnızca müthiş stratejiler müthiş sonuçlar doğurur.</p><p class="calibre_2"><span class="italic"><span class="bold">Savaş, politikanın başka yollarla devam ettirilmesidir.</span></span></p><p class="calibre_2"><span class="italic"><span class="bold">Cari von Clausewitz, (1780-1831)</span></span></p><p class="calibre_2"><span class="calibre1"><span class="bold">SAVAŞIN ANAHTARI</span></span></p><p class="calibre_2">Binlerce yıl önce biz insanlar kendimizi hayvanların düzeyinin üzerine çıkardık ve bir daha geriye dönüp bakmadık. Mecazi anlamda bu evrimsel ilerlemenin anahtarı konuşma yeteneği ve bunun sağladığı mantıksal karar verme, çevremizdeki dünyayı daha geniş görebilme yetisi gibi sahip olduğumuz vizyon gücüydü. Bir hayvan kendini bir avcıdan korumak için duyularına ve içgüdülerine dayanır; köşenin ardını ya da ormanın öteki ucunu göremez. Buna karşılık biz insanlar tüm ormanın haritasını çıkarabilir, tehlikeli hayvanların alışkanlıklarını ve hatta doğayı inceleyebilir, çevremiz hakkında daha geniş, daha derin bilgi edinebiliriz. Tehlikeleri daha yanımıza yaklaşmadan önce görebiliriz. Genişleyen bu vizyon soyuttur: bir hayvan şimdiki zamana kısılı kalırken biz onu geçmişte ve mantığımız izin verdiğince ileride de görebiliriz. Görüşümüz zaman ve mekanda genişledikçe dünyaya hakim olmaya başladık.</p><p class="calibre_2">Ne var ki, bu yolun bir noktasında mantıklı yaratıklar olarak geçirdiğimiz evrim durdu. Tüm ilerleyişimize karşın, benliğimizin bir kısmı hayvan olarak kaldı ve bu kısım ancak yakın çevremize tepki verebiliyor, içinde bulunduğumuz anın ötesini düşünemiyor. Yaşadığımız ikilem hâlâ bizi etkiliyor: karakterimizin mantıksal ve hayvansal yönleri sürekli olarak çatışma içinde olduğundan neredeyse tüm adımlarımızın beceriksizce atılmasına yol açıyor. Bir amaca ulaşmak için mantıklı düşünüp plan yapıyoruz ama hareketin en sıcak anında duygularımıza kapılıp perspektifimizi yitiriyoruz. İstediğimizi elde etmek için. kurnazlık ve strateji kullanıyoruz ama istediğimizin gerekli olup olmadığını ya da elde etmenin nasıl bir sonuç doğuracağını düşünmek için zaman harcamıyoruz. Mantıksallı-ğın geniş vizyonunun bize getirdikleri çoğu zaman karakterimizin tepkisel, duygusal hayvan yanı daha güçlü olduğundan gölgeleniyor.</p><p class="calibre_2">Bizlere oranla eski Yunanlılar insan ırkının hayvandan mantıklı canlıya geçiş sürecine daha yakındılar. Onlara göre bizim çift yönlü karakterimiz bir trajediydi ve trajedinin kaynadığı ' sınırlı vizyondu. <span class="italic"><span class="bold">Oedipus Rex</span></span> gibi klasik Yunan trajedilerinde oyunun kahramanı doğruyu bildiğini, içinde hareket edecek kadar dünyayı tanıdığını varsayar ama aslında duyguları ve arzuları görüşünü sınırlar. Yaşam, kendi davranışları ve kimliği hakkında kısmi bir perspektife sahip olduğundan sağduyusuz davranır ve çevresine acı verir. Oedipus sonunda yaşadığı tüm talihsizliklerdeki kendi rolünü algılar ve trajik sınırlamasının simgeleri olan gözlerini kendi elleriyle oyar. Dış dünyayı görebiliyor ama içine dönüp kendini göremiyordur.</p><p class="calibre_2"><span class="italic"><span class="bold">Sonra Odysseus’u görüp sordu: "Şimdi sevgili çocuğum bana bu adamı anlat. Boyu Agamemnon ’dan bir karış kısa ama göğsü ve omuzları daha geniş. Zırhı yerde duruyor ve o, asker saflarını bir boğa gibi dolaşıyor. Adeta gümüş tüylü koyun sürüsünün arasında dolaşan kalın tüylü bir boğaya benziyor." Zeus’un kızı Helen yanıtladı: "Bu adam Laertes’in oğlu, strateji ustası Odysseus’dur, Ithaca dağlarında doğup büyümüştür. Her hileyi bilir ve çok derin düşünür" Antenor<sup class="calibre6"><small class="calibre7"><span class="calibre8"><span class="italic"><span class="bold">n</span></span></span></small></sup> ona dönüp akılcı bir gözlemini açıkladı. "Sözleriniz çok isabetli hanımefendi. Odysseus buraya bir kez daha sizin</span></span></p><p class="calibre_2">&lt;'&gt; Kral Priam’ın danışmanı.</p><p class="calibre_2"><span class="italic"><span class="bold">uğrunuza bir elçi olarak Menelaus ile birlikte gelmişti. Onları büyük salonda ağırladım ve iki adamın karakteriyle aklının derinliğini öğrendim. Bir grup Truvalı arasında Menelaus geniş omuzlarıyla göze çarpıyordu ama oturdukları zaman Odysseus daha soylu görünüyordu. Halkın önünde konuşup bilgeliğin büyüsünü sözcükleriyle örme sırası onlara gelince, Menelaus çok açık, çok kısa konuştu çünkü fazla konuşkan değildi. Ama daha yaşlı olduğundan önce o konuştu. Ardından strateji ustası Odysseus ayağa kalktı, gözleri yere dikili, olduğu yerde durdu. Elindeki bastonu hiç kıpırdatmadan sımsıkı tutuyordu. Onun zekâ yoksunu, donuk, suratsız bir soytarı olduğunu düşünebilirdiniz. Ama bir kez ağzını açınca sözcükler bir tipide yağan kar tanecikleri gibi dökülüverdi. Hiçbir ölümlü bundan sonra Odysseus ile rekabet edemezdi ve görüntüsünü bir daha onun aleyhine</span></span></p><p class="calibre_2"><span class="italic"><span class="bold">kullanmadık."</span></span></p><p class="calibre_2"><span class="italic"><span class="bold">İLYADA,</span></span> HOMEROS, MÖ IX. YY.</p><p class="calibre_2">Yine de Yunanlılar daha yüksek bir insan varlığı olasılığını fark etmişlerdi. Ölümlülerin yaşadığı düzeyin çok üstünde Olimpos Dağı’ndaki tanrılar dünyayı, geçmişi, geleceği kusursuz bir açıyla görebiliyorlardı ve insan ırkı hayvan ırkıyla olduğu kadar onlarla da bazı noktaları paylaşıyordu; benliklerimizin hem hayvansal hem de ilahi varlıksal kısımları vardı. Üstelik başkalarına oranla daha ilerisini görebilen, hayvansal yönünü denetleyebilen, harekete geçmeden önce düşünen derinliğe sahip kişilerdi ve aralarında en iyileri bizleri hayvanlardan ayıran mantıkla karar verme gücünü kullanabilenlerdi. İnsanlığın aptallığına (sınırlı vizyon) karşılık Yunanlılar bir ideal insan sağduyusunun varlığını hayal etmişlerdi. Bunun simgesi ise attığı her adımdan önce düşünen Odysseus idi. Ölülerin dünyası Hades’i ziyaret ettikten sonra Odysseus atalarının geçmişiyle bağlantı kurmuştu; her zaman öğrenmeye meraklı bir kişi olmuştu ve hem kendini hem diğer insanları tarafsız bir gözle inceliyor, gerek kendi gerekse onların hareketlerinin uzun vadeli sonuçlarını düşünüyordu. Başka bir deyişle tıpkı tanrılar gibi geleceğe bakma becerisine sahipti. Kusursuz bir gerçekçi, görüş sahibi bir kişi olarak Odysseus, Homeros’un epik şiirlerinin bir karakteriydi ama siyasi ve askeri lider Themistokles ve Aristoteles’in öğretisiyle zeka ve davranışı birleştiren Büyük İskender gibi bu idealin tarihte çeşitli örnekleri de vardı.</p><p class="calibre_2">Sağduyulu bir kişi soğuk gibi görünebilir, mantıklılığı yaşamın keyfini alıp götürmüş gibi durabilir ama aslında öyle değildir. Tıpkı Olimpos Dağı’ndaki keyif sever tanrılar gibi bu kişinin de görüş açısı, dingin bir uzaklığı, gerçek vizyondan gelen, yaptığı her şeye bir hafiflik niteliği katan gülme yeteneği vardır ve bu huylar Nietzsche’nin "Apollo ideali" tanımını oluşturur. (Yalnızca burunlarından ötesini göremeyenler yaptıkları işleri ağırlaştırırlar.) Ünlü strateji ve hareket ustası Büyük İskender aynı zamanda eğlence düşkünlüğüyle de tanınıyordu. Odysseus maceraları çok severdi ve hiç kimse zevk deneyiminde ondan daha iyi olamazdı. Yalnızca daha mantıklı, daha dengeliydi, duygularına ve ruhsal durum değişikliklerine daha az kapılırdı ve ardında çok az trajedi ve karmaşa bıraktı.</p><p class="calibre_2">Yunanlıların "sağduyulu" diye tanımladığı bu dingin, uzak, mantıklı, uzağı gören yaratıklara biz "müthiş strateji uzmanı" diyoruz.</p><p class="calibre_2">Hepimiz bir noktaya kadar stratejiyi biliriz; doğal olarak yaşamımızı denetlemek isteriz, güç sahibi olmak için plan yaparız, istediklerimizi elde etmek için bilinçli ya da bilinçaltından olta atarız. Başka bir deyişle stratejiler uygularız amabunlar genelinde doğrusal, tepkisel, çoğu zaman duygusal yanıtlarımız nedeniyle kırılmış ve yoldan sapmış olur. Zeki strateji uzmanları ileriye gidebilirler ama büyük çoğunluğu hata yapabilir. Eğer başarılı olurlarsa, rüzgara kapılıp fazla ileri giderler, yaşamın kaçınılmaz engelleriyle karşılaşırlar ve kolayca bunların etkisi altında kalırlar. Müthiş strateji uzmanlarını diğerlerinden ayıran unsur, kendilerini ve başkalarını daha derinlemesine incelemeleri, geçmişi anlayıp ders çıkartmaları, gelecek hakkında tahminler yapabilecekleri kadar açık bir görüşe sahip olmalarıdır. Daha fazlasını görebildiklerinden geniş vizyonları, yaptıkları planları uzun süreye yaymalarına yardımcı olur. Bazen planları öylesine uzun zamana yayılır ki, çevrelerindekiler onların aklında bir plan bulunduğunu bile fark etmezler. Bir sorunun belirtilerine değil köküne nişan alırlar ve isabetli bir atış yaparlar. Müthiş strateji uzmanı olma yolunda ilerlerken, Odysseus’un çizgisini izlerseniz tanrıların katına doğru yükselirsiniz. Daha yüksek bir düzeyde var olmaları nedeniyle planlarınızın daha kurnazca ya da daha dalavereci olması gerekmez. Siz nitel bir sıçrama yapmış olursunuz.</p><p class="calibre_2">Sonuçları düşünme becerisine sahip insanların gitgide azaldığı, hayvansal yönlerin arttığı bir dünyada, müthiş strateji uygulaması bir anda sizi başkalarından yukarıya taşıyacaktır.</p><p class="calibre_2">Müthiş strateji uzmanı olmak için yıllarca çalışmanız ya da kişiliğinizin tümüyle değişmesi gerekmez. Bu, aklınız, mantığınız, vizyonunuz gibi sahip olduğunuz niteliklerinizi daha etkili bir biçimde kullanmanız demektir. Savaşların sorunlarına bir çözüm olarak gelişen müthiş strateji temelinde bir askeri kavramdır. Tarih içinde gelişimini incelemek gündelik yaşamınızda kullanımının anahtarlarını size sunacaktır.</p><p class="calibre_2">Savaşın erken tarihinde strateji ve manevrayı anlayan bir lider ya da bir general gücünü ortaya koyabiliyordu. Çarpışmaları kazanabiliyor, bir imparatorluk yaratabiliyor ya da en azından kendi kentini ya da ülkesini savunabiliyordu. Ama bu düzeydeki stratejilerin bazı sorunları vardı. Savaşlar, insanların duygularını, diğer tüm hareketlerinden daha fazla altüst edebiliyor, içlerindeki hayvanı harekete geçirebiliyor. Bir savaş planı hazırlarken bir kral bölgeyi tanıma bilgisine, kendi gücüne ve düşmanın gücünü algılamasına güveniyordu; başarısı bunları açıkça görebilmesine dayanıyordu. Ama bu vizyon genelinde biraz gölgeleniyordu. Yanıtlaması gereken duygular, gerçekleştirmesi gereken arzular olduğundan amaçlarını sonuna kadar düşünemiyordu. Kazanmayı isterken kendi gücünü olduğundan fazla ve düşmanın gücünü olduğundan eksik görebiliyordu. Pers Kralı Kserkses MÖ 480 yılında Yunanistan’ı işgal ettiğinde, mantığı kusursuz bir planı olduğunu düşünmüştü. Ama hesaba katmadığı çok şey olduğundan, işgalin ardından felaket yaşanmıştı.</p><p class="calibre_2">Başka hükümdarlar kazandıkları çarpışmaların zaferiyle sarhoş olmuş, nerede duracağını bilememiş, yok edilemez nefret, güvensizlik ve intikam duyguları uyandırıp birçok cephede savaşların açılmasına neden olup tümüyle yenilgiye uğramışlardı. Örneğin savaşçı Asur İmparatorluğu yok edilmiş, başkenti Ninova kumlara gömülmüştü. Bu gibi durumlarda çarpışmaların zaferi yalnızca tehlike getirmiş, fethedenleri yok edici saldırı ve karşı saldırı döngüleriyle karşı karşıya bırakmıştı.</p><p class="calibre_2">Eski tarihlerde Sun-tzu’dan Thukydides’e kadar strateji ve tarih uzmanları savaşlarda defalarca başgösteren kendini yıkıcı düzenin farkına varıp daha mantıklı savaşma yolları aramışlardır. İlk adım hemen önünüzdeki çarpışmanın ötesini düşünmekti. Zafer kazandığınızı varsayarsak ne durumda olursunuz: daha iyi mi, yoksa daha kötü mü? Bunu yanıtlamak için bir zincirin halkaları gibi birbirine bağlı olan üçüncü, dördüncü çarpışmaları da düşünmek zorundasınız. Sonuçta, strateji uzmanlarının gerçekçi hedefler saptadığı ve ulaşmak için birçok adım ötesini planladığı sefer düzenleme kavramı ortaya çıktı. Bağlantısız çarpışmalar yalnızca bir sonrakinin hazırlığı olarak önem taşır ve bir ordu uzun vadeli planın bir parçası olarak bir çarpışmayı bilinçli bir şekilde kaybedebilir. Önemli olan seferin bütünsel zaferidir ve her şey bu amaçla bağlantılıdır.</p><p class="calibre_2"><span class="italic"><span class="bold">Amaçlarımızı unutmak. Genellikle yolculuk boyunca, yolculuğun amacını unuturuz. Neredeyse tüm meslekler bir sonuca ulaşmak için seçilip başlanır ama amacı kendi içindeymiş gibi sürdürülür. Amaçlarımızı unutmak en yaygın aptalca davranıştır.</span></span></p><p class="calibre_2"><span class="calibre3"><span class="bold">FRIEDRICH NIETZSCHE, 1844-1900</span></span></p><p class="calibre_2">Böyle bir strateji nitel bir ilerlemeyi temsil ediyordu. Satrançta büyük ustalar, karşı tarafın attığı adıma tepki olarak oynamaları gereken hamleyi değil satranç tahtasının tümünü geleceğin derinliklerine kadar düşünürler, bütünsel bir strateji geliştirirler, piyonlarını daha güçlü taşların daha sonraki adımlarını düzenlemek için kullanırlar. Sefer düzenlemek kapsamında düşünmek stratejilere yeni bir derinlik kazandırdı ve strateji uzmanları haritaları daha fazla kullanmaya başladılar.</p><p class="calibre_2">Bu düzeydeki savaşlar bir strateji uzmanının seferi başlatmadan önce tüm yönlerini derinlemesine düşünmesini gerektirdi. Dünyayı tanımak zorundaydı. Düşman tablonun yalnızca bir bölümüydü; uzman aynı zamanda müttefiklerinin ve sınır komşularının tepkilerini de tahmin etmeliydi, çünkü onlara karşı atacağı hatalı bir adım tüm planı çökertebilirdi. Savaştan sonraki barışı da hayal edebilmeliydi. Zaman içinde ordusunun neler yapabileceğinden emin olmalı ve daha fazlasını istememeliydi. Gerçekçi olmak zorundaydı. Aklı görevinin karmaşıklığını çözümleyebilecek kadar genişlemeli ve bunların tümü bir tek yumruk bile atılmadan önce yapılmalıydı.</p><p class="calibre_2">Yine de bu düzeyde stratejik düşünmek sınırsız yarar sağlıyordu. Çarpışmada kazanılacak zafer lideri daha önce düşünülmemiş, seferi engelleyecek bir adım atması için tahrik etmeyeceği gibi, olası bir yenilgi de hayal kırıklığına uğratmayacaktı. Beklenmedik bir şey olunca -ki savaşlarda beklenmediklerin gerçekleşmesi her zaman beklenmelidir- doğaçlama olarak geliştirdiği çözüm ufuktaki hedeflere uyumlu olmak zorundaydı. Duygularının stratejik düşüncelerinin altında kalması sefer sırasında denetimi daha fazla elde tutmasını sağlayacaktı. Savaşın en sıcak anında görüş açısını yitirmeyecekti. Birçok orduyu ve ülkeyi yok etmiş olan tepkisel ve kendini yıkıcı davranışlara kapılmayacaktı.</p><p class="calibre_2">Sefer düzenleme ilkesi ancak yakın geçmişte "müthiş strateji" olarak adlandırıldı ama çok eski dönemlerden bu yana çeşitli biçimlerde kullanıldı. İskender’in Pers İmparatorluğu’nu fethetmesinde, Roma ve Bizans imparatorluklarının küçük ordularla uçsuz bucaksız toprakları denetlemelerinde, Moğolların disiplinli seferlerinde, Kraliçe 1. Elizabeth’in İspanyol Armadası’nı yenmesinde, Marlborough Dükü’nün Hapsburg Ha-nedanlığı’na karşı sürdürdüğü parlak seferlerde yaşanmıştı. Günümüzde ise Kuzey Vietnam’ın önce Fransızları, ardından özellikle bir tek önemli çarpışmayı bile kazanmadan ABD’ni yenmesi bu sanatın uygulanması olarak düşünülmelidir.</p><p class="calibre_2">Askerlik tarihi müthiş stratejiyi yalın-alışılmış stratejilerden ayıran anahtarın her şeyin önceden düşünülmesi niteliği olduğunu göstermektedir. Müthiş strateji uzmanları harekete geçmeden önce geleceği düşünüp planlamak zorundadırlar. Üstelik bu planlama yalnızca bilgi edinmek değildir; dünyaya tarafsız bir gözle bakmak, bir sefer uzun uzadıya ölçüp biçerek düşünmek, amaçları ancak daha sonraları başkalarınca anlaşılabilecek olan dolaylı, belirsiz adımları hesaplamaktır. Bu çeşit planlama yalnızca düşmanı kandırıp aklını karıştırmakla kalmaz, geniş bir görüş açısına sahip olmak uzmana psikolojik dinginlik getireceğinden, son hedefi aklından çıkarmadan gereken değişiklikleri anında yapacak esnekliğe sahip olmasını sağlar. Duygularını daha kolayca denetim altına alabildiği gibi, çok uzağı da açıkça görebilmektedir. Müthiş strateji mantıksallığın zirvesidir.</p><p class="calibre_2">Müthiş stratejinin dört ana ilkesi bu sanatı en başarılı biçimde uygulayanların öykülerinden damıtılmıştır. Bu ilkeleri planlarınıza ne kadar fazla katarsanız, alacağınız sonuçlar o kadar iyi olacaktır.</p><p class="calibre_2"><span class="italic"><span class="bold">Zorluklara karşı henüz kolayken plan yapın, büyüklere karşı henüz küçükken harekete geçin. Dünyadaki zorlu olaylar her zaman kolay gibi, büyük olaylar da her zaman küçük olarak başlar. Bu nedenle bilgeler asla büyüklere karşı adım atmazlar ve büyüklüğü tamamlayabilirler. Sakin olan her şey kolayca ele geçirilebilir; belirti göstermeyenlere karşı kolayca plan yapılabilir. Kırılganlar kolayca kırılabilir, küçükler kolayca dağıtılabilir.</span></span></p><p class="calibre_2"><span class="italic"><span class="bold">Güç kazanmalarından önce onlara karşı harekete geçin, kaosa sürüklenmelerinden önce onları denetim altına alın. Ancak iki kolla sarılabileceğiniz kadar geniş gövdeli ağaçlar, incecik fidanlardan ortaya çıkmıştır. Dokuz katlı bir kule üst üste yığılan biraz toprakla inşa edilir, bin kilometrelik biryolculuk kişinin ilk adımıyla başlar.</span></span></p><p class="calibre_2"><span class="italic"><span class="bold">TAO TE CHING,</span></span> LAO-TZU, MÖ 551-479</p><p class="calibre_2">Daha büyük hedefiniz, kaderiniz üzerine odaklanın. Müthiş strateji uzmanı olmaya giden yol, her şeyi yerli yerine yerleştirecek olan ilk adımı gerçeklere dayanan açık, ayrıntılı bir hedef ile işe başlamaktan geçer. Çoğu zaman bazı planlar uyarınca hareket ettiğimizi, ulaşmak istediğimiz hedefler bulunduğunu hayal ederiz. Ama genelinde kendimizi kandırırız, çünkü sahip olduklarımız hedefler değil arzulardır. Duygularımız gölgeli bir arzuyla bizi doldurur: son derece büyük ve soyut bir biçimde ün, başarı ve güvenlik kazanmak isteriz. Bu belirsizlik daha başlangıçta planlarımızın dengesini bozar ve karmaşık bir yola sokar. Tarih müthiş strateji uzmanlarını diğerlerinden ayırdığı gibi sizi de belirli, ayrıntılı, odaklı hedeflerinizle ayıracaktır. Bunları gece gündüz düşünün, ulaşmanın nasıl bir duygu vereceğini, neler yaratacağını hayal edin. İnsanlara özgü bir psikolojik kural, hedefleri açıkça gözlerinizin önünde canlandırdığınız zaman özdoyum getiren bir kehanet biçimini almalarını sağlar.</p><p class="calibre_2">Napoleon için açık hedeflere sahip olmak çok önemliydi. Hedeflerini en ince ayrıntısına kadar gözünün önünde canlandırır, bir seferin başlangıcında son çarpışmanın nasıl olacağını açıkça görebilirdi. Kurmaylarıyla birlikte haritayı incelerken, savaşın son bulacağı noktayı işaret etmesi saçma bir tahmin gibi gelirdi, çünkü bir savaşın her döneminde şans değişebilir, düşmanınız sizi şaşırtabilirdi ve üstelik Napoleon’un dönemindeki haritalar pek de güvenilir değildi. Yine de tahminleri inanılmaz derecede doğru çıkardı. Ayrıca barış antlaşmasının imzalanması, koşulları, yenilgiye uğrayan Rus çarı ya da Avusturya imparatorunun yüz ifadesi, bu hedefe ulaşılmasının kendisini bir sonraki sefer için hangi pozisyona getireceği gibi seferin sonrasını da canlandırabiliyordu.</p><p class="calibre_2">Lyndon B. Johnson daha delikanlılık çağındayken öğrenim durumu sınırlı olmasına karşın bir gün ABD başkanı olmaya kararlıydı. Bu düşü tutkuya dönüştü ve kendini başkan olarak dünya sahnesinde dolaşırken hayal etti. Mesleğinde ilerledikçe, her adımını bir gözünü bu hedeften ayırmadan atıyordu. 1957 yılında Teksas senatörü olarak, bir vatandaşlık hakları yasasını destekledi. Bu davranışı Teksas’da ona zarar verdi ama tüm ulusun gözünde yüceltti; Güney eyaletlerinden bir senatör anlaşılan mesleğini tehlikeye atmayı göze alabiliyordu. Johnson’ın verdiği oy John F. Kennedy’nin ilgisini çekti ve 1960 seçim kampanyasında onu başkan yardımcısı adayı olarak sundu; bu görev, sonunda Johnson’ın başkanlığa sıçrama tahtası olacaktı.</p><p class="calibre_2">Hedeflerinizin gerçeklere dayanması gerekir. Eğer kapasitenizin dışındaysa, gerçekleştirmeniz temelinde olanaksızsa, hayal kırıklığına uğrarsınız ve cesaretinizin kırılması büyük bir hızla bozguncu bir yaklaşıma döner. Öte yandan eğer hedeflerinizin belirli bir boyutu ve görkemi yoksa, motivasyonunuzu sürdürmeniz zorlaşır. Cesur olmaktan korkmayın. Daha geniş bir anlamda İskender’in kaderi gibi gördüğü, Friedrich Nietzsche’nin "yaşam görevi" diye adlandırdığı, öğrediklerinizin, yeteneklerinizin, becerilerinizin, arzularınızın size işaret ettiği yönde ilerleyerek kendiniz için bir şeyler yapmış olacaksınız. Kendinize bir yaşam görevi vermek sizi teşvik edecek ve rehberlik yapacaktır.</p><p class="calibre_2">Hedefin yapısı çok önemlidir: bazı amaçlar gerçekleştiği takdirde uzun vadede size zarar verebilir. Müthiş stratejinin amaçları gelecekteki genişlemenin sağlam temellerini oluşturmak, sizi güvenli bir konuma getirmek ve gücünüzü arttırmaktır. 1967 yılındaki Altı Gün Savaşı’nda İsrail, Sina Çölü’nü ele geçirdiğinde kendi ülkesiyle Mısır arasında tampon bir bölge oluşturuyor gibi görünmüştü. Aslında bunun anlamı denetlenecek, gözetlenecek toprakların büyümesiydi ve Mısır halkı arasında gitgide artan bir huzursuzluk yarattı. Üstelik Sina bölgesi beklenmedik saldırılara karşı kırılgandı ve 1973 yılında Yom Kippur Savaşı’nda bu durum yaşandı. Çöle sahip çıkmak çekici gibi görünüyordu ama güvenliğini sağlama çabaları müthiş strateji açısından herhalde bir hata olduğunu ortaya çıkarmıştı. Bazen bir amaca ulaşmanın uzun vadeli etkilerini önceden tahmin etmek zordur ama olasılıkları ne kadar ciddi ve gerçekçi olarak incelerseniz, hesap hatalarınız o kadar azalır.</p><p class="calibre_2"><span class="italic"><span class="bold">YABAN DOMUZU İLE TİLKİ</span></span></p><p class="calibre_2"><span class="italic"><span class="bold">Bir gün biryaban domuzu uzun dişlerini bir ağaç gövdesinde biliyordu. Tilki, ona, kendisini tehdit eden bir avcı ya da başka bir tehlike olmadığı bir anda bunu niye yaptığını sordu. "Çok iyi bir nedenle yapıyorum," dedi domuz. "Eğer karşıma beklenmedik bir tehlike çıkarsa, dişlerimi bileyecek zamanım olmaz. Ama şimdi onları görevini yapacak duruma getirebilirim." Bu öykü hazırlık yapmak için tehlikenin ortaya çıkmasını beklemenin iyi bir fikir olmadığını anlatıyor.</span></span></p><p class="calibre_2"><span class="calibre3"><span class="italic"><span class="bold">FABLLAR,</span></span></span><span class="calibre3"><span class="bold"> EZOP, MÖ VI. YY.</span></span></p><p class="calibre_2">Görüş açınızı genişletin. Müthiş strateji, zamanın ve mekanın ilerisini düşmandan daha fazla görmeye dayanan bir görüş işlemidir. İleriye görebilmek doğal bir işlem değildir: bizler yalnızca bilincimizin temelini oluşturan, şimdiki zamanda yaşarız ve öznel deneyimlerimiz, görüşümüzün daracık açısı içinde bulunduğumuz hapishane gibidir. Bir müthiş strateji uzmanı olarak göreviniz görüş açınızı genişletmeye kendinizi zorlamak, çevrenizdeki dünyanın daha fazlasını görmek, her şeyi olduğu gibi algılamak, ileride olacakları sizin istediğiniz biçimde değil, gerçekten olabilecekleri şekilde görmektir. Her olayın bir nedeni, oluşmasına yol açan bir bağlantılar zinciri vardır; yalnızca yüzeyde olanları görmek yerine bu gerçeğin derinine inmeniz gerekir. Nesnelliğe ne kadar fazla yaklaşırsanız, stratejileriniz ve hedefinize giden yol o kadar kolaylaşır.</p><p class="calibre_2">Bu yolda ilk adımı atmak için, herhangi bir savaşa kalkışmadan önce, dünyaya özellikle düşmanınızın da aralarında bulunduğu diğer kişilerin gözlerinden bakmayı denemeniz gerekir. Kendi kültürel sınırlamalarınız dünyayı nesnel açıdan görmenin en büyük engelidir. Başkalarının gözüyle bakmak siyasi doğruluk ya da belirsiz bir duyarlılık sorusu değildir; stratejilerinizin daha etkili olmasını sağlar. Vietnam Savaşı sırasında Kuzey Vietnamlılar Amerika’nın kültür sahnesini dikkatle incelemişlerdi. Kamuoyunun düşüncelerindeki değişimleri, ABD’nin siyaset sistemini ve televizyonun toplumsal etkisini anlamaya çabalamışlardı. Buna karşılık</p><p class="calibre_2">Amerikalı strateji uzmanları, ister destekledikleri Güney Vietnam isterse savaştıkları Kuzey Vietnam olsun bu halkın tümüyle yabancı kültürünü anlamak için çaba sarf etmemişlerdir. Yalnızca komünizmin yayılmasını önleme tutkusuyla gözleri adeta körleştiğinden, kültür ve dinin Kuzey Vietnamlıların savaşma biçimi üzerindeki çok derin etkilerini görememişlerdi. Onların yaptığı en üst düzeydeki bir strateji hatasıydı.</p><p class="calibre_2">Müthiş strateji uzmanlarının duyarlı antenleri her durumun politikasına açık olmalıdır. Politika kendi çıkarlarınızı geliştirme ve koruma sanatıdır. Belki politikayı partilerin ve hiziplerin bir fonksiyonu olarak düşünebilirsiniz ama tüm bireyler aslında kendi pozisyonunu sağlamlaştırmaya çabalayan politik yaratıklardır. Dünyadaki davranışlarınızın her zaman politik sonuçları vardır ve çevrenizdekiler bu sonuçları onları sağlayacağı zarar ve yarar açısından değerlendireceklerdir. Potansiyel müttefiklerinizi dışlamak ya da denetleyemediğiniz düşmanlar yaratmak pahasına bir çarpışmayı kazanmak hiç de akıllıca değildir.</p><p class="calibre_2">Politikayı hesaba katarak müthiş stratejinizi hazırlarken, temelini oluşturup sağlamlaştırmak için başkalarından destek almayı da düşünmelisiniz. MÖ 49 yılındaki Roma İç Savaşı’nda Julius Caesar, kendisinden askeri açıdan daha deneyimli olan Pompeius ile karşı karşıya kalmıştı. Caesar manevralarını halkın üzerindeki etkisini hesaba katarak düzenleyip öne çıkmıştı. Siyasi yönünün çok parlak olması halkın ruhsal durumunu çok iyi anlamasına dayanıyordu: insanların kendi çıkarlarına düşkünlüğünü anladığından stratejilerini buna göre düzenliyordu. Politik olmanın anlamı insanları anlamak, dünyayı onların gözünden görmek demektir.</p><p class="calibre_2">Kökleri kesip atın. Görünümlerin hükmettiği bir toplumda bir sorunun gerçek kaynağını anlamak bazen çok zordur. Bir düşmana karşı müthiş strateji kurabilmek için onu neyin motive ettiğini ya da gücünün kaynağını anlamanız gerekir. Görüş açınızı yalnızca genişletmekle kalmayıp derine de inmelisiniz. İyi düşünün, derinlere kadar kazın, görünüşleri gerçek olarak kabul etmeyin. Sorunun köklerini ortaya çıkarın ve bunları kesip atacak bir strateji uygulayıp savaşı ya da sorunu kökten kazıyın.</p><p class="calibre_2">Kartacalı General Hannibal MÖ 218 yılında İtalya’yı işgal ettiğinde çeşitli Romalı generaller onu yenmek için çabaladılar ama hiçbiri başarılı olamadı. Daha sonraları Scipio Africanus adıyla tanınacak olan Romalı general ise duruma farklı bir açıdan baktı: sorun Hannibal’in kendisi, İspan-ya’daki üsleri, malzemelerini Kartaca’dan deniz yoluyla getirebilmesi değildi. Sorun Kartaca’nın kendisiydi. Bu ülke Roma’dan nefret ediyordu ve ikisi arasında çok eskilere dayanan bir güç mücadelesi vardı. Hannibal’le İtalya’da doğrudan savaşmak yerine Scipio, Kartaca’yı işgal etti ve anavatanını savunmak için Hannibal’in İtalya’dan ayrılmasına neden oldu. Kartaca saldırısı Hannibal’i uzaklaştırmak için yapılan küçük bir savaş hilesi değil, önemli bir işgal eylemiydi. Scipio’nun müthiş stratejisi kusursuzca işledi ve Hannibal’i çarpışmadan yenmekle kalmayıp rakip güç olan Kartaca’yı da yok ederek Roma’ya karşı durma yeteneğine son verdi.</p><p class="calibre_2">Müthiş stratejinin bir bölümü olan köklerini kesip atmanın anlamı tehlikeleri daha başgösterirken fark etmeye ve başa çıkılmayacak kadar büyümesine izin vermeden kesip atmaya dayanır. İyi bir strateji uzmanı düşmandan önce davranmanın değerini çok iyi bilir.</p><p class="calibre_2"><span class="italic"><span class="bold">Olması gerektiği biçim böyledir. Bir savaş için gereken hiçbir önemli öneri siyasi unsurları görmezden gelerek uygulamaya konulamaz; insanlar sık sık yaptıkları gibi savaşın üzerinde siyasetin zararlı etkilerinden söz ettiklerinde aslında demek istediklerini söylemezler. Onların kavgası etkisiyle değil, politikanın kendisiyle olmalıdır. Eğer bir politika doğruysa, yani başarılıysa, savaşın üzerindeki kasıtlı etkisi yalnızca iyi olacaktır. Eğer tam tersi bir etkisi varsa, bu kez bu politika yanlış demektir. Eğer devlet adamları belirli askeri hareketlere ve adımlara, kendi doğalarına yabancı etkiler yaratacak bir biçimde bakarlarsa, politik kararlar bu operasyonları kötü biçimde etkiler. Aynı şekilde herhangi bir yabancı dili tam anlamıyla öğrenememiş olan bir insanın, bazen kendini doğru olarak anlatamaması gibi devlet adamları da bazen hizmet edeceği amaçlara ters düşen emirler verebilirler. Bu durum defalarca yaşanmış olduğundan, genel politika açısından askeri olayları bilmenin ne kadar önemli olduğunu gösterir. Devam etmeden önce yanlış yorumlamaya karşı dikkatli olmalıyız. Prensin denetimden uzakta olduğunu varsaydığımız zaman, dosyalarına gömülmüş bir savaş bakanı, çok bilgili bir mühendis ya da belirli deneyimleri olan bir askerin bu politikayı en iyi şekilde yöneteceğine inanmaktan çok uzakta oluruz. Bu görev yeri önde gelen bir zekâ ve karakter gücüne sahip birine ait olmalıdır. Böyle bir kişi gereken askeri bilgileri herhangi bir biçimde elde edebilir. Fransa’nın askeri ve siyasi işleri, çok iyi askerler olmalarına karşın, BeUe-Isle ve Dük de Choiseul kardeşlerin elinde olduğu zamanlar kadar kötü olmamıştı.</span></span></p><p class="calibre_2"><span class="calibre3"><span class="italic"><span class="bold">SAVAŞ ÜZERİNE,</span></span></span><span class="calibre3"><span class="bold"> CARL VON CLAUSEWITZ, 1780-1831</span></span></p><p class="calibre_2">Hedefinize giden dolaylı yolu seçin. Stratejide karşınıza çıkan en büyük tehlike inisiyatifi yitirmek ve sürekli olarak karşı tarafın yaptıklarına tepki göstermekte olduğunuzu fark etmektir. Bunun çözümü önceden plan yapmaktır ama yapılan plan biraz gizli olup dolaylı yolu seçmelidir. Hareketlerinizin amacını karşı tarafın görmesini engellemek size büyük bir avantaj sağlar.</p><p class="calibre_2">Yani ilk adımınızı yalnızca bir tuzak olarak atın, düşmanınızdan bundan sonraki adıma açık olduğunu belirten yanıtı bekleyin. Eğer doğrudan darbe indirirseniz, tepki gösterecek ve alacağı savunma pozisyonu belki de bir sonraki darbenizi savuşturmasını sağlayacaktır ama eğer attığınız adımın amacını göremezse ya da bu adım onu yanlış yönlendirirse bir sonraki darbenin nereden geleceğini kestiremeyeceğinden savunmasız ve adeta kör kalacaktır. İşin anahtarı duygularınızı denetim altına almak, adımlarınızı önceden tasarlamak ve satranç tahtasının tümünü görmektir.</p><p class="calibre_2">Film yönetmeni Alfred Hitchcock bu stratejiyi bir yaşam ilkesi biçimine getirmişti. Her hareketi yolun sonundaki sonuçlara ulaşacak bir duruştu, her şeyi sükûnetle önceden düşünüp adım adım ilerlerdi. Hedefi, kendi hayallerine uygun olan, aktörlerin, yapımcıların ve diğer çalışanların etkisiyle değişmeyen bir film yapmaktı. Senaryonun her ayrıntısını denetlediğinden yapımcının işe karışmasına izin vermezdi. Çekim sırasında bir yapımcı işe burnunu sokmak isterse, Hitchcock’un içinde film olmayan bir kamerası hazır dururdu. Yapımcının istediği sahneleri çekiyormuş gibi görünür, sonucu etkilemesine izin vermeden o kişinin kendini güçlüymüş gibi hissetmesini sağlardı. Aktörlere karşı davranışı da aynıydı: onlara ne yapmalarını istediğini açıkça söylemek yerine elde etmek istediği korku, öfke, arzu gibi duyguları onlara setteki davranışlarıyla anlatırdı. Attığı her adım bir sonrakiyle uyumluydu.</p><p class="calibre_2">Savaş yerine sefer düzeyinde çalışırken atacağınız ilk adım çok önemlidir. Genelinde karşınızdakini kandıracak kadar yumuşak ve dolaylı olmalı, kolayca okunmamalıdır. İkinci Dünya Savaşı’nda Japonların Pearl Harbor’ı bombalaması mahvedici bir sürprizdi ama bir seferin ilk adımı olarak bir felaketti. Japonlar ellerindeki kozları çok erken gösterip Amerikan halkının duygularını şiddetli bir öfkeye döndürdü ve askeri kaynakları daha fazla olan Amerikalıların savaşı en acı sona kadar sürdürmelerine yol açtılar. Bir seferin ilk adımına her zaman çok dikkat edin. Savaşın temposunu, düşmanın düşünme biçimini saptar ve sizi doğru olduğunu umduğunuz yola sokar.</p><p class="calibre_2">Prusyalı askeri kuramcı Carl von Clausewitz savaşın politikanın başka araçlarla sürdürülmesi olduğunu ileri sürmüştü. Clausewitz her ülkenin güvenlik, refah, zenginlik gibi hedefleri olduğunu ve genelinde bunları politik yollarla elde ettiğini ama başka bir ülke ya da bir iç güç bu başarıya politik yollarla ulaşmasını engellediğinde savaşın doğal bir sonuç olarak ortaya çıktığını anlatmak istemişti. Savaş yalnızca savaş meydanında kazanılan bir çarpışma ya da toprak kazanımı değildir; güçten başka bir yolla gerçekleştirilemeyen bir politikanın sürdürülmesidir.</p><p class="calibre_2">Ne var ki, bir savaş kaybedildiğinde tüm parmaklar orduyu işaret eder. Bazen generalleri atlayıp başlangıçta savaşı ilan etmiş olan politikacılara yöneliriz. Örneğin Vietnam Savaşı sırasında ve sonrasında bazıları, alınan yenilgiden dolayı hükümeti savaşı tüm gücüyle sürdürmemekle suçlamışlardı. Yine de çoğu zaman oyunun sonunda incelemeler ordu üzerinde yapılır, çarpışmalar incelenir, subayların attığı adımlar eleştirilir. Elbette savaşı planlayan ve çarpışan ordunun kendisidir ama temel sorun bir müthiş strateji sorunudur. Yon Clausewitz’e göre savaşın başarısızlığı politikanın başarısızlığıdır. Savaşın hedefleri ve bu hedefleri saptayan politikalar gerçekçi değildi, uygun değildi ve diğer unsurları görmemişti.</p><p class="calibre_2">Bu fikir bir müthiş strateji uzmanının felsefesidir. Herhangi bir terslik olduğunda, şu ya da bu kişiyi suçlamak insanların doğasında vardır. Bırakın başkaları bu aptallığa düşsün, yalnızca burunlarının ucuna kadar görebildikleriyle hareket etsinler. Siz her şeyi daha farklı görüyorsunuz. Yaşamda, politikada, iş yaşamında bir hareket hatalı sonuca gidince, başlangıçta onu teşvik eden politikaya kadar inceleyin. Demek ki hedefe yanlış yönelinmişti.</p><p class="calibre_2">Bunun anlamı başınıza gelen her şeyin nedeninin genellikle siz oluşu-nuzdur. Daha sağduyulu davranarak, daha akıllı politikalarla ve daha geniş bir görüş açısıyla bu tehlikeden uzak kalabilirdiniz. Yani bir terslik olduğunda dönüp kendi içinize bakın ama duygularınıza kapılıp kendinizi suçlamayın, suçluluk duygusuna kapılmayın, yalnızca bir sonraki seferinize daha geniş bir görüş açısı ve daha sağlam bir adımla başladığınızdan emin olun.</p><p class="calibre_2"><span class="calibre3"><span class="bold">Simge:</span></span></p><p class="calibre_2">Dağın Zirvesi.</p><p class="calibre_2">Savaş meydanında her şey dumanlı ve karmakarışıktır.</p><p class="calibre_2">Düşmanla dostu ayırmak, kimin kazandığını görmek, düşmanın bir sonraki adımını tahmin etmek zordur. Bir generalin her şeyin daha açık olarak görüldüğü, daha kolay odaklanıldığı dağın tepesine tırmanması gerekir. Bu noktadan bakınca savaş meydanının ötesini, yedek askerlerin hareketlerini, düşman kampını, savaşın gelecekte ala- ' cağı biçimi görebilir. General savaşı ancak bir dağın zirvesinden yönetebilir.</p><p class="calibre_2">Otorite: Savaşa girerken yanlış uçtan işe başlamak, önce harekete geçip konuyu tartışmak için felaketin oluşmasını beklemek sık yapılan bir hatadır. <span class="italic"><span class="bold">-Thukydides (MÖ 460-455 arası, yaklaşık MÖ 400)</span></span></p><p class="calibre_2"><span class="calibre3"><span class="bold">TERSİNE ÇEVİRMEK</span></span></p><p class="calibre_2">Müthiş stratejinin içerdiği iki tehlikeyi düşünmeli ve karşı durmalısınız. Birincisi ilk seferde size getirdiği başarının, bir savaş meydanında kazandığı zaferin sarhoşu olan generale yaptığı etkiyi yapması ve sizin bundan sonraki adımlarınızın dayanması gereken gerçekçilik ve orantı duyunuzu yitirmenize yol açmasıdır. Julius Caesar ve Napoleon gibi en üstün müthiş strateji uzmanları bile bu dinamiklerin kurbanı olmuşlardı: gerçeklik duygusunu yitirince içgüdülerinin kesinlikle sarsılmaz olduğuna inanmışlardı. Zafer ne kadar büyük olursa, tehlike de o kadar büyük olur. Yaşlandıkça, bir sonraki sefere hazırlanırken, duygularınızı dizginlemek ve gerçeklik duygusunu koruyabilmek için iki kez fazla çabalamanız gerekir.</p><p class="calibre_2">İkinci tehlike ise müthiş strateji için gerekli olan uzak durma olgusunun, sizi hareket etmeye zorlanacağınız bir noktaya getirmesidir. Dünyayı çok iyi anlayınca çok fazla seçenek görecek ve tıpkı Hamlet gibi kararsız kalacaksınız. Ne kadar ileriye gidersek gidelim, benliğimizin hayvan yanından sıyrılmayacağız ve içimizdeki bu hayvan stratejilerimizi ateşleyecek, canlandıracak ve bizi savaşmak için dürtecektir. Savaşma arzusu olmadan, savaşın oluşturduğu şiddeti kabullenme kapasitesi olmadan, tehlikelerle başa çıkamayız.</p><p class="calibre_2">Odysseus gibi sağduyulu kişiler karakterlerinin her iki tarafıyla da rahat bir uyum içindedirler. Ellerinden geldiğince geniş ve uzağa yönelik plan yaparlar ama hareket etme zamanı gelince de adım atarlar. Duygularınızı denetlemenin anlamı onları tümüyle baskılamak demek değil, en iyi etkiyi elde etmek için kullanmak demektir.</p><div class="mbp_pagebreak" id="calibre_pb_10"></div>
</body></html>
