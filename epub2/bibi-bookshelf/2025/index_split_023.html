<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>33 Stratejide Savaş</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1477621" class="calibre_2"><span class="calibre5"><span class="bold">29</span></span></p><p class="calibre_2"><span class="bold">UFAK LOKMALAR ALIN</span></p><p class="calibre_2"><span class="bold">Oldubitti Stratejisi</span></p><p class="calibre_2"><span class="italic">Eğer çok hırslı görünürseniz, başkalarında gücenme duygusu yaratırsınız; açıkça güç peşinde koşmak ve zirveye çok hızlı çıkmak tehlikelidir, kıskançlık, güvensizlik ve kuşku uyandırır. Çoğunlukla en iyi çözüm, küçük lokmalar almak, ufak toprakları yutmak, insanların kısa süreli dikkatleri üzerinde oynamaktır. Radarın altında kalırsanız, hareketlerinizi izleyemezler. Gördükleri zaman ise çok geç olmuştur; bir oldubittiyle toprağı sahiplenmiş olursunuz. Her zaman için kendinizi savunmak için böyle davrandığınızı iddia edebilirsiniz. İnsanlar farkına varmadan önce, bir imparatorluğa sahip olursunuz.</span></p><p class="calibre_2"><span class="calibre1"><span class="bold">PARÇA PARÇA FETHETMEK</span></span></p><p class="calibre_2">Fransız general Charles de Gaulle, 17 Haziran 1940 tarihinde İngiltere Başbakanı Winston Churchill’e beklenmedik bir ziyarette bulundu. Almanlar be§ hafta önce Fransa ve Benelüks ülkelerine yıldırım harekâtı başlatmışlar ve öylesine hızlı ilerlemişlerdi ki, yalnızca Fransız Ordusu değil, hükümeti de çökmüştü. Fransız yetkililer ülkenin henüz Almanların eline geçmemiş bölgelerine ya da Kuzey Afrika’daki Fransız sömürgelerine kaçmışlardı. İngiltere’ye kaçan olmamıştı ve General de Gaulle tek başına sığınma hakkı isteyip Müttefiklerin davasına yardımcı olmayı öneriyordu.</p><p class="calibre_2">Yıldırım harekâtı sırasında de Gaulle Fransa’nın savaş bakanı yardımcısı olarak görev yaparken iki erkek karşılaşmışlardı. Churchill o zorlu dönemdeki cesaret ve kararlılığına hayran kalmıştı, ama de Gaulle garip bir insandı. Elli yaşında, önemsiz bir askeri geçmişe sahip biri olduğundan önemli bir siyaset adamı olarak düşünülemezdi. Ama her zaman sanki her şeyin merkezi kendisiymiş gibi davranırdı. Şimdi ise bu rol için daha uygun olan birçok Fransız varken kendini Fransa’yı kurtaracak tek kişi olarak takdim ediyordu. Yine de, de Gaulle, Churchill'in biçimlendirip kendi amaçları için kullanabileceği biriydi.</p><p class="calibre_2">De Gaulle’un İngiltere’ye ayak basmasından ancak birkaç saat sonra Fransızlar, Almanlarla barış yapmak istediklerini bildirdiler. İki ülke arasında varılan anlaşmaya göre Fransa’nın işgal altında olmayan bölgeleri Vichy’de konuşlanacak ve işgal güçlerine dostça davranacak bir hükümet tarafından yönetilecekti. Aynı akşam de Gaulle planını Churchill'e sundu: BBC Radyosu’ndan bir konuşmayapıp hâlâ özgürlüğe sadık olan tüm Fransızlara cesaretlerini kaybetmemelerini söyleyecekti. Ayrıca İngiltere’ye gelmeyi becerenlerin kendisiyle bağlantı kurmalarını da isteyecekti. Yeni hükümetle belki de iş görmek zorunda kalacağını düşünen Churchill bu plana pek sıcak bakmadı. Ama de Gaulle, Vichy Hükümeti’nce ihanet olarak algılanacak hiçbir şey söylemeyeceğine söz verdi ve son dakikada istediği izni aldı.</p><p class="calibre_2">De Gaulle ana hatlarını açıkladığı biçimdeki konuşmasını ertesi akşam tekrar konuşacağı sözünü vererek bitirdi. Churchill için sürpriz olmuştu, ama bir kez söz verdiğinden, de Gaulle’ün radyoda konuşmasını engellemek, bu karanlık dönemde Fransızların cesaretini kırmak çok kötü görünecekti.</p><p class="calibre_2">Bir sonraki radyo konuşmasında de Gulle daha cesurdu. "Silahı olan her Fransız direnişi sürdürmek görevine sahiptir," diye bildirdi. Hatta halen Fransa’da bulunan meslektaşı generallere düşmana boyun eğmeme talimatı verdi. İngiltere’de kendisiyle bağlantı kuracak kişilerle Özgür Fransa adını verdiği bir devlet ve Savaşan Fransa adını verdiği bir ordu kuracağını ve anavatanı Almanların elinden kurtaracak gücün başlangıcını oluşturacağını açıkladı.</p><p class="calibre_2">Kafası başka konularla meşgul olan ve de Gaulle’un dinleyici kitlesinin pek geniş olmadığına inanan Churchill generalin düşüncesiz sözlerini duymazlıktan geldi ve yayına devam etmesine izin verdi, ama her konuşma durdurmayı daha da zorlaştırıcı bir biçim almaktaydı. De Gaulle kendini tanınmış bir kişi konumuna getiriyordu. Yıldırım harekâtı sırasında Fransız Ordusu’nun ve hükümetinin davranışı geniş kitlelerce onursuzluk olarak kabul edilmişti ve de Gaulle dışında hiç kimse çıkıp bu korkaklık algısını değiştirmeye gayret etmemişti. Sesinden özgüven fışkırıyordu ve gerek fotograflarda gerekse haber filmlerinde yüzü ve uzun boyu derhal göze çarpıyordu. Daha da önemlisi çağrıları etkili olmuştu: 1940 Hazi-ran’ında birkaç yüz askerden oluşan Savaşan Fransa Ordusu bir ay içinde birkaç bin askere yükselmişti.</p><p class="calibre_2">Kısa bir süre sonra de Gaulle komutası altındaki orduyla Orta ve Ekvator Afrikası’ndaki Fransız sömürgelerini Vichy Hükümeti’nden kurtarmayı amaçlayan bir sefere başlayacağını öne sürdü. Gerçi bölgenin büyük bir bölümü çöl ve yağmur ormanlarından oluştuğu için Kuzey Afrika’nın en stratejik noktası sayılmazdı, ama Akdeniz’e açılan önemli limanlara da sahip olduğundan Churchill istediği desteği de Gaulle’e verdi. Fransız Ordusu Çad, Kamerun, Fransız Kongosu ve Gabon’u pek zorlanmadan ele geçirdi.</p><p class="calibre_2"><span class="italic"><span class="bold">CHIEN/GELİŞME (TEDRİCİ İLERLEME)</span></span></p><p class="calibre_2"><span class="italic"><span class="bold">Altı köşeli yıldız yukarıda Sun (tahta, içine girme) ve aşağıda Ken (dağ, dinginlik) unsurlarından oluşur. Bir dağın üzerindeki bir ağaç kendi varlığının yasaları uyarınca ağır ağır gelişir ve sonucunda sağlam köklere sahip olur. Böylece adım adım, tedrici gelişme fikri ortaya çıkar.- Üçköşeli yıldızların unsurları da buna işaret eder: acele hareketlere karşı koruyan dinginliği içinde, gelişme ve ilerleme tedrici olur.</span></span></p><p class="calibre_2"><span class="italic"><span class="bold">THE ICHING,</span></span> ÇİN, MÖ VIII. YY.</p><p class="calibre_2">1940 yılının sonuna doğru İngiltere’ye geri döndüğünde de Gaul-le’un denetimi altında binlerce kilometrekarelik topraklar vardı. Bu arada ordusundaki asker sayısı 20.000’e yükselmişti ve cesur girişimi İngiliz kamuoyunun ilgisini çekmişti. Artık birkaç ay önce sığınma hakkı isteyen tanınmamış general yerine bir askeri ve siyasi lider olmuştu. De Gaulle de statüsündeki değişikliğin farkındaydı ve daha saldırganca davranışlarda bulunup İngilizlerden birçok şey istiyordu. Churchill, ona bu kadar özgürce davranma hakkı tanıdığına pişman olmaya başlamıştı.</p><p class="calibre_2">Ertesi yıl İngiliz istihbaratı de Gaulle’ün gitgide büyüyen Fransız Direniş Hareketi içinde çok önemli temaslarda bulunduğunu keşfetti. Komünistler ve sosyalistler liderliğindeki Direniş Hareketi tutarlı bir yapıya sahip olmayan, kaotik bir biçimde başlamıştı. De Gaulle, 1941 Ekim’inde İngiltere’ye gelen savaş öncesi sosyalist hükümetin yetkililerinden Jean</p><p class="calibre_2">Moulin’i bu yeraltı gücünü bütünleştirme çabalarında kendisine yardımcı olması için bizzat seçmişti. De Gaulle’ün tüm manevraları içinde bu girişimi Müttefiklere doğrudan yarar sağlayabilirdi; becerikli bir Direniş örgütü çok değerli olabilirdi. Churchill’in izniyle Moulin 1942 başında gü-ncy Fransa’ya paraşütle indirildi.</p><p class="calibre_2">Yıl sonunda gitgide zorbaşalan de Gaulle, Müttefik hükümetler ve ordular içinde birçok kişiyi ve özellikle ABD Başkam Franklin D. Roose-velt’i gücendirince, daha uysal birini onun yerine getirme planı görüşülmeye başlandı. Amerikalılar, bu görev için Fransa’nın en saygın askeri yetkililerinden biri ve sicili de Gaulle’den daha parlak olan General Henri Giraud’nun en uygun aday olduğuna karar verdiler. Churchill bu kararı onayladı ve Giraud, Kuzey Afrika’daki Fransız ordularının başkomutanlığına getirildi. Bu müttefik planını sezen de Gaulle, Giraud ile durumu başbaşa görüşmek istedi ve birçok bürokratik engeli aşıp 1943 Mayıs’ında Cezayir’e ulaştı.</p><p class="calibre_2">İki general daha ilk dakikada neredeyse birbirinin boğazını sıkmak üzereydi; ikisi de birbirinden asla kabul edilmeyecek isteklerde bulunuyordu. Sonunda de Gaulle uzlaşmaya razı oldu ve Fransa’yı savaş sonrasına taşımak üzere bir komite kurulmasını, Giraud’un ordunun başkomutanlığının yanı sıra de Gaulle ile birlikte ülkenin eşbaşkanı olmasını önerdi. Buna karşılık komite üyelerinin sayısı genişletilecek ve Vichy Hükü-meti’yle bağlantısı olan yetkililerden temizlenecekti. Koşulları kabul eden anlaşmayı Giruad imzaladı. Kısa bir süre sonra Giruad, Amerika’ya gitmek üzere Cezayir’den ayrılınca, yokluğundan yararlanan de Gaulle genişleyen komiteyi kendi sempatizanları ve Direniş üyeleriyle doldurdu. Geri dönen Giraud siyasi gücünün büyük bir kısmından yoksun bırakıldığını fark etti. Şekillenmesinde çaba gösterdiği bir komitede yalnızlaştırıl-mıştı ve kendini savunacak durumu kalmamıştı. Birkaç ay içinde de Gaulle önce devlet başkanı ardından başkomutan ilan edildi. Giraud sessizce emekliye sevk edilmişti.</p><p class="calibre_2">Roosevelt ile Churchill bu gelişmeleri panik içinde izlediler. Çeşitli tehditler öne sürerek işe karışmak istediler, ama sonuçta hiçbir güçleri yoktu. Masumca başlayan BBC Radyo programları artık milyonlarca Fransız tarafından ilgiyle dinleniyordu. Moulin aracılığıyla de Gaulle, Fransız Direniş Hareketi’nin neredeyse tüm denetimini ele geçirmiş olduğundan onunla arayı bozmak Müttefiklerin Direnişçilerle ilişkilerini tehlikeye atardı. Üstelik de Gaulle’ün savaş sonrasında Fransa’yı yönetmesi için kurduğu komiteyi dünyanın neredeyse tüm hükümetleri tanımıştı. Generalle herhangi bir siyasi güç mücadelesine girmek, savaş çabalarını yıkan bir halkla ilişkiler karabasanı olurdu.</p><p class="calibre_2">Her nasılsa bir zamanların adı duyulmamış generali bir anda adeta bir imparatorluğu denetimi altına alıvermişti. Ve bu konuda hiç kimsenin yapabileceği bir şey yoktu.</p><p class="calibre_2"><span class="calibre1"><span class="bold">Yorum</span></span></p><p class="calibre_2">General de Gaulle’ün İngiltere’ye kaçarken bir hedefi vardı: Fransa’nın onurunu kurtarmak. Fransa’yı özgürlüğüne kavuşturacak askeri ve siyasi bir oluşumun liderliğini yaparak bunu başaracağına inanıyordu. Müttefiklerin, Fransa’yı özgürlüğüne kavuşmak için başkalarına bağımlı olan bir ülke olarak değil, onlarla eşit bir ülke olarak görmesini istiyordu.</p><p class="calibre_2">Eğer de Gaulle amacını açıklamış olsaydı, hırsın ve yanılsamanın tehlikeli bir karışımı olarak kabul edilecekti. Eğer güce ulaşmak için hemen hamle yapsaydı, bu amacını herkese sergilemiş olacaktı. Bunun yerine son derece sabırlı davrandı, gözünü hedefinden ayırmadan ufak lokmalar aldı. Her zaman için en önemli olan ilk lokma, BBC radyosundaki ilk konuşmasıyla halkın gözünde tanınmaktı; ardından kurnaz bir manevrayla bu konuşmaları düzenli bir biçime getirdi. Dramatik içgüdülerini ve hipnotize eden sesini iyi kullanarak efsanevi bir varlık oluşturdu. Böylece Savaşan Fransa adını verdiği askeri oluşumu inşa etme fırsatını buldu.</p><p class="calibre_2">İkinci lokma Afrika’daki toprakları Savaşan Fransa’nın denetimi altında toplamaktı. Ne kadar ıssız da olsa çok büyük bir bölgeyi denetimi altına almak ona sorgulanmaz bir siyasi güç kazandırdı. Ardından daha ünce komünistlerin kalesi olan bir grubun liderliğini eline geçirip Direniş 1 lareketi’ne sızdı. Sonunda geleceğin özgür Fransa’sını yönetecek bir komite oluşturdu ve parça parça denetimini ele geçirdi. Her adımı böylesi-ne ufak parçalardan oluştuğundan hiç kimse ne yapmakta olduğunu fark etmedi. Churchill ile Roosevelt, onun Direniş Hareketi’ne olduğu kadar İngiliz ve Amerikan kamuoyunun aklına da savaş sonrası Fransa’sının lideri olarak girdiğini fark ettiklerinde durdurmak için artık çok geç olmuştu. Üstünlüğü elde etmesi tam bir oldubitti manevrasıydı.</p><p class="calibre_2"><span class="italic">Hırs havalara yükselebildiği gibi sürünebilir de.</span></p><p class="calibre_2"><span class="italic"><span class="bold">Edmund Burke (1729-1797)</span></span></p><p class="calibre_2"><span class="calibre1"><span class="bold">SAVAŞIN ANAHTARI</span></span></p><p class="calibre_2">İlk bakışta biz insanlar umarsızca şiddet yanlısı ve saldırgan görünürüz. Günümüze kadar uzanan, tarihin bitmek bilmeyen savaşlar dizisini başka nasıl açıklayabiliriz? Ama aslında bu, bir yanılsama da olabilir. Gündelik yaşamın arasında dramatik bir biçimde göze çarpan savaş ve çatışmalar orantısız bir ilgi çeker. Aynı şey toplumun içinde sürekli daha fazlasını elde etmek için hamle yapan saldırgan bireyler için de söylenebilir.</p><p class="calibre_2">İşin doğrusu çoğu insanın yapısal olarak tutucu olduğudur. Sahip olduklarını korumak istediklerinden, çatışmaların öngöremedikleri sonuçlarından ürkerler. Yüzleşmelerden nefret ederler ve uzak durmaya çalışırlar. (Bu nedenle çoğu kişi istediğini elde etmek için pasif saldırgan bir tutum sergiler.) Yaşam planları yaparken insan doğasının bu gerçeğini aklınızdan çıkarmamalısınız. Ayrıca bu durum, tüm oldubitti stratejilerinin temelidir.</p><p class="calibre_2">Bu stratejinin çalışma biçimi şöyledir: diyelim kl gücünüzü ya da güvenliğinizi korumak için herhangi bir şeye gereksiniminiz var. Hiç görüşmeden ya da uyarmadan bunu aldığınız zaman düşmanlarınıza ya sizinle savaşmak ya da kayıplarını sineye çekip sizi rahat bırakmak seçeneğini sunmuş olursunuz. Aldığınız nesne ve bunu almak için yaptığınız tek taraflı hareket bir savaş açmanın getirdiği bedele, tehlikeye karşı yeterli değere sahip midir? Hangisi daha pahalıdır, (hızla büyüyebilme olasılığı olan) bir savaş mı yoksa kaybı sineye çekmek mi? Çok değerli bir şeyi alırsanız düşmanlarınızın çok iyi düşünüp karar vermesi gerekir. Daha küçük, önemsiz bir şey aldığınız zaman rakiplerinizin savaşmayı seçmesi neredeyse imkânsızdır. Küçük bir şey uğruna savaşmaktansa, sizi rahat bırakmaları için daha fazla nedenleri vardır. Yani siz rakiplerinizin sahip olma içgüdülerinden daha güçlü olan tutuculuk içgüdüleri üzerine oynamış olursunuz. Bir süre sonra aldığınız şey bir oldubitti biçimine gelip statükonun bir parçası olunca, dokunulmaması herkes için daha iyi olacaktır.</p><p class="calibre_2">Er ya da geç bu stratejinin bir parçası olarak siz yine ufak bir lokma ısıracaksınız. Bu kez bir düzen görmeye başlayan rakipleriniz daha uyanık olacaklardır. Ama yine aldığınız şey küçük olduğundan, sizinle savaşmanın vereceği baş ağrısına değip değmeyeceğini hesaplayacaklardır. İlk seferinde yapmadılar... niye şimdi yapsınlar? Tıpkı de Gaulle’ün yaptığı gibi bir oldubitti manevrasını çok iyi gerçekleştirirsiniz, amacınızın açığa çıkma zamanı geldiğinde, karşınızdakiler barışçıl davranışlarından pişman olup savaşı düşünmeye başlarken siz çoktan savaş meydanını değiştirdiğiniz için kolayca yenilgiye uğratılmayacak kadar büyümüş olacaksınız. Şimdi size savaş açmak başka bir risk taşımaktadır; sizden uzak durmaları için farklı nedenler ortaya çıkmıştır. İstediklerinizi ufak parçacıklar halinde alırsanız yeterli öfke, korku ve güvensizlik yaratmadığından insanların savaş isteksizliğini aşmalarına yol açmazsınız. Lokmalar arasında yeterli zaman geçince de, rakiplerinizin kısa ilgi süreleri üzerinde oynamış olursunuz.</p><p class="calibre_2">Oldubitti stratejisinin anahtarı konuya hiç değinmeden çok hızlı hareket etmektir. Harekete geçmeden önce amacınızı belli ederseniz, kendinizi eleştirilere, analizlere, sorulara açık bırakmış olursunuz. "Şu lokmayı almaya nasıl cesaret edebilirsin? Elinde bulunanlarla mutlu olmasını öğren!" İnsanların tutuculuğu, harekete geçmek yerine bitmeyen tartışmaları yeğlemelerine yol açar. Hedefinizi hızla ele geçirirken bu süreci atlayıp geçmelisiniz. Tartışmalar daha başlamadan bitmiş olur. Lokma ne kadar küçük olursa olsun, bunu almış olmanız sizi kalabalığın içinden sıyırıp ağırlık ve saygı kazandırır.</p><p class="calibre_2">Büyük Frederick 1740 yılında tahta çıktığında Prusya Avrupa’nın önemsiz bir ülkesiydi. Frederick’in babası Prusya Ordusu’nu çok büyük giderlerle kurmuştu, ama hiç kullanmamıştı; ordusunu oyuna soktuğu anda statükoya karşı tehditten korkan Avrupa’nın diğer güçlerinin kendisine karşı birleşeceğini biliyordu. Son derece hırslı olmasına karşın Frederick babasını neyin durdurduğunu da çok iyi anlıyordu.</p><p class="calibre_2">Ne var ki tahta çıktığı yıl, karşısına bir fırsat çıkıverdi. Prusya’nın en büyük düşmanı olan Avusturya’da Maria Theresa kısa bir süre önce im-paratoriçe olmuştu. Çoğu kişi onun konumunun yasallığını sorguluyordu ve Frederick de bu siyasi istikrarsızlıktan yararlanıp ordusunu Avusturya’nın Silezya bölgesine sokmaya karar verdi. Sertliğini kanıtlamak isti-yen Maria Theresa toprağını geri almak için savaşmaya karar verdi. Savaş yıllarca sürdü ama Frederick zamanı çok iyi ayarlamıştı; Silezya’dan başka bölgeleri işgal etme tehdidini savurdu ve sonunda imparatoriçe barış istemek zorunda kaldı.</p><p class="calibre_2">Bu stratejiyi yineleyen Frederick ciddi bir savaşa değmeyecek gibi görünen küçük devletleri ele geçirdi. Böylece hiç fark ettirmeden Prusya'yı büyük bir güç haline getirdi. Eğer başlangıçta büyük topraklara el koysaydı, niyetini açıkça belli etmiş olacağından, statükonun değişmesini istemeyen ittifak güçlerini üzerine çekecekti. Parça parça elde etme stratejisinin anahtarı bir anda karşısına çıkan fırsattı. O dönemde Avusturya çok zayıf olduğu gibi Silezya küçük bir bölgeydi, ama bu komşu devleti topraklarına katarak Prusya’nın kaynakları zenginleşti ve kendini daha fazla büyüme konumuna getirdi. Böylece ivme kazanan Frederick ağır ağır küçükten büyüğe doğru gitmeye başladı.</p><p class="calibre_2"><span class="italic"><span class="bold">Sabırsızlıktan doğan ve hızlı bir zaferi hedefleyen tüm kavramlar yalnızca büyük hatalardır... Büyük bir. başarıya çevirmek için binlerce küçük zaferi biriktirmek gerekmişti.</span></span></p><p class="calibre_2"><span class="italic"><span class="bold">GENE</span></span>.RAL <span class="italic"><span class="bold">VO NGUYEN GIAP, 1911 -</span></span></p><p class="calibre_2">Çoğumuzun karşısındaki sorun, çok büyük düşlere ve hırslara sahip olmaktır. Düşlerimizin ve sınırsız arzularımızın oluşturduğu duygulara kapılınca, onlara ulaşmak için atmamız gereken küçük, sıkıcı adımlar üzerinde yoğunlaşmak bize zor gelir. Hedeflerimize giden büyük sıçramaları düşünmeyi yeğleriz. Ama doğada olduğu gibi sosyal dünyada da her şeyin boyutları ve istikrarı yavaş yavaş gelişir. Parça parça elde etme stratejisi bizim doğal sabırsızlığımızın en iyi ilacıdır: ilk lokma olarak hemen önümüzdeki küçük bir hedef üzerine yoğunlaşmamızı, ardından ana amacımıza bizi götürecek ikinci lokmayı nasıl ve nerede bulacağımızı görmemizi sağlar. Birbiriyle bağlantılı adımlar, ne kadar küçük olursa olsun psikolojik yarar sağladığından, bir süreç olarak düşünmemize yardımcı olur. Çoğu zaman arzularımızın büyük boyutları bizi aşar ama küçük bir adım atmak daha kolay gerçekleştirilir. Hareket etmekten daha kolay tedavi eden bir şey yoktur.</p><p class="calibre_2">Bu stratejiyi planlarken birdenbire çıkıveren fırsatlara, düşmanlarınızın anlık krizlerine ve zayıflıklarına karşı uyanık olun. Asla yutamaya-cağınızdan büyük bir lokma koparma dürtüsüne kapılmayın; sorunlarla karşılaşırsınız ve başa çıkamayınca da orantısız bir hayal kırıklığı yaşarsınız.</p><p class="calibre_2">Oldubitti stratejisi genelinde bölünmüş liderlik nedeniyle hasar görecek bir projenin denetimini ele almak için en iyi yoldur. Neredeyse çektiği tüm filmlerde Alfred Hitchcock filmin denetimini zaman içinde yapımcıdan, aktörlerden ve ekibin geri kalanından alabilmek için aynı savaşları vermişti. Senaryo yazarlarıyla sürdürdüğü mücadeleler büyük bir savaşın küçük örnekleriydi. Hitchcock film için kurduğu düşün hiç değişmeden senaryoya yansımasını isterdi, ama senariste fazla baskı yapmak gücenme duygusunun ve orta karar bir işin ortaya çıkarılmasından başka bir şeye yaramazdı. Bu nedenle ağır ağır ilerler yazara kendi notları üzerinden çalışması için geniş bir alan tanır, ardından senaryoyu kendi istediği şekle getirecek değişikliklerin yapılmasını bildirirdi. Sıkı denetimi çok sonradan ortaya çıktığından bu süre içinde yazar duygusal açıdan projeye bağlanmış olur ve ne kadar hüsrana uğrasa da Hitchcock’un istediği biçimde çalışmak zorunda kalırdı. Çok sabırlı bir yapısı olduğundan Hitchcock güç oyunlarını zamana yayar ve baskınlığının derecesini yapımcı, yazar ve yıldızlar ancak film bitince algılardı.</p><p class="calibre_2">Herhangi bir projenin denetimini ele geçimek için zamanı müttefikiniz yapmanız gerekir. Eğer tüm denetime sahip olarak işe başlarsanız insanların şevkini kırar, kıskançlık ve güceniklik yaratırsınız. Bir ekip çalışması içindeymiş görüntüsü yaratarak işe başlayın ve ağır ağır ufak lokmalar alın. Bu süreçte insanları kızdırırsanız bile, endişe etmeyin. Kızgınlık, duygularının işe karıştığının işareti olduğundan kolayca parmağınızda oy-natabileceğinizi gösterir.</p><p class="calibre_2">Parça parça elde etme stratejisi siyaset yaşamında saldırgan amaçlarınızı gizlemeye yarar, ama manipülasyonlarını gizlerken asla fazla ileri gitmeyin. Küçük bir lokma ısırınca, kendinizi savunmak amacıyla bunu yaptığınızı gösterin. Haksızlığa maruz kalmış gibi görünmek de yararlıdır. Lokmalar arasında uzun aralar vererek amaçlarınızın sınırlı olduğu izlenimini yaratın. Aslında barış yanlısı bir insan olduğunuzu herkese ilan ederken karşınızdakilerin kısa ilgi süreleri üzerinde oynayın. Aslında ara sıra daha büyük bir lokma almak ve aldığınızın bir kısmını iade etmek de akılcılığın doruğudur. İnsanlar yalnızca sizin cömertliğinizi ve hareketlerinizin sınırını göreceğinden, genişlettiğiniz imparatorluğun farkına bile varmayacaklardır.</p><p class="calibre_2">Simge:</p><p class="calibre_2">Enginar. İlk bakışta dış kabuklarında çok az yenecek kısım bulunduğundan pek iştah açmaz hatta sevimsiz gibi görünür. Ama yapraklarını teker teker ağzınıza atınca ödüle kavuşmuş olursunuz. Enginarın kalbine doğru ilerledikçe, yaprakları gitgide yumuşar, tat kazanır.</p><p class="calibre_2">Otorite. Küçük zaferlerin sayısını arttırmak tam olarak ardı ardına hazineler inşa etmektir. Zaman içinde kişi, nasıl olduğunu fark etmeden zenginleşir. <span class="italic"><span class="bold">—Büyük Frederick (1712-1786)</span></span></p><p class="calibre_2"><span class="calibre1"><span class="bold">TERSİNE ÇEVİRMEK</span></span></p><p class="calibre_2">Küçük lokmaların koparılması biçiminde saldırı altında kaldığınızdan kuşkulandığınız zaman, karşı stratejiniz bundan sonraki ilerlemeyi ve oldubittileri durdurmak olmalıdır. Hızlı ve güçlü bir karşılık vermek genelinde çok sayıda savaş açmaya gücü olmadığı ya da zayıf düştüğü için bu stratejiye yönelen lokma ısıranları caydırmaya yeterlidir. Eğer Büyük Frederick gibi daha sert ve hırslı kişilerse, vereceğiniz güçlü yanıt daha önemli olacaktır. Küçük lokmalar ısırmalarına izin vermek çok tehlikelidir... daha başında vazgeçirmelisiniz.</p><p class="calibre_2"><span class="calibre5"><span class="bold">30</span></span></p><p class="calibre_2"><span class="bold">AKILLARINA GİRİN</span></p><p class="calibre_2"><span class="bold">İletişim Stratejileri</span></p><p class="calibre_2"><span class="italic">İletişim bir çeşit savaştır; yaşandığı meydan ise etkilemek istediğiniz kişilerin direnç gösteren, savunmacı akıllarıdır. Hedef ilerlemek, savunmalarını aşmak ve akıllarını işgal etmektir. Bunun dışında kalan her şey etkisiz, özistekleri tatmine yönelik sohbetlerdir. Fikirlerinizi düşman hatlarının gerisine sızdırmayı öğrenin, küçük ayrıntılar aracılığıyla mesajlar gönderin, insanları istediğiniz sonuçlara gelmeleri için yemlerken bu noktaya kendiliklerinden geldiklerini düşünmeye yönlendirin. Olağandışı fikirlerinizi sıradan biçimlere sokarak bazılarını etkileyebilirsiniz; daha dirençli ve aptal olanlar için ise yeni oluşuyla dikkati çeken aşırı bir ifade gerekir. Her şart altında statik, vaaza dönen ve fazlasıyla kişisel olan bir dil kullanmaktan kaçının. Sözcüklerinizin pasif düşünceyi değil, harekete geçme kıvılcımını ateşlemesini sağlayın.</span></p><p class="calibre_2"><span class="calibre1"><span class="bold">İÇSEL İLETİŞİM</span></span></p><p class="calibre_2">Film yönetmeni Alfred Hitchcock ile ilk kez çalışmak genelinde şaşırtıcı bir deneyimdi. Film setlerinde ara sıra sarf ettiği alaycı ve zeki birkaç cümle dışında, konuşmaktan hoşlanmazdı. Acaba bilinçli olarak gizemli mi davranıyordu? Yoksa sessiz bir insan mıydı? Onca insana emirler yağdırmayı gerektiren bir film çekiminde fazla konuşmadan, ayrıntılı talimatlar vermeden yönetmenlik nasıl yapılabilirdi?</p><p class="calibre_2">Hitchcock’un bu özelliği aktörlerini çok rahatsız ediyordu. Oyuncuların çoğu film yönetmenlerinin kendilerini pohpohlamasına, oynayacakları karakteri ayrıntılı olarak tartışmasına, rollerine nasıl gireceklerini anlatmasına alışkındı. Hitchcock bunların hiçbirini yapmıyordu. Provalarda çok az konuştuğu gibi çekim sırasında da ağzını pek açmıyordu; beğenip beğenmediğini anlamak için ona bakan aktörler genelinde uyukladığını ya da canı sıkılmış gibi göründüğünü fark ediyorlardı. Aktris Thelma Ritter, "Eğer Hitchcock oyununuzu beğenirse, hiçbir şey söylemezdi. Eğer beğenmezse kusacakmış gibi görünürdü," diye anımsıyordu. Ve nasıl oluyorsa kendine özgü dolaylı yoldan aktörlerinin tam olarak istediği biçimde rol yapmalarını sağlayabiliyordu.</p><p class="calibre_2"><span class="italic"><span class="bold">Başkalarını etkilemeye çalışmanın en yüzeyselyolu, ardında gerçek bir şey bulunmayan konuşmalardır. Yalnızca gevezelikle ortaya çıkan etki önemsiz olarak kalır.</span></span></p><p class="calibre_2"><span class="italic"><span class="bold">THE ICHING,</span></span> ÇİN, MÖ VIII. YY.</p><p class="calibre_2">1935 yılında <span class="italic">39 Basamak</span> filminin ilk çekim günü başrol oyuncuları Madeleine Carroll ile Robert Donat sete gergin bir halde geldi. Daha ilk gün filmin karmaşık bir sahnesi çekilecekti. Birbirini pek tanımayan iki yabancı olarak öyküde daha önce kelepçelenmişlerdi ve filmin kötü adamlarından kurtulmak için İskoçya kırlarında (aslında bir ses stüdyosunda) birlikte kaçmaları gerekiyordu. Hitchcock bu sahnenin nasıl oynanması gerektiği konusunda onlara belirli bir talimat vermemişti. Yönetmenin davranışı özellikle Carroll’ı tedirgin ediyordu. Dönemin en zarif yıldızlarından biri olan İngiliz oyuncu meslek yaşamının büyük bir bölümünü yönetmenlerin kendisine adeta kraliyet ailesine mensupmuş gibi davrandıkları Hollywood’da geçirmişti; buna karşılık Hitchcock çok soğuk davrandığından nasıl biri olduğunu bir türlü çözememişti. Yabancı bir erkeğe kelepçelenen bir hanımefendinin gururlu ve soğuk davranması gerektiğini düşünerek böyle oynamaya karar vermişti. Tedirginliğini yenmek için Donat ile havadan sudan söz ederken hem kendini hem onu daha dostça bir havaya sokmaya çabalıyordu.</p><p class="calibre_2">Hitchcock sete gelince sahneyi iki oyuncuya anlatmış, bileklerine bir kelepçe takmış ve onları dekorların arasındaki köprünün başında bırakmıştı. Tam bu sırada teknik bir konuyla ilgilenmesi için çağırılmıştı. Hemen döneceğini söyleyip giderken, biraz mola vermelerini bildirmişti. Kelepçenin anahtarını ceplerinde bulamayınca, bir yerde bıraktığını söyleyip aramak için hızla uzaklaşmıştı. Donat ile Carroll’ın hayal kırıklığıyla utancı gitgide artıyordu; bir film setindeki iki yıldız için en olmayacak şey başlarına gelmiş, kontrolü ellerinden kaçırmışlardı. Setteki çalışanların en alt düzeyindekiler bile istedikleri gibi işlerini yapabiliyorken, iki oyuncu birbirine bağlı kalmıştı. Zorunlu yakınlık ve rahatsızlık daha önceki sohbetlerini olanaksız hale getirmişti. Tuvalete bile gidemiyorlardı. Son derece utanç vericiydi.</p><p class="calibre_2">Hitchcock anahtarı bulduğunu söyleyerek öğleden sonra dönmüştü. Çekim başladı ama oyuncuların yaşadıkları bu deneyimi atlatmaları çok zor oldu. Carroll bu sahne için geliştirdiği fikirlerin tümünü unutmuştu. Yine de kapıldıkları öfkeye karşın sahne hiç beklenmedik bir doğallık içinde çekildi. Artık birbirine bağlanmanın nasıl bir duygu yarattığını bildiklerinden, rol kesmelerine gerek kalmamıştı. Her şey kendiliğinden olmuştu.</p><p class="calibre_2"><span class="italic"><span class="bold">İletişim kurmaya çalışırken karşı tarafın deneyiminde algı noktasını bulamıyorsanız, bu deneyimi o kişi için siz yaratmalısınız. Eğitim sırasında iki organizatöre grupları içinde sorunların niçin çıktığım açıklarken, insanların deneyimlerinin dışına çıkmış olduklarım söyledim; karşınızdakilerin deneyimlerinin dışına çıkınca iletişim kuramamakla kalmaz aynı zamanda akıl karışıklığı da yaratırsınız. Yüzlerinde zeki, istekli ifadeler vardı, hem sözleri hem mimikleriyle anlayıp kabul ettiklerini belirtiyorlardı ama gerçekten anlamadıklarını, onlarla iletişim kuramadığımı biliyordum. Onların deneyimlerinin içine girememiştim.</span></span></p><p class="calibre_2"><span class="italic"><span class="bold">Böylece onlara bir deneyim vermem gerekiyordu. RADİKALLER İÇİNKU^^,</span></span> SAUL D. ALINSKY, 1971</p><p class="calibre_2">Dört yıl sonra Hitchcock, <span class="italic">Rebecca</span> filmini Joan Fontaine ve Laurence Olivier ile çekti. Yirmi bir yaşındaki Joan Fontaine ilk kez başrol üstlendiği bir filmde, dâhi bir sanatçı olarak tanınan Olivier ile karşılıklı oynayacağı için inanılmaz derecede tedirgindi. Başka bir yönetmen belki onun özgüvensizliğini yenmesine yardımcı olurdu ama Hitchcock tam tersini yapar gibiydi. Hiç kimsenin bu rolün altından kalkabileceğine inanmadığı ve Laurence Olivier’in aslında karısı Vivien Leigh ile oynamayı yeğlediği gibi sette dolaşan tüm dedikoduları ona taşıyordu. Fontaine ürkmüş, dışlandığını, güvenini yitirdiğini hissetmişti; tam da filmdeki karaktere uygun duygulardı bunlar. Rol yapmasına bile gerek olmamıştı. Ve <span class="italic">Rebecca</span> filmindeki unutulmaz oyunculuğu görkemli bir meslek yaşamının başlangıcı olmuştu.</p><p class="calibre_2">Hitchcock 1947 yılında <span class="italic">Celse Açılıyor</span> adlı filmi çekerken, başrolü verdiği Ann Todd, ilk Hollywood filminde oynuyor ve bir türlü gerginlikten kurtulamıyordu. Yönetmenin, "Başla" komutundan önceki sessizlikte Hitchcock, ona açık saçık bir öykü anlatıp gülmesini ya da şaşkınlığa uğramasını sağlıyordu. Şık bir gecelikle yatağın üzerinde yatması gereken bir sahnenin çekimi başlarken birdenbire üzerine atlayıp, "Rahatla!" diye haykırmıştı. Böyle maskaralıklar Ann Todd’un çekingenliğini yenip doğal davranmasına yardımcı olmuştu.</p><p class="calibre_2">Oyuncular ya da sette çalışanlar yorulunca veya fazla rahatlayıp işleriyle ilgilenmek yerine sohbete dalınca Hitchcock asla bağırmaz ya da şikâyet etmezdi. Bunun yerine yumruğuyla bir ampulü kırar veya çay bardağını duvara fırlatırdı; herkes aniden ciddileşip tekrar işine dönerdi.</p><p class="calibre_2">Hitchcock’un konuşmaya ve açıklamalara güvenmediği, iletişim kurmak için hareketi sözcüklere yeğlediği; bu tercihin filmlerinin form ve içeriğine yansıdığı açıkça belli oluyor. Bu durum özellikle senaristleri zora sokuyordu; ne de olsa onların görevi filmi kelimelendirmekti. Öykü toplantılarında Hitchcock, insanların hilekârlığı, iyiliği ve kötülüğü barındırma kapasitesi, bu dünyada kimsenin gerçekten masum olmadığı gibi ilgi duyduğu fikirleri tartışırdı. Yazarlar bu fikirleri anlatan zarif diyaloglar hazırlarlar ve sonunda aksiyon ile imgeler uğruna filmden çıkartıldığını görürlerdi. Örneğin, Hitchcock <span class="italic">Vertigo</span> (1958) ve <span class="italic">Sapık</span> (1960) adlı filmlerinde birçok sahneye aynalar yerleştirmişti; <span class="italic">Öldüren Hatıralar</span> (1945) filminde ise kayak izleri gibi paralel çizgiler vardı; <span class="italic">Trendeki Yabancı</span> (1951) adlı filmdeki cinayet sahnesi gözlük camındaki yansımalarla gösterilmişti. Hitchcock açısından bu gibi imgeler insan ruhunun çift yönlülüğünü sözcüklerden daha iyi anlatıyordu ama kâğıda dökülünce oldukça uyduruk gibi görünüyordu.</p><p class="calibre_2">Hitchcock’un film setlerinde yapımcılar, sahneyi düzenlerken aktörleri değil, kameranın yerini değiştirmesini şaşkınlıkla izlemişlerdi. Hiçbir anlamı yok gibiydi; sanki film çekmenin teknik yönünü diyaloglardan ve insanların varlığından daha fazla seviyordu. Editörler de onun seslere, renklere, karenin içinde aktörlerin kafalarının boyutlarına, insanların hareket hızına olan takıntısını çözememişlerdi; bitmek bilmeyen görsel ayrıntıları öykünün kendisinden daha fazla yeğler gibiydi.</p><p class="calibre_2">Ama film çekimi bitince, yönteminin garip yönleri birdenbire anlam kazanıyordu. İzleyiciler Hitchcock’un filmlerine, diğer yönetmenlerin filmlerine oranla daha derin tepki veriyorlardı. İmgeler, hız, kamera hareketleri izleyicileri alıp götürüyor, adeta benliklerine giriyordu. Bir Hitchcock filmi yalnızca seyredilmiyor, deneyimi yaşanıyor ve izleyenlerin aklında uzun süre kalıyordu.</p><p class="calibre_2"><span class="italic"><span class="bold">Mektup Kyros’u Persleri isyana nasıl teşvik edeceğini düşünmeye yönlendirdi ve sonunda amacına en uygun planı buldu. Bir parşömene Astyages ’in kendisini Pers Ordusu ’nun komutanlığına getirdiğini yazdı ve Perslerin bir araya toplanmasını emredip parşömeni onların gözü önünde açıp okudu. "Ve şimdi, hepinize emrediyorum," diye ekledi. "Tüm erkekler ellerinde birer çengel baltayla tören sırasına girecek." ...Emre itaat edildi. Erkekler çengel baltalarıyla sıraya girdi ve Kyros bu kez üç buçuk, dört kilometrekare büyüklüğünde taşlık bir arazinin tüm çalılardan temizlenmesini emretti. Emri yerine getirilince ertesi gün hepsinin yıkandıktan sonra tekrar buraya gelmelerini istedi. Bu arada Kyros babasının tüm keçilerini, koyunlarını, öküzlerini kesip ekmek ve şarap eşliğinde Pers Ordusu’na bir ziyafet hazırladı. Ertesi gün konuklar gelince oturup keyiflerine bakmaları söylendi. Yemekten sonra Kyros dünkü zorlu işi mi yoksa bugünkü eğlenceyi miyeğlediklerini sordu. Bugünkü eğlencenin bir gün önceki berbat işten daha iyi olduğu yanıtını verdiler. Kyros da bu yanıtı beklediğinden derhal aklından geçenleri açıkladı: "Pers halkı, beni dinleyin. Emirlerime itaat ederseniz ellerinizi ağır işlerde kullanmadan bunun gibi binlerce eğlenceden keyif alabilirsiniz. Ama eğer itaat etmezseniz, dünkü işlere benzeyenleri sonsuza dek yapmak zorunda kalacaksınız. ÖÖğütlerimi dinlerseniz özgürlüğünüze kavuşacaksınız. Sizi özgürleştirmek benim kaderim ve savaşta olduğu kadar her şeyde Medlerle eşit olduğunuza inanıyorum. Size doğruyu söylüyorum. Hiç durmayın, Astyages ’in yularını hemen üstünüzden atın." Persler uzun zamandır Medlere boyun eğmekten bıkmışlardı. Sonunda bir lider buldukları için özgürlüğe kavuşma fikrini sevinçle kabul ettiler.</span></span></p><p class="calibre_2"><span class="italic"><span class="bold">HERODOT TARİHİ,</span></span> HERODOTOS, MÖ 484-432</p><p class="calibre_2"><span class="calibre1"><span class="bold">Yorum</span></span></p><p class="calibre_2">Röportajlarda Hitchcock’un çocukluğuyla ilgili sık sık anlattığı bir öykü vardı: altı yaşındayken yaptığı bir §eye kızan babası yazdığı bir notu eline verip mahalle karakoluna göndermiş. Görevli polis notu okumuş ve, "Yaramaz oğlanlara biz böyle yaparız," deyip küçük Alfred’i bir hücreye kilitlemiş. Birkaç dakika sonra serbest bırakmış ama bu deneyim kalıcı bir iz bırakmış. Eğer babası, başka küçük oğlan babalarının yaptığı gibi ona bağırmış olsaydı Alfred savunmaya geçip başkaldıracaktı. Ama ürkütücü insanların yanında, karanlık bir hücrede, tanımadık kokuların arasında onu tek başına bırakmak çok daha güçlü bir iletişim kurma yoluydu. Hitchcock’un keşfettiği gibi insanlara ders vermek, davranışlarını ciddi biçimde değiştirmek için deneyimlerini değiştirmeniz, duygularını hedef almanız, zihinlerine unutulmaz imgeler yerleştirmeniz, onları sarsmanız gerekir. Çok iyi bir hatip olmadığınız sürece bunu konuşarak yapmanız zordur. Bizimle konuşan, herhangi bir konuda ikna etmeye çabalayan insanların sayısı çok fazladır. Sözcükler bu gürültünün bir parçası haline gelir ve biz ya onları duymayız veya daha fazla direniriz.</p><p class="calibre_2">Derin, gerçek bir iletişim kurabilmek için insanları daha az savunmacı oldukları, konuşma öncesi dönemin sesleri, imgeleri ve hareketlerinin etkisinde daha çok kaldıkları çocukluklarına döndürmelisiniz. Hareketlerden oluşan, kişilerin en az kontrol edebildikleri ruhsallıklarını ve duygularını stratejik olarak etkilemeye yönelik bir dil kullanmak gerekir. İşte bu dili Hitchcock yıllar içinde geliştirip kusursuzlaştırmıştı. Aktörlerin rol kesmelerini değil, doğal davranmalarını istiyordu. Rahatlamalarını ya da doğal olmalarını söylemek saçma olurdu; böyle bir davranış daha beceriksiz, daha savunmacı olmalarına yol açardı. Nasıl babası onun bir Londra karakolunda korkuyu hissetmesini sağlamışsa, o da aktörlerin filmin hüsran, yalnızlık, çekingenliklerin yok olması gibi duygularını hissetmelerini sağlamaya çalışıyordu. <span class="italic">(39 Basamak</span> filminin setinde Donat’ın daha sonra öğrendiği gibi elbette kelepçenin anahtarını kaybetmemişti; sözde kaybediş stratejisinin bir parçasıydı.) Aktörleri dışarıdan gelip kolayca itebilecekleri sinirlendirici sözcüklerle dürtmek yerine Hitchcock, bu duyguları onların içsel deneyimlerinin bir parçası haline getiriyor ve bu durum kendini beyaz perdede yansıtıyordu. İzleyicilere de Hitchcock asla sözlü mesaj vermezdi. Onları imgelerin ve simgelerin içsel bir etki yarattığı çocukluk dönemlerine döndürmek için filmin görsel gücünü kullanırdı.</p><p class="calibre_2">Gündelik yaşamın savaşlarında fikirlerinizi insanlara aktarmak, onların davranışlarını değiştirmek çok önemlidir. İletişim bir cins savaştır. Buradaki düşmanlarınız savunma durumundadır; var olan önyargıları ve inançlarıyla baş başa kalmak isterler. Savunmalarına ne kadar sızarsanız, zihinsel alanlarını ne kadar doldurursanız o kadar iyi iletişim kuruyorsunuz demektir. Çoğu insan sözcükleri, yakanları, dikkat çekme çağrılarını ortaçağ savaşlarında düşmanın başına indirilen savaş baltaları ve sopaları gibi kullanır. Ama böylesine dolaysız davranınca, hedefleri daha fazla direnir. Dolaylı ve alışılmamış yollarla savaşmasını, insanların savunmalarını indirmeleri için kandırmasını, duygularına vurmasını, deneyimlerini değiştirmelerini sağlamasını, imgeler, güçlü simgeler ve içsel duyusal ipuçlarıyla gözlerini kamaştırmasını öğrenmeniz gerekir. Daha kırılgan ve akıcı oldukları çocukluk dönemine onları geri döndürmek, aktardığınız fikirlerin savunma hatlarının ardına sızmasını sağlar. Alışılmış biçimde savaşmadığınız için, olağanüstü bir güce sahip olursunuz.</p><p class="calibre_2"><span class="italic">Rahip Ryokan... Zen ustası Bukkan’a... dört Dharma-dünyasının açıklamasını sordu... Bukkan, "Dört Dharma-dünyasını anlatmak için fazla sohbete gerek yok," dedi. Beyaz bir çay bardağını çayla doldurdu, içip bitirdi ve rahibin gözü önünde bardağı paramparça ederek, "Anlaşıldı mı?" diye sordu. Rahip, "Şu andaki öğretiniz için teşekkür ederim, İlke ve Olay dünyasına doğruca girdim," diye yanıtladı.</span></p><p class="calibre_2"><span class="italic"><span class="bold">Trevor Leggett, Samurai zen: The Warrior Koans (1985)</span></span></p><p class="calibre_2"><span class="calibre3"><span class="bold">İŞİN BEYNİ</span></span></p><p class="calibre_2">1498 yılında yirmi dokuz yaşındaki Niccolo Machiavelli, Floran-sa’nın dışişlerinden sorumlu olan İkinci Yüksek Mahkemesi’nin başına getirildi. Olağandışı bir atamaydı: Machiavelli alt sınıfa mensuptu, siyasi deneyimi yoktu ve ne hukuk ne de başka bir profesyonel niteliğe sahipti. Ne var ki, Floransa hükümetindeki bir tanıdığı, genç adamda bir potansiyel görmüştü. Gerçekten de Machiavelli bitmeyen enerjisi, siyasi konulardaki sivri raporları, elçilere ve bakanlara verdiği kusursuz öğütleriyle meslektaşlarının arasında birden parlayıvermişti. Çok itibarlı görevler aldı, diplomatik misyonlarla Avrupa’yı gezdi, kuzey İtalya’nın çeşitli bölgelerini dolaşıp Cesare Borgia ile tanıştı ve acımasız devlet adamının Floransa üzerindeki niyetlerini öğrendi; Fransa’ya gidip Kral XII. Louis ile tanıştı; Roma’da Papa II. Julius ile görüştü. Parlak bir meslek yaşamına adım atmış gibiydi.</p><p class="calibre_2">Ne var ki, meslek yaşamında her şey iyi gitmedi. Arkadaşlarına Yüksek Mahkeme’nin verdiği düşük maaştan şikayet etti; çeşitli pazarlık süreçlerinde tüm ağır işi yüklenmesine karşın konuyu sonuçlandırıp takdir edilmesi için güçlü bir bakanın son anda kurula alındığını anlattı. Üst dü-zeydekilerin çoğunun aptal, tembel olduğunu, soylu oldukları ve iyi bağlantıları bulunduğu için bu konumlara getirildiğini söyledi. Ama bu insanlarla başa çıkma sanatını öğrenmeye başlamıştı; artık kendisini kullandırmak yerine, onları kullanacaktı.</p><p class="calibre_2"><span class="italic"><span class="bold">Sözcüklere ve cümlelere takılıp kalarak anlayışa ulaşacağını varsayanlar daha da aptaldır. Bu iş bir sopayla aya uzanmaya ya da ayağınız kaşınınca ayakkabının üzerinden kaşımaya benzer. Gerçekle hiçbir bağlantısı yoktur.</span></span></p><p class="calibre_2"><span class="calibre3"><span class="italic"><span class="bold">ZEN</span></span></span><span class="calibre3"><span class="bold"> USTASI MUMON, 1183-1260</span></span></p><p class="calibre_2">Machiavelli’nin Yüksek Mahkeme’ye getirilişinden önce Floransa, Medici ailesinin yönetimi altındaydı ve 1494 yılında kent-üevlette cumhuriyet ilan edilince bu aile yönetimden alınmıştı. 1512 yılında Papa II. Juli-us kenti zorla ele geçirip cumhuriyeti yıkıp Medicileri iktidara yeniden getirmek için bir ordu topladı. Plan i§e yaradı, Medici ailesi yönetimi ele aldı ve Julius’a borçlu kaldı. Birkaç hafta sonra Medicilere karşı bir komploya karıştığı gerekçesiyle Machiavelli hapise gönderildi. İşkence görmesine karşın bu komploda kendi ya da başkalarının rolü hakkında konuşmadı. 1513 Mart’ında hapisten çıkınca, gözden düşmüş biçimde Floransa’nın birkaç kilometre dışında ailesinin sahip olduğu çiftliğe çekildi.</p><p class="calibre_2">Machivelli’nin Francesco Vettori adlı çok yakın bir arkadaşı hükümet değişikliğinden hasar almadan kurtulmasının yanı sıra Medicilere yaklaşmayı da başarmıştı. 1513 yılında Machiavelli’den yeni yaşamını betimleyen mektuplar almaya başladı. Geceleri çalışma odasına kapanıp aklından tarihin ünlü kişileriyle sohbetler yapıp güçlerinin sırrını çözmeye çalışıyordu. Politika ve devlet işleri konusunda kendisinin öğrendiği birçok şeyin özünü bulmaya gayret ediyordu. Vettori’ye yazdığı gibi, <span class="italic">De Principatibus</span> -daha sonra <span class="italic">The Prince</span> adını alacaktı- başlıklı küçük bir kitapçık yazıyordu: "Bu konudaki fikirlere elimden geldiğince derinlemesine dalıyorum, prenslik yönetiminin yapısını, aldığı biçimleri, nasıl elde ettiğini, koruduğunu ve yitirdiğini tartışıyorum." Bu kitapçıktaki bilgiler ve öğütler bir prens için büyük bir ordudan daha değerli olabilirdi; acaba Vettori bu yazılar Medicilerden birine gösterebilir miydi? Machiavelli kitapçığı o kişiye ithaf etmeye hazırdı. "Yeni prensler"den oluşan bu aile için çok yararlı olacaktı. Ayrıca siyasetten uzak kalarak sürdürdüğü hüzünlü yaşamdan bıktığından belki Machiavelli’nin mesleğini yeniden canlandırmasına da yardım ederdi.</p><p class="calibre_2">Vettori’nin yazılar verdiği Lorenzo de’ Medici, bunlara aynı günlerde kendisine armağan edilen iki av köpeğine gösterdiği ilgiden fazlasını göstermedi. Daha doğrusu <span class="italic">The Prince,</span> Vettori’yi bile şaşkınlığa düşürmüştü; öğütleri bazen şiddet yanlısı ve ahlak dışı olurken, dili son derece yalın, olağan olduğundan garip ve alışılmamış bir karışım sergiliyordu.</p><p class="calibre_2">Yazar gerçekleri kaleme almıştı ama biraz fazla cesur davranmıştı. Yazısını gönderdiği diğer dostları da ne yapacaklarından emin olamamışlardı. Acaba bir hiciv yazısı mıydı? Machiavelli’nin güç sahibi akılsız aristokratlardan hoşlanmadığını yakın çevresi çok iyi biliyordu.</p><p class="calibre_2">Machiavelli kısa bir süre sonra başka bir kitap daha yazdı. Daha sonraları <span class="italic">The Discourses</span> adıyla tanınacak olan kitap gözden düşmesinden sonraki dönemde dostlarıyla yaptığı görüşmelerin özünden ortaya çıkmıştı. Siyaset üzerine bir dizi düşünceden oluşan kitap daha önceki yapıtın içerdiği benzer çıplak öğütleri de kapsıyordu ama bu kez bir tek prensin hareketlerinden çok, bir cumhuriyetin anayasasına yönelikti.</p><p class="calibre_2">Birkaç yıl içinde tekrar göze girdi ve Floransa’nın bazı işlerine katılmasına izin verildi. <span class="italic">Mandragola</span> adında skandala neden olan ama papa tarafından beğenilip Vatikan’da sahnelenen bir oyun yazdı; ayrıca Floransa tarihini kaleme alması istendi. <span class="italic">The Prince</span> ile <span class="italic">The Discourses</span> adlı yapıtları yayınlanmadı ama elyazması olarak İtalya’daki liderler ve politikacılar arasında dolaştı. Okurların sayısı az olduğundan 1527’de öldüğünde cumhuriyetin eski bakanı gelmiş olduğu bilinmezliğe geri dönmüştü.</p><p class="calibre_2">Ne var ki Machiavelli’nin ölümünden sonra basılmamış iki kitabı İtalya dışında dolaşmaya da başladı. 1529 yılında İngiltere Kralı VIII. Henry’nin kurnaz bakanı Thomas Cromwell, her nasılsa <span class="italic">The Prince</span> adlı kitabın bir kopyasını ele geçirdi ve kararsız Lorenzo de’ Medici’den farklı olarak dikkatle okudu. Kitabın içerdiği tarihten alınma anekdotlar çok eğlenceli gelmişti. Yalın dili garip değil, canlandırıcıydı. Daha da önemlisi ahlakdışı sayılan öğütler vazgeçilmezdi: yazar bir liderin gücünü koruması için neler yapması gerektiğinin yanı sıra davranışlarını kamuoyuna nasıl sunması gerektiğini de açıklıyordu. Cromwell, krala verdiği öğütlerde Machiavelli’nin önerilerini uygulamaktan geri kalmadı.</p><p class="calibre_2">Machiavelli’nin ölümünden on yıllar sonra çeşitli dillerde yayınlanan <span class="italic">The Prince</span> çok uzaklara kadar yayıldı. Aradan geçen yüzyıllarda adeta kendine özgü bir yaşamı, daha doğrusu çifte yaşamı oldu: yaygınlıkla ahlakdışı olarak lanetlendi ama aynı zamanda tüm dönemlerin en ünlü siyasi kişilerince gizli olarak okundu. Fransız Bakan Kardinal Richelieu onu neredeyse bir siyasi kutsal kitap biçimine getirdi. Napoleon sık sık başvurdu. Amerika Başkanı John Adams yatağının başucundan ayırmadı. Voltaire’in yardımıyla Prusya Kralı Büyük Frederick <span class="italic">The Anti-Machiavel </span>adında bir kitapçık yazdı ama aynı zamanda hiç utanmadan Machiavel-li’nin bazı fikirlerini noktasına, virgülüne kadar uyguladı.</p><p class="calibre_2">Kitapları daha geniş okur kitlelerine ulaşınca Machiavelli’nin etkisi siyasetin dışına taşındı. Bacon’dan Hegel’e kadar bazı düşünürler onun yazılarını kendi kuramlarının onanması olarak kabul ettiler. Lord Byron gibi romantik şairler ruhunun enerjisine hayran kaldılar. İtalya’da, İrlanda’da, Rusya’da genç devrimciler <span class="italic">The Discourses</span> adlı yapıtta geleceğin toplumunun taslağını ve insanları silahlanmaya çağrının esin kaynağını buldular.</p><p class="calibre_2">Yüzyıllar boyunca milyonlarca okur Machiavelli’nin kitaplarında güç konusunda çok değerli öğütler buldular. Ama tam tersi de olabilir miydi, yani Machiavelli okurlarını kullanıyor muydu? Ölümünden yüzyıllar sonra bulunan bazı yazılarının ve arkadaşlarına yazdığı mektupların satır aralarında, yazı yazma stratejisini derinlemesine düşündüğünün, fikirlerini okurlarının akıllarına dolaylı ve derin bir ifadeyle sızdırarak kazandığı güçle onları istemeyerek de olsa kendi ahlakdışı felsefesinin taraftarlarına çevirmeyi tasarladığının işaretleri vardı.</p><p class="calibre_2"><span class="italic"><span class="bold">Yoriyasu saldırgan ve kabadayı bir samuray idi... 1341 ilkbaharından Kofu’dan Kamakura’ya geldi ve Zen hakkında soru sormak için Kenchoji ’deki 45. Eğitmen Usta Toden’i ziyaret etti. Eğitmen şöyle yanıtladı: "Yaşamın, yüzlerce kaygısı arasında Büyük Hareketi açıklamaktır. Bir samuray olarak sadakat, Zen sadakatidir. "Sadakat" Çin yazısında "merkez" ve "yürek" karakterlerinden oluşur ve tanrının insanın merkezinde bulunduğunu gösterir. Asla yanlış tutkular olmamalıdır. Ama bu yaşlı rahip bugün samuraylara bakınca, bazılarının yürek merkezinin şöhret ve paraya doğru eğildiğini, diğerlerinde şarap ve şehvete yanaştığını ve bir kısmının ise güç ile cesarete yöneldiğini görüyor. Hepsi bu yamaçların üzerinde durduğundan, merkezde yürekleri olmuyor; öyleyse devlete nasıl sadık olacaklar? Eğer siz Efendim, Zen uygulamak istiyorsanız, önce sadakat uygulayın ve hatalı arzulara doğru kaymayın."</span></span></p><p class="calibre_2"><span class="italic"><span class="bold">Savaşçı, "Bizim sadakatimiz doğruca savaş meydanındaki Büyük Harekete’dir. Bir rahipten vaaz dinlememiz gerekir mi?" diye sordu. Eğitmen yanıtladı: "Siz Efendim, savaşlarda bir kahramansınız, ben barışın insanıyım... birbirimize söyleyecek bir şeyimiz olamaz." Bunun üzerine savaşçı kılıcını çekti. "Sadakat kahramanın kılıcıdır ve eğer siz bunu bilmiyorsanız, sadakatten söz etmemelisiniz." Eğitmen yanıtladı. "Bu ihtiyar rahip Pırlanta Kralın hazine kılıcına sahiptir. Eğer siz bunu bilmiyorsanız, sadakatin kaynağından söz etmemelisiniz." Samuray yanıtladı. "Pırlanta Kılıcınızın sadakati; gerçek dövüşte böyle bir şeyin ne yararı olur?" Eğitmen yerinden fırladı ve Katzu! haykırışıyla samuraya öyle bir korku verdi ki, savaşçı bayıldı. Bir süre sonra eğitmen tekrar haykırdı ve samuray bir anda kendine geldi. Eğitmen, "Kahramanın kılıcındaki sadakat nerede? Söyle!"</span></span></p><p class="calibre_2"><span class="italic"><span class="bold">diye sordu. Aşırı dehşete düşen samuray özür dileyip dışarı çıktı. SAMURA! ZEN: THE WARRIOR KOANS,</span></span> TREVOR LEGGETT, 1985</p><p class="calibre_2">Yorum</p><p class="calibre_2">Çiftliğine çekildikten sonra Machiavelli’nin kendisini en fazla kaygılandıran konular üzerinde derinlemesine düşünecek zamanı olmuştu. Önce zihninde gelişen siyasi felsefeyi ağır ağır şekillendirdi. Machiavelli için en üstün iyi olma durumu, kentlerin ya da cumhuriyetlerin sürekli bir devinim içinde kendilerini yeniden düzenleme ve canlandırmasının getirdiği dinamik değişimin oluşturduğu dünya idi. En büyük kötülük ise durağanlık ve boyun eğme idi. Sağlıklı değişimin unsurları "yeni prensler" adını verdiği genç hırslı insanlar, yarı tilki, yarı aslan, yerleşik düzenin bilinçli ya da bilinçsiz düşmanlarıydı. İkinci olarak Machiavelli, yeni prenslerin gücün doruğuna nasıl yükseldiklerini ve çoğu zaman nasıl düştüklerini inceledi. Bazı modeller açıkça görülebiliyordu: görünümü koruma gereksinimi, insanların inanış sistemleri üzerine oynama ve bazen de bilinçli olarak ahlakdışı hareketlere kalkışma.</p><p class="calibre_2">Fikir ve öğütlerini yaymak için Machiavelli’nin güce gereksinimi vardı. Siyaset yoluyla bu güç elinden alındığından, kitaplar aracılığıyla geri kazanmayı amaçladı; okurlarını davasının yandaşı durumuna getirince onlar da Machiavelli’nin fikirlerini isteyerek ya da farkında olmadan yayacaklardı. Güç sahibi olanların özellikle kendilerinden daha alt basamakta bulunanlardan öğüt almaya yanaşmadıklarını biliyordu. Ayrıca güç odaklarında bulunmayanların bu felsefenin tehlikeli yönlerinden ürke-ceklerini ve bu nedenle bazı okurlara çekici gelirken bazılarına itici geleceğini de biliyordu. (Güç sahibi olmayanlar güç kazanmak isterler ama elde etmek için yapmaları gerekenlerden korkarlar.) Karşı koyanları ve kararsızları kazanmak için Machiavelli’nin kitaplarının stratejik, dolaylı ve kurnaz olması gerekiyordu. Böylece okurlarının savunmalarının ardına girebilmek için alışılmamış taktikler oluşturdu.</p><p class="calibre_2">Öncelikle kitaplarını güce ulaşmak, güçlü konumda kalmak, gücünü korumak konularında kolayca uygulanacak vazgeçilmez öğütlerle doldurdu. Hepimiz kendi özçıkarlarımıza öncelik tanıdığımız için bu yaklaşım tüm okurlara çekici gelecekti. Ayrıca bir okur ne kadar direnirse dirensin, bu fikirlere aldırış etmemenin tehlikeli olabileceğini de fark edecekti.</p><p class="calibre_2">Ardından Machiavelli fikirlerini daha iyi anlatmak için tarihten alınma anekdotlarla süsledi. İnsanlar kendilerini çağdaş Caesarlar ya da Me-diciler gibi görmekten hoşlanırlar ve kişinin aklı bir öyküye takılınca önerilere karşı savunmasız ve açık olur. Bu öyküleri ya da daha doğrusu Machiavelli’nin kendince değiştirerek sunduğu öyküleri okurken belirli fikirleri özümsediklerini fark etmezler. Ayrıca Machiavelli klasik yazarlardan yaptığı alıntıları da amacına uygun olarak değiştirmişti. Tehlikeli fikirleri bir Livy’nin ya da bir Tacitus’un ağzından çıkıyormuş gibi görünürse daha kolayca kabul edilebilirdi.</p><p class="calibre_2">Son olarak da yazılarına hareket kazandırmak için süsten uzak, yalın bir dil kullandı. Okurlar akıllarının yavaşladığını ve durduğunu hissetmek yerine düşünmenin ötesine geçip harekete geçmek arzusuna kapılacaklardı. Öğütleri çoğunlukla şiddetli tanımlarla ifade ediliyordu _ ama bu yöntem okurları uykudan uyandırmaya yarıyordu. Üstelik yeni prenslerin yetişmesi beklenen en verimli toprak olan gençlere de çekici geliyordu. Yazılarının ucunu açık bırakmış, insanlara tam olarak ne yapmaları gerektiğini söylememişti. Herkes kendi fikirlerini ve güç deneyimlerini kullanarak yazılardaki boşlukları dolduracak ve yazılarla suç ortağı olacaktı. Çeşitli yöntemlerle Machiavelli manipülasyonlarının yapısını gizlerken, okurları üzerinde güç kazanmıştı. Göremediğiniz bir şeye karşı koymak oldukça zordur.</p><p class="calibre_2">Unutmayın ki, dünyada devrim yaratacak parlak fikirleriniz varsa bile, etkili bir biçimde ifade edemezseniz, insanların aklında derin ve kalıcı izler bırakacak güce sahip olamazsınız. Kendi üzerinizde ya da fikirlerinizi anlatma isteğiniz üzerinde değil, tıpkı bir generalin yenmek için strateji kurduğu düşmanı üzerinde odaklanması gibi izleyicileriniz üzerinde odaklanmanız gerekir. Canı sıkılan ya da dikkatini verme süresi kısa olan kişilerle ilgilenirken, onları eğlendirmeli, fikirlerinizi arka kapıdan içeri sokmalısınız. Liderlerle iş yaparken dikkatli ve dolaylı davranmalı, belki de üçüncü kişileri kullanıp yaymaya çalıştığınız fikirlerin kaynağını gizlemeniz gerekir. Gençlere hitap ederken, ifadeniz daha şiddetli olmalıdır. Genel olarak sözcüklerinizin hareketi olmalı, okurları alıp götürmeli ve asla dikkati kendi kurnazlıklarına çekmemeli diyebiliriz. Siz bireysel ifadenin değil, gücün ve etkilemenin peşindesiniz. İnsanlar seçtiğiniz iletişim biçimi üzerinde ne kadar az bilinçli odaklanırlarsa, akıllarına giren fikirlerinizin ne kadar tehlikeli olduğunu o kadar az fark ederler.</p><p class="calibre_2"><span class="italic">Bazen inandıklarımı söylemedim, asla söylediklerime inanmadım ve eğer bazen düşündüğümü söylemişsem, bunu daima zor bulunacak biçimde birçok yalanın arasına gizledim.</span></p><p class="calibre_2"><span class="italic"><span class="bold">Niccolö MachiaveUi, Francesco Guicciardini’ye mektup (1521)</span></span></p><p class="calibre_2"><span class="italic"><span class="bold">Lidya kralı Krezus, Miltiades’i hiç aklından çıkarmazdı ve yakalandığını duyunca Lampsacus halkına özgür bırakmaları emrini gönderdi ve reddettikleri takdirde onları "çam ağacı gibi kesmekle" tehdit etti. Çam ağacı gibi kesilmenin ne demek olduğunu anlamayan kent halkı Krezus ’un tehdidi karşısında şaşkınlığa uğradı. Sonunda yaşlı bir adam bu sözlerin önemini kavradı: çam ağacının kesildikten sonra sürgün vermeyen tek ağaç olduğunu açıkladı. Çam ağacı kestiğiniz anda ölür. Bu açıklama Lampsacus halkını öylesine korkuttu ki, derhal Miltiades’in gitmesine izin</span></span></p><p class="calibre_2"><span class="italic"><span class="bold">verildi.</span></span></p><p class="calibre_2"><span class="italic"><span class="bold">HEREDOT TARİHİ,</span></span> HEREDOTOS, MÖ 484-432</p><p class="calibre_2"><span class="calibre1"><span class="bold">SAVAŞIN ANAHTARI</span></span></p><p class="calibre_2">Yüzyıllar boyunca insanlar başkalarını sözcüklerle etkileme gücüne sahip olmak için sihirli formülü aramışlardır. Ama bu arayış hep soyut olmuştur. Sözcüklerin garip çelişkili nitelikleri vardır: örneğin birine verdiğiniz öğüt ne kadar yararlı olursa olsun, o kişiden daha bilgili olduğunuzu ima etmiş olursunuz. Bu durum insanların özgüvensizliklerine darbe indirdiğinden, bilge sözcükleriniz değiştirmek istediğiniz alışkanlıklarını daha da sağlamlaştırabilir. Sözcükleriniz dünyaya yayılınca dinleyenler kendi önyargılarına göre yorumlayacaklardır. Çoğunlukla insanlar dinliyor, ikna oluyor gibi göründükleri, başlarını salladıkları zaman aslında ya sevimli görünmeye ya da sizden kurtulmaya çalışıyorlardır. Yaşamımızı kaplayan sözcüklerin sayısı çok fazla olduğundan, gerçekten kalıcı etki yaratmazlar.</p><p class="calibre_2">Bunun anlamı konuşarak güce ulaşmaya çalışmak yararsızdır demek değildir; ancak kullanılan dil daha stratejik olmalı ve temel psikoloji bil-gimize dayanmalıdır. Bizi ve davranışlarımızı değiştiren §ey bir başkasının söylediği sözler değil, bizim kendi deneyimlerimizdir. Bizi duygusal olarak sarsan, dünyaya bakma modelimizi değiştiren ve üzerimizde kalıcı etkisi olan olgulardır. Okuduğumuz ya da ünlü bir eğiticiden duyduğumuz sözler bildiklerimizi sorgulamaya, belirli bir konu üzerinde derin düşünmeye ve bu süreçte düşünme biçimimizi değiştirmeye bizi yönlendirir. Bu fikirler içselleştirilir ve bireysel deneyimler gibi algılanır. Bir filmin imgeleri bilinçaltımıza girer, konuşma öncesi biçimde iletişim kurar ve düş yaşamımızın bir parçası olur. Yalnızca benliğimizin derinliklerinde kaynayan, düşünce ve deneyim olarak aklımızda kök salan şeyler davranışlarımızı kalıcı biçimde değiştirir.</p><p class="calibre_2">Aym <span class="italic"><span class="bold">gün Hz. İsa evde çıktı ve denizin kenarına oturdu. Çevresine kalabalık toplanınca, gidip bir kayığın içine oturdu; kalabalığın tümü sahilde kaldı. Onlara benzetilerle çok şey anlattı: "Bir tohum ekicisi tohum ekmeye gitmiş. Tohum ekerken, bazı tohumlar yolun kenarına dökülmüş ve kuşlar gelip yemiş. Bazısı taşların üstüne düşmüş ve toprağın derinliği fazla olmadığı için derhal uzamış ve toprak olmadığından güneşten kavrulmuş; kökleri olmadığından kurumuş. Çalıların arasına düşenleri ise büyüyen çalılar boğmuş. İyi toprağa düşen tohumlar ekin haline gelmiş, bir kısmı yüz kat, bir kısmı altmış kat, bazıları kırk kat tahıl vermiş. Kulakları olanlar bunları</span></span></p><p class="calibre_2"><span class="italic"><span class="bold">duysun."</span></span></p><p class="calibre_2"><span class="italic"><span class="bold">Sonra havarileri gelip, "Niçin onlarla benzetilerle konuşuyorsunuz?" diye sormuşlar. Şöyle yanıtlamış: "Sizlere cennet krallığının sırları verildi ama onlara verilmedi. İradesi olanlara dahafazlası verilecek ve bolluğa kavuşacak ama iradesi olmayanlardan ellerindeki bile alınacak. Bu nedenle onlara benzeti öyküleri anlatıyorum, çünkü görmediklerini görüyorlar, duymadıklarını duyuyorlar ve anlamadıklarını anlıyorlar. Onlar açısından Isaiah ’ın şu kehaneti gerçekleşiyor:'Duyacaksınız ama asla anlamayacaksınız, göreceksiniz ama asla algılamayacaksınız’."</span></span></p><p class="calibre_2">MATTHEW 13:1-15</p><p class="calibre_2">Tarihte iletişimin doğasını en fazla düşünen kişi klasik Atina’nın ünlü filozofu Sokrates idi. Sokrates’in amacı basitti: insanların dünya hak-kındaki bilgilerinin tümüyle yanlış olmasa bile yüzeysel olduğunu fark etmelerini istiyordu. Eğer bunu açıkça, alışılmış biçimde söyleseydi, dinleyenler hem daha fazla direniş gösterecek hem de kendi fikirlerine daha sıkı sarılacaklardı. Bu olguyu düşünürken Sokrates deneme-yanılma yoluyla bir yöntem keşfetti. Önce oyunu kurdu: genellikle kendisinin de pek az tanıdığı gençlerden oluşan dinleyicilerine, hakkındaki bilgelik sözcüklerinin yalnızca söylenti olduğunu anlatıp kendi cahilliğini sergiledi. Bu arada dinleyicilerinin fikirlerini üzerinde durmadan överek kendini beğenmişliklerini besledi. Ardından bir dinleyici ile yaptığı soru-cevap biçimindeki diyalogla bir an önce övdüğü fikirleri ağır ağır paramparça etti. Doğrudan doğruya olumsuz bir şey söylemediği halde sorduğu sorularla karşısındaki kişinin fikirlerinin yanlışlığını ya da tamam olmayışını görmesini sağladı. Oldukça akıl karıştırıcıydı: bir an önce kendi cahilliğinden söz etmiş ve konuştuğu kişileri övmüştü. Yine de bu kişilerin bildiklerini iddia ettikleri konularda kuşku duymalarına yol açmıştı.</p><p class="calibre_2">Diyaloglar Sokrates’in aklındaki hedeflerde günlerce kalıyor ve bunları, dünya hakkındaki kendi görüşlerini sorgulamaya yönlendiriyordu. Böylece aklı gerçek bilgilere, yeni fikirlere açılıyordu. Sokrates "ebe" adını verdiği bir rolü üstlenerek insanların dünya hakkındaki önyargılarını kırıyordu: kendi fikirlerini doğrudan aklına sokmuyor, bunun yerine herkesin beyninde uyuyan kuşkuları uyandırıyordu.</p><p class="calibre_2">Sokrates yönteminin başarısı şaşırtıcıdır: Atina’nın tüm genç kuşağı onun büyüsüne kapıldı ve öğretileriyle kalıcı olarak değişti. Bu gençlerin en ünlüsü Sokrates’in fikirlerini adeta kutsal kitaptan alıntılarmış gibi yayan Plato idi. Üstelik Platon’un Batı düşünce tarzı üzerindeki etkisi herkesten daha çoktur. Sokrates’in yöntemi son derece stratejikti. Kendini kötüleyip başkalarını överek dinleyicilerin doğal savunmalarını kırıyor, duvarlarını belli belirsiz indiriyordu. Ardından onları çıkış yolunu bulamadıkları, inandıkları her şeyin sorgulandığı bir tartışma labirentine çekiyordu. Sokrates’in büyülediği gençlerden biri olan Alkibiades’e göre, ünlü filozofun gerçekten neye inandığını, ne demek istediğini anlayamazdınız; sözlerinin tümü retorik bir duruş, bir ironi idi. Ne yaptığından emin olmadığınız için bu sohbetlerde sizin kendi akıl karışıklığınız ve kuşkularınız ortaya çıkıyordu. Dünya deneyiminizi içten değiştiriyordu.</p><p class="calibre_2">Bu yöntemi <span class="italic">derinlemesine iletişim</span> olarak düşünün. Sıradan tartışmalar ve hatta güzel yazılar, güzel sanatlar insanları genelinde yüzeyden vurur. Onlarla iletişim kurma çabalarımız kulaklarının dolu olduğu gündelik yaşamın gürültüsüne karışır. Söylediğimiz ya da yaptığımız bir şey onların duygusal bir noktasına dokunsa ve bir bağlantı oluştursa bile, düşünce ve davranış biçimlerini değiştirecek kadar uzun süreli akıllarında kalmaz. Çoğu zaman bu yüzeysel iletişimler yararlıdır; yaşamımızı herkese ulaşmaya çabalayarak geçiremeyiz, çok fazla yoruluruz. Ama bazen insanlara derinden ulaşmak, fikirlerini ve sevimsiz davranışlarını değiştirmek büyük önem taşır.</p><p class="calibre_2">Yalnızca iletişiminizin içeriğine değil, mesajınızı sözcüklerle aktarmak yerine insanları istediğiniz sonuçlara yönlerdirme biçiminize de dikkat etmelisiniz. Örneğin bir kişinin kötü bir alışkanlığını değiştirmesini istiyorsanız ikna etmeye çabalamak yerine aynı kötü alışkanlığı tıpkı bir ayna gibi yansıtarak başkalarını ne kadar rahatsız hissettirdiğini daha etkili bir biçimde belirtebilirsiniz. Özdeğerleri düşük kişilerin kendilerini daha iyi hissetmelerini sağlamak için övgünün ancak yüzeysel bir etkisi olur; bunun yerine onları elle tutulur bir şey başarmaya, gerçek bir deneyim yaşamaya yönlendirmelisiniz. Bu yaklaşım daha derin bir güven duygusuna neden olacaktır. Önemli bir fikir aktarmak istiyorsanız vaaz vermek yerine okurların ya da dinleyicilerin noktaları birleştirip sonuca kendiliğinden ulaşmalarını sağlamalısınız. Aktarmaya çalıştığınız fikri içselleştir-melerini, kendi akıllarından çıktığını düşünmelerini sağlayın. Böylesi dolaylı iletişimin insanların savunmalarının ardına geçecek gücü vardır.</p><p class="calibre_2">Bu yeni dili kullanırken kelime haznenizi çok açık iletişimin dışına kadar genişletin. Örneğin sessizlik çok etkilidir; konuşmayarak, yanıtlamayarak çok şey anlatırsınız; insanların söz etmenizi beklediklerini söylemeyerek dikkati bu eksiltili anlatıma çeker, kendini iletmesini sağlarsınız. Aynı şekilde Machiavelli’nin le <span class="italic">cose piccole</span> (küçük şeyler) adını verdiği ayrıntılar, konuşmada, yazıda ya da sanatta büyük bir ifade gücüne sahiptir. Ünlü Romalı avukat ve hatip Cicero yargıladığı birinin karakterini aşağılamak istediği zaman suçlamak ya da şikayet etmek yerine yaşamından ayrıntıları gündeme getirirdi: evinin inanılmaz lüksü (acaba yasadışı yollarla mı ödeniyordu?), görkemli partileri, giyim tarzı, kendini sıradan Romalılardan üstün gördüğünün küçük işaretleriydi. Cicero bunları üzerinde durmadan söyleyip geçerdi ama satır araları açıkça okunurdu. Dinleyicileri kafalarına vurmadan, belirli bir sonuca götürürdü.</p><p class="calibre_2"><span class="italic"><span class="bold">İroni. İroni, bir öğretmenin herhangi bir öğrenciyle ilgilenirken kullandığı pedagojik bir araçtır; amacı alçaltmak, utanç vermektir ama aynı zamanda iyi niyetler ve tıpkı bir doktora duyulan gibi kendisine karşı saygı ve minnet uyandırmaktır. İroni yapan kişi cahilmiş gibi davranır ve bunu öyle iyi yapar ki, öğrencileri aldanır, ondan daha bilgili olduklarını düşünüp kendilerini ele verirler; tedbiri elden bırakıp gerçek yüzlerini ortaya çıkarırlar ve sonunda öğretmenin yüzüne tuttukları lambanın ışığı onları aşağılayacak biçimde kendi yüzlerine geri döner. Öğretmenle öğrenci arasındakinden farklı bir ilişkide ise ironi terbiyesiz, kaba bir özentidir. Tüm ironik yazarlar, kendilerini, elbette yazarla birlikte, başkalarından üstün görmek isteyen ve yazarı kendi sözcüleri gibi gören aptallara güvenirler. İronik olma alışkanlığı alaycılık alışkanlığı gibidir, karakteri bozar, kötü ve alaycı bir üstünlük niteliği kazandırır, sonunda gülmesini bilen ama ısırmasını unutan havlayan bir köpeğe benzemeye başlar.</span></span></p><p class="calibre_2"><span class="italic"><span class="bold">İNSANCA, PEK İNSANCA,</span></span> FRIEDRICH NIETZSCHE, 1878</p><p class="calibre_2">Her dönemde kamuoyunun inanışlarının aksine giden fikirler ileri sürmek ya da doğruluk kavramlarını aşağılamak tehlikeli olabilir. Bu standartlara uyum gösteriyormuş gibi davranmak ve ardından kabul görmüş bilgeliği sonundaki ahlak dersiyle birlikte papağan gibi tekrarlamak daha iyi sonuç verir. Ama başka şeyler söylemek için araya ayrıntılar sıkıştırabilirsiniz. Örneğin bir roman yazarken tehlikeli fikirleri kötü kahramana söyletebilir ve öylesine enerjik ve renkli bir duruma getirirsiniz ki, romanın ana kahramanının söylevlerinden daha ilginç olur. Elbette herkes sizin imalarınızı ve altta yatan anlamları çözemeyecektir ama belirli zeka düzeyine sahip olan bazıları çözeceğinden, karışık mesajlar okurları heyecanlandıracaktır. Sessizlik, imalı sözcükler, anlam yüklü ayrıntılar, bilinçli gaflar kişilere bu işe katılma, anlamı kendi başına çözme duygusu verir. İnsanlar iletişim sürecine ne kadar fazla katılırlarsa, fikirleri o kadar fazla içselleştirirler.</p><p class="calibre_2">Bu stratejiyi uygulamaya koyarken sıklıkla yapılan tuhaf ya da şok edici bir biçim kullanarak dikkati çekme hatasına düşmeyin. Bu şekilde çekeceğiniz ilgi yüzeysel ve kısa süreli olacaktır. Geniş kitleleri yabancılaştıran bir biçim kullanmak dinleyici kitlenizi daraltır ve yalnızca taraftarlarınıza vaaz vermekle kalırsınız. Machiavelli olgusunun gösterdiği gibi alışılmış bir biçim kullanmak daha geniş kitlelere çekici geldiğinden uzun vadede daha etkilidir. Böyle bir dinleyici kitlesi edinince gerçek (hatta şok edici) fikirlerinizi ayrıntılar ve satır aralarıyla sızdırabilirsiniz.</p><p class="calibre_2">Savaşta neredeyse her şey ulaştığı sonuçla yargılanır. Bir general ordusunu yenilgiye götürürse, soylu amacının hiçbir anlamı kalmadığı gibi öngöremediği unsurların onu yoldan saptırmış olması gerçeği de önemini yitirir. Savaşı yitirdiği için hiçbir mazereti kabul edilmez. Machiavelli’nin devrim yaratan fikirlerinden biri bu standardı politikaya uygulamaktı: önemli olan kişilerin sözleri ya da niyetleri değil, hareketlerinin sonucunda gücün azalmış ya da çoğalmış olmasıydı. Machiavelli buna "etkili gerçek" adını vermişti; başka bir deyişle gerçek doğrular, sözcükler ya da kuramlar değil, hareketlerin sonucudur. Örneğin bir papanın mesleğini incelerken karakterine ya da dinsel görüşlerine değil, kurduğu ittifaklara, elde ettiği zenginliğe ya da topraklara bakıyordu. Yapılan işler ve sonuçlar yalan söylemez. Aynı barometreyi kendi iletişim çabalarınıza olduğu kadar başkalarının çabalarına da uygulamalısınız.</p><p class="calibre_2">Bir kişi devrim niteliğine sahip olduğunu düşündüğü bir şey yazarken ya da söylerken dünyayı değiştirip insanlığı geliştireceğini umabilir ama sonuçta hiç kimse ciddi bir biçimde etkilenmezse, bu iş yeterince devrimci ya da ilerici değildir. Davasını ilerletmeyen ya da arzulanan sonuca ulaşmayan iletişim yalnızca kişinin kendini tatmin ettiği bir sohbettir ve insanların kendi seslerini duyma ya da ahlak savaşçısı rolünü oynama sevgisinin yansımasından başka bir şey değildir. Yazdıkları ya da söylediklerinin etkili gerçeği, hiçbir şeyin değişmemiş olmasıdır. İnsanlara ulaşıp fikirlerini değiştirme becerisi, savaş kadar stratejik ve ciddi bir iştir. Kendinize ve başkalarına karşı daha haşin davranmalısınız: iletişim kuramama başarısızlığı yalnızca aptal dinleyicilerin hatası değil, strateji bilmeyen iletişimcinin de kusurudur.</p><p class="calibre_2">Simge. Hançer. Uzun ve ucu sivridir. Bileylenmesine gerek yoktur. Temiz bir şekilde derine gömülme kusursuzluğu, biçiminde yatar. İster yana, ister sırta, isterse kalbe saptansın, öldürücü bir etkisi vardır.</p><p class="calibre_2">Otorite: Ben kendim bilgeliği yaratamam ve çoğu kişinin bana karşı yaptığı, başkalarını sorgularken bilgelik yoksunluğu nedeniyle akılcı bir şeyleri ışığa çıkaramadığım suçlaması doğrudur. Bunun nedeni şöyledir: Tanrı beni ebe olarak görevlendirdi, herhangi bir şeyi doğurmamı yasakladı. <span class="italic"><span class="bold">-Sokrates (MÖ 470-399)</span></span></p><p class="calibre_2"><span class="calibre1"><span class="bold">TERSİNE ÇEVİRMEK</span></span></p><p class="calibre_2">İletişiminizin bilinçli bir strateji taşıması için plan yaparken bir yandan da alt metinleri, gizli mesajları, başkalarının söylediklerinin içindeki bilinçaltı sinyalleri çözme yeteneğinizi geliştirmelisiniz. İnsanlar belirsiz genellemeler yaparken, "adalet", "ahlak", "özgürlük" gibi soyut tanımları kullanıp söylediklerinin ayrıntılarını açıklamazlarsa, bir şeyler saklıyor-lardır. Çoğunlukla gerekli ama kötü hareketlerini doğruluk söylemleri altında gizlemek isterler. Böyle konuşmalar dinlediğiniz zaman, kuşku duyun.</p><p class="calibre_2">Sevimli, samimi bir dille konuşan, argo ve klişeleri çok kullananlar ise dikkatinizi fikirlerinin sığlığından uzaklaştırmak, savlarının sağlamlığı yerine onlara sıcak bakmanızı sağlayarak sizi kazanmak istiyorlardır. Çok süslü, gösterişli, zeki benzetmelerle bezeli bir dil kullananlar ise genelinde kendi seslerini duymayı, dinleyicilerine gerçek bir fikirle ulaşmayı yeğlerler. İnsanların söylediklerinin içeriğini göründüğü gibi değerlendirmeyip kendilerini ifade etme biçimlerine dikkat etmelisiniz.</p><div class="mbp_pagebreak" id="calibre_pb_23"></div>
</body></html>
