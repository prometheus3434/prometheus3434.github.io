<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>33 Stratejide Savaş</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos56838" class="calibre_2"><span class="calibre4"><span class="bold">KISIM I</span></span></p><p class="calibre_2"><span class="bold">KENDİNİZE YÖNELTTİĞİNİZ SAVAŞ</span></p><p class="calibre_2">Savaş ya da her tür anlaşmazlık strateji yoluyla yapılır ve kazanılır. Stratejiyi, bir hedefe yönelen, dünyada belirli bir noktaya gelmenize, yolunuzdaki bir soruna saldırmanıza, düşmanınızı nasıl kuşatıp yok edeceğinizi bulmanıza yardımcı olan bir dizi çizgi ve ok olarak düşünün. Ne var ki, bu okları düşmanlarınıza yöneltmeden önce kendinize yöneltmeniz gerekir.</p><p class="calibre_2">Aklınız tüm savaşların ve stratejilerin başlangıç noktasıdır. Kolayca duygulara yenik düşen, bugün yerine geçmişe takılıp kalan, dünyayı açıklık ve kaçınılmazlık ile göremeyen bir akıl, hedefi ıskalayan stratejiler oluşturacaktır.</p><p class="calibre_2">Gerçek bir strateji uzmanı olabilmek için üç adım atmanız gerekir. Birincisi aklınıza sahip çıkabilecek, stratejik güçlerini çarpıtacak zayıflık ve rahatsızlıklarınızın farkına varmaktır. İkinci adım ilerleyebilmek için önce kendinize bir savaş açmaktır. Üçüncüsü ise belirli stratejileri uygulayarak içinizdeki düşmanlara karşı acımasız ve sürekli bir çarpışma sürdürmektir.</p><p class="calibre_2">Kitabın birinci kısmındaki dört bölüm, belki de şu anda aklınızda gelişmekte olan düzensizliklerin farkına varmanızı sağlayacak ve bunları yok etmek için özel stratejilerle sizi donatacaktır. Bu bölümler kendinize yönelteceğiniz oklardır. Düşünerek ve uygulayarak bunları özümsedikten sonra, gelecekteki tüm savaşlarınızda kendinizi düzeltmenize yardımcı olacak, içinizdeki büyük strateji uzmanını özgür bırakmanızı sağlayacaktır.</p><p class="calibre_2"><span class="calibre5"><span class="bold">1</span></span></p><p class="calibre_2"><span class="bold">DÜŞMANLARINIZA SAVAŞ AÇIN Kutupsallık Stratejisi</span></p><p class="calibre_2"><span class="italic">Yaşam sonu gelmeyen savaşlar ve anlaşmazlıklardan oluşur ve düşmanlarınızı saptamadıkça etkili bir biçimde savaşmazsınız. İnsanlar kaçamak davranır, niyetlerini saklar ve sizin yanınızdaymış gibi görünürler. Sizin ise açıklığa gereksiniminiz vardır. Düşmanlığı belirten model ve işaretlerle onları saptayıp düşmanlarınızı yok etmeyi öğrenin. Bir kez düşmanlarınız menzilinize girince, içsel olarak savaş ilan edin. Bir mıknatısın karşıt uçlarının hareket oluşturması gibi düşmanlarınız -karşıtlarınız- size amaç ve yön verecektir. Yolunuzda engel oluşturan, nefret ettiklerinizi simgeleyen, tepki gösterilmesi gereken kişiler olarak size bir enerji kaynağı oluşturacaklardır. Saflıkla davranmayın: bazı düşmanlarla asla uzlaşmaya gidilmez, orta nokta bulunamaz.</span></p><p class="calibre_2"><span class="italic"><span class="bold">Sonra Xenophon ayağa kalktı ve ilk olarak Proksenos’un komutası altındaki subayları çağırdı. Subaylar toplanınca konuşmaya başladı.</span></span>"<span class="italic"><span class="bold">Beyler</span></span>, <span class="italic"><span class="bold">ben uyuyamıyorum ve sizin de uyuyabildiğinizi sanmıyorum; ne kadar kötü bir durumda olduğumuzu gördükçe burada yatamam. Düşmanımızın tüm hazırlıklarını bitirene dek bize açıkça savaş ilan etmediği görülüyor ve içimizden hiç kimse en iyi direnişi göstermek için gayret etmiyor.</span></span></p><p class="calibre_2"><span class="italic"><span class="bold">"Ama eğer buna izin verirsek ve kralın gücünün altına düşersek, kaderimizin nasıl olacağını tahmin ediyorsunuz? Kendi üvey kardeşi ölünce kral, onun başını ve elini kesip bir direğin üstüne bağladı. Bizim için merhamet dilenecek kimsemiz yok ve biz buraya kralı bir köle yapmak ya da başarabilirsek öldürmek için geldik ve kaderimizin ne olacağını tahmin ediyorsunuz? Tüm dünyayı kendisine savaş açmaktan caydırmak için işkencenin en acımasızım yapmayacak mıdır? Onun eline düşmemek için her şeyi yapmak zorundayız! Barış dönemi boyunca hep kendimize acıdım, kralı ve ordusunu kutlamaktan hiç vazgeçmedim. Uçsuz bucaksız bir ülke gördüm, bitmek bilmeyen kaynaklar, sayısız uşaklar, büyükbaş ve küçükbaş hayvan sürüleri, ne altınlar ne giysiler gördüm! Ama kendi askerlerimizi düşününce... satın almadığımız sürece bunca iyi şeylerde payımız olmadığını ve ancak çok azının bir şeyler alabilecek gücü kaldığını anladım.</span></span></p><p class="calibre_2"><span class="italic"><span class="bold">Ayrıca satın almadan bir şeylere sahip olmamız içtiğimiz antlarla yasaklanmıştı. Böyle bir mantık yürütürken bazen savaştan değil, barıştan</span></span></p><p class="calibre_2"><span class="italic"><span class="bold">korkmaya başladım.</span></span></p><p class="calibre_2"><span class="italic"><span class="bold">"Ne var ki, şimdi onlar barışı bozduğuna göre küstahlıklarına ve bizim kuşkularımıza bir son verebiliriz. Bunca güzel şey karşımızda duruyor; hangi taraf daha iyiyse ödüller onun olacak; tanrılar bu karşılaşmanın hakemleridir ve doğal olarak bizim yanımızda olacaklar... "Gerektiği kadar komutan atadığınız, diğer askerlerin tümünü bir araya topladığınız ve yüreklendirdiğiniz zaman şimdi istediklerine kavuşmakta haklı olacaklar. Belki kampa döndüklerinde ne kadar yılgın olduklarını, nöbete giderken de ne kadar yılgın olduklarını siz de fark ettiniz; böyle bir durumda onlarla ne yapabilirsiniz bilmiyorum... Ama eğer birisi çıkıp da onların aklını, başlarına ne gelecek sorusundan uzaklaştırıp neler yapabileceklerini merak etmeyeyönlendirirse, çok daha neşeli olacaklardır. Savaşta zaferi, gücün ya da asker sayısının getirmediğinden emin olduğumu biliyorsunuz; ama hangi ordu savaşa daha güçlü bir ruhla girerse, karşısındaki düşman genelinde ona fazla dayanamaz."</span></span></p><p class="calibre_2"><span class="italic"><span class="bold">ANABASIS: ON BİNLERİN DÖNÜŞÜ,</span></span></p><p class="calibre_2"><span class="calibre1"><span class="bold">XENOPHON, MÖ 430?-355?</span></span></p><p class="calibre_2"><span class="calibre1"><span class="bold">İÇSEL DÜŞMAN</span></span></p><p class="calibre_2">MÖ 401 yılının ilkbaharında Atina dışında yaşayan, otuz yaşındaki taşra beyefendisi Xenophon ilginç bir davet aldı: bir dostu Pers Kralı Ar-takserkses’in kardeşi Kyros adına paralı askerler arıyordu ve onun da katılmasını istedi. Bu istek oldukça <span class="italic"><span class="bold">olağandışıydı, çünkü</span></span> Yunanlılar ile Persler çok uzun zamandır birbirine düşmandı. Daha doğrusu seksen yıl kadar önce Persler, Yunanistan’ı işgal etmeye çalışmıştı. Savaşçılıklarıyla tanınan Yunanlılar en fazla parayı verene hizmet edeceklerini açıklamışlardı ve Pers İmparatorluğu’nun içinde Kyros’un cezalandırmak istediği baş kaldıran kentler vardı. Yani Yunan paralı askerleri Kyros’un güçlü ordusu için kusursuz yedek kuvvetler olacaklardı.</p><p class="calibre_2">Xenophon asker değildi. Miras kalan servetiyle yaşayan, köpek ve at yetiştiren, iyi dostu Sokrates ile felsefeden konuşmak için ara sıra Atina’ya giden oldukça rahat bir hayatı olan bir beyefendiydi. Ama yine de macera arıyordu ve şimdi karşısına ünlü Kyros ile tanışma, savaşı öğrenme ve Pers ülkesini görme fırsatı çıkmıştı. Belki her şey sona erince bir kitap yazabilirdi. Zengin olduğu için paralı asker olarak gidemezdi, o yüzden bir felsefeci ve tarihçi olarak gitmeye karar verdi. Delfi Kâhini ile görüştükten sonra daveti kabul etti.</p><p class="calibre_2">Kyros’un güçlü ordusuna yaklaşık 10.000 Yunan askeri katıldı. Ülkenin dörtbir yanından para ve macera için gelmiş karmakarışık bir gruptu. Bir süre iyi vakit geçirdiler, ama birkaç ay sonra Kyros orduyu Pers top-r.ıklarmm içine doğru çekince gerçek amacını açıkladı: Babil’e yürüyecek, kardeşine karşı bir iç savaş açacak ve kendisi tahta geçecekti. Aldatılan askerler mutsuzlukla homurdandılar, sızlandılar, ama Kyros onlara daha fazla para teklif ederek sakinleştirmeyi başardı.</p><p class="calibre_2">Kyros ile Artakserkses’in orduları Babil’den pek uzak olmayan Cu-naxa Ovası’nda karşı karşıya geldiler. Kyros’un öldürülmesi savaşı çabucak sona erdirdi. Şimdi Yunanlıların durumu tehlikeye girmişti, bir iç savaşın yanlış tarafında yer almışlardı, evlerinden çok uzaktaydılar ve düşman Persliler çevrelerini kuşatmıştı. Ne var ki, Artakserkses’in onlarla hiçbir sorunu olmadığı çok geçmeden bildirildi. Olabildiğince çabuk Pers topraklarından ayrılmalarını istiyordu. Hatta Pers komutan, Tissapher-nes’i onlara erzak götürmesi ve Yunanistan’a kadar eşlik etmesi için elçi olarak gönderdi. Sonunda Tissaphernes ve Pers Ordusu’nun eşliğinde paralı askerler evlerine ulaşmak için kat edecekleri üç bin kilometrelik yolu yürümeye başladılar.</p><p class="calibre_2">Yola çıktıktan sonra askerleri yeni korkular sardı: Perslilerin verdiği erzaklar yetersizdi ve Tissaphernes’in seçtiği yol sorunlarla doluydû. Şu Perslilere güvenebilirler miydi? Kendi aralarında münakaşa etmeye başladılar.</p><p class="calibre_2">Yunan Komutan Clearchus askerlerinin kaygılarını anlatınca Tissaphernes içtenlikle davrandı:Clearchus kurmaylarını tarafsız bir bölgede yapılacak toplantıya getirmeli, Yunanlılar sıkıntılarını açıklamalı ve her iki taraf bir anlaşmaya varmalıydı. Öneriyi kabul eden Clearchus ertesi gün saptanan saat ve yerde kurmaylarıyla birlikte ortaya çıkınca, Pers askerleri onları kıskıvrak yakalayıp tutukladılar. Ve aynı gün kafalarını keserek idam ettiler.</p><p class="calibre_2">İçlerinden biri kaçmayı başarıp Yunanlıları Perslilerin ihaneti konusunda uyardı. O gece Yunan Ordusu’nun kampı perişan bir durumdaydı. Bazı askerler münakaşa edip birbirini suçlarken bir kısmı içkiden olduğu yere sızmıştı. Birkaç tanesi kaçmayı düşünüyordu ama liderleri öldüğüne göre sonlarının geldiğini de hissediyordu.</p><p class="calibre_2">O güne dek hep kenarda kalmış olan Xenophon o gece bir dü§ gördü: Zeus’un attığı bir yıldırım, babasının evini yakmıştı. Ter içinde uyandı. Ve birdenbire fark etti: ölüm Yunan askerlerinin yüzüne bakıyordu ama onlar homurdanarak, üzülerek, münakaşa ederek zaman kaybediyorlardı. Sorun askerlerin kafasındaydı. Bir amaç ya da bir dava yerine yalnızca para için savaştıklarından, dostu düşmanı ayıramamışlar ve yollarını kaybetmişlerdi. Evleriyle aralarındaki engel nehirler, dağlar ya da Pers Ordusu değil, kendi akıllarının karışıklığıydı. Xenophon böylesine rezil bir biçimde ölmek istemiyordu. Gerçi asker değildi, ama felsefeci olduğundan insanların nasıl düşündüğünü biliyordu ve Yunan askerlerinin kendilerini öldürmek isteyen düşmanlarının üzerine odaklandığı takdirde uyanık ve yaratıcı olacaklarına inanıyordu. Eğer Perslilerin berbat ihanetine odaklanırlarsa, kapılacakları öfke onları motive edecekti. Aklı karışık paralı askerler yerine Yunanlı olmaya yani inançsız Perslilerin tam tersi olmaya geri döneceklerdi. Askerlerin açıklığa ve yönlendirilmeye gereksinimi vardı.</p><p class="calibre_2">Xenophon, Zeus’un yıldırımı gibi davranıp askerleri uyandırıp yollarını aydınlatmaya karar verdi. Sağ kalan subayları toplayıp planını açıkladı: düşmanla hiçbir barış görüşmesi yapmadan Perslere savaş açacağız. Artık pazarlık ve tartışma söz konusu olmayacak. Kendi aramızda münakaşa ederek ya da birbirimizi suçlayarak zaman kaybetmeyeceğiz; tüm enerjimizi Perslere karşı harcayacağız. Atalarımızın bundan çok daha büyük bir Pers Ordusu’yla karşılaştığı Marathon Savaşı’nda olduğu gibi son derece yaratıcı ve canlı olacağız. Arabalarımızı yakacağız, toprakta ne bulursak yiyeceğiz ve hızlı hareket edeceğiz. Bir saniye için bile silahlarımızı elimizden bırakmayacağız ve çevremizdeki tehlikeleri aklımızdan çıkarmayacağız. Herhangi biri karşımıza geçip belli belirsiz yatıştırıcı sözler söyleyecek ya da kurnaz sözlerle aklımızı karıştıracak olursa, onu bizim tarafımızda olamayacak kadar aptal ve korkak ilan edip yanımızdan uzaklaştıracağız. Bırakın Persler bizi zalimleştirsin. Bir tek fikre saplanacağız: sağ olarak evimize dönmek.</p><p class="calibre_2">Subaylar Xenophon’un haklı olduğunu biliyorlardı. Ertesi gün bir Pers subayı gelip Artakserkses ile aralarında elçilik yapmayı önerdi ve Xenophon’un önerileri uyarınca kaba bir biçimde kovuldu. Artık savaştan başka bir şey düşünülmeyecekti.</p><p class="calibre_2">Harekete geçirilen askerler aralarında Xenophon’un da bulunduğu liderlerini seçtiler ve eve doğru yola çıktılar. Yalnızca kendi zekâlarına güvenmeye zorlandıklarından çabucak bulundukları bölgeye uyum sağlamayı, çarpışmaktan kaçınmayı, geceleri yürümeyi öğrendiler. Perslerden kaçınıp bir dağ geçidine daha erken ulaştılar ve yakalanmadan diğer tarafa geçtiler. Gerçi Yunanistan ile aralarında birçok düşman kabilesi yaşıyordu, ama ürkütücü Pers Ordusu arkalarında kalmıştı. Yunanistan’a varmaları birkaç yıl sürdü ama neredeyse tümü sağ salim ulaşmıştı.</p><p class="calibre_2"><span class="italic"><span class="bold">Siyasi düşünceler ve önseziler, hem kuramsal hem de pratik açıdan dostla düşmanı ayırt edebildiğini kanıtlamıştır. Politikanın yüksek noktaları, aynı anda düşmanın somut bir açıklıkla düşman olarak tanımladığı zamanlardır.</span></span></p><p class="calibre_2">CARL SCHMITT, 1888-1985</p><p class="calibre_2"><span class="calibre3"><span class="bold">Yorum</span></span></p><p class="calibre_2">Yaşam bir çatışına ve mücadeledir ve sürekli olarak kendinizi kötü koşullarda, yıkıcı ilişkilerde, tehlikeli bağlantılarda bulursunuz. Bu zorluklarla nasıl yüzleştiğiniz kaderinizi belirleyecektir. Xenophon’un dediği gibi karşınızdaki engeller nehirler, dağlar ya da başka insanlar değil, ken-dinizsiniz. Eğer kaybolduğunuzu, aklınızın karıştığını düşünüyorsanız, yön hissinizi kaybettiyseniz, dostla düşmanı ayırt edemiyorsanız, yalnızca kendinizi suçlamalısınız.</p><p class="calibre_2">Kendinizi her an savaşa katılacakmış gibi düşünün. Her şey sizin ruh halinize ve dünyaya nasıl baktığınıza bağlıdır. Bir perspektif değişikliği sizi pasif ve aklı karışık bir paralı askerden, motive olmuş yaratıcı bir savaşçıya dönüştürebilir.</p><p class="calibre_2">Bizler başka insanlarla kurduğumuz ilişkilerle tanımlanırız. Çocukken karşımızdakileri öteye itip reddedip baş kaldırıp kendimizi onlardan ayırarak kişiliğimizi oluştururuz. Ne olmak istemediğinizi ne kadar açıkça bilirseniz, kişilik ve amaç duygunuz o kadar açık olacaktır. Bu kutupsallık olmadan, tepki göstereceğiniz bir düşman bulunmadan, şu Yunanlı paralı askerler kadar kaybolmuşluk duygusuna kapılabilirsiniz. Başkalarının ihanetiyle sersemleyince, ölümcül bir an için duraklarsınız ve sızlanıp münakaşa etme düzeyine inersiniz.</p><p class="calibre_2">Düşmanın üzerine odaklanın. Yolunuzu tıkayan, gizli ya da açık bir şekilde sizi sabote eden, sizi incitmiş olan ya da sizinle adil olmayan biçimde dövüşmüş olan, nefret ettiğiniz bir fikir ya da değerli bir birey ya da bir grupta görüyor olabilirsiniz. Aptallık, kendini beğenmişlik, maddecilik gibi soyut bir kavram da olabilir. Dostla düşman arasındaki ayırımın ilkel ve eski moda olduğunu söyleyenlere kulak vermeyin. Onlar kendi çatışma korkularını yapay bir sıcaklık yüzeyi ardına gizliyorlardır. Sizi gittiğiniz yoldan itip kendilerine bulaşmış olan belirsizliği size de bulaştırmak istiyorlardır. Kendinizi daha açık ve motive olmuş hissettiğiniz zaman gerçek dostluklar ve gerçek uzlaşmalar için yer bulacaksınız. Düşmanınız size yol gösteren kutup yıldızıdır. Bu yönü bulunca savaşa girebilirsiniz.</p><p class="calibre_2"><span class="italic"><span class="bold">Benim yanımda olmayan, benim karşımdadır.</span></span></p><p class="calibre_2"><span class="calibre3"><span class="bold">Luke 11:23</span></span></p><p class="calibre_2"><span class="calibre1"><span class="bold">DIŞ DÜŞMANLAR</span></span></p><p class="calibre_2">1970’lerin başında İngiliz siyaset sistemi rahat bir düzene yerleşmişti: İşçi Partisi bir seçimi kazanıyor, ardından ikinci seçimi Muhafazakâr Parti kazanıyordu. Son derece uygar ve kibar bir biçimde iktidar el değiştiriyordu. İşin doğrusu iki parti birbirine benzemeye başlamıştı. Ama Muhafazakârlar 1974 seçimini kaybedince bazıları bundan bıktıklarını hissettiler ve partiyi biraz sarsmak için Margaret Thatcher’a başkanlık teklif ettiler. O yıl parti ikiye bölündü ve bölünmeden yararlanan Thatcher adaylığı kazandı.</p><p class="calibre_2">Daha önceleri hiç kimse Thatcher’a benzeyen bir politikacı görmemişti. Geleneksel aristokrasi partisinde, erkeklerin dünyasında, bir manavın kızı olmakla gurur duyan orta sınıfa mensup bir kadın başkan seçilmişti. Giyim tarzı bir politikacıdan çok bir ev kadınına benziyordu. Daha önce Muhafazakâr Parti’nin bir oyuncusu olmamıştı; daha doğrusu partinin aşırı ucunda yer alıyordu. Sakin ve yatıştırıcı olan diğer politikacıların yanında rakipleriyle yüzleşen, doğrudan onlara saldıran tarzıyla derhal göze çarpmıştı. Savaşma iştahı çok yüksekti.</p><p class="calibre_2"><span class="italic"><span class="bold">Ben savaşı doğuştan severim. Saldırmak içgüdülerim arasında yer alır. Bir düşman olabilmek, bir düşman olmak güçlü bir yapıyı gerektirir, her yönden güçlü bir karakterin olmaz.sa olmaz koşuludur. Direnişlere gerek duyduğundan sürekli olarak direnişler arar... Saldıran kişinin gücü rakibinde bir cins ölçüt arar; her büyüme kendini güçlü bir düşman ya da bir sorun arayarak göz önüne çıkarır. Savaşı seven bir felsefeci sorunları düelloya davet eder. Önemli olan karşısına çıkan herhangi bir direnişi alt etmek değil; kişinin tüm gücünü, esnekliğini, silah kullanma ustalığını gerektiren yani eşit rakipleri alt etmektir.</span></span></p><p class="calibre_2"><span class="calibre3"><span class="bold">FRIEDRICH NIETZSCHE, 1844-1900</span></span></p><p class="calibre_2">Politikacıların çoğu Thatcher’ın seçilmesini bir rastlantı olarak gördüler ve görevini uzun süre koruyamayacağını düşündüler. Gerçekten de partinin başında olduğu ilk birkaç yıl boyunca İşçi Partisi iktidarı elinde tuttuğundan Thatcher onların fikrini değiştirecek bir adım atmadı. Tüm girişimciliği engellediğine inandığı ve İngiliz ekonomisinin çöküşünden sorumlu tuttuğu sosyalist sisteme sataşmakla yetindi. Uluslararası havanın yumuşadığı dönemde bile Sovyetler Birliği’ni eleştirdi. Ardından 1978-1979 kışında kamu sektörü sendikalarının çoğu grev yapmaya karar verdi. Thatcher grevleri İşçi Partisi’ne ve Başbakan James Callaghan’a bağlı görerek adeta savaş açtı. Böylesine cesur, kararlı konuşmalar akşam haberleri için iyi bir konu oluşturuyordu, ama seçimi kazandırmazdı. Seçmenlere karşı yumuşak davranmalıydınız, korkutmak yerine güven vermeniz gerekirdi. En azından geleneksel bilgelik bunu söylüyordu.</p><p class="calibre_2">1979 yılında İşçi Partisi genel seçim çağrısı yaptı. Saldırıya devam eden Thatcher bu seçimi sosyalizme ve Büyük Britanya’nın çağdaşlaşmasının son şansına karşı bir haçlı seferi olarak sınıflandırdı. Callaghan kibar politikacı kavramının zirvesiydi, ama Thatcher onu tedirgin etmişti. Politikacılığa soyunmuş olan bu ev kadınına hiçbir saygı duymuyordu ve saldırısına saldırıyla cevap verdi: seçimin gerçekten iki nehrin arasındaki sınır olduğunu ve eğer Thatcher kazanırsa ekonominin şoka gireceğini bildirdi. Bu strateji işe yarar gibiydi; Thatcher birçok seçmeni ürküttüğünden anketler popülerlik açısından Callaghan’ın gerisinde kaldığını gösteriyordu. Yine de yaptığı konuşma ve Callaghan’ın cevabı seçmenleri kutuplaştırmış ve iki parti arasındaki belirgin farkı görmelerini sağlamıştı. Kamuoyunu sol ve sağ olarak ayırıp aradaki boşluğa daldı ve kararsızların dikkatini üzerine çekmeyi başardı. Seçimi büyük bir farkla kazandı.</p><p class="calibre_2">Thatcher seçmenleri şaşkına çevirmişti, ama artık başbakan olarak tonunu ayarlaması, yaraları sarması gerekiyordu; en azından anketler halkın bunu istediğini gösteriyordu. Ama Thatcher her zamanki gibi beklenenin tam tersini yaparak seçim kampanyasında önerdiğinden çok daha derinlere inen bütçe kısıntısına gitti. Politikaları uygulamaya konulunca Callaghan’ın tahmin ettiği gibi gerçekten de ekonomi şoka girdi ve işsizlik tavana vurdu. Yıllardır kendilerine karşı davranışlarından yılmış olan kendi partisinin üyeleri bile onun yeteneklerini halkın karşısında sorgulamaya başladılar. "Mızmızlar" adını taktığı bu kişiler Muhafazakâr Par-ti’nin en saygın üyeleriydi ve şimdi paniğe kapılmışlardı: Thatcher ülkeyi öylesine büyük bir ekonomik felakete sürüklüyordu ki, bunun bedelini meslek yaşamlarıyla ödeyeceklerinden korkuyorlardı. Thatcher’ın tepkisi onları kabineden dışlamak oldu. Adeta herkesi kendinden uzaklaştırıyor gibiydi; düşmanlarının sayısı gitgide artıyor, anket sonuçları aşağıya doğru kayıyordu. Bir sonraki seçimin Thatcher’ın son seçimi olacağından herkes emin gibiydi.</p><p class="calibre_2">1982 yılında Atlantik Okyanusu’nun karşı kıyısında Arjantin’i yöneten cunta halkın dikkatini ülkenin sorunlarından uzaklaştırmak için İngiltere’ye ait olan ama üzerinde Arjantin’in de tarihsel iddiaları bulunan Falkland Adaları’nı işgal etti. Cunta üyeleri kendi ülkelerinden çok uzaktaki boş adaları İngilizlerin terk edeceğinden emindiler. Ama Thatcher hiç tereddüt etmeden donanmayı sekiz bin mil ötedeki Falkland Adala-rı’na gönderdi. İşçi Partisi liderleri böylesine gereksiz ve pahalı bir savaşa giriştiği için başbakana saldırdılar. Muhafazakâr Parti içindekiler bile dehşete kapılmıştı: adaları geri alma girişimi başarısız olursa, parti mahvolurdu. Artık Thatcher her zamankinden daha yalnız kalmıştı. Ama halkın çoğu şimdiye dek kendilerini tedirgin eden niteliklerini başka bir ışıkta görmeye başladı: Thatcher’ın inatçılığı cesaret ve soyluluğa dönüşmüştü. Çevresindeki tirtir titreyen, yalnızca mesleğini düşünen, kadın gibi adamların arasında Thatcher son derece kararlı ve özgüvenli bir portre çiziyordu.</p><p class="calibre_2">İngilizler başarıyla Falkland Adaları’nı geri alınca Thatcher her zamankinden daha dik durmaya başladı. Birdenbire ülkenin ekonomik ve sosyal sorunları unutuluverdi. Şimdi sahneye hâkim olan Thatcher bundan sonraki iki seçimde İşçi Partisi’ni büyük bir yenilgiye uğrattı.</p><p class="calibre_2"><span class="italic"><span class="bold">Salvador Dali’nin kendi ilkelerine boyun eğmeyen kişilere hiç tahammülü yoktu ve Residencia’da edindiği dostlarının çoğuna domuz diye hitap eden mektuplar yazarak savaşı düşman hatlarının gerisine taşıdı. Kendini kovboylardan kaçmayı başarmış zeki bir boğaya benzetiyor ve neredeyse tüm Katalan aydınlarını kışkırtacak skandallar yaratmaktan keyif alıyordu. Adeta bir kundakçının şevkiyle tüm köprülerini yakmaya başlamıştı... "Biz (Dali ile film yapımcısı Luis Buiıuel) İspanya ’nın en ünlü kişilerinden birine zehirli bir ifadeyle yazılmış mektup göndermeye karar vermiştik," dedi Dali daha sonraları hayat hikâyesini yazan Alain Bosquet'ye. "Amacımız tümüyle onu yıkmaktı... İkimiz de Nietzsche’nin etkisi altındaydık... İki isim üzerinde durduk: besteci Manuel de Falla ve şair Juan Ramon Jimenez. Kibrit çöpü çekerek seçim yaptık ve Jimenez çıktı...</span></span></p><p class="calibre_2"><span class="italic"><span class="bold">Çılgınlık, kötülük ve inanılmaz şiddet dolu bir mektup hazırlayıp Juan Ramon Jimenez'e gönderdik. "Mektup şöyle başlıyordu:'Saygın dostumuz, yapıtlarınızın ölümsüzlüğü, hastalıklığı, keyfi niteliği nedeniyle bize iğrenç geldiğini size bildirmeyi kendimize önyargısız bir görev bildik..’Mektup Jimenez’e inanılmaz bir acı verdi..."</span></span></p><p class="calibre_2"><span class="italic"><span class="bold">THE PERSISTENCE OF MEMORY: A BIOGRAPHY OF DALI, </span></span>MEREDITH ETHERINGTON-SMITH, <span class="italic"><span class="bold">1992</span></span></p><p class="calibre_2"><span class="italic"><span class="bold">Yorum</span></span></p><p class="calibre_2">Margaret Thatcher dışarıdan birisi olarak iktidara gelmişti: orta sınıfa mensup bir kadın, sağ kanat bir radikaldi. Dışarıdan gelip güç kazananların çoğunun ilk dürtüsü içeriden biri olmaktır, çünkü dışarıdaki yaşam çok zordur, ama bunu yaparken kimliklerini, farklılıklarını, halkın gözüne çarpmalarına neden olan yönlerini yitirirler. Eğer Thatcher çevresindeki erkeklerden birine benzemiş olsaydı, kolayca başka bir erkek onun yerini alabilirdi. İçgüdüsel olarak dışarıda kalmayı yeğlemişti. Daha doğrusu dışarıda olmayı elinden geldiğince ileri götürmek için bir erkekler ordusunun karşısındaki tek kadın olarak yerini sağlamlaştırmıştı.</p><p class="calibre_2">Bu yolda attığı her adımda gereksinim duyduğu tezatı oluşturmak için rakiplerini belirlemişti: sosyalistler, korkaklar, Arjantinliler. Bu düşmanlar Thatcher’ın kararlı, güçlü, özverili imgesini belirlemeye yardımcı olmuşlardı. Uçucu ve yüzeysel popülerliğin çekiciliğine kapılmamıştı. Uzmanlar belki popülerlik sayılarına tutulup kalırlar, ama politikacıların savaş meydanı olan seçmenlerin aklında sevimlilikten çok baskın bir varlığın çekiciliği yatar. Bırakın halkın bir kısmı sizden nefret etsin; herkesi memnun edemezsiniz. Belirgin bir biçimde karşı durduğunuz düşmanlarınız sizi asla terk et-meyecck bir taban desteği oluşturmanıza yardım edecektir. Herkesin bulunduğu merkeze girmeye çalışmayın; kalabalığın içinde dövüşecek yer bulamazsınız. İnsanları kutuplaştırın, bazılarını uzaklara itin ve savaşınak için bir alan açın.</p><p class="calibre_2">Yaşamdaki her şey sizi merkeze itmek için komplo kurmaktadır ve bu yalnızca politika için geçerli değildir. Merkez uzlaşmacılık dünyasıdır. Başkalarıyla iyi geçinmek sahip olunması gereken önemli bir beceridir, ama bir tehlikesi vardır: her zaman en az direniş gösteren barış, uzlaşma yolunu seçerseniz, kim olduğunuzu unutursunuz ve herkesle birlikte merkeze gömülürsünüz. Tam tersine kendinizi bir savaşçı, düşmanlarının çevresini sardığı dışarıdan biri olarak görün. Sürekli çarpışmak sizi uyanık ve güçlü tutacaktır. Hem kendi içinizde hem de başkalarında inandıklarınızı tanımlamanıza yardımcı olacaktır. Düşmanlıkları körüklemekten korkmayın, düşmanlık olmayınca savaş da olmaz ve savaşın olmadığı yerde zafer kazanma şansı da bulunmaz. Sevilen kişi olmak yemini yutmayın; saygı gösterilmek hatta korkulmak daha iyidir. Düşmanlarınıza karşı zafer kazanmak size çok daha uzun süreli bir popülerlik getirecektir.</p><p class="calibre_2"><span class="italic"><span class="bold">Düşmanın gelmeyeceğine güvenmeyin; düşmanı karşılamak için hazır</span></span></p><p class="calibre_2"><span class="italic"><span class="bold">olmaya güvenin.</span></span></p><p class="calibre_2"><span class="italic"><span class="bold">Sun-tzu,</span></span> Savaş Sanatı (MÖ IV. YY.)</p><p class="calibre_2"><span class="italic"><span class="bold">Bir üyenin birlikte bulunduğu kişilerden birine karşı çıkması yalnızca sosyal açıdan olumsuz bir unsur değildir, çünkü böylesi bir karşı duruş çoğunlukla dayanılmaz kişilerle birlikte geçirilecek yaşamı en azından olası kılmaya yarar. Eğer despotluğa, nedensizliğe, karamsarlığa, patavatsızlığa baş kaldırma gücüne ve hakkına sahip olmasaydık, karakter yapılarından dolayı bu biçimde acı çektiğimiz insanlarla ilişki kurmaya asla tahammül edemezdik. Umarsız adımlar atmaya zorlandığımızı hissederdik ve bu adımlar gerçekten de ilişkimizi bitirebilirdi, ama belki de "çatışma"nın yerini tutmazdı. Acısı dinginlikle ve itirazsızca karşılandığı zaman baskının</span></span></p><p class="calibre_2"><span class="italic"><span class="bold">fazlalaştığı bir gerçektir, ama karşı çıkmak bize aynı zamanda içsel tatmin,</span></span></p><p class="calibre_2"><span class="italic"><span class="bold">dikkat dağılması ve rahatlama getirir... karşı çıkışımız, kendimizi koşulların kurbanıymış gibi görmemize engel olur.</span></span></p><p class="calibre_2">GEORG SIMMEL, 1858-1918</p><p class="calibre_2">SAVAŞIN ANAHTARI</p><p class="calibre_2">İnsanların açıkça düşmanlık sergilemediği bir çağda yaşıyoruz. Sosyal, siyasi ve askeri işlerin kuralları değiştiğine göre sizin düşman kavramınızın da değişmesi gerekir. Apaçık karşınızda duran bir düşmana çok ender rastlandığından aslında bir nimet olarak algılanmalıdır. İnsanlar amaçlarını, sizi yok etme niyetlerini açıkça göstererek saldırmıyorlar; bunun yerine politik ve dolaylı davranıyorlar. Gerçi dünya artık her zamankinden daha rekabetçi, ama açık saldırganlık pek yüreklendirilmediğin-den insanlar yeraltına inip beklenmeyen, kurnaz saldırılar hazırlamayı öğrendiler. Çoğumuz saldırgan arzularımızı gizlemek için dostlukları kullanıyoruz: böylece daha fazla zarar verebilecek kadar yakınlaşabiliyoruz. (Size en fazla acıyı nasıl vereceğini bir dostunuz çok daha iyi bilir.) Ya da dostluk kurmadan yardım ve ittifak öneriyorlar: sizi destekler gibi görünüyorlar, ama sonunda kendi çıkarlarını sizin zararınıza ilerletiyorlar. Bir de ahlaksal savaş uzmanları var; kurban rolü oynayıp ne olduğunu açıkça belirtmeden bir davranışınız için suçluluk duymanızı istiyorlar. Savaş meydanı bu tip kaypak ele avuca gelmeyen, kurnaz savaşçılarla dolu.</p><p class="calibre_2">Latince <span class="italic"><span class="bold">inimicus</span></span> yani "dost"olmayan" sözcüğünden gelmiş olan "düşman” sözcüğüne tüm kötülüklerin sorumluluğu yüklendiği gibi bir yandan da siyasallaştırılmıştır. Strateji uzmanı olarak ilk göreviniz düşman kavramını genişletmek, bu grubun içine her ne kadar belirsiz olursa olsun, size karşı çalışanları, engel olmak isteyenleri de katmak olmalıdır. (Bazen ilgisizlik ya da ihmal etmek saldırganlıktan daha iyi bir silah olabilir, çünkü onların gizledikleri düşmanlıkları kolayca göremezsiniz.) Sizin kötülüğünüzü isteyen ve dolaylı yollarla bunu başarmaya çalışanlar bulunduğunu paranoyaya kapılmadan, kabul etmelisiniz. Onların kim olduğunu saptayınca, manevra yapacak alana sahip olursunuz. İsterseniz geriye çekilip bekle-gör politikası uygularsınız isterseniz en kötüsünden kaçınmak için saldırganlıkla ya da kaçamak davranışlarla harekete geçersiniz. Hatta bu düşmanı bir dosta dönüştürmek için gayret gösterebilirsiniz. Ne yaparsanız yapın, asla saf bir kurban olmayın. Kendinizi sürekli olarak gerilerken, düşmanınızın manevralarına tepki gösterirken bulmayın. Kendinizi sağduyu ile silahlandırın, dostlarınız için bile silahlarınızı tümüyle elinizden bırakmayın.</p><p class="calibre_2"><span class="italic"><span class="bold">İnsan Borneo’nun büyük nehirlerinden herhangi birinde iç bölgelere doğru yolculuk yaparken kavgacılıkları gitgide artan kabilelerle karşılaşır. Sahil kesimindeki toplumlar daha barışçıldır ve kendini savunma dışında savaşmazlar ve bunda da pek başarılı olamazlar, ama nehirlerin doğduğu orta kesimlerde yaşayanlar son derece savaşçıdır ve saldırıları daha aşağılara yerleşmiş olanlar için sürekli bir tehdit oluşturmaktadır... Barışçıl sahil insanlarının savaşçı komşularından ahlak değerleri açısından daha yüksekte oldukları varsayılır, ama gerçekte durum tam tersidir. Neredeyse tüm açılardan savaşçı kabileler daha avantajlı durumdadır. Evleri daha iyi inşa edilmiştir, daha büyüktür, daha temizdir; aile içi ahlak anlayışları daha üstündür; fiziksel olarak daha güçlüdürler, fiziksel ve zihinsel olarak daha hareketlidirler ve genel olarak güven duyulacak kişilerdir. Hepsinden çok toplumsal organizasyonları daha sağlam ve daha verimlidir, çünkü liderlerine daha çok saygı duyar ve itaat ederler; birey olarak kendilerini toplumla özdeşleştirirler, üstlerine düşen sosyal görevleri kabullenip sadakatle yerine getirirler.</span></span></p><p class="calibre_2">WILLIAM MCDOUGALL, 1871-1938</p><p class="calibre_2">İnsanlar çoğunlukla düşmanlık duygularını çok iyi gizlerler, ama her şeyin aslında göründüğünden farklı olduğunun sinyallerini bilinçsizce verirler. Çin Komünist Partisi lideri Mao Tse-tung’un en yakın dostlarından biri Politbüro’nun üst düzey üyelerinden, başkanın ardılı olarak görülen Lin Biao idi. 1960’ların sonlarında ve 1970’lerin başlarında Mao, Lin’de bazı değişiklikler fark etti: Lin fazlasıyla coşkulu bir arkadaş olmuştu. Herkes Mao’ya övgüler yağdırıyordu, ama Lin’in övgüleri utandıracak kadar ateşliydi. Mao bir terslik olduğunu sezinledi. Lin’i çok yakından izledi ve bir darbe hazırlığında olduğuna ya da kendini en üst makama yerleştirmeye hazırlandığına karar verdi. Mao haklıydı: Lin durmamacasına plan yapıyordu. Önemli olan tüm dostluk hareketlerine güvenmemek değil, hepsini fark etmektir. Duygusal ısıdaki değişikliklerin ayırdına varın: olağandışı yakınlık, samimi itirafların değiştokuş arzusu, üçüncü kişilere aşırı derece övülmeniz, böyle bir dostluk girişimi sizden çok karşınızdaki kişinin yararına olabilir. İçgüdülerinize güvenin: karşınızdakinin davranışları kuşku yaratıyorsa, herhalde ardından bir şeyler vardır. Belki de iyi niyetlidir, ama bu arada kendinizi korumaya almanız en iyisi olacaktır.</p><p class="calibre_2">Koltuğunuza yaslanıp işaretleri okumayı seçebilirsiniz ya da düşmanlarınızı ortaya çıkarmak için harekete geçebilirsiniz... Çinlilerin dediği gibi yılanları ürkütmek için otlara sopayla vurun. İncil’de Davut’un kayınpederi Kral Saul’ün kendisini öldürmek istediğinden kuşkulandığını okumuştuk. Davut bunu nasıl öğrendi? Kuşkularını yakın arkadaşı olan Saul’ün oğlu Jonathan’a açtı ama Jonathan buna inanmak istemedi. Bu kez Davut bir deney yapmayı önerdi. Davut sarayda bir ziyafete davetliydi ama gitmeyecekti. Jonathan ziyafete katılıp Davut’un yeterli ama pek de inandırıcı olmayan mazeretini bildirecekti. Gerçekten de ileri sürülen mazeret Saul’ü çılgına çevirdi: "Derhal birini gönderip onu buraya getirt... ölmeyi hak ediyor!"</p><p class="calibre_2">Davut’un deneyi açıkça anlaşılmadığından başarıya ulaşmıştı. Ziyafete katılmama mazereti birkaç farklı biçimde algılanabilirdi: eğer Saul ona karşı iyi niyetli olsaydı, damadının yokluğunu en fazla bencillik olarak görebilirdi ama gizliden gizliye Davut'dan nefret ettiğinden bunu bir küstahlık, bardağı taşıran son damla olarak algılamıştı. Davut’un örneğini izleyin ve birkaç farklı biçimde okunabilecek bir şey söyleyin ya da yapın: sözünüz ya da davranışınız yüzeyde nazik olmalı ama bir anlamda sizin biraz soğuk davrandığınıza işaret etmeli ya da belki gizli bir hakaret olarak algılanmalı. Bir arkadaşınız biraz merak eder ve üstünde durmaz. Gizli düşmanınız ise öfkeyle tepki gösterir. Herhangi güçlü bir duygu, yüzeyin altında bir şeylerin kaynamakta olduğunu size anlatmalıdır.</p><p class="calibre_2">İnsanların gizledikleri yönlerini açıklamaya zorlamanın en iyi yolu gerginlik ve münakaşa kışkırtmasıdır. Universal Pictures Şirketi’nin başkanı Hollywood’lu film yapımcısı Harry Cohn stüdyoda kimin tarafında olduklarını belirtmeyi reddedenlerin gerçek konumlarını ortaya çıkartmak için bu stratejiyi sık sık uygulardı: birdenbire yaptıklarını eleştirir ya da bir tartışma sırasında aşırı bir tavır takınıp saldırganlaşırdı. Kışkırtılan yönetmenler ve yazarlar sürdürdükleri temkinli görünümden sıyrılıp gerçek düşüncelerini ortaya çıkarırlardı.</p><p class="calibre_2">Şunu unutmayın ki, açıktan açığa bir şeye bağlı olduğunu göstermek-tense insanlar daha güvenli olan belirsiz ve kaypak davranışı seçerler. Eğer siz patronsanız, sizin fikirlerinizi yineleyeceklerdir. Sizinle aynı fikirde olmaları genellikle şirin görünme çabasıdır. Onların duygularını uyandırın: insanlar genellikle münakaşa ederken daha içten davranırlar. Eğer münakaşa ettiğiniz kişi sizin fikirlerinizi yinelemeye devam ediyorsa, belki de çok tehlikeli bir bukalemun ile karşı karşıya bulunuyorsunuz demektir. Belirsiz soyutlamalar ve tarafsızlıklar görünümü ardına gizlenenlere karşı uyanık olun: hiç kimse tarafsız değildir. Sert bir soru, incitmeye yönelik bir fikir yürütme derhal tepki gösterip taraf tutmalarına neden olacaktır.</p><p class="calibre_2">Potansiyel düşmanlarınıza karşı bazen dolaylı bir yaklaşım kullanmak daha iyi olur: onlar kadar gizli kapaklı davranmayı, kurnazlık etmeyi deneyin. 1519 yılında Hernán Cortés macera peşinde koşan adamlarıyla birlikte Meksika’ya geldi. Beş yüz kişilik grubun içinde sadakatinden kuşku duyulanlar da vardı. Düzenlediği sefer sırasında askerlerinden biri kuşkulanacak bir şey yaptığında Cortés asla kızmadı ya da suçlayıcı davranmadı. Tam tersine hepsiyle iyi geçindi, yaptıklarını kabul ya da takdir eder gibi göründü.</p><p class="calibre_2">Cortés’in zayıf olduğunu ya da kendi taraflarında bulunduğunu düşünerek bir adım daha attılar. Şimdi Cortés istediğini elde etmişti: ihanet ettiklerini herkes açıkça görebiliyordu. Artık onları yalnızlaştırıp yok edebilirdi. Cortés’in yöntemini uygulayın: dostlarınız ya da yandaşlarınızın düşmanca niyetleri olduğundan, sizin çıkarlarınıza karşı olduklarından ya da yalnızca tuhaf davrandıklarından kuşkulandığınız zaman tepki gösterme, hayır deme, öfkelenme ve hatta sorgulama dürtüsüne karşı koyun. Onlarla birlikte olun ya da görmezlikten geliyormuş gibi davranın: düşmanlarınız biraz daha ileri gidip ellerindeki kozu size göstereceklerdir. Artık onları açıkça görebildiğiniz için rahatça saldırabilirsiniz.</p><p class="calibre_2"><span class="italic"><span class="bold">İnsanoğlu ancak kendisine engel olunduğu kadar vardır.</span></span></p><p class="calibre_2">GEORG HEGEL, 1770-1831</p><p class="calibre_2">Bazen düşman büyüktür ya da kolayca tanımlanamaz... bir organizasyondur ya da karmaşık bir ağın ardına gizlenen biridir. Yapmanız gereken, bu grubun bir parçasına, merkezdekilerin liderine, sözcüsüne, önde gelen bir üyesine nişan almaktır. Aktivist Saul Alinsky şirketler ve bürokrasilerle bu biçimde başa çıkmıştı. 1960’larda Chicago’nun devlet okullarındaki ırk ayrımının kaldırılması için başlattığı kampanyada adamın suçu daha üst düzeylerdekilere atacağını gayet iyi bilerek okul müdürünü hedef almıştı. Müdüre karşı sürekli bir saldırı başlatınca mücadelesini halka açıklamış oldu ve böylece müdürün saklanacağı bir yer kalmadı. Sonunda müdürün arkasındakiler yardımına koşup kendilerini ortaya çıkarttılar. Tıpkı Alinsky gibi davranın ve asla belirsiz, soyut bir düşmanı hedef almayın. Düşmanınızın görünmezliğinden sıyrılmasını sağlamayacak kansız bir savaşı sürdürmek için yeterli duyguyu uyandıramazsı-nız. Savaşı bireyselleştirin, göz göze savaşın.</p><p class="calibre_2">Tehlike her yerdedir. Her zaman düşmanlık besleyen kişiler, yıkıcı ilişkiler vardır. Olumsuz bir dinamikten sıyrılmanın tek yolu, onunla yüzleşmektir. Öfkenizi bastırmak, sizi tehdit eden kişiden kaçınmak, barış yolları aramak gibi yaygın stratejiler çöküşe işaret eder. Çekişmelerden kaçınmayı alışkanlık haline getirmek, savaşmak iştahını köreltir. Suçluluk duygusu anlamsızdır; düşmanlarınızın olması sizin suçunuz değildir. Haksızlığa uğramışlık ya da kurban edilmişlik duygusu da eşit derecede yararsızdır. Her iki şekilde de kendi benliğinize bakıyor, duygularınızın üzerinde yoğunlaşıyorsunuz demektir. Kötü bir durumu içselleştirmek yerine, dışarı vurun ve düşmanla yüzleşin. Tek çıkış yolu budur.</p><p class="calibre_2"><span class="italic"><span class="bold">Sık sık hanımımı İncil’i özellikle kocası yokken yüksek sesle okurken duyardım ve beni okumanın gizemi konusunda meraklandırıp öğrenme isteği uyandırdı. Nazik hanımefendim bana hiçbir zaman korkmam için bir neden yaratmadığından, bana okumayı öğretmesini kendisinden istedim; hiç duraksamadan sevgili hanımım bu işe girişti; kısa sürede onun yardımıyla alfabeyi öğrendim ve üç, dört harflik sözcükleri okumaya başladım... Eşinin saflığı karşısında hayrete düşen Efendi Hugh belki de ilk kez köleliğin gerçek felsefesini, yarattıkları şatoların yönetiminde hanımefendiler ve beyefendiler tarafından uygulanması gereken garip kuralları ona açıkladı. Bay Auld derhal eşine okuma dersleri vermesini yasaklarken bunun yasalara uygun olmadığını, hatta tehlikeli olduğunu, kötülüklere yol açabileceğini de anlattı. Bayan Auld, kocasının sözlerinin gücünü hissetti ve uysal bir eş olarak davranışlarını onun gösterdiği yöne çevirdi. Efendimin sözlerinin üzerimde alçaltıcı ya da geçici bir etkisi olmadı. Soğuk ve sert, adeta demir gibi cümleleri yüreğimin derinliklerine saplandı ve yalnızca duygularımı bir tür isyana sürüklemekle kalmayıp içimde uyuyan çok önemli düşüncelerin trenini harekete geçirdi. Yepyeni ve çok özel bir aydınlanmaydı, beyaz adamın siyah adamın köleliğini sürdürebilme gücüne karşı. Gençliğimdeki anlayışımla boş yere mücadele etmemin acı veren gizeminin yok edilmesiydi. "Pekâlâ," dedim kendi kendime, "Bilgi, köle olacak bir çocuğa uygun değildir." İçgüdüsel olarak bu öneriyi kabullendim ve o dakikada kölelikten özgürlüğe giden yolu anladım.</span></span></p><p class="calibre_2"><span class="italic"><span class="bold">Tam da buna ihtiyacım vardı; üstelik hiç beklemediğim bir kaynaktan öğrenmiştim... Bay Auld ne kadar zeki olsa da, benim algılama yeteneğimi küçümsemişti ve karısına verdiği dersleri nasıl uygulamaya koyacağımı hiç bilmiyordu... Benim en çok nefret ettiklerim, onun en çok sevdikleriydi ve beni cahil bırakma kararlılığı benim bilgi edinmeye olan kararlılığımı daha</span></span></p><p class="calibre_2"><span class="italic"><span class="bold">kesinleştirdi.</span></span></p><p class="calibre_2"><span class="italic"><span class="bold">MYBONDAGE AND MYFREEDOM,</span></span></p><p class="calibre_2">FREDERICK DOUGLASS, 1818-1895</p><p class="calibre_2">Çocuk psikoloğu Jean Piaget, çatışmaları zihinsel gelişmenin önemli bir parçası olarak kabul eder. Arkadaşları ve ardından ebeveyni ile yaptığı çatışmalarda çocuk dünyaya uyum sağlamasını ve sorunlarla başa çıkma stratejilerini öğrenir. Her ne pahasına olursa olsun çatışmalardan kaçınan ya da yeterinden fazla koruyucu bir aileye sahip olan çocuklar sosyal ve zihinsel açıdan engelli olarak büyürler. Aynı şey yetişkinler için de geçerlidir: başkalarıyla yaptığınız çarpışmalardan neyin işe yaradığını, neyin yaramadığını ve kendinizi nasıl koruyacağınızı öğrenirsiniz. Düşman edinme fikrinden kaçmak yerine, bu fikre kucak açın. Çatışmalar tedavi edicidir.</p><p class="calibre_2">Düşmanlar size armağanlar getirirler. Sizi motive ederler ve inançlarınızın odaklanmasını sağlarlar. Ressam Salvador Dali, insanların uzlaşmacılık, romantiklik, dindarlık gibi birçok niteliklerine tahammül edemediğini çok erken yaşta öğrenmişti. Yaşamının her döneminde bu niteliklere sahip olduğunu düşündüğü, karşısında duygularını açığa vurabileceği kişileri buldu. Önce romantik şiirler yazan şair Federico Garcia Lorca ardından gerçeküstücülük hareketinin sert lideri Andre Breton’a saldırdı. Baş kaldıracağı düşmanlarının varlığı Dali’ye özgüven ve esin kaynağı sağladı.</p><p class="calibre_2">Ayrıca düşmanlar size kendinizi bireysel ve toplumsal yönden ölçebileceğiniz standartlar da verirler. Japon samuraylarının en iyi kılıç ustalarıyla dövüşmedikçe kendi üstünlüklerini anlamalarının olanağı yoktu; Muhammed Ali’nin gerçek bir boks sampiyonu olması için Joe Frazier ile dövüşmesi gerekmişti. Rakibiniz ne kadar güçlü olursa yenilgiye uğrasa-nız bile, ödülünüz o kadar büyük olacaktır. Zararsız bir düşmanı ezmek yerine, üstün bir rakibe yenilmek daha iyidir. Sempati ve saygı kazanacağınız için bir sonraki dövüşünüze destek de sağlamış olursunuz.</p><p class="calibre_2">Size saldırılması, hedef alınacak kadar önemli olduğunuzun işaretidir. Çektiğiniz ilgiden keyif almalı ve kendinizi kanıtlamalısınız. Hepimiz bastırmak zorunda olduğumuzu hissettiğimiz saldırgan dürtülere sahibiz; karşınızdaki düşman ise bu dürtülerinize bir çıkış yolu sağlar. Karşınızda en azından suçluluk duygusuna kapılmadan saldırganlığınızı gösterebileceğiniz biri bulunmaktadır.</p><p class="calibre_2">Liderler sıkıntılı dönemlerde halkın dikkatini başka yöne çekmek için kapının önünde bir düşmanının bulunmasını her zaman yararlı olarak görmüşlerdir. Askerlerinizi harekete geçirmek için düşmanlarınızı kullanırken olabildiğince kutuplaştırın: biraz nefret uyandırırsanız, daha ateşli savaşırlar. Yani düşmanla aranızdaki farklılıkları abartın ve çizgileri açıklıkla çizin. Xenophon adil davranmak için hiç çaba göstermemişti; Perslerin aslında çok kötü olmadıklarını ve uygarlığın ilerlemesine büyük katkıları bulunduğunu söylememişti. Onlara barbar diyerek Yunanlıların tam tersi olduklarını göstermeye çalışmıştı. En son ihanetlerinden söz ederek, tanrıların sevgisini kazanmayacak kötü bir toplum olduklarını ileri sürmüştü. Siz de aynı biçimde davranmalısınız: hedefiniz adalet ve denge değil zafer olmalı. Ruhları harekete geçirmek, çıtayı yükseltmek için iyi bir konuşma yapın.</p><p class="calibre_2">Savaşta manevra yapacak alana gereksinim duyacaksınız. Köşeye sıkışmak ölmek anlamına gelir. Düşmanlarınızın olması size seçenekler sunar. Onları birbirine düşürebilir, birine saldırırken diğeriyle dost gibi geçinebilirsiniz. Düşmanınız olmayınca nasıl ve nerede manevra yapacağınızı bilemezsiniz ve sınırlarınızı ya da ne kadar ileri gidebileceğinizi unutursunuz. Julius Caesar daha başlangıçta Pompeius’u düşmanı olarak tanımlamıştı. Davranışlarını dikkatle ölçerek ve hesaplayarak kendini Pom-peius karşısında sağlam bir konumda bırakacak şeyler yapmıştı. Sonunda iki adam arasında savaş çıkınca Cacsar daha iyi durumdaydı. Ama Pom-peius yenilince başka bir düşmanı kalmadığından Caesar orantı duygusunu yitirmiş ve kendini adeta bir tanrı gibi görür olmuştu. Pompeius’u yenmesi kendi sonunu hazırlamasıydı. Düşmanlarınız size gerçekçilik ve alçakgönüllülük duygusu verir.</p><p class="calibre_2">Unutmayın: karşınızda her zaman için sizden daha saldırgan, daha kurnaz, daha acımasız insanlar olacaktır ve bazıları sizin yolunuza çıkacaktır. Onlarla barış yapmak, uzlaşmaya gitmek isteğine kapılabilirsiniz. Bu tiplerin çok kolay aldatabilmelerinin nedeni çekici olmanın ya da size fazlasıyla manevra alanı bırakır gibi görünmenin stratejik değerini anlamış olmalarıdır, ama temelinde arzularının sınırı yoktur ve sizi silahsızlandırmaya çalışıyorlardır. Bazı insanlarla karşılaşınca kendinizi sertleştirmeli, ortak bir nokta ya da barış olanağı bulunmadığını algılamalısınız. Rakibiniz açısından, uzlaşma arzunuz size karşı kullanılacak bir silah olacaktır. Geçmişlerine bakarak tehlikeli düşmanlarınızı tanıyabilirsiniz: güce çok çabuk sahip olup olmadıklarını, servetlerinin ani yükseliş gösterip göstermediğini, daha önce ihanet edip etmediklerini öğrenmeye çalışın. Karşınızda bir Napoleon bulunduğundan kuşku duyarsanız, asla silahlarınızı bırakmayın ya da başkasına emanet etmeyin. Kendi savunmanızın son hattı sizsiniz.</p><p class="calibre_2"><span class="calibre3"><span class="bold">Simge:</span></span></p><p class="calibre_2">Dünya. Düşman ayağınız altındaki topraktır. Sizi olduğunuz yerde tutan bir direnç gücü, yerçekimi vardır. Güç ve sağlamlık kazanmak için bu toprağa kök salın. Üzerinde yürüyeceğiniz, ezip geçeceğiniz bir düşman olmadıkça, pusulanızı, yön duygunuzu şaşırırsınız.</p><p class="calibre_2">Otorite: Eğer güvende olduğunuza inanır, tehlikeleri düşünmezseniz, düşmanlarınız gelince uyanık olacak kadar bilgili değilseniz, buna bir çadıra yuva kuran bir güvercin, bir kazanda yüzen bir balık denir... ikisi de günün sonunu göremez. <span class="italic"><span class="bold">-Chuko Liang</span></span> (MS 181-234)</p><p class="calibre_2"><span class="calibre1"><span class="bold">TERSİNE ÇEVİRMEK</span></span></p><p class="calibre_2">Her zaman düşmanlarınızı arayın ve denetim altında tutmaya çalışın. Paranoya değil, açıklık peşinde koşuyorsunuz. Herkesi düşman olarak görmek birçok despotun yıkılmasına neden olmuştur. Gerçekle bağlarını koparırlar ve kapıldıkları paranoyanın ortaya çıkardığı duyguların arasında umarsızca karmaşaya düşerler. Olası düşmanlardan gözünüzü ayırmayarak sağduyulu ve temkinli davranmış olursunuz. Kuşkularınızı kendinize saklayın, eğer hatalıysanız, hiç kimse öğrenmemiş olacaktır. Ayrıca insanları geriye çekilemeyeceğiniz kadar da kutuplaştırmayın. Genellikle kutuplaştırma oyununda çok başarılı olan Margaret Thatcher sonunda oyunun denetimini yitirdi: gereğinden fazla düşman edindi, aynı taktiği geri çekilmesi gereken durumlarda bile defalarca uyguladı. Franklin Delano Roosevelt kendisiyle düşmanları arasına çizgi çekmeyi bilen usta bir kutuplaştırıcıydı. Çizgiyi açıkça çizince geriye çekilip uzlaşmacı, barışsever, pek seyrek olarak savaş açan biri gibi görünürdü. Bu izlenim sahte olsa da, bunu yaratmak bilgeliğin zirvesiydi.</p><p class="calibre_2"><span class="italic"><span class="bold">2</span></span></p><p class="calibre_2"><span class="bold">ESKi SAVAŞLARI TEKRARLAMAYIN</span></p><p class="calibre_2"><span class="bold">Aklın Gerilla Savaşı Stratejisi</span></p><p class="calibre_2"><span class="italic">Sizi enjazla aşağıya çeken ve üzen şey, gereksiz bağlanmalar, eski denklemlerin tekrarlanması ve eski zaferlerle yenilgilerin anılarla dolu olmasıdır. Bilinçli olarak geçmişe karşı savaş ilan etmeli ve içinde bulunduğunuz ana tepki göstermeye kendinizi zorlamalısınız. Kendinize karşı acımasız olun; eski, yıpranmış yöntemleri yinelemeyin. Bazen risk içerse bile yeni yönlere saldırmak için kendinizi zorlayın. Rahatlık ve güvenlik açısından yitirdiklerinize karşılık elde edeceğiniz sürprizler, ne yapmakta olduğunuzu düşmanlarınızın anlamasını güçleştirir. Aklınıza karşı bir gerilla savaşı açın, hiçbir sabit savunma hattının, korunmasız şatonun bulunmasına izin vermeyip her şeyin akıcı ve hareketli olmasına özen gösterin.</span></p><p class="calibre_2"><span class="calibre1"><span class="bold">SON SAVAŞ</span></span></p><p class="calibre_2">Hiç kimse Napoléon Bonaparte kadar hızlı yükselmemiştir (17691821). 1793 yılında Fransız devrim ordusunda yüzbaşılıktan tuğgeneralliğe terfi etmiştir. 1796 yılında ise İtalya’da AvusturyalIlarla savaşan Fransız Ordusu’nun komutanı olmuş ve düşmanı hem o yıl, hem de üç yıl sonra tekrar yenilgiye uğratmıştır. 1801’de Fransa’nın ilk konsülü, 1804’de imparatoru olmuştur. 1805 yılında ise Avusturya ve Rus ordularını Austerlitz Çarpışması’nda yenmiştir.</p><p class="calibre_2"><span class="italic"><span class="bold">Kuramlar, kişinin aklını sorunları çözecek denklemlerle donatamadığı gibi tek çözümün yattığı varsayılan daracıkyolun iki yanına taflanlar dikerek yerini belirlemez. Ama kişinin aklına olgular ve aralarındaki bağlantılar hakkında anlayış katar ve aklı, hareketin daha yüksek düzeyine ulaşması için özgür bırakır. Bu düzeyde akıl, yapısında var olan yeteneklerini tüm kapasiteyle kullanıp sanki hepsiyoğun baskılarıyla tek birfikir biçimini almış gibi bir araya getirip doğru ve gerçek olanları yakalarken adeta bir düşünce ürünü yerine karşısındaki engele bir tepkiymiş gibi davranır.</span></span></p><p class="calibre_2"><span class="calibre3"><span class="italic"><span class="bold">SAVAŞ ÜZERİNE,</span></span></span><span class="calibre3"><span class="bold"> CARL VON CLAUSEWITZ, 1780-1831</span></span></p><p class="calibre_2">Bazıları için Napoleon bir generalden daha fazlasıydı; bir dâhiydi, bir savaş tanrısıydı. Ama herkes bu kadar etkilenmiş değildi; bazı Prusya generalleri onun yalnızca şanslı olduğunu düşünüyorlardı. Napoleon’un atak ve saldırgan davrandığı savaşlarda rakiplerinin ürkek ve zayıf olduğuna inanıyorlardı. Eğer günün birinde Prusyalılarla karşılaşırsa, büyük bir sahtekâr olduğu ortaya çıkacaktı.</p><p class="calibre_2">Bu Prusyalı generaller arasında Hohenlohe-Ingelfingen Prensi Friedrich Ludwig de (1746-1818) vardı. Hohenhole Almanya’nın askerlik konusunda parlak bir geçmişi olan en eski soylu ailelerinden birine mensuptu. Mesleğine çok genç yaşta adım atıp Prusya’yı büyük bir güç haline getirmiş olan Büyük Frederick’in (1712-1786) komutası altında bulunmuştu. Hızla terfi edip Prusya standartlarına göre çok genç bir yaş sayılan elli yaşında general olmuştu.</p><p class="calibre_2">Hohenlohe’ye göre savaşın başarısı organizasyona, disipline ve eğitimli asker beyinlerinin geliştirdiği üstün stratejilere dayanıyordu. Prusyalılar bu değerlerin tümünün örneğini oluşturuyorlardı. Prusya askerleri en karmaşık manevraları bir makine kadar düzgün yapana dek durmamacasına talim ediyorlardı. Prusyalı generaller Büyük Frederick’in zaferlerini derinlemesine inceliyorlardı; onlara göre savaş matematiksel bir olgu, zamanla sınırlanmayan ilkelerin uygulamasıydı. Generallere göre Napoleon başıbozuk bir vatandaş ordusunu yöneten öfkeli bir Korsikalıydı. Bilgi ve yetenek açısından ondan üstün olduklarına göre stratejiyle onu kolayca yenebilirlerdi. Disiplinli Prusya askerleri karşısında Fransızlar paniğe kapılıp daramadağın olacaklar, Napoleon efsanesi yıkılacak ve Avrupa yine eski günlerine dönecekti.</p><p class="calibre_2">1806 Ağostosu’nda Hohenlohe ve arkadaşları isteklerine kavuştular: Napoleon’un tutmadığı sözlerden bıkmış olan Prusya Kralı III. Fredrich Wilhelm altı hafta sonra ona savaş açmaya karar verdi. Bu arada generallerine Fransızları ezmek için bir plan yapmalarını söyledi.</p><p class="calibre_2">Hohenlohe sevincinden havalara uçtu. Bu savaş meslek yaşamının zirvesini oluşturacaktı. Yıllardır Napoleon’u nasıl yeneceğini düşünmüştü ve generallerin ilk strateji toplantısında planını sundu: ordu güney Prusya’dan yürüyüşe başlayacak ve belirli bir açıdan Fransızlara saldıracaktı. Büyük Frederick’in en sevdiği taktik olan eğimli saldırı ile öldürücü darbe indirilecekti. Altmışlı, yetmişli yaşlarda olan diğer generaller de, hepsi Büyük Frederick’in taktiklerinin çeşitlemelerinden oluşan kendi planlarını sundular. Görüşmeler tartışmalara dönüştü ve aradan haftalar geçti. Sonunda krala işe el koyup tüm generallerini tatmin edecek bir uzlaşma stratejisi yarattı.</p><p class="calibre_2">Büyük Frederick’in görkemli yıllarını yeniden yaşayacağını varsayan ülkeyi inanılmaz bir heyecan sardı. Becerikli casusları aracılığıyla Napoleon’un bu plandan haberi olduğunu generaller fark ettiler ama Prusyalılar ilk adımı atacaktı ve savaş makinesi bir kez harekete geçince, hiçbir şey onu durduramazdı.</p><p class="calibre_2"><span class="italic"><span class="bold">Baron Antoine-Henri de Jomini, Napoleon ’un yaptıklarım rastgele bir sistemle bağdaştırıyor. Napoleon’un üzerine atıyor ve bunu yaparken bu yüzbaşının büyüklüğünü nelerin oluşturduğunu görmeyi beceremiyor. Napoleon’un büyüklüğü ise tüm kuramlara burun kıvırarak, her seferinde duruma en uygun adımı atarak giriştiği hareketlerin pervasız ataklığında</span></span></p><p class="calibre_2"><span class="italic"><span class="bold">yatıyor.</span></span></p><p class="calibre_2"><span class="calibre3"><span class="bold">FRIEDRICH VON BERNHARDI, 1849-1930</span></span></p><p class="calibre_2">Kralın savaş ilan etmesinden birkaç gün önce, 5 Ekim’de sıkıntılı bir haber generallere ulaştı. Bir keşif kolu, Napoleon’un dağıtılmış olduğunu varsaydıkları ordusunun doğuya ilerlediğini, bir araya geldiğini ve güney Prusya içlerine doğru yığılmakta olduğunu bildirmişti. Keşif koluna komuta eden yüzbaşı, Fransız askerlerinin erzaklarını sırt çantalarıyla taşıyarak çok hızlı yürüdüklerini buna karşılık Prusyalıların çok yavaş yürüyen arabalar kullandıklarını açıkladı.</p><p class="calibre_2">Generallerin planda bazı düzeltmeler yapmalarına zaman kalmadan Napoleon’un ordusu birdenbire kuzeye döndü ve Prusya’nın kalbine, Berlin’e doğru ilerlemeye başladı. Generaller tartışmaya başladı, nerede saldıracaklarına karar vermek için birliklerini oraya buraya yönlendirdiler. Herkesi bir panik havası sarmıştı. Sonunda kral geri çekilmelerini emretti: askerler tekrar kuzeyde toplanacak ve Berlin’e doğru ilerleyen Fransız Ordusu’nu yandan vuracaktı. Hohenlohe öncü güçlere komuta ediyor, Prusyalıların geri çekilmesini korumaya alıyordu.</p><p class="calibre_2">14 Ekim’de Jena kenti yakınlarında Napoleon uzun zamandır arzuladığı savaşı gerçekleştirmek isteyen Hohenlohe’ye yaklaştı. İki tarafın askerleri sayıca birbirine eşitti, ama Fransızlar düzensizdi, kaçamak dövüşüyor, kaçıyordu; Hohenlohe ise bir orkestra şefi gibi askerlerini sıkı düzen içinde tutuyordu. Fransızlar Vierzehnheiligen köyünü ele geçirene dek savaş bir ileri bir geri sürüp gitti.</p><p class="calibre_2">Hohenlohe askerlerine köyü tekrar ele geçirmelerini emretti. Büyük Frederick döneminden kalma bir ritüelle bir lando şefi tempo vurmaya başladı ve Prusya askerleri sancakları dalgalanarak kusursuz bir tören kıtası biçimini alıp ilerlemeye hazırlandılar. Ne var ki, onlar açık arazideydiler ve buna karşılık Napoleon’un askerleri bahçe duvarlarının ardına, evlerin çatılarına gizlenmişlerdi. Fransız keskin nişancılarının karşısında Prusyalılar dokuz kuka oyunundaki tahta kukalar gibi yıkılıverdiler. Aklı karışan Hohenlohe, askerlerine durup düzen değiştirmelerini emretti. Davullar tekrar duyuldu. Prusyalılar izlemesi keyif veren, kusursuz bir düzen içinde tekrar yürüyüşe geçtiler, ama Fransızlar ateşi kesmeyip Prusya askerlerinin çoğunu yok ettiler.</p><p class="calibre_2">Hohenlohe hiç böyle bir ordu görmemişti. Fransız askerleri şeytan gibiydi. Kendi disiplinli askerlerinden farklı olarak Fransızlar kendi başlarına hareket ediyorlardı, ama çılgın davranışlarının yine de belirli bir düzeni vardı. Birdenbire iki yandan ileri atıldılar ve Prusyalıları kuşatma tehdidini oluşturdular. Prens Ordusu’nu durdurdu. Jena Çarpışması sona ermişti.</p><p class="calibre_2">İskambil kâğıtlarından yapılmış evler gibi Prusyalılar yıkılıverdiler, birbiri ardına kaleleri düştü. Kral doğuya kaçtı. Birkaç gün içinde bir zamanların görkemli Prusya Ordusu’ndan geriye hiçbir şey kalmadı.</p><p class="calibre_2"><span class="italic"><span class="bold">YARASA VE EV GELİNCİKLERİ</span></span></p><p class="calibre_2"><span class="italic"><span class="bold">Yere düşen bir yarasayı bir ev gelinciği yakaladı. Neredeyse öldürüleceğini fark eden yarasa yaşamının bağışlanması için yalvardı. Ev gelinciği gitmesine izin veremeyeceğini çünkü gelinciklerin, tüm kuşların doğal düşmanı olduklarını söyledi. Yarasa kendisinin bir kuş değil bir cins fare olduğunu söyledi. Böylece kendini tehlikeden kurtardı. Daha sonra ikinci kez yere düşünce başka bir ev gelinciği onu yakaladı. Bir kez daha kendisini yememesi için gelinciğe yalvardı. İkinci gelincik, tüm farelerden nefret ettiğini söyledi. Ama yarasa bir fare olmadığını, bir yarasa olduğunu ısrarla anlattı. Ve yine serbest kaldı. Yani adını değiştirerek kendini iki kez ölümden kurtarmış oldu. Bu öykü her zaman aynı taktiklerle kendimizi sınırlamamamız gerektiğini gösteriyor. Tam tersine eğer koşullara uyum sağlayabilirsek, tehlikelerden daha kolay kurtulabiliriz. FABLLAR,</span></span> EZOP, MÖ VI. YY.</p><p class="calibre_2"><span class="calibre3"><span class="bold">Yorum</span></span></p><p class="calibre_2">1806 yılında PrusyalIların karşısındaki gerçek aslında çok yalındı: zamanın elli yıl gerisinde kalmışlardı. Yaşlı generaller günün koşullarına cevap verecek yerde, geçmişte işe yaramış olan denklemleri kullanıyorlardı. Ordu çok ağır ilerliyordu ve askerler bir törendeki mekanik hareketleri yapıyorlardı. Oysa Prusyalı generallere yaklaşan felaketi haber verecek birçok işaret vardı: yakın geçmişteki çarpışmalarda ordu pek başarılı olamamıştı, bazı Prusyalı subaylar reform yapılmasını gündeme getirmişti ve daha da önemlisi Napoleon’un yeni stratejilerini, düşmanın üzerine ordusunun yüksek hız ve akıcılıkla ilerlemesini incelemek için on yıl zamanları olmuştu. Gerçekler tam karşılarındaydı, ama onlar göz ardı etmeyi seçtiler. Kötü talihin kurbanı olacak kişinin Napoleon olduğuna kendilerini inandırdılar.</p><p class="calibre_2">Prusya Ordusu’nu tarihten ilginç bir örnek olarak görebilirsiniz, ama belki siz de aynı yolda yürüyorsunuz. Gerçekleri görememek ülkeleri olduğu kadar bireyleri de kısıtlar. Yaşımız ilerledikçe geçmişe daha fazla bağlanırız. Alışkanlıklar bizi yönetir. Daha önce işe yaramış olan herhangi bir şey, bir doktrin, bizi gerçeklerden koruyan bir kabuk biçimini alır. Yaratıcılığın yerini tekrarlama alır. Kendi aklımızda bunun olup bittiğini görmemiz neredeyse olanaksız olduğundan, bunu yaptığımızı çok ender fark ederiz. Birdenbire geleneklere saygı göstermeyen, yeni bir biçimde savaşan genç bir Napoleon yolumuza çıkıverir. Ancak bundan sonra dü-şünmc ve yanıtlama biçimimizin zamanın gerisinde kaldığını fark ederiz.</p><p class="calibre_2">Geçmişteki başarılarınızın gelecekte de devam edeceğinden emin olmayın. Aslında eski başarılarınız en büyük engeldir: her çarpışma, her savaş birbirinden farklıdır ve eskiden İşe yarayanların bugün yine yararlı olacağını varsayamazsınız. Kendinizi geçmişten koparmalı ve gözünüzü bugüne açmalısınız. Eski bir savaşı tekrarlama eğiliminiz sizin son savaşınız olabilir.</p><p class="calibre_2"><span class="italic"><span class="bold">1806yılında Prusyalı generaller Büyük Frederick’in eğitimli savaş düzenini uygulayarak kendilerini felaketin kollarına attıklarında, yenilmelerinin nedeni yalnızca bu yöntemin yararlılığını yitirmiş olması değil, alışkanlıkların hayal gücünün aşırı yoksullaşmasına yol açmış olmasıydı. Sonuçta Hohenlohe komutasındaki Prusya Ordusu hiçbir ordunun hiçbir savaş meydanında karşılaşmadığı kadar büyük biryıkıma uğramıştı.</span></span></p><p class="calibre_2"><span class="italic"><span class="bold">Cari von Clausewitz,</span></span> Savaş Üzerine, <span class="italic"><span class="bold">(1780-1831)</span></span></p><p class="calibre_2"><span class="calibre1"><span class="bold">ŞİMDİKİ SAVAŞ</span></span></p><p class="calibre_2">Daha yirmi bir yaşındayken iyi bir kılıç ustası olarak isim yapmış olan Samuray Miyamoto Musashi 1605 yılında bir düelloya davet edildi. Davet eden Matashichiro adlı genç, kılıç ustalığıyla tanınan Yoshioka ailesine mensuptu. Aynı yılın başında Musashi bir düelloda Matashichiro’ nun babası Genzaemon’u yenmişti. Birkaç gün son da Genzaemon’un küçük kardeşini bir düelloda öldürmüştü. Anlaşılan Yoshioka ailesi intikam almak istiyordu.</p><p class="calibre_2">Musashi’nin dostları Matashichiro’nun düello çağrısında bir tuzak kokusu aldılar ve birlikte gitmeyi önerdiler, ama Musashi kabul etmedi. Yoshioka ailesinin bireyleriyle daha önce yaptığı düellolarda saatler sonra ortaya çıkarak onları öfkelendirmişti, ama bu kez çok erken gidip ağaçların arasına saklandı. Matashichiro adeta küçük bir orduyla birlikte geldi. İçlerinden biri Musashi’nin "her zamanki gibi geç geleceğini ama bu kez bu hilenin işe yaramayacağını" söyledi. Kurdukları pusudan emin olarak otların arasına gizlendiler. Birdenbire Musashi, "Ben yeterince bekledim. Haydi çek kılıcını!" diye haykırarak ağaçların arasından ortaya çıktı. Hızlı bir kılıç darbesiyle Matashichiro’yu öldürdü ve adamlarına karşı belirli bir açıda yerini aldı. Adamlar yerlerinden fırladılar, ama şaşkınlık içinde savunmasız yakalandıklarından Musashi’yi kuşatmak yerine düzgün olmayan bir çizgide durdular. Musashi çizgi boyunca koşup birkaç saniye içinde adamları birbiri ardına öldürdü.</p><p class="calibre_2"><span class="italic"><span class="bold">Strateji üzerine hiçbir bilimsel inceleme okumadım...</span></span></p><p class="calibre_2"><span class="italic"><span class="bold">Savaşırken yanımıza kitap almayız.</span></span></p><p class="calibre_2">MAO TSE-TUNG, <span class="italic"><span class="bold">1893-1976</span></span></p><p class="calibre_2">Kazandığı zafer Musashi’nin Japonya’nın en büyük kılıç ustalarından biri olarak ününü pekiştirdi. Artık kendisine uygun rakipler arayarak ülkeyi dolaşıyordu. Kasabanın birinde bir orak ve ucuna çelik bir top bağlı uzun bir zincirle dövüşen şimdiye dek hiç yenilmemiş olan Baiken adlı bir savaşçıdan bahsedildiğini duydu. Musashi bu silahları nasıl kullandığını görmek istedi ama Baiken reddetti; ancak düello ederken görebileceğini söyledi.</p><p class="calibre_2">Bir kez daha Musashi’nin dostları en güvenli yolu seçtiler, bu düellodan vazgeçmesini önerdiler. Silahlarına asla karşı konulamayan Baiken’i bu güne dek yenen olmamıştı. Hız kazanmak için zinciri havada sürekli çeviriyor, rakibinin gerilemesini sağlıyor ve sonunda topu suratına fırlatıyordu. Rakibi bir elinde kılıçla, zincirli toptan kurtulmaya çalışırken Ba-iken orakla gırtlağını kesiveriyordu.</p><p class="calibre_2">Arkadaşlarının uyarılarına kulak vermeyen Musashi elinde biri uzun, biri kısa iki kılıçla Baiken’in çadırına geldi. Baiken iki kılıçla dövüşen birini daha önce hiç görmemişti. Ayrıca ilk kez Baiken’in hamle yapmasına izin vermeden Musashi saldırdı ve rakibini geriletti. Musashi bir kılıçla topun yönünü değiştirip diğeriyle saldırabileceğinden Baiken zinciri atmakta kararsız kaldı. Bir fırsat ararken Musashi kısa kılıcın ani bir darbesiyle rakibinin dengesini bozdu ve bir saniye sonra uzun kılıcını saplayıp şimdiye dek hiç yenilmemiş bir usta olan Baiken’i öldürdü.</p><p class="calibre_2"><span class="italic"><span class="bold">33 Stratejide Savaş ^AKLI C^^MDIRMAK</span></span></p><p class="calibre_2"><span class="italic"><span class="bold">Rakibinizle sonu gelmez gibi görünen bir çarpışmaya girdiğiniz zaman, tümüyle farklı bir teknik kullanmak çok önemlidir. Bir yandan rakibinizle dövüşmeyi sürdürüp bir yandan aklınızı ve tekniklerinizi canlandırırsanız,</span></span></p><p class="calibre_2"><span class="italic"><span class="bold">onu yenecek en uygun ritm-zamanlamafırsatını bulursunuz. Rakibinizle karşılıklı olarak hamleniz kalmayınca, onu yenebilmek için tümüyle farklı bir yöntem kullanmalısınız.</span></span></p><p class="calibre_2"><span class="italic"><span class="bold">THEBOOK OF FIVE RINGS,</span></span> MIYAMOTO MUSASHI, 1584-1645</p><p class="calibre_2">Birkaç yıl sonra adeta bir savaşçı ruhuna sahip olduğu söylenen, çok uzun bir kılıçla dövüşen Sasaki Ganryu adlı samurayın adı Musashi’nin kulağına çalındı. Bu dövüş Musashi’nin en son sınavı olacaktı. Ganryu düello çağrısını kabul etti; samurayın evinin yakınında, küçük bir adada karşılaşacaklardı.</p><p class="calibre_2">Düellonun yapılacağı günün sabahı ada dolup taşmıştı. Böylesine ünlü iki savaşçının arasındaki bir düello daha önce hiç görülmemişti. Ganryu tam zamanında geldi, ama Musashi çok geç kaldı. Bir saat, iki saat geçti, Ganryu öfkeye kapılmaya başladı. Sonunda adaya yaklaşan bir sandal gözüktü. Sandaldaki yolcu yan uykulu biçimde uzun bir küreğin ucunu yontuyordu. Musashi gözlerini bulutlara dikmiş, düşünceye dalmış gibiydi. Sahile yanaşınca kafasına kirli bir havlu bağlayıp Ganryu’nun kılıcından da uzun olan küreği sallayarak sandaldan indi. Bu tuhaf yabancı yaşamının en büyük dövüşüne elinde kılıç yerine bir kürek ve başında bant yerine bir havluyla gelmişti.</p><p class="calibre_2"><span class="italic"><span class="bold">Kazanma fikrine takıntılı olmak bir hastalıktır. Ayrıca kılıç kullanma ustalığınızı uygulama düşüncesine takılmak da bir hastalıktır. Aynı şekilde öğrendiğiniz her şeyi kullanmak ve saldırma fikrine takılmak da hastalıktır. Bu hastalıklardan kurtulmak için çabalama düşüncesine takılı kalmak ise başka bir hastalıktır. Buradaki hastalık takıntılı aklın bir tek nokta üzerinde durmasıdır. Bu hastalıkların hepsi sizin aklınızda olduğundan, aklınızı düzene sokmak için bunlardan kurtulmalısınız.</span></span></p><p class="calibre_2">TAKUAN, JAPONYA, 1573-1645</p><p class="calibre_2">Ganryu öfkeyle haykırdı. "Saat sekizde burada olmak için verdiğin sözü benden çok korktuğun için mi tutmadın?" Musashi yanıtlamadan ona yaklaştı. Ganryu görkemli kılıcını çekip kınını kumlara attı. Musashi gülümsedi. "Sasaki işte şimdi ölümünü hazırladın." "Ben mi? Yenilecek miyim? Olanaksız!" "Dünya yüzünde zafer kazanınış olan kim kılıcının kınını sulara terk eder?" diye yanıtladı Musashi. Bulmaca gibi yanıt Gan-ryu’yu biraz daha öfkelendirdi.</p><p class="calibre_2">Ardından Musashi ucunu sivrilttiği küreği rakibinin gözlerine nişanlayarak saldırdı. Ganryu derhal kılıcını kaldırdı ve Musashi’nin başına bir darbe indirmek istedi, ama ıskalayıp yalnızca havludan yapılmış baş ban-tını ikiye kesti. Daha önce hiç ıskalamamıştı. Aynı saniyede Musashi tahta kılıcını indirdi ve Ganryu’nun ayakları yerden kesildi. İzleyiciler soluğunu tuttu. Ganryu ayağa kalkmaya çabalarken Musashi kafasına indirdiği bir darbeyle onu öldürdü. Düelloyu yöneten kişiye kibarca bir selam verip geldiği gibi dinginlikle sandalına bindi ve adadan uzaklaştı.</p><p class="calibre_2">O andan sonra Musashi hiçbir rakibi olmayan bir kılıç ustası olarak kabul edildi.</p><p class="calibre_2"><span class="italic"><span class="bold">Herkes bir sefer planlayabilir ama pek azı savaş açabilir, çünkü yalnızca gerçek bir askeri dâhi gelişmeleri ve koşulları idare edebilir.</span></span></p><p class="calibre_2"><span class="calibre3"><span class="bold">NAPOLEON BONAPARTE, </span></span><span class="calibre3"><span class="italic"><span class="bold">1769-1821</span></span></span></p><p class="calibre_2"><span class="calibre3"><span class="bold">Yorum</span></span></p><p class="calibre_2"><span class="italic"><span class="bold">The Book of Five Rings</span></span> adlı kitabın yazarı Miyamoto Musashi tüm düelloları bir tek nedenle kazandı: her seferinde rakibine ve koşullara uygun bir strateji kullanıyordu. Matashichiro ile yapacağı düelloya daha öncekilere çok geç gittiği halde bu kez erken gitmeye karar vermişti. Karşı-</p><p class="calibre_2">sındakilerin sayısı fazla olunca zafer ancak şaşırtmaya dayanabilirdi, bu nedenle rakipleri otların arasında yattığı anda ortaya çıkmıştı. Grubun liderini öldürdükten sonra çok daha tehlikeli olacağından kendisini kuşatmalarına izin vermeyecek bir noktada durup adeta saldırmaları için davet etmişti. Baiken ile karşılaşmasında iki kılıç kullanarak üzerine yürüyüp manevra yapacak yer bırakmayarak bu yenilik karşısında zekice bir tepki göstermesini engellemişti. Ganryu ile yapacağı düelloda mağrur rakibini öfkelendirip utandırmaya kararlıydı... tahta kılıç, umarsamaz tavır, kirli havludan kafa bantı, bulmaca gibi sözler, gözlerine saldırmak.</p><p class="calibre_2">Musashi’nin rakipleri parlak tekniklere, gösterişli kılıçlara ve alışmamış silahlara güveniyorlardı. Bunun anlamı bir an önce savaş yapmaktır: içinde bulundukları dakikaya tepki vermek yerine eğitimlerine, teknolojiye ve daha önce işlerine yaramış olanlara güveniyorlardı. Stratejinin özünü çok genç yaşta kavramış olan Musashi rakiplerinin katılığını çöküşe dönüştürüyordu. İlk düşüncesi bu rakibini en fazla şaşırtacak hilenin ne olacağı biçimindeydi. Ardından kendini içinde bulunduğu dakikaya sabit-liyor, hiç beklenmedik bir şeyle rakibinin dengesini bozuyor, dikkatle izliyor ve genelinde o anda geliştirdiği başka bir hareketle yanıtlayarak rakibinin denge bozukluğunu yenilgi ve ölüme götürüyordu.</p><p class="calibre_2">Kendinizi savaşa hazırlarken, efsanelerden ve yanlış algılamalardan uzak durmalısınız. Strateji, bir yemek tarifi gibi izlenecek fikirler ya da hareketler dizisini öğrenmek değildir. Zaferin hiçbir sihirli denklemi yoktur. Fikirler ancak toprağın besinleridir; beyninizde olasılıklar biçiminde yatarak o dakika gelince sizin doğru bir yön, uygun ve yaratıcı bir tepki bulmanıza yardımcı olurlar. Kitaplar, teknikler, denklemler, gösterişli silahlar gibi tüm fetişlerden uzaklaşın ve kendi kendinizin strateji uzmanı olmayı öğrenin.</p><p class="calibre_2"><span class="italic"><span class="bold">Böylece kişinin çarpışmalardaki zaferi tekrarlanamaz... zaferler durmamacasına değişen koşullara göre biçimlenir.</span></span></p><p class="calibre_2"><span class="italic"><span class="bold">Sun-tzu, MÖ IV. YY.</span></span></p><p class="calibre_2"><span class="italic"><span class="bold">Gökgürültüsü ve rüzgâr sürekliliğin imgesidir. Böylece üstün olan adam sağlam durur ve yönünü değiştirmez. Şimşekler çakar, rüzgâr eser: her ikisi de aşırı hareketliliğin örnekleridir ve sürekliliğin tam tersi gibi görünür ama onların gelişini-gidişini, ortaya çıkışını ve yok oluşunu yöneten yasalar sürekliliğini korur. Aynı şekilde üstün kişinin bağımsızlığı da karakterinin hareketsizliğine ve katılığına bağlı değildir. Her zaman bir adım önde olur ve zamanla birlikte değişim gösterir. Sürekliliğini koruyan yalnızca değişmeyen yönü, davranışlarını saptayan varlığının içselyasasıdır.</span></span></p><p class="calibre_2"><span class="calibre3"><span class="italic"><span class="bold">THE ICHING,</span></span></span><span class="calibre3"><span class="bold"> ÇİN, MÖ VIII. YY.</span></span></p><p class="calibre_2"><span class="italic"><span class="bold">Benim politikam, hiç politikam olmamasıdır.</span></span></p><p class="calibre_2"><span class="italic"><span class="bold">Abraham Lincoln, 1809-1865</span></span></p><p class="calibre_2"><span class="calibre1"><span class="bold">SAVAŞIN ANAHTARI</span></span></p><p class="calibre_2">Hoşa gitmeyen ya da sevimsiz bir deneyime sonradan dönüp bakınca kaçınılmaz bir biçimde keşke x yerine y yapsaydım, keşke aynı işi bir kez daha tekrarlayabilseydim diye düşünürüz. Savaşın sıcak dakikalarında birçok general şaşkınlığa düşmüştür ve geriye dönüp bakınca her şeyi değiştirecek olan tek bir taktik, tek bir manevra aklına gelmiştir. Hatta Prens Hohenlohe bile yıllar sonra Vierzehnheiligen köyünü geri almayı nasıl yüzüne gözüne bulaştırdığını görebilmiştir. Buradaki sorun, çözümün ancak çok geç olduktan sonra aklımıza gelmesidir. Karşımızdaki sorun hakkında yeterli bilgiye sahip olmadığımızı düşünür, daha bilgili olsaydık, daha derin düşünseydik rahatça çözebilirdik diye üzülürüz. İşte bu tam olarak hatalı bir yaklaşımdır. Deneyimi yaşarken başaramamızın nedeni o andaki koşullara uyum sağlamamış, duyarsız kalmış olmamızdır. Kendi düşüncelerimize kulak verip geçmişte olup bitmişlere tepki göstermiş, şu andaki sorunla hiçbir ilgisi bulunmayan, ama çok önceden özümsediğimiz kuramları ve fikirleri uygulamışızdır. Daha fazla kitap okumak, kuramları gözden geçirmek ya da düşünmek sorunu daha kötü duruma getirecektir.</p><p class="calibre_2">Unutmayın ki, en yaratıcı stratejilere sahip olan en büyük generaller yalnızca çok bilgili olduklarından değil, içinde bulundukları koşullara uyum sağlayabilmek için önceden edindikleri fikirleri bir yana bırakıp konuya odaklanabildikleri için öne çıkarlar. Yaratıcılık böyle ortaya çıkar, fırsatlar böyle yakalanır. Bilginin, deneyimin ve kuramların sınırı vardır: daha önceden ne kadar fazla düşünürseniz düşünün o dakikanın sonsuz olasılıkları, yaşamın kaosu için kendinizi hazırlayamazsınız. Ünlü savaş felsefecisi Carl von Clausewitz, planlarımız ile gerçekleşenler arasındaki farklılıklara, "sürtünme olgusu" adını verir. Sürtünme olgusu kaçınılmaz olduğundan, aklımızın değişikliklere ve beklenmeyenlere uyum sağlama kapasitesi olması gerekir. Düşüncelerimizi değişen koşullara ne kadar uy-durabilirsek, yanıtlarımız o kadar daha gerçekçi olacaktır. Önceden edindiğimiz kuramlar ve eski deneyimlere kendimizi ne kadar kaptırırsak, yanıtımız o kadar uyumsuz ve sanrısal olacaktır.</p><p class="calibre_2">Geçmişte hangi hataları yaptığımızı bir kez daha incelemenin yararı olur, ama içinde bulunduğumuz dakikayı düşünme kapasitemizi geliştirmek daha önemlidir. Böylece sonradan inceleyeceğiniz hataların sayısı azalır.</p><p class="calibre_2">Aklınızı bir nehir gibi düşünün: ne kadar hızlı akarsa, şimdiki duruma o kadar çabuk ayak uydurur ve değişimlere yanıt verir. Hızlı aktıkça kendini tazeler ve enerjisi artar. Takıntılı düşünceler, eski başarı ya da başarısızlık deneyimleri ve önceden edinilmiş fikirler nehrin içindeki kayalar ya da çamur gibidir, olduğu yerde sertleşip adeta bir baraj oluşturur. Nehrin akışı durur, durağanlık başgösterir. Aklınızdaki bu eğilime karşı sürekli savaş açmalısınız.</p><p class="calibre_2">İlk adım bu sürecin farkında olmak ve onunla savaşmak gereksinimini algılamaktır. İkinci adım ise aklın doğal akışını düzene sokmak için yardımcı olarak birkaç taktik uygulamaktır.</p><p class="calibre_2"><span class="italic"><span class="bold">Suyun üzerine boş bir su kabağı koyup dokunursanız, bir tarafa eğilecektir. Ne kadar denerseniz deneyin, olduğu yerde durmayacaktır. En üst duruma</span></span></p><p class="calibre_2"><span class="italic"><span class="bold">ulaşmış olan bir kişinin aklı herhangi bir şeye bir saniye için bile takılıp kalmaz. Suyun üzerinde iteklenen boş bir su kabağına benzer.</span></span></p><p class="calibre_2">TAKUAN, JAPONYA, 1573-1645</p><p class="calibre_2">Değer verdiğiniz tüm inanışlarınızı ve ilkelerinizi yeniden inceleyin.</p><p class="calibre_2">Napoleon’a hangi savaş ilkelerini izlediğini sordukları zaman, hiçbirini izlemediğini söylemişti. Onun dehası koşullara tepki vermek, elindekilerden en iyi biçimde yararlanmakta yatıyordu; çok üstün bir fırsatçıydı. Sizin tek ilkeniz de hiçbir ilkeye sahip olmamak olmalıdır. Stratejinin değiştirilmez yasaları ya da zamanla sınırlı olmayan kuralları olduğuna inanmak, kendi sonunuzu hazırlayan katı ve sabit bir konum almaktır. Elbette tarih ve kuramları çalışmak dünya görüşünüzü genişletir, ama kuramların dogmalaşma eğilimine karşı durmalısınız. Geçmişe, geleneklere, her şeyi eski yöntemlerle yapmaya karşı acımasız davranın. Kutsal ineklere, kafanızın içindeki geleneklerin seslerine karşı savaş açın.</p><p class="calibre_2">Aldığımız eğitim çoğu zaman bir sorun yaratır. İkinci Dünya Sava-şı’nda Kuzey Afrika çöllerinde Almanlarla savaşan İngilizler tank savaşı konusunda çok iyi eğitilmişlerdi; bu konudaki tüm kuramların temelini öğrenmişlerdi diyebilirsiniz. Daha sonraları bu taktikleri pek iyi bilmeyen Amerikan askerleri onlara katıldı. Kısa sürede Amerikalıların savaşma biçimi İn-gilizlerden üstün değilse bile en azından eşit oldu ve çöl savaşlarında yeni bir hareketlilik kazandılar. Kuzey Afrika’daki Alman Ordusu’nun komutanı Feldmareşal Erwin Rommel’e göre, "Amerikalılar Afrika’daki deneyimden İngilizlere oranla daha fazla yararlandılar ve böylece ilk kez eğitilmenin, yeniden, eğitilmekten daha kolay olduğu gerçeğini kanıtladılar."</p><p class="calibre_2">Rommel eğitimin kişilerin beynine talimatları daha sonradan kolayca sarsılmayacak biçimde kazıdığını söylemek istiyordu. Çarpışmanın ortasında eğitilmiş beyinler değişen koşullardan çok, öğrendikleri kurallara odaklandıklarından bir adım geride kalabilirler. Yeni bir durumla karşılaştığınız zaman, bu konuda hiçbir şey bilmediğinizi, hepsini yeniden öğrenmeye başlamak zorunda olduğunuzu hayal etmek en iyisidir. Aklınızdaki en fazla de-</p><p class="calibre_2">ğer verdiğiniz fikirleri bile silip atmak, en iyi okul olan yeni deneyimin sizi eğitmesine olanak tanımaktır. Başkalarının kuramlarına ve kitaplarına dayanmak yerine kendi stratejik kaslarınızı geliştireceksiniz.</p><p class="calibre_2"><span class="italic"><span class="bold">Yenilgi acıdır. Sıradan asker için acıdır, ama onun generali için daha da acıdır. Sonuç ne olursa olsun asker görevini sadakatle yerine getirdiğini düşünerek kendini teselli edebilir, ama eğer komutan zafer kazanmazsa başansız sayılır, çünkü onun görevi budur. General savaşın tüm olaylarını yeniden gözden geçirecektir. "İşte burada hata yaptım," diyecektir. "Cesur davranmam gereken noktada korkularımın sesine kulak verdim. Şu noktada elimdeki azıcık güçle saldırmak yerine yedek güçleri beklemeliydim; bu dakikada karşıma çıkan fırsatı yakalamayı beceremedim." Saldırı için gönderdiği ve başarısız olup geri dönmeyen askerlerini anımsayacaktır. Ona güvenmiş olan askerlerin gözündeki ifadeyi anımsayacaktır. "Onları başarısızlığa sürükledim," diyecektir kendi kendine, "ve ülkemin umudunu boşa çıkardım." Yenilgiye uğramış başansız bir general olduğunu görecektir. İşte o karanlık saatte kendi içine dönüp kendi liderliğini ve erkekliğini</span></span></p><p class="calibre_2"><span class="italic"><span class="bold">sorgulayacaktır. Ve bundan sonra durmalıdır! Eğer tekrar bir savaşa komuta edecekse bu pişmanlıklanndan sıyrılmalıdır, aksi takdirde bu duygular onun iradesine ve özgüvenine pence atıp damgalarını bırakır.</span></span></p><p class="calibre_2"><span class="italic"><span class="bold">Kendine karşı yaptığı bu saldırılardan ve başarısızlığın getirdiği kuşkulardan sıyrılmalıdır. Bunları unutmalı ve yalnızca yenilgiden aldığı dersleri anımsamalıdır... bu dersler zaferden daha önemlidir.</span></span></p><p class="calibre_2"><span class="italic"><span class="bold">DEFEATINTO VICTORY,</span></span> WILLIAM SLIM, <span class="italic"><span class="bold">1891-1910</span></span></p><p class="calibre_2">Son savaşın anılarını silin. Siz kazanmış bile olsanız, son savaş bir tehlikedir. Henüz anıları aklınızda yenidir. Eğer zafer kazandıysanız, başarı sizi tembel ve kendini beğenmiş yapacağından kullanmış olduğunuz stratejileri yinelersiniz; eğer yenildiyseniz ürkek ve kararsız olursunuz. Son savaşı durup düşünecek kadar uzaklaşmış sayılmazsınız. Tam tersine aklınızdan silmek için elinizden geleni yapmalısınız. Vietnam Savaşı döneminde ünlü Kuzey Vietnamlı General Vo Nguyen Giap’ın basit bir kuralı vardı: başarılı bir çarpışmanın sonunda aslında başarısız olduğuna kendini inandırırdı. Sonuçta da asla başarı sarhoşu olmaz, bir sonraki çarpışmada aynı stratejiyi kullanmazdı. Karşılaştığı her olgu için tekrardan düşünmesi gerekirdi.</p><p class="calibre_2">Belki de beysbolun en iyi vurucusu olan Ted Williams her seferinde son kez yaptığı vuruşu unutmayı seçerdi. İster takımına puan kazandırmış olsun, ister oyun dışı kalmış olsun olayı ardında bırakırdı. Rakip takımın aynı oyuncusu kendisine topu atıyor olsa bile her vuruş birbirinin aynı olamazdı. Unutmak için bir sonraki vuruşu beklemez, saha kenarındaki yerini alınca oyundaki gelişmelere odaklanmaya başlardı. Geçmişi ve eski savaşı aklınızdan silmenin en iyi yolu şu andaki ayrıntılara dikkatinizi vermektir.</p><p class="calibre_2">Aklınızı hareket halinde tutun. Çocukluğumuzda aklımız hep çalışırdı. Yeni deneyimlere açık olurduk ve olabildiğince fazlasını özümsemeye çalışırdık. Çevremizdeki dünya bize heyecan verdiğinden her şeyi çok çabuk öğrenirdik. Kızdığımız ya da üzüldüğümüz zamanlar, istediğimizi elde etmek için farklı yaratıcı yollar bulurduk ve karşımıza yeni bir şey çıkınca sorunu unuturduk.</p><p class="calibre_2">Büyük İskender, Napoleon, Musashi gibi büyük strateji uzmanları bu açıdan çocuk gibiydiler. Hatta bazen çocuk gibi davranırlardı. Bunun nedeni basitti: üstün strateji uzmanları her şeyi olduğu gibi görür. Tehlikelere ve fırsatlara karşı duyarlıdırlar. Yaşamda hiçbir şey olduğu gibi kalmaz ve koşullar değiştikçe geride kalmamak zihinsel akıcılığa gerek gösterir. Büyük strateji uzmanları önceden edindikleri fikirlere uygun olarak davranmazlar; tıpkı çocuklar gibi içinde bulundukları dakikaya tepki verirler. Akılları sürekli hareket halindedir, her zaman için heyecanlı ve meraklıdırlar. Şimdiki zaman çok daha ilgi çekici olduğundan geçmişi çok çabuk unuturlar.</p><p class="calibre_2">Yunanlı düşünür Aristoteles yaşamın, hareketle belirlendiğini düşünüyordu. Hareket etmeyen şeyler ölüdür. Hızı ve hareketi olan herhangi bir şeyin daha fazla olasılıkları, daha fazla yaşamı vardır. Hepimiz yaşama Napoleon’un hareketli aklıyla başlarız, ama yaşlandıkça Prusyalılara benzeme eğilimine kapılırız. Gençliğinizdeki güzelliğinizi, fiziksel zindeliğinizi, basit zevklerinizi tekrar ele geçirmek istediğinizi düşünebilirsiniz, ama aslında bir zamanlar sahip olduğunuz akıcı aklınıza gereksiniminiz vardır. Düşünceleriniz herhangi bir takıntı ya da bir pişmanlık gibi bir konuya takıldığında, geride bırakmak için gayret edin. Başka bir konuya ilgi gösterip aklınızı çelin. Tıpkı bir çocuk gibi yoğun dikkatinizi gerektirecek kadar önemli başka bir şey bulun. Değiştiremeyeceğiniz ya da etkileye-meyeceğiniz konularla zaman kaybetmeyin. İlerlemeyi sürdürün.</p><p class="calibre_2">Zamanın ruhunu özümseyin. Savaşların tarihi boyunca, geçmişin umarsız bir uyumsuzlukla gelecekte yüz yüze kaldığı klasik çarpışmalar yaşanmıştır. Yedinci yüzyılda Persler ve Bizanslılar yepyeni bir çöl savaşı biçimi uygulayan yenilmez İslam ordularıyla karşılaşmışlardı. On üçüncü yüzyılın ilk yarısında Rusların ve Avrupalıların ağır ordularını yenmek için Moğollar durmamacasına hareket eden ordularla savaşmışlardır. 1806 yılında Napoleon, Jena Çarpışması’nda Prusyalıları aynı şekilde yenilgiye uğratmıştır. Her seferinde galip gelen taraf yeni bir teknoloji ya da yeni bir sosyal düzen uygulayarak savaşmayı en üst düzeye çıkarmıştır.</p><p class="calibre_2">Kendinizi zamanın ruhuna alıştırarak bu etkiyi daha küçük boyutta yaratabilirsiniz. Yeni eğilimleri aşmak amacıyla antenleri geliştirmeye çalışmak gerektiği gibi bu eğilimlere uyum sağlamak için esneklik kazanmak da gerekir. Yaşınız ilerledikçe belirli aralıklarla tarzınızı değiştirmek en iyisidir. Hollywood’un altın çağında aktristlerin çoğunun meslek yaşamları kısa süreliydi. Stüdyo sistemine adeta savaş açan Joan Crowford sürekli olarak tarzını değiştirip baştan çıkarıcı kadından, kötü kahramana ardından kült kraliçeye dönüş yaparak inanılmaz derece uzun bir meslek yaşamı sürdürdü. Geçmişteki modaya duygusal açıdan bağlanmak yerine gelişen akımlara karşı duyarlı olmuş ve ayak uydurmuştu. Tarzınızı sürekli olarak yenileyip değiştirerek eski savaşlarınızın tuzaklarından kaçınabilirsiniz. Tam da insanlar sizi tanıdıklarını düşünmeye başlayınca, değişmelisiniz.</p><p class="calibre_2">Yolunuzu çevirin. Ünlü Rus romancı Fyodor Dostoyevsky sara hastasıydı. Her nöbet öncesinde inanılmaz bir heyecan yoğunluğu yaşar ve ani bir biçimde gerçekle dolup taşmak, bir an için dünyayı olduğu gibi görmek olarak tanımlardı. Daha sonraları günlük yaşamın alışkanlıkları ve rutinleri bu vizyonu örtünce depresyona girdiğini hissetmeye başladı. Gerçeklere daha yakın olabilmek için depresyona girdiği dönemlerde en yakın kumarhaneye gidip tüm parasını masalarda harcadı. Kumarhanede gerçekler onu sarmalar, rahatlık ve alışkanlıklar uzaklaşır, eskimiş düzen bozulurdu. Her şeyi yeniden, baştan düşünmek zorunda kalınca, yaratıcı enerjisi geri gelirdi. Sara nöbetlerinde ortaya çıkan heyecan duygusuna bilinçli olarak en fazla bu kadar yaklaşabiliyordu.</p><p class="calibre_2">Gerçi Dostoyevsky’nin yöntemi biraz aşırı sayılır, ama bazen kendinizi sarsmanız, eskinin pençelerinden sıyrılmanız gerekir. Bunu yapmak için gittiğiniz yolu değiştirmeniz, herhangi bir durum karşısında normal olarak yaptıklarınızın tam tersini yapmanız, kendinizi olağandışı koşullar altına atmanız ve her şeye yeniden başlamanız gerekir. Bu gibi durumlarda aklınızın yeni bir gerçekle başa çıkması gerekecek ve birdenbire canlanacaktır. Değişim korku yaratabilir, ama aynı zamanda canlandırıcı ve hatta heyecanlandırıcıdır.</p><p class="calibre_2">İlişkilerde çoğu zaman bıkkınlık verici sıradanlık gelişir. Her zaman yaptığınızı yaparsınız, karşınızdakiler bilinen yanıtları verir ve kısırdöngü biçiminde sürüp gider. Eğer yolunuzu değiştirip yeni bir davranış sergilerseniz, tüm dinamiği değiştirmiş olursunuz. Bir ilişkinin eskimiş düzenini bozup yeni olasılıklara açık olmak için ara sıra bunu yapmalısınız.</p><p class="calibre_2"><span class="italic"><span class="bold">Kişinin belirli bir koşul altında olduğunu, belirli bir durumda bulunduğunu bilmek bile bir özgürleşme sürecidir: koşullarının, mücadelelerinin farkında</span></span></p><p class="calibre_2"><span class="italic"><span class="bold">olmayan biri ise olduğundan farklı olmaya çabalayıp yeni alışkanlıklar kazanır. Yani olup biteni incelemek, neler olduğunu gözlemlemek istediğimizde, bunlara başka bir anlam ya da yorum getiremeyeceğimizi aklımızdan çıkarmayalım. Olup bitenleri farkında olup izlemek için olağanüstü dirayetli bir akıl ve esnek bir yürek gerekir; çünkü her şey sürekli hareket ve değişim halindedir ve eğer kişinin aklı inanışlara, bilgilere takılı kalırsa olup bitenlerin sürekli hareketini izlemeyi bırakır. Yakından gözlemlerseniz hiçbir şeyin durağan olmadığını, sürekli devinim halinde bulunduğunu görürsünüz. Bunu takip edebilmek için hızlı bir akıla ve esnek bir yüreğe sahip olmanız gerekir. Aklınız inanışlara, önyargılara, saptamalara sabitlenmişse, aklınız ve yüreğiniz kurumuşsa kolayca, hızla</span></span></p><p class="calibre_2"><span class="italic"><span class="bold">takip edemez.</span></span></p><p class="calibre_2">JIDDU KRISHNAMURTI, 1895-1986</p><p class="calibre_2">Aklınızı bir ordu olarak düşünün. Ordular çağdaş savaşların karmaşıklığına ve kaosuna uyum sağlamak için daha akıcı ve yüksek manevra yeteneğine sahip olmalıdır. Bu evrimin en son uzantısı düzensizliği ve beklenilmeyeni bir strateji olarak kullanıp kaostan beslenen gerilla savaşıdır. Gerilla ordusu belirli bir mekânı ya da kenti savunmak için asla durmaz; her zaman hareketli ve bir adım önde olarak kazanır. Belirgin bir düzen izlemediğinden düşmanına hedef sağlamaz. Aynı taktiği bir daha tekrarlamaz. Kendini içinde bulduğu dakikaya, koşullara ve bölgeye göre tepki verir. Belirli bir cephesi, somut bir iletişim hattı, ağır hareketli malzeme arabaları yoktur. Gerilla ordusu saf devinimdir.</p><p class="calibre_2">Yeni düşünce biçiminiz için böyle bir model gerekir. Hiçbir taktiği katı olarak uygulamayın; aklınızın sabit bir konuma yerleşmesine, belirli bir yeri ya da fikri savunmasına, eski cansız manevraları tekrarlamasına izin vermeyin. Sorunlara farklı açılardan saldırın, elinizde olanlara ve yöreye uyum sağlayın. Sürekli hareket ederek düşmanlarınıza nişan alacakları bir hedef oluşturmazsınız. Dünyanın kaosuna yenik düşeceğinize kaostan beslenirsiniz.</p><p class="calibre_2">Simge: Su.</p><p class="calibre_2">Irmak boyunca</p><p class="calibre_2">akarken devamlı</p><p class="calibre_2">şekil değiştirerek</p><p class="calibre_2">uyum sağlar, taşları yolunun üzerinden iter,</p><p class="calibre_2">kayaları düzleştirir, asla durmaz ve asla aynı değildir.</p><p class="calibre_2">Ne kadar hızlı</p><p class="calibre_2">akarsa o kadar</p><p class="calibre_2">berraklaşır.</p><p class="calibre_2">Otorite: Bazı generaller her şeyi kurallara uygun yapmaya çalıştıklarından başarısız oldular. Bir çarpışmada Frede-rick’in, bir başkasında Napoleon’un ne yaptığını biliyorlardı. Sürekli olarak Napoleon olsa ne yapardı diye düşünüyorlardı... Askeri bilgileri küçümsemiyorum ama askerler kurallara kölecesine bağlı olarak savaşırlarsa, başarısız olurlar. Savaş ilerleyicidir. <span class="italic"><span class="bold">-Ulysses S. Grant</span></span> (1822-85)</p><p class="calibre_2"><span class="calibre3">TERSINE ÇEVIRMEK</span></p><p class="calibre_2">Son savaşı tekrar gerçekleştirmenin hiçbir katma değeri yoktur. Bu zararlı eğilimi ortadan kaldırırken düşmanınızın da aynısını yaptığını, şimdiki zamandan ders almaya, uyum sağlamaya çalıştığını hayal edin. Tarihin en kötü askeri felaketleri son savaşı gerçekleştirmek nedeniyle değil, düşmanınızın bunu yapacağına inanmaktan kaynaklanmıştır. Saddam Hüseyin 1990 yılında Kuveyt’i işgal ettiğinde ABD’nin henüz "Vietnam sendromunu" yani bu dönemde çok yaralayıcı olan kayıpların tekrarlanması korkusunu atlatamadığını ve bu nedenle ya savaştan tümüyle kaçınacağını ya da tıpkı Vietnam’da olduğu gibi kara yerine havadan savaşı kazanmaya çalışacağını düşünmüştü. Amerikan Ordusu’nun yeni bir savaş modeline hazır olduğunu fark etmemişti. Unutmayın ki herhangi bir savaşı kaybeden taraf gerçi tekrar çarpışmayacak kadar örselenmiş olabilir ama aynı zamanda bu deneyimden ders alarak ilerleyebilir. Temkinli olma hatasına düşmeyin, hazır olun. Düşmanlarınızın savaşta size sürpriz yapmasına izin vermeyin.</p><div class="mbp_pagebreak" id="calibre_pb_1"></div>
</body></html>
