<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/styles.css" rel="stylesheet" type="text/css" />

  <title>DARKAPI</title>
</head>

<body>
  <p class="P_Body_Text_First_Indent__And__Left_Indent__And__Spacing_After__And__Spacing_Before"><br /></p>

  <div style="page-break-before:always;"></div>

  <p class="P_Body_Text_First_Indent__And__Left_Indent__And__Spacing_After__And__Spacing_Before__And__Page_Break"></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"></p>

  <h3 class="P_Body_Text_First_Indent__And__Right_Alignment__And__Left_Indent__And__Spacing_After__And__Spacing_Before__OPENPAR_1_CLOSEPAR_" id="sigil_toc_id_4"><span style=" font-size: 1.83em; text-decoration: underline;">İKİNCİ BÖLÜM</span></h3>

  <p class="P_Body_Text_First_Indent__And__Left_Indent__And__Spacing_After__And__Spacing_Before"></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><br /></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu sert eğitim, anne ve babamın sıkıca bağlı oldukları, kalbimin ilk heyecanlarını egemenliğine alan Püriten disiplin örneğiyle birleşerek benim erdem diye tanımlandığını duyduğum şeye eğilimli, doğuştan göreve hazır bir ruh oluşturmuştu bende. Başkalarının kendilerini koyvermeleri ne kadar doğalsa, benim için de kendimi tutmak o kadar doğaldı. Boyun eğmek zorunda kaldığım herhangi bir sertlik beni yıldırmıyor, aksine neredeyse hoşuma gidiyordu. Mutluluktan çok, onu elde etmek için harcayacağım sonsuz çabanın peşindeydim; mutluluk ve erdemi birbirine karıştırıyordum. Kuşkusuz, on dört yaşındaki bütün çocuklar gibi kararsız, kolayca etki altına girebilen bir çocuktum. Alissa'ya olan aşkım beni bu yöne gitmeye zorluyordu. Bu benim için, kendi bilincime vardığım, ani bir iç aydınlanması getirdi beraberinde: İçine dönük, açılmayı becerememiş, bekleyiş içinde, başkalarıyla pek ilgilenmeyen, pek girişken olmayan ve yalnızca kendisini ilgilendiren zaferlerden başkasını düşünmeyen biriydim. Ders çalışmayı seviyordum; oyunlardan düşünmeye ve çaba sarf etmeye zorlayanları tercih ediyordum. Benim yaşımdaki çocuklarla çok az görüşüyor, eğlencelerine ya onlara olan sevgimden ya da onları hoşnut etmek için katılıyordum. Bununla birlikte, ertesi sene Paris'e gelip benim sınıfıma giren Abel Vautier ile arkadaşlık kurmuştum. Nazik, yavaş bir çocuktu. Düşüncelerimin durmadan ziyaret ettiği Havre ve Fongueusemare ile ilgili konuşabildiğim Abel'e karşı, saygıdan çok sevgi duyuyordum.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Kuzenim Robert Bucolin'e gelince, bizimle aynı liseye, ama iki sınıf aşağıya yatılı olarak girmişti. Onu yalnızca pazar günleri görebiliyordum. Diğer kuzenlerime pek az benzeyen Robert onların erkek kardeşi olmasaydı, onu görmekten hiç zevk almazdım.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">O sıralarda aşkımla meşguldüm ve onun aydınlığında bu iki arkadaşlık önem kazandı benim için. Alissa, İncil'in bana bahsettiği o çok değerli inciye benziyordu; bense sahip olduğu her şeyi onun için satan kişiydim. O zaman ne kadar çocuk olursam olayım, kuzenim için beslediğim duyguları bu şekilde adlandırmakta ve aşktan bahsetmekte haksız mıyım? Daha sonra tanıdığım hiçbir şey benim için bu ada daha layık görünmedi, zaten tenimin en belirgin endişelerinden üzüntü duyacak yaşa geldiğim zaman da duygularım pek değişmedi. Çocukken yalnızca hak etmeyi düşündüğüm kuzenime, dolaysız bir şekilde sahip olmaya kalkışmadım. Çabalarımı, sevap amacıyla yaptıklarımı mistik bir davranışla Alissa'ya adıyor, yalnız onun için yapıp ettiklerimi bilmesine izin vermeyerek aşırı bir erdemle davranıyordum. Böylece baş döndürücü bir alçakgönüllülükle sarhoş oluyor, bununla beraber, kendi zevklerimi düşünmeden, çaba sarf etmemi gerektirmeyecek şeylerden uzak durmaya alışıyordum ne yazık ki.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu üstünlük yarışı onu da benim kadar kışkırtmıyor muydu? Alissa'nın bu konuya duyarlı olduğunu, yalnızca kendisi için çaba sarf ettiğim bu kızın benim için ya da benim yüzümden herhangi bir şey yaptığını sanmıyorum. Onun hazırlıksız ruhunda her şey en doğal haliyle kalıyordu. Erdemi kendi haline terk edilmiş gibi doğal, iyilik doluydu. Bakışının ağırbaşlılığı, çocuksu görünüşü yüzünden çok sevimli görünüyordu. Bu tadı, şefkatle soru soran bakışlarını yukarı kaldırdığını görebiliyor, çaresizlik içindeki dayımın büyük kızının yanında teselli, destek ve huzur aramasını çok iyi anlıyordum. Ertesi yaz, dayımı kızıyla konuşurken çok sık görür oldum. Acısı onu iyice yaşlandırmıştı, yemeklerde ya hiç konuşmuyor ya da sessizliğinden daha can sıkıcı gelen ani, yapmacık bir sevinç gösteriyordu. Alissa'nın onu almaya geldiği akşam saatine kadar bürosunda kalıp sigara içiyor, dışarı çıkması için kendine yalvartıyordu; sonra Alissa onu bir çocukmuş gibi bahçeye çıkarıyordu. Birlikte çiçekli yolu geçerek, meyve bahçesine inen merdivenlerin yanına, daha önce sandalyeleri taşıdığımız yere oturuyorlardı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bir akşam, çiçekli yoldan yalnızca bir defne çitiyle ayrılmış çimenlik üzerinde, büyük kırmızı kayın ağaçlarının birinin gölgesinde okumaya dalmıştım. Çitin görüşü engellemesine rağmen konuşulanlar duyulabiliyordu. Alissa ile dayımın sesini duydum. Şüphesiz Robert'den bahsediyorlardı, Alissa'nın adımı telaffuz ettiğini işittim. Ne konuştuklarını anlamaya başlamıştım, amcam haykırarak:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Oh! O, çalışmayı her zaman sevecek." dedi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">İstemeyerek dinliyordum, çekip gitmek, ya da en azından orada olduğumu belirtecek bir hareket yapmak istedim, ama ne yapacaktım? Öksürmek? Bağırmak: Buradayım! Sizi duyuyorum! Biraz sonra, daha fazla şey duyına merakından ziyade, rahatsızlık ve utangaçlıktan olduğum yerde kıpırtısız kalmıştım. Sonuçta onlar sadece oradan geçiyorlardı ve ben konuştuklarını çok az duyabiliyordum...Çok yavaş yürüyorlardı. Hiç kuşkusuz Alissa, her zamanki gibi kolunda hafif bir sepet, solmuş çiçekleri ayıklıyor ve denizden sürekli gelen sisin erken düşürdüğü meyveleri topluyordu. Onun sesini duydum:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Babacığım, Palissier eniştem dikkate değer bir adam mıydı?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Dayımın sesi boğuk ve belirsizdi, cevabını duyamadım. Alissa ısrar ediyordu:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Çok mu önemli biriydi, söylesene?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yine karışık bir cevap, sonra yeniden Alissa:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Jerome zeki biri değil mi?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Nasıl kulak kabartmazdım? Ama hayır, hiçbir şey anlayamadım. O devam etti:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Onun da önemli biri olacağını düşünüyor musun?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Dayımın sesi burada yükseldi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Fakat yavrucuğum, önce bu kelimeyle neyi kastettiğini bilmem gerekir: Önemli! İnsan çok önemli olup da, en azından insanların gözüne öyle görünmeyebilir...Tanrı'nın gözünde çok önemli olabilir."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Tam bunu demek istiyordum." dedi Alissa.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hem sonra...Nereden bilebiliriz ki? Daha çok genç...Evet kesinlikle geleceği çok parlak gözüküyor, ama bu başarılı olmak için yetmez."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Başka ne gerekir?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Peki yavrucuğum, ne söylememi istiyorsun? Güven, destek ve aşk gerekir..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Destek derken neyi kastediyorsun, diye sözünü kesti Alissa."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Benim görmediğim sevgi ve saygı, diye karşılık verdi dayım üzgün üzgün."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Sonra sesleri tamamen kayboldu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Akşam duam sırasında, istemeden de olsa yaptığım bu davranıştan pişmanlık duydum ve kuzenime her şeyi itiraf etmek için kendi kendime söz verdim. İşin içine daha fazlasını öğrenme merakı belki o zaman karıştı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Ertesi gün ona söylediğim ilk kelimelerden sonra:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Jerome," dedi, "bu şekilde birilerini dinlemek çok kötü bir şey. Ya bizi uyarmalı, ya da oradan gitmeliydin."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Seni temin ederim ki dinlemiyordum, istemeden duydum. Hem siz sadece oradan geçiyordunuz."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Yavaş yürüyorduk."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet ama, sesiniz güçlükle duyuluyordu. Kısa sürede sesinizi duymaz oldum...Söylesene, başarmak için ne yapılması gerektiğini sorduğunda amcam sana ne cevap verdi?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Jerome,"dedi gülerek, "tam olarak duymuşsun! Bana tekrar ettirerek eğleniyorsun benimle."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Gerçekten yalnızca başını, güven ve aşktan bahsettiği yeri duydum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Sonra başka bir sürü şeyin gerektiğini söyledi."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Peki sen, ona ne cevap verdin?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Birdenbire çok ciddileşti:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hayattaki destekten bahsettiğinde, senin bir annen olduğunu söyledim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Oh Alissa, biliyorsun ki her zaman yanımda olmayacak annem...Hem zaten aynı şey değil..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Başını eğdi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"O da aynı cevabı verdi."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Titreyerek elini tuttum.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"İleride ne olacaksam senin için olmak istiyorum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Fakat Jerome, ben de seni terk edebilirim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Sözlerimin arasına ruhum giriyordu:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ben seni asla terk etmeyeceğim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Hafifçe omuzlarını kaldırdı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Yalnız yürümek için yeterince güçlü değil misin? Hepimiz Tanrı'ya tek başımıza ulaşmak zorundayız."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">''Ama bana yolu gösteren sensin."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Neden İsa'dan başka bir yol gösterici istiyorsun? Birbirimizi unutup Tanrı'ya dua ettiğimiz zamanlardan daha çok yaklaşmamız mümkün mü sanıyorsun birbirimize?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, bizi birleştirmesi için dua ettiğimiz zamanlardan, diye kestim sözünü. Sabah akşam dilediğim şey bu Tanrı'dan."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Tanrı'da birleşmenin ne olabileceğini anlamıyor musun acaba."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hem de bütün kalbimle anlıyorum: Hayran olduğun ortak şeyde kendinden geçercesine buluşmak. Bana öyle geliyor ki, senin hayran olduğunu bildiğim şeye hayranlığımın nedeni, seni tam da orada yeniden bulabilmek."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Öyleyse senin hayranlığın saf bir hayranlık değil."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Daha fazlasını sorma. Seni orada bulacak olmasaydım, gökler umurumda olmazdı."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Parmağını dudaklarının üstüne koydu ve biraz da gösterişle şöyle söyledi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><i>"Önce Tanrı'nın cennetini ve adaletini arayınız."</i></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu sözlerimizi buraya aktarırken, bazı çocukların ne kadar önemli şeyler konuşabileceklerini bilmeyenlerin bu konuşmaların pek çocukça olmadığını düşündüklerini iyi biliyorum. Ne yapabilirim? Kendimi affettirmeye mi çalışayım? Daha doğal gözükmeleri için onları süslemek de istemiyorum.</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Vulgate metninden birer İncil edinmiştik ve içindeki uzun parçaları ezbere biliyorduk. Alissa kardeşine yardım etme bahanesiyle benimle beraber Latince öğrenmişti. Öyle tahmin ediyorum ki daha çok, yaptığım okumalarda beni izlemeye devam etmek istiyordu. Onun katılmayacağını bildiğim bir çalışmadan pek zevk aldığımı elbette söyleyemem. Bu durum bazen beni engellediyse de, sanılabileceği gibi ilerleyişimi durdurmadı. Tersine, Alissa her konuda benden önde gidiyordu. Ama zihnim kendi yollarını ona göre seçiyordu. Bizi ilgilendiren, düşünce diye adlandırdığımız şey, duygunun kılık değiştirmesinden, aşkın kaplanmasından, daha bilgili bir birleşme için bir bahaneden başka bir şey değildi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Annem önceleri derinliğini ölçemediği bu duygudan kaygılanmış olabilirdi. Öte yandan artık gücünün azaldığını hissettiğinden, bizi aynı anne sevgisinde kucaklamaktan hoşlanıyordu. Uzun zamandır çekmekte olduğu kalp hastalığının verdiği rahatsızlıklar artmaya başlamıştı. Oldukça şiddetli geçen bir kriz sırasında, beni kendine doğru çekti ve:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Zavallı yavrum, görüyorsun ki iyice yaşlandım." dedi. "Bir gün seni aniden terk edeceğim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Sustu, göğsü sıkışmıştı. Dayanamayıp, ona söylememi beklediğini sandığım şeyi haykınverdim birden:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Anneciğim, biliyorsun ki Alissa ile evlenmek istiyorum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Cümlem hiç şüphesiz onun en gizli kalmış düşüncelerinin devamını meydana getiriyordu; çünkü hemen devam etti sözüne:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, yavrum." Birkaç kez şefkatle tekrarladı, "Evet, yavrum." Güçlükle konuşuyordu, devam etti, "Tanrı'ya bırakmak lazım."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Sonra, üzerine eğilmiş olduğum için, elini başıma koyarak ekledi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Tanrı sizi korusun çocuklarım! Tanrı her ikinizi de korusun. Ardından hafif bir uykuya daldı, onu uyandırmak istemedim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu konuşmadan bir daha hiç bahsetmedik Annem ertesi gün kendini daha iyi hissediyordu. Okula gittim ve bu yarı itirafın üzeri sessizlikle örtülmüş oldu. Zaten daha fazla ne öğrenebilirdim? Alissa beni seviyordu ve bundan bir an bile şüphe edemezdim. O zamana kadar bir kuşkum olsaydı bile, bunu izleyen üzücü olaydan sonra tamamen o da kaybolacaktı yüreğimden.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Annem bir akşam Bayan Ashburton ile benim aramda ruhunu yavaşça teslim etti. Onu götüren en son kriz, başta daha öncekilerden şiddetliymiş gibi gelmemişti. Ancak sonlara doğru tehlikeli bir hal almaya başladı ve bu yüzden akrabalarımiz krize yetişemediler. İlk gece annemin yaşlı arkadaşının yanında, sevgili ölümüzün başında bekledim. Annemi çok severdim, ama gözyaşlarima rağmen içimde hiçbir üzüntü duymadığıma şaşırıyordum. Ağlamamın nedeni kendinden oldukça genç olan arkadaşının Tanrı'nın karşısına daha önce çıktığını gören Bayan Ashburton'a acımamdı. Ama bu yasın beni dayımın kızına daha çabuk yakınlaştıracağı düşüncesi, bu sır, kederimin üstüne çıkıyordu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Ertesi gün dayım geldi. Ancak bir sonraki gün Plantier Teyzemle beraber gelebilecek olan kızının mektubunu uzattı elime. Mektupta şunlar yazılıydı:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><i>Jerome, dostum, kardeşim, ölmeden önce ona, beklediği gibi onu memnun edecek şu birkaç kelimeyi söyleyemediğim için ne kadar üzgün olduğumu bilemezsin. Beni affetmesini dilerim! Bundan sonra Tanrı'dan başka yol göstericimiz olmasın! Hoşça kal zavallı dostum. Her zamankinden daha şefkatle,</i></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><i>Alissa</i></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu mektup ne ifade ediyor olabilirdi? Söyleyemediği için üzüldüğü kelimeler, geleceğimizle ilgili değillerse, ne olabilirlerdi? Buna rağmen ona evlenme teklif etmeye cesaret edemeyecek kadar gençtim. Hem, onun sözüne ihtiyacım var mıydı? Zaten nişanlı gibi değil miydik? Aşkımız yakınlarımız için artık bir sır değildi; bu konuyla ilgili dayım da annem gibi bir engel çıkarmıyordu, tersine bana şimdiden oğluymuşum gibi davranıyordu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Birkaç gün sonra gelen Paskalya tatilini Havre'da, teyzem Plantier'nin evinde kalıp, hemen hemen bütün yemeklerimi dayım Bucolin'in evinde yiyerek geçirdim.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Teyzem Felicie, Plantier kadınlarının en iyisiydi; ama ne kuzenlerimin, ne de benim onunla bir samimiyetimiz yoktu. Hiç durmadan koşuşturması onu nefessiz bırakıyordu. Davranışlarında yumuşaklık, sesinde melodi bulunmazdı. Bize olan sevgisi içinden taştığı zamanlarda, içini dökmeye ihtiyaç duyduğunda, durup dururken bizi alır, sarsarak okşardı. Dayım Bucolin onu çok seviyordu ama teyzemle konuşurken, yalnızca scsinin tınısından bile annemi tercih ettiğini kolayca anlamak mümkündü bizim için.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Zavallı yavrucuğum." diye başladı. "Bir akşam bu yaz ne yapmayı düşünüyorsun bilmiyorum ama, ne yapacağıma karar vermeden önce senin projelerini bilmek isterim; eğer sana yardımcı olabilirsem..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Henüz pek düşünmedim." dedim. "Belki bir yolculuk yaparım."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Tekrar söze başladı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Biliyorsun ki buradaki evimde de Fongueusemare'daki gibi hoş karşılanacaksın. Oraya giderek dayını ve Juliette'i de memnun etmiş olursun."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">''Alissa'yı demek istiyorsunuz herhalde."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, doğru! Afedersin... Dayın benimle konuşuncaya kadar sevdiğinin Juliette olduğunu düşündüğümü söylesem bana inanır mısın? Daha bir ay bile olmadı. Biliyorsun, ben sizi çok sevmekle beraber fazla tanımıyorum. Sizi görmek için pek az fırsatım oldu. Hem sonra pek gözlemci biri de değilim. Durup bana bakmayan bir şeye bakmaya vaktim yok. Seni hep Juliette ile oynarken gördüm... Düşünmüştüm ki... Çok güzel bir kız, çok neşeli..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, onunla hala seve seve oynuyorum. Ama sevdiğim kişi Alissa."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Çok iyi! Çok iyi, sen bilirsin...Ben, biliyorsun, onu pek tanımıyorum desem yerinde olur tabii. Kız kardeşinden daha az konuşuyor, sanırım, onu seçtiysen bunun için iyi sebeplerin vardır."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ama teyzeciğim, onu sevmeyi seçmedim ve hiçbir zaman kendi kendime onu sevme sebeplerimin ne olduğunu..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Kızma Jerome, ben hiç kötü niyetim olmadan konuşuyorum...Ne söyleyeceğimi unutturdun. Evet, hanrladım: Ben, bütün bunların evlilikle biteceğini düşünüyorum tabii. Yasın yüzünden zaten şimdi nişanlanamazsın, ayıp olur. Hem sonra daha çok gençsin. Fongueusemare'daki varlığın, orda artık annesiz kalacağın düşünülürse, pek hoş karşılanmaz."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ama teyzeciğim, ben tam da bu yüzden yolculuktan bahsediyordum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, her neyse! Oğlum, düşündüm ki benim varlığım işleri kolaylaştırır ve bunun için yazın bir bölümünde serbest olacak şekilde ayarladım kendimi."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Eğer rica etseydim Bayan Ashburton da seve seve gelirdi benimle."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Geleceğini tabii biliyorum. Ama bu yeterli olmaz! Ben de geleceğim...Oh! Zavallı annenin yerini doldurmak gibi bir niyetim yok, diye ekledi birdenbire hıçkırarak, ama ev işleriyle ilgilenirim...Hem sonuçta ne sen, ne dayın, ne de Alissa sıkıntı çekmezsiniz."</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Felicie Teyzem varlığının yararlılığı hakkında yanılıyordu. Doğruyu söylemek gerekirse, bir tek onun yüzünden sıkıntı çekiyorduk. Daha önceden de söylediği gibi temmuz ayı gelir gelmez Fongueusemare'a yerleşti. Bayan Ashburton ve ben de ona katılmakta gecikmedik. Ev işlerinde Alissa'ya yardım etmek bahanesiyle, son derece sakin olan bu evi sürekli devam eden bir gürültüyle dolduruyordu. Bize hoş görünmek ve kendi sözleriyle "işleri kolaylaştırmak" için harcadığı çaba o kadar yoğundu ki Alissa ve ben onun karşısındayken daha çok sıkıntılı, nerdeyse dilsiz kalıyorduk. Bizi fazlasıyla soğuk buluyor olmalıydı. Peki, susmadığımiz zamanlar, aşkımızın doğasını anlayabilecek miydi? Juliette'in karakteri ise, bizim tam tersimize, bu taşkınlığa daha uyumlu bir yapıdaydı. Teyzemin yeğenlerinden küçük olanını üstün tuttuğunu açıkça görmem, belki de teyzeme olan sevgime ket vuracak bir kin duymama neden oluyordu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bir sabah posta geldikten sonra, beni çağırttı:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Zavallı Jerome, gerçekten çok üzgünüm, kızım hastalanmış ve beni çağırıyor, sizi terk etmek zorunda kalacağım."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Teyzemin ayrılmasından sonra Fongueusemare'da kalmaya cesaret edip edemeyeceğimi hiç bilemeden, gereksiz endişelerle dolu, dayımı bulmaya gittim. Dayım daha ilk kelimemden sonra:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Zavallı kız kardeşim en doğal şeyleri en karmaşık hale getirmek için yine neler üretiyor kafasında." diye haykırıverdi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Neden bizi terk edecekmişsin Jerome? Sen de benim çocuğum sayılmaz mısın?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Teyzem Fongueusemare'da yaklaşık on beş gün kalabilmişti. O gider gitmez ev kendini toparlayıverdi, mutluluğa çok benzeyen şu huzur, yeniden evi doldurmaya başladı. Yasım aşkımızı gölgelememiş, hatta daha da derinleştirmişti. Kalplerimizin en küçük bir hareketinin bile duyulabileceği kadar yankılı o ortamda tekdüze hayatımız yeniden başladı.</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Gidişinden birkaç gün sonra, bir akşam sofrada teyzemden bahsediyorduk. Şöyle söylediğimizi hatırlıyorum:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ne hareketlilik! Hayatın dalgalanmaları, onun ruhuna dinlenip nefes alacak hiç zaman bırakmamış olabilir mi? Aşkın güzel görüntüsünün yansıması neye dönüşüyor burada böyle?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Çünkü Goethe'nin Madam de Stein'dan bahsederken yazdıklarını hatırlamıştık: "Dünyanın bu ruhta yansıdığını görmek güzel olurdu." Hemen ardından bir derecelendirme yapıyor, kendi iç dünyasında hayatı sevme özelliğini en üste yerleştiriyorduk. O zamana kadar susan dayım, üzgün üzgün gülümseyerek:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Çocuklarım," dedi, "paramparça bile olsa Tanrı onun görüntüsünü tanıyacaktır. İnsanları hayatlarının yalnızca bir anına dayanarak yargılamaktan sakınalım. Zavallı kız kardeşimde hoşunuza gitmeyen her şey, onu sizin yaptığınız gibi ciddi bir şekilde eleştirebilecek kadar iyi bildiğim, başından geçen olayların etkisindendir. Gençliğin hoşa giden niteliklerinin hepsi yaşlandıkça bozulur. Sizin Felicie'de hareketlilik diye adlandırdığıniz şey, önceleri sevimli bir hareketlilikten, gençlik heyecanından, zamana kendini bırakıştan ve zarafetten başka bir şey değildi...Sizin bugün göründüğünüzden daha farklı görünmüyorduk inanın ki. Senin gibiydim Jerome, belki daha kısa bilmiyorum. Felicie, Juliette'in şu andaki haline çok benziyordu, evet, fiziksel olarak bile."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Aniden kızına dönerek ekledi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Sesinin bazı tonlarında birden onu buluyorum, oda aynı senin gibi gülümserdi. Hele şu hareket, senin gibi hiçbir şey yapmadan oturup dirsekleri önde, birbirine kavuşturduğu parmakları alnında oturması. Sonra bu alışkanlığını çabuk kaybetti."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bayan Ashburton bana döndü ve neredeyse duyulmayacak bir sesle, "Annen, Alissa da onu hatırlatı<span style="font-size: 1em; text-align: initial; text-indent: 2.6em;">yor." dedi.</span></p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">O sene yaz harika geçti. Her şey kendini gök mavisine bırakmıştı sanki. İçimizdeki coşku kötülüğü ve ölümü yenmişti. Karanlıklar önümüzde geriliyordu. Her sabah neşeyle uyanıyor, şafakla beraber kalkıyor, günü karşılamak için acele ediyordum. O günleri düşündüğüm zaman, gözümün önünde her yerde çiyler olduğu canlanıyor. Geceleri geç saatlere kadar oturan ablasından daha erken kalkan Juliette de benimle birlikte bahçeye inerdi. Ablasıyla benim aramda habercilik görevini üstlenmişti. Ona hiç durmadan aşkımızdan bahsediyordum, o da beni dinlemekten sıkılmış gibi görünmüyordu. Aşkımın şiddeti yüzünden önünde çekinip sıkıldığım Alissa'ya söylemeye cesaret edemediklerimi, ona anlatiyordum. Alissa bu oyuna hazır görünüyordu, ama yalnızca ondan bahsettiğimizi bilmeden ya da bilmiyormuş gibi gözükerek, kız kardeşiyle bu kadar neşeli konuşuyor olmamdan hoşlanıyordu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Aşkın hatta aşkın şiddetinin o yapmacık inceliği! Bizi kahkahalardan gözyaşlarına, neşenin en safhalinden erdemin gerektirdiklerine kadar hangi gizli yollardan götürdün!</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yaz öylesine pürüzsüz, öylesine düzgün akıp gidiyordu ki hatıram o kaygan günlerden bugüne pek bir şey saklayamamış. Olay diyebileceklerimiz, konuşmalar ve yaptığımız okumalardı ...</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Tatilimin son günlerinden birinin sabahında Alissa bana:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Kötü bir rüya gördüm." dedi. "Ben yaşıyordum ama sen ölmüştün. Hayır, seni ölürken görmüyordum. Sadece şu vardı: Sen ölmüştün. Çok korkunçtu. O kadar imkansız gibi görünüyordu ki sadece senin orada olmadığını düşünebiliyordum. Ayrılmıştık ve sana tekrar kavuşmanın bir yolu olduğunu hissediyordum. Ne olduğunu bulmaya çalışıyordum, uğraşırken sarf ettiğim çaba yüzünden uyandım. Sanırım bu sabah hala rüyamın etkisindeydim, sanki devam ediyormuş gibiydi. Hala senden ayrıymışım gibi geliyordu ve uzun süre senden ayrı kalacakmışım gibiydi, uzun süre..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Alçak sesle ekledi:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bütün hayatımız boyunca çok çaba sarfetmemiz gerekecek."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Neden?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"ikimizin de ayrı ayrı, tekrar kavuşabilmek için büyük çaba harcaması gerekecek."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bu sözleri ciddiye almıyor, ya da ciddiye almaktan korkuyordum. Aniden gelen bir cesaretle kalbim hızla çarpmaya başladı. İtiraz etmek için:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Eh, ben de bu sabah seninle evlendiğimi gördüm; öyle güçlü bir rüyaydı ki bizi kimse ayıramayacak, ölümden başka, dedim ona."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ölümün ayırabileceğine inanıyor musun?"&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Demek istediğim..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bence tam tersine ölüm yaklaştırır...Evet, bütün yaşam boyunca ayrı kalmış olanları yaklaştırır ölüm."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bütün bu olanlar içimize öyle bir işlemişti ki, hala sesimizin tonunu bile duyar gibi oluyorum. Buna rağmen, ne kadar önemli olduklarını çok sonraları öğrenebildim.</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yaz akıp gidiyordu. Tarlalar çoktan boşalmıştı, manzara artık çok daha hayret uyandırıcı bir güzellikle uzanıyordu önümüzde. Ayrılmamın önceki günü, hayır bir önceki günü, akşam, Juliette ile beraber küçük bahçenin koruluğuna doğru indik.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Dün Alissa'ya okuduğun şey neydi?" diye sordu.&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ne zaman?"&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Kireç ocağının bankında, sizi geride bıraktığımız zaman..."&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ah evet, Baudelaire'den birkaç dizeydi sanırım."&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hangileri? Bana da okumak istemez misin?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><i>"Yakında soğuk karanlıklara dalacağız,"</i> diye başladım oldukça isteksiz bir şekilde. Ama o hemen sözümü keserek, titreyen değişik bir ses tonuyla devam etti:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"><i>"Kısacık yazlarımızın canlı aydınlığı, elveda!"</i></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ne! Biliyor muydun bu şiiri?!" diye haykırdım. Gerçekten çok şaşırmıştım. "Senin şiir sevmediğini sanıyordum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Neden ki? Sen bana okumadığın için olabilir mi, dedi gülerek, biraz da sıkılgan... Bazı zamanlar benim aptalın teki olduğumu düşünüyor gibi görünüyorsun."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Çok zeki olup şiir sevmeyenler de var. Seni şiir okurken hiç görmedim, benden okumaını da rica etmedin."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Çünkü bu işi Alissa üstlendi...Birkaç saniye sustu ve birden:"&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Yarından sonraki gün mü gidiyorsun?"&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Öyle gerekiyor."&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bu kış ne yapacaksın?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Lisede ilk yılım."&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Alissa'yla ne zaman evlenmeyi düşünüyorsun? "</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">''Askerlikten önce olmaz. Hatta daha sonra ne yapacağımı iyice bilmeden olmaz."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"O zaman henüz bilmiyorsun."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Henüz bilmek istemiyorum. Beni ilgilendiren çok şey var. Seçmem ve sadece seçtiğim şeyle uğraşmam gereken zamanı geciktirmek için elimden geleni yapıyorum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Seni nişanı geciktirmeye iten şey de bağlanma korkusu mu?"&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Cevap vermeden omuzlarımı silktim. Israr etti:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"O zaman nişanlanmak için ne bekliyorsunuz? Neden hemen nişanlanmıyorsunuz?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">''Ama neden nişanlanalım ki? Sadece birbirimiz için olduğumuzu ve öyle kalacağımızı bilmek yetmez mi? Başkalarının da mı duyması gerekiyor? Eğer bütün hayatımı onunla geçirmek istiyorsam, aşkımı sözler üzerine kurmamın daha güzel olduğunu mu düşünüyorsun? Ben öyle düşünmüyorum. Yeminler benim için aşka hakarettir. Onunla ancak ona güvenmeseydim nişanlanmak isterdim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Benim güvenmediğim kişi o değil ki..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yavaş yavaş yürüyorduk. Alissa'nın babasıyla yaptığı konuşmayı istemeden dinlemek zorunda kaldığım o yere varmıştık. Birden, Alissa'yı çıkarken gördüğüm ve bahçenin yuvarlak alanında oturmuş ve hatta bizi duymuş olabileceği geldi aklıma. Ona direkt söyleyemediğim şeyleri duyurabilme imkanı bana öyle çekici gelmişti ki, bulduğum bu kurnazlığın hoşnutluğuyla sesimi yükselterek:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Oh!" diye bağırdım biraz da yaşımın verdiği o gösterişli heyecanla. Juliette'in ona taşıdığı sözlerim arasından, ona aktarmadıklarını duyurabilmek için sözlerime çok dikkat ediyordum. Ah! Sevdiğimiz ruhun üzerine eğilerek, orada bir aynadan görür gibi hangi görüntüyü verdiğimizi görebilseydik sadece! Kendimizi okuduğumuz gibi, hatta daha iyi okuyabilseydik keşke başkalarını! O zaman şefkat ne kadar huzurlu yaşanır, aşk ne kadar saf olurdu!</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Juliette'in sıkıntısının benim vasat lirizmimden kaynaklandığını düşünme kendini beğenmişliğini gösterdim. Başını aniden omzuma koyup, "Jerome! Jerome! Ben onu mutlu edeceğinden emin olmak istemiştim. Eğer senin yüzünden acı çekecek olursa, sanırım senden nefret ederim."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">''Ama Juliette," diye haykırdım ona sarılıp alnını kaldırarak. ''Asıl ben kendimden nefret ederim. Bir bilseydin! Meslek seçimim konusunda karar vermeyi henüz istemiyorsam, bu, hayata onunla beraber daha iyi başlayabilmek içindir. Bütün geleceğimi onun için askıya alıyorum! Ama onsuz olan hiçbir şeyi de istemiyorum..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Sen bundan bahsettiğinde o ne diyor?</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bundan ona hiç bahsetmiyorum, hiç! Bir de bu sebeple hala nişanlanmıyoruz, aramızda evlilik konusu, ya da ileride ne yapacağımızın lafı hiç edilmiyor. Ah Juliette! Onunla beraber yaşamak bana o kadar güzel görünüyor ki, buna cesaret edemiyorum...Anlıyor musun? Onunla bunu konuşmaya cesaret edemiyorum..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Mutluluğun onu şaşırtmasını istiyorsun."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">" Hayır! Öyle değil. Ama korkuyorum...Onu korkutmaktan korkuyorum, anlıyor musun? Hissettiğim bu uçsuz bucaksız mutluluğun onu ürkürmesinden korkuyorum! Bir gün ona yolculuğa çıkmak isteyip istemediğini sordum. Bana hiçbir şey istemediğini, başka yerlerin varlığını bilmenin ona yettiğini, eğer çok güzellerse isteyenin gidebileceğini söyledi."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Peki sen Jerome? Yolculuk etmeyi istiyor musun?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Her yere gitmek istiyorum! Hayat bana tamamıyla uzun bir yolculuğu hatırlatıyor, onunla birlikte, kitaplar, insanlar, ülkeler arasında..."Demir almak" sözünün ne ifade ettiğini düşündün mü?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Evet, sık sık düşünürüm bunu." diye mırıldandı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Ama onu pek dinlemeyen ve sözlerinin küçük yaralı kuşlar gibi yere düşmesine aldırmayan ben, devam ettim:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Gece yola çıkmak, göz kamaştırıcı şafakla uyanmak: Dalgaların kararsızlığı üzerinde yalnız ikimiz varmış gibi hissetmek..."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ve daha çocukken haritalardan baktığımız her şeyin bize yabancı olduğu limanlara varış...Seni Alissa kolunda, gemiden inerken, köprünün üzerine hayal ediyorum."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hemen postaneye gidip Juliette'in bize yazdığı mektubu isterdik." diye ekledim gülerek.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Fongueusemare'dan...Size çok küçük, çok kederli, çok uzak gözükecek olan hala yaşadığı Fongueusemare'dan."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Sözleri tam olarak bunlar mıydı? Bunu doğrulayamam, çünkü söylediğim gibi aşkımla öylesine doluydum ki, onun bazı sözlerini ancak duyabiliyordum.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yuvarlak alana geldik, tam geri dönmek üzereydik ki birdenbire Alissa gölgeden çıkıverdi. O kadar solgundu ki Juliette bir çığlık attı. Alissa:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Kendimi gerçekten hiç iyi hissetmiyorum." diye mırıldandı aceleyle. "Hava serin. Sanırım eve gitsem iyi olacak."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bizi orada bırakarak hızla eve doğru yürümeye başladı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Alissa biraz uzaklaşır uzaklaşmaz Juliette heyecanla, "Konuştuklarımızı duydu." dedi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ama onu üzecek hiçbir şey söylemedik Tersine..."&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bırak beni!" dedi ablasının arkasından fırlayarak.</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">O gece uyuyamadım. Alissa akşam yemeğine inmiş, sonra kısa bir süre migreninden şikayet ederek tekrar odasına dönmüştü.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Konuştuklarımızdan hangilerini duymuştu? Endişeyle konuştuklarımızı hatırlamaya çalışıyordum. Juliette'in çok yakınında yürümekle, rahatlıkla ona sarılmakla hata ettiğimi düşünüyordum; ama bu çocukluktan kalma bir alışkanlıktı. Alissa bizi böyle yürürken defalarca görmüştü. Ah! Ne kederli bir kördüm, el yordamıyla hatalarımı ararken, bir an bile Juliette'in neredeyse hiç dinlemediğim ve çok iyi hatırlayamadığım sözlerini düşünmüyordum. Belki de Alissa onları benden daha iyi duymuştu. Ne fark eder! Endişelerimin içinde yolumu şaşırmış, Alissa'nın benden şüphelenebileceği fikriyle dehşete düşmüştüm. Başka bir tehlikeyi hayal bile etmeden, Juliette'e söylemiş olduklarıma rağmen, kuruntularımı ve endişemi yenmeye ve ertesi gün nişanlanmaya karar verdim.</p>

  <p class="P_Body_Text_First_Indent__And__Centre_Alignment__And__Left_Indent__And__Spacing_After__And__Spacing_Before"><span>***</span></p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Yola çıkmamdan bir gün önceydi. Üzüntüsünü buna bağlayabilirdim. Sanki benden kaçıyormuş gibiydi. Gün onunla bir kere bile yalnız başınayken karşılaşamadan geçip gidiyordu. Onunla konuşamadan gitmek zorunda kalma korkusu, akşam yemeğinden kısa bir süre önce odasına gitmeme neden oldu. Mercan bir kolye takıyordu ve bağlamak için kollarını kaldırmış, biraz eğilmişti. Kapısı arkaya dönük, omzunun üzerinden, yanan iki şamdan arasında duran aynaya bakıyordu. Beni önce aynada gördü ve arkasını dönmeden bir süre baktı.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Ah! Demek kapı kapalı değilmiş." dedi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Kapıya vurdum ama sen cevap vermedin. Alissa, yarın gideceğimi biliyor musun?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Hiçbir şey söylemeden, bir türlü bağlayamadığı kolyesini şöminenin üzerine koydu. Nişan sözcüğü bana çok çıplak, çok kaba geliyordu. Onun yerine hangi dolaylı kelimeyi kullandım bilmiyorum. Alissa beni anlar anlamaz önce sendeledi gibi geldi, şömineye yaslandı...Ben de ona bakmaktan çekinecek kadar korkuyor, olduğum yerde titriyordum.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Çok yakınındaydım ve gözlerimi kaldırmadan elini tuttum, çekmedi. Başını biraz eğip, elimi hafifçe yukarı kaldırarak dudaklarını değdirdi ve hafifçe yaslanarak:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hayır, Jerome, hayır nişanlanmayalım, rica ederim." dedi.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Kalbim o kadar hızlı çarpıyordu ki, sanırım bunu hissetti. Daha sevecen bir sesle:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Hayır, henüz değil." dedi.&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Neden?" diye sorduğumda şöyle cevap verdi:&nbsp;</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Bunu sana ben sorabilirim, neden? Neden değişelim?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Bir gün önceki konuşmadan bahsetmeye cesaret edemiyordum; ama ne düşündüğümü anladı ve düşüncelerime cevap verirmiş gibi, bakışlarını bana dikerek:</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Yanılıyorsun dostum." dedi. "O kadar mutluluğa ihtiyacım yok. Böyle de mutlu değil miyiz?"</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Gülümsemek için kendini boşuna zorluyordu.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Senden ayrılmak zorunda olduğuma göre, hayır, değiliz."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">"Dinle Jerome, bu akşam seninle konuşamayacağım...Son anlarımızı boşuna harcamayalım...Hayır, hayır. Seni her zamankinden çok seviyorum, bundan emin ol. Sana yazacağım, açıklayacağım. Sana yazmaya söz veriyorum, hatta yarından itibaren...Sen gider gitmez...Şimdi git! Bak işte ağlıyorum...Beni yalnız bırak."</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before">Beni itiyor, yavaşça kendinden ayırıyordu ve bu hareket son vedalaşmamız oldu. Çünkü o gece bir daha ona hiçbir şey söyleyemedim. Ertesi gün yola çıkacağım sırada odasına kapandı. Onu, beni taşıyan arabaya bakarak penceresinden el sallarken gördüm.</p>

  <p class="P_Body_Text_First_Indent__And__Left_Indent__And__Spacing_After__And__Spacing_Before"></p>
</body>
</html>
