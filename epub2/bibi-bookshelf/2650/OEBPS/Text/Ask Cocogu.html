<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:xml="http://www.w3.org/XML/1998/namespace" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/balci60.css" rel="stylesheet" type="text/css" />

  <title>AŞK ÇOCUĞU</title>
</head>

<body>
  <p>&nbsp;</p>

  <h1><span class="th11">A</span><a href="../Text/icindekiler.html">ŞK <span class="th11">Ç</span>OCUĞU</a></h1>

  <p>&nbsp;</p>

  <p>&nbsp;</p>

  <p class="p6">Genç bir adam, Reading'de trenden indi. Elindeki bavulu, sakarlıkla öyle bir savurdu ki neredeyse bir delikanlının yüzüne çarpıyordu; delikanlı kızgınlığını dile getirmek için elini kafasına götürerek döndü, ama sert bakışları birden kayboluverdi ve "James Reid, sen Jimmy Reid'sin," diye bağırdı; acı acı bağıran lokomotifin çıkardığı duman bulutunun içinde el sıkışıp birbirlerinin omuzlarını sıvazladılar.</p>

  <p>İki yıl önce aynı okulda okuyorlardı. James, daha sonra büro yönetimi ve muhasebe kursuna gitmeye başlamıştı, Donald'ın da "politika yaptığı" yolunda haberler almıştı, "Olabilir, paraları var," diye düşünmüştü. Çünkü James harcadığı parayı kuruşu kuruşuna hesaplarken, Donald her zaman hoş şeylerin, gezilerin ve çeşitli fırsatların tadını çıkarmıştı.</p>

  <p>Evde, "Ne yazık ki, harcadığımız paraya dikkat etmeliyiz," sözü o kadar çok tekrarlanırdı ki, artık bunun gereğinden fazla söylendiğine inanıyordu.</p>

  <p>Tartışmalarda ve tiyatro çevresinde kendini gösteren Donald, <span class="t3">Yeni Sosyalist Dü</span><span class="t3">ş</span><span class="t3">ünce</span> adlı bir dergi çıkarmıştı. James'in ise ne yapmak istediği konusunda hiçbir fikri yoktu, tek bildiği sabah dokuzdan akşam beşe kadar masa başında oturmak istemediğiydi. Annesi, "Alıver şu sertifikaları, canım, işe yarar," diyordu. Babası ise, "Üniversitede vakit harcama, hayat okulunda daha çok şey öğrenirsin," demişti. Zaten onu üniversiteye göndermeye güçleri yetmezdi.</p>

  <p>Donald "Nereye gidiyorsun?" diye sordu.</p>

  <p>"Eve gidiyorum."</p>

  <p>"Üzgün görünüyorsun, nen var?"</p>

  <p>İnsanı açık sözlülüğe davet eden, anlayış güvencesi veren yuvarlak ve güler yüzlü bu cana yakın insana, yani Donald'a başka kimseye hafiften çıtlattığı bile görülmemiş şeyleri söylemek kolaydı. "Bu yeterli bir açıklama değil mi?" dedi.</p>

  <p>Donald bir kahkaha attı ve hemen "Öyleyse, benimle gel," dedi. "Genç Sosyalistler Yaz Okulu'na gidiyorum."</p>

  <p>"Ama evde bekliyorlar."</p>

  <p>"Ara, haber ver. Hadi." Donald, telefon bulabileceği bir çay salonuna doğru yola çıkmıştı bile.</p>

  <p>James, Donald'ın her zaman her şeyi kolay sandığını hatırladı, her şey onun için kolaydı zaten. Evi arayıp bu hafta sonu evde olmayacağım demek, onun için büyük bir olaydı, üzerine düşünülmesi, planlanması, yüreğini katılaştırması, eğer'leri ve ama'ları değerlendirmesi gereken bir şeydi, ama işte telefonun başındaydı; garson kızın iki gence gülümsediği sırada Donald James'e sırıtarak onu yüreklendirmeye çalışıyordu. Annesine, "Pazartesi akşamına kadar beni görmesen olur mu?" dedi James.</p>

  <p>"Evet, elbette canım."</p>

  <p>James, annesinin, daha fazla gezmesi, arkadaşlar edinmesi gerektiğini düşündüğünü biliyordu; buna Donald vesile olmuştu. Birlikte, James'in biraz önce geldiği yöne giden bir trene bindiler, neyse ki şimdi sıkıcı evrak işleriyle geçen başka bir günün kasvetine değil, bir maceraya doğru yol alıyorlardı.</p>

  <p>James için her şeyi değiştiren müthiş 1938 yazı, işte böyle başladı. Donald'ın onun için yer ayarladığı hafta sonu yaz okulu, -kayıtlar kapanmıştı ama, James düzenleyenleri tanıyordu- İspanya'daki savaş üzerineydi, aslında Güney Amerika'daki kalay madencilerinin çalışma koşulları (daha sonraki bir ders) üzerine olması da James için fark etmezdi. Yeni fikirlerin, yüzlerin ve arkadaşların bolluğu karşısında gözleri kamaştı. Kolejin yaz kursları ve yaz okulları için ayarladığı bir öğrenci yurdunda kalıyor, yemeğini yemekhanede, ülkenin dört bir yanından gelen genç erkeklerle ve kadınlarla birlikte, sol kanat görüşlerin akla gelebilecek her tonunu barındıran neşeli, tartışmacı bir ortamda yiyordu. İnsanın kendine karşı temel görevi, İspanya'dan vejetaryenliğe kadar her şey üzerine belirli bir bakış açısını kesin olarak tanımlamasıydı. Ondan sonraki hafta sonu barış yanlıları işlenmişti; Donald buna karşı çıkan bir konuşma yapmıştı. Çünkü Donald komünistti. "Aralarına katılmasam da tutum olarak yanlarındayım." Donald, her yeri saran hatalı düşünme biçimleriyle savaşmanın kendi sorumluluğu olduğunu hissediyordu. Görevi siyasetti, ama edebiyattan, özellikle de şiirden hoşlanıyordu, bu yüzden James kendini önce "Mücadelede Bir Silah Olarak Şiir" başlıklı hafta sonu toplantısında buldu; sonra da "Modern Şiir" ve "Devrimin Müjdecileri Olarak Romantik Şairler!" başlıklı hafta sonu toplantılarında. Stephen Spender'in Londra'da konuştuğunu ve Cheltenham'da kendi şiirlerini okuduğunu duydu. Yaz böyle geçti, "Özgürlük için Komünist Parti!"<span class="t3">(Waiting for Lefty</span> ve <span class="t3">Studs Lonigan'</span><span class="t3">ı</span> <span class="t3">beklemek)</span> anlamına gelen Lillian Helman ile Dos Passos ve Steinbeck anlamına gelen "Amerikan Edebiyatı". "Britanya İmparatorluğu Nereye?" "Hindistan'ın Kendi Hükümetini Kurma Hakkı"... Ve yalnızca hafta sonları değildi. Ticaret Yüksek Okulu'ndaki derslerden sonra, bir akşam semineri, tartışması ya da çalışma grubu için bir yerlerde Donald'a katılıyordu. Eve, temiz elbiseler almak, banyo yapmak ve annesine nerede olduğunu söylemek için gidiyordu. Annesi onu büyük bir dikkatle dinliyordu ve sorularının sonu gelmiyordu. Bir yıl önce olsa, James sinir olur ya da onu başından savardı, ama şimdi onun duygusal hayatının yoksulluğunu anlamayı ve sabır göstermeyi öğrenmeye başlıyordu. Babası dinliyordu -James böyle varsaymak zorundaydı- ama katılmadığı şeyler üzerine homurdanmaktan ya da söylenmekten başka bir yorum yapmıyordu.</p>

  <p>James'in karşılaştığı kişiler hep hayat dolu insanlardı sanki; bu insanlar kendisini ışıltısız ve ürkek hissetmesine neden oluyordu; kızlar da, bildiği kızlara hiç benzemiyorlardı; konuşkanlardı, çoğunlukla endişe verici olan görüşlerini belirtmekte ve öpüşmekte gayet özgür davranıyorlardı: James, yakınlaşmasını umursamadıklarını, hatta tereddütleriyle alay ettiklerini görünce ilk başta şaşırmıştı. Öpüşme konusunda rahat, ama başka her şeyde cimriydiler: Bu yüzden tartışmalardan birinin konusu olan Özgür Aşk'a kesinlikle inanmadığından emin oldu. Yalnızca arkadaşlıklardan ve çabucak kurulan dostluklardan oluşan bir rüyada yaşamıyordu, her şeyin ötesinde, onu şaşırtan, sarsan ya da utandıran durumlar yaşıyordu. Şans eseri kulağına gelen sözler, "Avrupa Karşısındaki Faşist Tehdit" ya da "Madencilerin Çalışma Koşulları" gibi, hafta sonlarındaki bir seminerde duyduğu bir-iki cümleyle kulakları çınlıyordu: Kendisi için özel olarak söylenmiş olabilecek bu sözlere karşı aşırı duyarlı bir durumdaydı.</p>

  <p>Barış yanlılığıyla ilgili bir hafta sonu sırasında, çocukluğu bir çizgi romanın sadeliğiyle gözlerinin önüne gelmişti: "Dünya Harbi'ne katılan askerler de durmadan savaştan bahsediyorlar, takıntılı bir halleri var..." Salondan "Benim babam da aynı durumda," diyen bir ses geldi. "...ya da savaş üzerine hiç konuşmuyorlar." "Benim babam gibi," diye katıldı bir başkası.</p>

  <p>James'in, Somme'da yaralanan, Trenches gazisi babası da ağzını hiç açmayanlardandı. Savaş üzerine ya da başka herhangi bir şey üzerine pek konuşmazdı. İri yarı vücudu, yaptığı iş için gereğinden fazla güçlü olan omuzları ve elleriyle -bir mühendislik firmasının ofisinde çalışıyordu- kaya gibi bir adamdı. Yemeğin başından sonuna kadar hiç sesini çıkarmadan oturabilirdi. Çoğu akşam, arkadaşlarıyla buluşmak için bara giderdi ve James, hepsi de eski asker olan bu adamları hep, ocağın çevresinde pek bir şey konuşmadan otururlarken görürdü. James sessizlik içinde büyümüştü. Babası konuşmazsa annesi de konuşamazdı, ama bir keresinde, onların hatırı için hafta sonunda eve gittiğinde annesini yaz yortusunu izleyen bir toplantıda görmüştü; heyecanlıydı, hayat doluydu ve yörenin veterineri Bay Butler'ın bol bol doldurduğu bir bardak beyaz şarabı içiyor ve... flört mü ediyordu yoksa? <span class="t3">Gerçekten de</span> veterinerle flört mü ediyordu? Elbette, hayır: Yalnızca James onu çene çalıp gülebilecek bir kadın olarak görmemişti hiç. Eve yürürlerken "Biraz çakırkeyif oldum," dedi, üzerindeki sosyal canlılık gitmişti bile.</p>

  <p>Çocukluğunda annesinin sosyal olaylardaki heyecanlı halinden kimi zaman gizli bir utanç duyduğunu hatırlıyordu, evdeki halinden o kadar farklıydı ki. Ama şimdi düşünüyordu da, Tanrım, babamla evli olmak, doğrudan kendisine bir soru sorulmadıkça asla konuşmayan, hatta bazen sorulara bile cevap vermeyen bir adamla evli olmak! Ve annesi, babası gibi değildi, eğlenmeyi seviyordu... Ama bu onun annesiydi, aniden gelen şiddetli bir acıma duygusu, insanın annesiyle ilgili aklından geçirmesi yakışık almayacak düşünceleri bastırdı. Yıllardır kimbilir neler çekmişti: Bu sırada, kendisi de neler çekmişti, Trenches'ta yaşadığı dehşetle yalnızca o eski savaştaki asker arkadaşlarıyla bir araya gelince kendisi olabilen bir adamın sessiz çocuğu olmak.</p>

  <p>Kendisi ve ailesiyle ilgili bu türden nahoş görüşler yalnızca bir başlangıçtı. "İngiliz Sınıf Yapısı" seminerinde Donald'ın orta sınıftan, kendisinin de alt-orta sınıftan olduğunu öğrenmişti. Peki öyleyse, Donald'la aynı okulda ne arıyordu? Bir burs almıştı, daha önce bunun üzerine pek düşünmemiş olsa da durum buydu. Annesi mektuplar yazmış, sonra da en iyi elbisesini giyerek iltimas yaptırmış ve bursu ayarlamıştı. Öbür kadınlar abartılı, çiçekli elbiseler giyip çok fazla mücevher takarken annesinin sade, koyu renk elbiseleri ve gerçek inciden küçük kolyesiyle zevkli olduğunu artık biliyordu. Oğlunun iyi bir okula gitmesinin önemini belirterek birilerini etkilemişti, peki, kimi? Annesi babasından üstündü, bunu şimdi görebiliyordu. Donald onu uyandırana kadar, bütün bunların hiç farkında değildi.</p>

  <p>Bir hafta sonu için Donald'ın evine gittiğinde, Donald'ın ailesinin ve arkadaşlarının tıka basa doldurduğu kocaman bir evle karşılaştı. İki büyük ağabey; iki küçük kız kardeş; gürültücü, eğlenceyi seven bir grup. Anne ve babası her şey için tartışıyorlardı; onun evinde buna kavga etmek denirdi. Babası İşçi Partisi'ne üyeydi, annesi ise barış yanlısıydı, çocuklar da kendilerine komünist diyorlardı. Uzun, gürültülü, bolluk içindeki yemekler: James annesinin pişirdiği ucuz, mütevazı yemeklerle haftanın en lüks yemeği olarak Pazar günü pişen eti düşündü, ama bu küçük bir parça et olurdu, çünkü insanın parasını çarçur etmesi doğru değildi. Donald'ın evinde, büfenin üzerinde her zaman büyük bir jambon, meyveli kek, ekmek, kalın bir dilim peynir ve tereyağı hazır duruyordu. Akşamları oyunlar oynuyorlardı. İki kızın erkek arkadaşları vardı ve evdekiler onlara takılıyordu, hem pek hoş takılmalar da değildi bunlar, diye düşünüyordu James, ama görüşleri değişmişti ve her şeye şaşırmasının doğru olup olmadığını merak etmeye başlamıştı. İkide bir şaşkınlık mı geçiriyordu ne?</p>

  <p>James'in Pazar günleri yenen et yemeğine (etin yanında ikişer patates, birer kaşık da bezelye vardı) katıldığı hafta sonunda babası, "Seni evde görmek güzel, evlat," dediğinde, hem oğlu hem de annesi öyle bir şaşırmışlardı ki göz göze geldiler. Yaşlı adamın aklından neler geçiyordu acaba? (Babası daha ellisine bile gelmemişti.)</p>

  <p>"Demek politikaya giriyorsun, öyle mi?"</p>

  <p>"Eh, aslında çoğunlukla dinliyorum."</p>

  <p>Ablak kırmızı yüzü, kısacık kesilmiş bıyıkları (her gün inceltiliyordu), düzgünce ayrılmış kısa, kır saçları (haftada bir kere karısı kesiyordu), çoğunlukla düşüncelerini saklamaya yoğunlaşmış gibi dalgın bakışlı iri, mavi gözleriyle bu koca adam, şimdi bütün dikkatini oğluna vermiş, belli ki onu anlamaya çalışıyor, yargılıyordu.</p>

  <p>"Politika kârlı bir iş değildir. Bunu kendin de anlayacaksın." Ve çatalına et batırma işine geri döndü.</p>

  <p>Bayan Reid, uzlaştırıcı bir tavırla "James'in yaptığı da zaten yalnızca kendi kendisini anlamaya çalışmak, canım," dedi. Belki de kocasının, günün birinde patlayıp onu ve hayatlarındaki her şeyi yıkacağına dair gizli bir korkusu olduğunu doğrulayacak kadar uzlaştırıcıydı.</p>

  <p>Bay Reid, öfkeli bir yüzle önce karısına sonra da James'e bakarak "Ben de öyle dedim, değil mi?" dedi, çenesi ileri doğru çıkmıştı. Sanki çenesine bir yumruk indirilmesini bekliyordu. "Dolandırıcılar, hırsızlar ve yalancılar."</p>

  <p>Bunu oğlunun daha önce duymadığı bir ses tonuyla, şiddetli, boğuk bir çığlık gibi söylemişti. Annesi duymuş muydu? Annesinin gözlerini indirdiğini, masa örtüsünün üzerindeki bir parça ekmekle oynadığını, sonra da ekmeği parmaklarının eklem yerleriyle yoğurur gibi ezdiğini gördü.</p>

  <p>James şöyle düşündü: Bu, bütün çocukluğum boyunca vardı, ama ben şimdiye kadar hiç fark etmemiştim. Ve şimdi her ikisi için hissettiği üzüntü, tıpkı politika ve edebiyatın onun için yeni olan cesur dünyasına duyduğu hayranlık gibi, onu evden uzaklaştırıyordu.</p>

  <p>Donald ona ödünç kitaplar veriyor, o da bunları sanki açlıktan ölüyormuş, kitaplar da yemekmiş gibi okuyordu. Kitaplar, koridordaki masanın üzerinde bir yığın halinde duruyordu. Okumak için birini alıp odasına götürüyor, sonra yerine geri getirip başka bir tane seçiyordu. Annesinin kitapların yanında durduğunu, sonra bir tanesini açtığını gördü: Spender.</p>

  <p>"Hep, şu gerçekten mükemmel olanları düşünüyorum," diyerek keşfettiği zenginliği annesiyle paylaştığında, annesini kendi özel dünyasına ilk kez kabul ettiğini düşündü. Annesi gülümseyerek başını salladı. "Bu hoşuma gitti," dedi. Evdeki kitaplıkta birtakım kitaplar vardı, ama annesinin kitap okuduğunu hiç hatırlamıyordu. Çoğu savaşla ilgili kitaplardı, kendisi de onlara bu yüzden hiç dokunmamıştı. Babasının kitaplarıydı bunlar ve üzerlerinde tıpkı babası gibi <span class="t3">Dokunma</span> diyen bir hava vardı.</p>

  <p>Annesi, "'Rüzgârda uçuşan ve dans eden bir sürü altın fulya gördüm.' Bunu okulda öğrenmiştim," dedi.</p>

  <p>James sesini alçaltarak -babası yan odadaydı- "Savaştan kaçmış gibiydim," dedi. Annesi arkasını hafifçe dönüp fısıltıyla "Hayır, yapma, yapma, o bundan..." dedi. Ve çabucak uzaklaştı.</p>

  <p>Babası bara gittiğinde ve annesi de üst kattayken, James kitaplığın önünde diz çöküp kitapları teker teker çıkardı. <span class="t3">All Quiet on the Western Front</span> (Batı Cephesinde Yeni Birşey Yok). <span class="t3">And Quiet Flowst the Don</span> (Ve Durgun Akardı Don). <span class="t3">The Battle of the Somme</span> (Somme Muharebesi). <span class="t3">Passchendaele</span> (Passchendaele), <span class="t3">Goodbye to Alt That</span> (Hepsine Veda). <span class="t3">An Old Soldier Remembers</span> (Eski Bir Asker Hatırlıyor). <span class="t3">If They Should Die...If They Should Ask Us...</span> (Ölürlerse... Bize Sorarlarsa...)</p>

  <p>1939 baharında James, 20-21 yaş grubundaki her genç erkek gibi askere çağrıldı. Babası, "İyidir, gençler bunun içindir," dedi. Ayağını sertçe yere basarak kalktı ve bara gitti.</p>

  <p>Donald da askere çağrılmıştı. James ziyarete gittiği zaman o şen şakrak evi her zamankinden daha patırtılı bir tartışma içinde buldu. İki ağabey sıradakinin kendileri olduğunu düşünüyorlardı. Kızlar, erkek arkadaşları Donald ve James'le aynı yaş grubunda olduğu için gözyaşları içindeydiler.</p>

  <p>Barış yanlısı anne ve kızlardan biri "Savaş çıkması mümkün değil, bu çok korkunç olur," dedi. Baba, oğlanlar ve diğer kız "Hitler'i durdurmalıyız," dediler. Bunlar radyolarda, gazetelerde duyulan, her yerde konuşulan görüşlerdi. "Şimdiki silahlarla, kimse savaşa gidecek kadar aptal olamaz."</p>

  <p>Orduya gönderilmek üzere olan iki genç ise gülümsedi ve birlikte yakın bir kasabadaki bir tartışmaya gitti: "Barış İçin Çok mu Geç?" Donald kürsüde, ateşli bir şekilde Hitler'i durdurmak gerektiğini, yoksa herkesin köle olacağını söylüyordu. Dinleyiciler arasındaki bir kadın ayağa kalkarak nişanlısının ve iki erkek kardeşinin bir önceki savaşta öldürüldüğünü söyledi; "Şimdiki gençler savaşın nasıl bir şey olduğunu bilselerdi, benim gibi barış yanlısı olurlardı," dedi. Onun yaşlarında, muhtemelen savaşta yetişmiş bir adam alaycı bir şekilde, kadının nişanlısının ve erkek kardeşlerinin Hitler'in yönetimi altında köleler gibi yaşama fikrinden hoşlanıp hoşlanmayacaklarını sordu. Kadın da "Evet, evet. Hayatta kalmak ölmekten daha iyidir," diye bağırdı. Yaşlı bir kadın, onların geçen savaşta korkaklara dağıtılan beyaz tüyleri hatırlattığını söyledi: Böyle hissediyordu. Tartışmalar o kadar büyüdü, öyle gürültülü ve keskin bir hâl aldı ki, kürsü başkanı insanları düzene davet etmek, sonra da görevlilerden beyaz-tüy kadının öldürülmesi gerektiğini, tiksinti verici olduğunu söyleyen bir genci dışarı çıkarmalarını rica etmek zorunda kaldı.</p>

  <p>Babası James'e "Seni adam edecekler," dedi. "Böyle denir. Seni bir erkek yapacaklar. Subay olmaya bak. Senin için daha kolay olur. Eğitimin subay olmaya uygun."</p>

  <p>James ve Donald, Reading'teki askere alma merkezine birlikte gittiler. James okulda koşmuş, kriket ve futbol oynamıştı, yüzde yüz formda olduğunun söylenmesini bekliyordu. Futbol oynarken sakatladığı dizine dikkat etmesi koşuluyla formdaydı; dizindeki bağlardan biri yırtılmıştı, ama artık ince, beyaz bir yara gibi görünüyordu. Donald'ın fazla kilolu olduğu, ama orduda bu kilolardan kurtulacağı söylendi. Bütün gün boyunca, büyük bir salonda, çoğu banyosu olmayan evlerden gelen terli, pis kokulu gençlerle birlikteydiler. Hepsi aynı yaştaydılar: Donald kuzular ya da buzağılar gibi mezbaha yaşına geldiklerini söyledi. Bunu söylerken neşeli gibiydi. Bütün gençler aynı yaşlardaydılar, ama boyları bosları birbirlerinden bir hayli farklıydı. Pek çoğu zayıftı, çoğunlukla da kısa boyluydular: Donald ve James ise daha uzun boyluydular, hem de etli butluydular. Britanya'daki hayatın gerçeğine duydukları sebatkar ilgi sayesinde işçi sınıfının, üzerine şeker serpilmiş margarinli ekmekle, et suyuna banılmış ekmekle ve bol şekerli koyu çayla yaşadığını öğrenmişlerdi. "Yegâne besinleri şeker." Sonuç ortadaydı; solgun, gelişmemiş erkekler. Bazıları raşitizm geçirdikleri için çürüğe çıkarıldılar, bir çoğu da çürük dişleri yüzünden dişçiye gönderildi.</p>

  <p>Donald'ın evine başka bir ziyaret planı daha yapıldı, ama askere çağrı belgeleri daha önce geldi. İnsanların yine de barış yanlılığı hakkında konuştuğu sırada savaş çıkıyordu, bu durum tartışmaları ve haberlerin içeriğini daha da ateşlendirdi, insanların damarlarında ve zihinlerinde kaynamaya başladı ve James ile Donald'ı sıradan hayattan çıkarıp bir kampa gönderdi.</p>

  <p>James, üniformasını yatağına serdi ve bazı kısımları kendine uyacak şekilde ayarladı. Her zaman sakin, iddiasız bir yer olan odası şimdi savaşı hatırlatan haki renklerle karmakarışık olmuştu.</p>

  <p>James uzun boylu, ince bir gençti, çevik ve atikti, onunla ilgili her şey sağlam ve keskindi. İnce bir burnu, kararlılığın getirdiği gerginlikle sık sık kısılan uzun, kıvrımlı, güzel bir ağzı vardı. Gözleri canlı, parlak maviydi ve saçları ışıltılı, açık kahverengiydi. Zarif, parıltılı kaşları vardı. Sağlıklı bir hayvan kadar pürüzsüzdü. Ama sonuçta üzerine geçirdiği üniforma onu donuk ve hantal bir hale büründürmüştü. Merdiven sahanlığındaki uzun aynada kendine baktı ve Adalet İçin Sosyalistler Yaz Okulu'nda ona "Ama sen çok hoşsun, bir film yıldızı gibisin," diyen kızın artık bunu söylemeyeceğini düşündü. Merdivenlerden aşağı indi, elinde bir dergiyle lambanın altında oturan annesini gördü, radyoda dans müziği çalıyordu. Annesi başını kaldırıp baktı ve elini hızla ağzına götürerek "Ah, <span class="t3">hay</span><span class="t3">ı</span><span class="t3">r,"</span> dedi. Sonra özür dilercesine kalktı ve "Canım, çok hoş görünüyorsun, yalnızca şaşırdım, hepsi bu," dedi. Askeri kucaklamaya çalıştı, ama James'in içine girdiği kumaşın kalınlığı, kucaklamayı emerek etkisiz dununa getirmişti.</p>

  <p>Boynu tahriş olmuştu bile, botları da çok büyük geliyordu. Ayağında koca birer kaya parçası gibi duruyorlardı. Annesi botlarını yumuşatmaya çalışacağını söyledi ve çaydanlığın buharında yumuşatıp yağladı. Bu arada James, çoraplarıyla ayakta duruyordu; uzun ayakları, kaderlerinden kaçmaya çalışan yaratıklar gibi içe doğru kıvrılmıştı. Annesi botları bir saat kadar ya da daha fazla bir süre yumuşatıp yağladıktan sonra James onları deneyip daha iyi olduklarını söyledi. Ayakları inceydi, sorun buydu.</p>

  <p>Ertesi gün üniformasını "savaş bitinceye kadar" bir daha çıkarmamak üzere giydi; insanların kendilerini sabır ve mütevazı bir cesaretle dolu hissetmelerini sağlayan bu yeni sözle dalga geçiyordu.</p>

  <p>"Ama belki de savaş olmaz," dedi annesi.</p>

  <p>"Evet, belki de bütün bunlar bir hiç için."</p>

  <p>Onu uğurlarken babası, savaşın Noel'e kadar biteceğini söyleyenlere inanmamasını, yüksek sesle haykırdı. "Saçmalayıp duruyorlar." Kimler saçmalıyordu? Savaş Bürosu mu? Hükümet mi? Gözlerinden eski savaşın büyük acısıyla deliye döndüğü anlaşılıyordu.</p>

  <p>James nazikçe "Hoşça kal, Baba," dedi ve bahçe kapısına giderek arkasını dönüp yan yana duran anne ve babasına baktı, annesi eski askerin koluna girmiş, okşuyordu. Acıyı meydan okurcasına reddeden bir karpostala benzediklerini düşündü James. "Savaşa..." Heyecan ve keşiflerle dolu geçen önceki sene sık sık yaptığı gibi, babasının Trenches'ta ölmüş olmasının daha iyi olacağını düşünüyordu. Öyle değil mi? Ne sefil bir hayatı olmuştu... Kendisi de böyle demez miydi? Ama en azından annesinin bir kocası olmuştu, bu birçok kadın için söz konusu bile değildi. Kimse kendisini doğmamış olarak hayal edemez. Babası son savaşta ölseydi, o zaman James de şimdi ayağını acıtan bu botlarla kaldırımda yürüyor olmayacaktı. Alaycı zihni, "<span class="t3">Bir sonraki sava</span><span class="t3">ş</span><span class="t3">ta toplar için yem,"</span> diye yorumlar yapıyordu. Bütün hayatı boyunca, nice modası geçmiş deyiş kullanması, ama üzerlerine hiç düşünmemesi tuhaftı.</p>

  <p>Donald'la trende buluştu ve yeni üniformalarını giymiş gençlerle dolu bir vagonda ve sonra iki otobüste, birlikte yolculuk ettiler. Yolculukta askerlerin yanı sıra siviller de vardı; sivillerin yüzleri askerlerin şimdi ayrı bir kategoride bulunduğunu anlatıyordu. Sivillerin yüzleri kaygılı mıydı? Hoşnutsuz bakışları mı vardı? Yoksa onlara acıyorlar mıydı? Bu ihtiyatlı yüzler ve bakışlar, James'e babasının yüzünü ve bakışlarını hatırlattı. Yirmi yıl: Bu insanlardan bazıları son savaşı yaşamışlardı. Sonra bir kampın kapısına vardılar, kapıda elleriyle işaret ederek onları içeri alacak birkaç onbaşı duruyordu. Gençler teker teker ya da ikişerli ikişerli, düzensiz bir biçimde büyük bir barakaya yürüdüler. Orada adlarını ve numaralarını verdiler, oradan tekrar, yolların arasından, bir satranç tahtasındaki kareler gibi düzenli bir şekilde dizilmiş olan oluklu saçtan yapılan barakalara yönlendirildiler. Barakalar arasındaki yolların bir kavşağında Donald bir yöne, o başka bir yöne gitmek zorunda kaldı. Bu James'i sarstı, ama Donald'ı pek etkilemediğini biliyordu, çünkü o daha önce hiç görmediği bir grup delikanlıyla birlikte, sanki hepsi eski dostlarıymış gibi gitmişti. Anlaşılan onları ayıran alfabeydi, "Bir R ve bir E, ikisi asla yan yana gelmez," diye neşelenmeye çalıştı. Yirmi adamın kalacağı barakaya tek başına gitti. İki tarafında da onar yatak ve nezaret eden onbaşı için bir tür kabin ya da küp biçiminde bir delik vardı. Okul gibiydi. Diğer gençler etrafta dolanıyor, dikiliyor, henüz tehlikenin hangi köşeden geleceğini bilmeyen, yabancı bir yerdeki hayvanlar gibi sürekli çevrelerine bakınıyorlardı. Onbaşı Jones, onlara yerleşmeleri için zaman tanıyor, teçhizatın ve yatakların nasıl tutulması gerektiğiyle ilgili yumuşak talimatlar vermekle yetiniyordu. O sırada bir çavuş geldi ve normal sesle de söylenebilecek birtakım talimatları bağıra bağıra vererek beklendiği gibi davranmış oldu. Sonra büyük bir hangarda yemek yendi: Burası baraka denemeyecek kadar büyüktü. Yemekler, ilk ekibin, yani birkaç yüz kişinin yemekler hoşlarına gitmemişti ya da endişeli midelerine fazla gelmişti: Bir sürü yemek arttı ve ellerini kalçalarına dayamış ayakta duran bir çavuş, bağırarak yakında çok aç kalacaklarını ve tabaklarında hiçbir şey bırakmayacaklarını kendi gözleriyle göreceğini söyledi.</p>

  <p>Barakada, yirmi genç adam yabancılığın getirdiği kasvetle mücadele etmeye çalışıyorlardı; eşyaları ve giysileri dört bir yandaydı. Onbaşıları, çavuşun her an çıkıp gelebileceğini söyleyerek onları tehdit etti.</p>

  <p>Gençler bu kadar erken yatmaya alışık olmadıklarından yakınırken çavuş gelip bu gecelik suçlarını görmezden geleceğini, ama şu andan itibaren bunun gibi bir manzarayla bir daha karşılaşacak olursa, hepsinin yüksek atlamaya gönderileceğini söyledi. Bu onlara ilk mesajıydı: İkincisi, iyi uyuyamazlarsa, uyku hapı istemeyi akıllarından bile geçirmemeleriydi, çünkü bugünden itibaren o kadar yorulacaklardı ki başlarını yastığa koyar koymaz uyuduklarını görmek onu mutlu edecek bir görev olacaktı.</p>

  <p>Bütün bunları bekliyorlardı, çünkü bu gençlerin çoğunun babası ya da bir akrabaları son savaşa katılmış ve onlara ordudaki davranışlarla ilgili bilgi vermişti. "Havlamaları ısırmalarından daha kötüdür," lafını çoğu duymuştu.</p>

  <p>Onbaşı kulübesine çekildi ve askerler alçak sesle konuşmaya, yatakların ve yastıkların sertliğinden yakınmaya başladılar. James, bırakın hayat okulunu, herhangi bir okulun bile bunun yanında bir nimet sayılacağını biliyordu. Bir genç, Er Jenkins, yatılı okuldan sonra her şeyin daha kolay olduğunu söyledi: James böylece, barakasında, subay olabilecek başka birini daha keşfetmiş oldu. Patavatsız sözlerle birbirlerinin boyunun ölçüsünü aldılar ve ardından gelen sessizlik James'e bu sahnenin Sınıf Yapısı üzerine bir derse konulabileceğini söyledi. Bu genç adamların çoğu, yatılı okulun rahatlıklarını hayal bile edemezlerdi. James'in yanındaki yatakta yatan genç, Paul Bryant "Alabilirsen, güzel iş," diye durumu özetledi, ama bu sözde bir düşmanlık yoktu. James ve Er Jenkins'in konuşacak çok az şeyleri olduğu ortaya çıktı: Ama babası, Sheffield mahzenlerine kömür dağıtım işinde çalışan Paul ile arkadaş oldular.</p>

  <p>Ertesi gün bu ve başka dört barakadaki askerler -yüz kişiydiler- eskiden bir köyün toplantı salonu olan bir binada toplandılar ve silahlar üzerine ders alıp bakımlarını nasıl yapacaklarını öğrendiler. Pencerelerden, uzanıp giden kampı görüyorlardı. Kampın keskin düzeni yine de doğaçlama, kalıcı olmayan bir şeymiş izlenimi veriyordu. O kadar çok yağmur yağıyordu ki damlalar parıltılı çubuklar gibi aşağı iniyor ve su beyaz beyaz, köpük köpük dize kadar sıçrıyor, hatta yağmurun içinden yürüyerek bir yerlerdeki hedeflerine giden bir müfrezenin dizlerine kadar sıçrıyordu. Bütün gün boyunca eğitim devam etti ve James, çavuşun ağzından çıkacak hakaretlere karşı gücünü toplayarak botlarının ayağını acıttığını itiraf etti; bu sırada çavuşun, ayağına uyan kahrolası botları hemen bulmasını, ertesi gün talimler başladığında acıyan ayaklarla ilgili herhangi kahrolası bir mazaret duymak istemediğini söylemesine hazırlıklıydı.</p>

  <p>Ekipman onbaşısı onunla epey uğraştı, "Ayaklarını sağlam tutsan iyi olur, çünkü ayaklar sağlam değilse, hiçbir şey değildir," diyerek raflardan botları indirip durdu. James'in ayaklarına uyan bir bot bulmak zordu, bütün botlar çok büyük geliyordu. İki çift çorap giymek zorunda kalacaktı. Kendisini, havuzun kenarında izlediği, sanki kasıkları acıyormuş gibi ayaklarını aça aça yürüyen penguenler gibi hissediyordu. Onun kasıkları gerçekten acıyordu, kalın üniforma sürtündüğü her yerini yara yapıyordu.</p>

  <p>Sonra talimler başladı, bu barakadaki iki müfreze ve genç askerler şiddetli yorgunlukları ve çavuşa karşı duydukları öfke yüzünden bir oldular; James'in üniforması içindeki rahatsızlığı ve ayaklarının mutsuzluğu genel bir eziyetin içinde kayboldu. Ama bundan daha önemlisi, gururu sayesinde ayakta duruyordu. Diğer herkes gibi.</p>

  <p>On hafta. Önce müfrezesiyle, sonra da bölüğüyle talim yaptı. Süngüsüyle insanları temsil eden saman çuvallarının üzerine koşuyor ve döndüğünde ekipmanının çok iyi olduğunu, tüfeğinin -çavuş onlara böyle olması gerektiğini söylemişti- en iyi dostu olduğunu öğreniyordu. Bütün bunlar sürerken, kafasından sessizce alaycı, özel bir yorum geçiyordu, ama bunu arkadaşlarıyla paylaşamazdı, çünkü aldığı eğitim diline özel bir yorumdu bu ve asker arkadaşlarının yarım yamalak dile getirebildikleri konuşmalarına, sıradan askerin bütün o müstehcen sözlerine ve törenselleşmiş öfkesine uygun düşmezdi.</p>

  <p>İki kez suç işledi, bir kez botlarını doğru düzgün temizlemediği için, bir kez de yeterince "çabuk hazır ol"a geçmediği için. Bu suçların cezasını bir gün boyunca patates soyarak ve geceleyin nöbet tutarak ödedi.</p>

  <p>Bu dayanıklılık testinin sonuna doğru, dizi çıktı ve mumya gibi sımsıkı sargılandı. Kanlı bir diz bağı Çavuş Baxter'ın, onu bir askere dönüştürme niyetini etkilemeyecekti. Böylece bir kamp dolusu genç, yani yüzlercesi, biçime girmiş, adam olmuş, bir olmuş olarak kamptan çıktılar ve eğitim kampları başka bir grup acemi eri kabul ederken batıdaki başka bir kampa gidecekleri haberini aldılar. James'in grubu bu acemilere merhamet ve adet yerini bulsun diye, törenselleşmiş bir alayla bakıyorlardı. Otobüs ve trenlere doğru giderlerken "Neyin içine düştüklerini bilmiyor, zavallı herifler," gibi laflar ediyorlardı.</p>

  <p>Ondan önce bir hafta sonu ev izni vardı, James bundan nefret etti. Babasının da nefret ettiğini biliyordu ve annesinin de etmiş olabileceğinden kuşkulanıyordu. Yirmi yıl boyunca üzerine titrediğiniz kıymetli oğlunuzun toplara yem olsun diye savaşa gönderildiğini görmenin nasıl bir şey olacağını hayal etmeye çalıştı; ama annesiyle ilgili birçok düşüncesi gibi bunların da arkasını getiremedi. Bunlar, günlerine ve gecelerine eşlik eden alaylar ve yetkililerle dalga geçme kategorisine uymuyordu; bu alaylar askerin itaat karşısında zorunlu olarak kurduğu bir dengeydi. Annesinin hayatı... ah, hayır, bunu düşünmek istemiyordu. Evdeki o akşamlar onu, lambanın altında oturmuş, dirseğinin dibinde, hafif hareketli müzikler ya da yumuşak şarkılar çalan radyonun eşliğinde kazak örerken görmüştü. Buna şaşırmaması gerekiyordu. Gözlerini işine çevirmişti: Belli ki, sahipleri çene çalarken ya da bir şeyler okurken, elleri örneği kendi kendine bulan bazı kadınlar gibi otomatik olarak örmüyordu. Belki de annesi, insanlar ne düşündüğünü göremesinler diye gözlerini gizliyordu? Neler düşünüyordu ki? Orada tek başına oturup asker arkadaşlarıyla barda olan kocasını beklerken çok savunmasız görünüyordu. Bu James'i öfkelendiriyordu, ama neye öfkeleniyordu? Bu, orduya ya da çavuşa öfkelenmek gibi değildi. Annesi yirmi yıldır o lambanın altında oturup tek başına örgü örüyordu. Sonra babası bira kokarak gelir, gidip yüzünü yıkar, dişlerini fırçalardı, çünkü annesi kokudan nefret ederdi, sonra ikisi birlikte yatmaya giderlerdi. Babasına kızgın olmasıyla da pek ilgisi yoktu bunun. Ama bir süngü alıp birilerine -kime?- saplayabilirdi. Sokaklarda sağa sola ateş edebilirdi. Hayır, hayır, hayır, <span class="t3">hay</span><span class="t3">ı</span><span class="t3">r.</span></p>

  <p>Bunun yerine annesine hoşça kal öpücüğü verdi, babasının inatçı omzuna arkadaşça ve bir evladın yapacağı gibi bir yumruk attı ve Batı'ya gitti.</p>

  <p>Orada, yedi yüz genç adam egzersiz ve talim yapıyorlardı, ama bu, ilk kamptaki kadar bir saplantı halinde değildi. Sıkıcıydı. Talimler ve egzersizler arasında yatağına uzanıp şiir okuyordu; Paul Bryant da öyle yapıyordu. Donald onun için nasılsa, o da Paul için öyle olmuştu. On dört yaşında okuldan ayrılan bu adam, James gibi şiire ısınmıştı. Yine de daha fazla zorlanıyordu: Uzun kelimeler bir sorundu. Ama James, ödünç verdiği bir kitap için kendisine teşekkür ederken Paul Bryant'ın gözlerinin parladığını görünce kendisinin kelimeler karşısında duyduğu son sarhoşlukları anımsadı.</p>

  <p>"Bunu sevdim," diyordu Paul. "Bunu çok sevdim..." Şehir dışına neredeyse hiç çıkmamış olan kömürcünün oğlu, kırlarla ilgili şiirleri seviyordu.</p>

  <p class="p4">&nbsp;</p>

  <p class="p4"><span class="t11">A</span><span class="t11">ğ</span><span class="t11">açlar</span><span class="t11">ı</span><span class="t11">n en güzeli kiraz</span><span class="t11">ı</span><span class="t11">n dallar</span><span class="t11">ı</span></p>

  <p class="p4"><span class="t11">Çiçeklerle yüklü</span> <span class="t11">ş</span><span class="t11">imdi</span></p>

  <p class="p4">&nbsp;</p>

  <p class="p4">Ya da</p>

  <p class="p4">&nbsp;</p>

  <p class="p4"><span class="t11">Gittim f</span><span class="t11">ı</span><span class="t11">nd</span><span class="t11">ı</span><span class="t11">k a</span><span class="t11">ğ</span><span class="t11">ac</span><span class="t11">ı</span> <span class="t11">korusuna,</span></p>

  <p class="p4"><span class="t11">Çünkü bir ate</span><span class="t11">ş</span> <span class="t11">vard</span><span class="t11">ı</span> <span class="t11">ba</span><span class="t11">ş</span><span class="t11">ı</span><span class="t11">mda...</span></p>

  <p class="p4">&nbsp;</p>

  <p>"Bunlardan başka var mı?" diye soruyordu James'e, birkaç yıl önceki halini hatırlatan, çekingen, ama kararlı bir tavırla.</p>

  <p>Onlar ve birkaç kişi daha, canları sıkılıp duran çoğunluktan daha şanslıydılar. Diğer çocukları eğlendirecek hiçbir şey yoktu. Akşam çıkışlarında yeterince kız yoktu ve barlardaki bira bitiyordu. Canları sıkılan, hüsrana uğramış yüzlerce genç. Ama sonra savaş başladı; başta ağırdan alıyor, oyalanıyordu, ama çok geçmeden ilk Fransız saldırısı oldu. Burun buruna çarpışmak üzere Dunkirk sahillerine gittiler. James bunu kaçırdı. Dizi şişmişti ve iltihabını boşaltmak için hastanede yatıyordu.</p>

  <p>Müfrezesinden beş kişi öldürüldü, ikisi yaralandı. Müfrezesi benzer şekilde sayıları azalmış olan başka bir müfrezeyle birleştirildi. Birimi -ailesi- gitmişti. Ve arkadaşı Paul de başından yaralandığı için hastanedeydi. James bir tekneyle Dunkirk'ten dönerken Donald'ın da yaralandığını duydu. Donald'ı ziyaret etmek için hafta sonu izni aldı, Donald'ın başı sargılıydı, kolu da öyle. Oldukça kötü görünüyordu, ama James daha koğuşa girmeden hemşireler ona Donald'ın oranın ruhu ve canı olduğunu söylemişlerdi. "Hepimizi neşelendiriyor." insanlar şakalaşmak, gülmek için Donald'ın odasına geliyorlardı. James içeri girdiğinde Donald'ın yanında bir genç vardı, ayrılırken de oradaydı, hayranlıktan şaşkına dönmüş bir şekilde ziyaretçi sandalyelerinden birinde oturup Donald'ı izliyordu. James ben de böyleydim, diye düşündü. Donald hep bir çömeze, eğitecek birine ihtiyaç duyar, ne yapalım, öyle olması gerekiyor.</p>

  <p>Ziyaret saatlerinin elverdiğince orada kalarak kendisinin daha genç halini izleyip her şeyini borçlu olduğu Donald'ı takdir etti; böyle düşünüyordu, ama bir yandan da Donald'ın muhtemelen onu hiç düşünmediğini kabul ediyordu. Yine de James çıkarken Donald, ona kitaplar ve broşürler verdi.</p>

  <p>Britanya Muharebesi başladı, Churchill heyecan verici konuşmalar yaptı, ama ülkenin batısında işler pek de iyi gitmiyordu: Savaş, Avrupa'ya doğru göklerde de devam ediyordu. James hava kuvvetlerine girebilirdi. Neden girmemişti? Babası bir er olduğu için ve aklına gelmediği için. Aklına gelseydi, muhtemelen şimdi ya da yakında ölmüş olacaktı. Kraliyet Hava Kuvvetleri'ndeki o pilotlar onun yaşındaydılar. Şimdi deniz üzerinde ölümü görmüş ve suyun içinde kaybolmuş olabilirdi; karayı bombalıyor, bir yığın eti yakıyor ve ateş püskürüyor olabilirdi. Hava kuvvetleri argosu artık dili istilâ ediyordu: Ölen kahramanlara gösterilen bir tür saygıydı bu.</p>

  <p>Babası er olduğu için o da er olmuştu. Babası subay olmadığı için, subay olup olamayacağını öğrenmek için Savaş Bürosu Seçim Kurulu'nun sınavına girmek üzere Andover'a gitmeyi reddetmişti. Müfrezesinden, arkadaşlarından, özellikle de Paul'den ayrılmak istememişti. Yalnız kalacağını, müfrezesinden ayrılırsa, kendisini ailesinden ayrılıyormuş gibi hissedeceğini düşünmüştü.</p>

  <p>James'in, Dunkirk'ten sonra çok değişmiş olan ekibi, Britanya'nın dışına, askeri harekata gönderilecekleri şeklinde bir söylenti duydular, ev iznine çıkacakları duyuruldu, sonra izin iptal edildi. Kuzey Afrika yerine -o sırada Kuzey Afrika'da çatışmaların olacağını bilmiyorlardı- Northumberland'taki bir kampa gönderildiler. Sorun şuydu ki, çok fazla kişi askere alınmıştı. Savaşın nasıl şekilleneceğini bilmedikleri için gereğinden fazla kişi almışlardı. Yüz binlerce kişi kamplarda harekete geçmeyi bekliyordu. Çavuşlar ve onbaşılar bağırarak, bahtlarına ne çıkacağını bilmediklerini söylüyorlardı: Kömür madenlerine de gönderilebilirlerdi. Belki bu daha çok hoşlarına giderdi? Yüzleri kömüre bulanmış bir kariyer hayal etmişler miydi hiç? Peki, öyleyse, aldığınız hayır dualarına güvenin. Can sıkıntısı. O kadar sıkılıyorlardı ki kimisi hasta olduğunu sandı. Belirsiz, tanımlanmamış, nedeni bilinmeyen bir can sıkıntısı zihinleri çökertir, yavaşlatır ve düşünme biçimini çarpıtır. Söylentiler, en aptalcası bile, yeni türemiş virüsler gibi dallanır, budaklanır.</p>

  <p>Onları neşelendirmek için konser grupları geldi. Vera Lynn'in her barakadaki radyodan yükselen sesi onları avutuyordu. Bir Eğitim Subayı her türden yararlı seminerler düzenliyor ve yapacak bir şey çıktı, diye herkes bu seminerlere gidiyordu. Yine, dışarı çıkış izni dağıtıldığında kasabada onlar için pek bir şey yoktu. Yarım düzine barda, bira hep bitiyordu. Kafelerde neyden yapıldığı belirsiz sosislerle Amerika'dan gelen kurutulmuş yumurtadan yapılan omletler veriliyordu. Bazı yiyecekler daha iyiydi, çünkü yöredeki şehirlerden gelen sebze ve meyvelerden yapılıyordu: Burası kırlara yakındı. Bu Paul'un hoşuna giderdi, ama onu başka bir kampa gönderdiler. Et ve yumurtalar, zengin insanların dans ettiği ve karne diye bir şeyin olmadığı restoranlarda yemek yediği Londra'ya gönderiliyordu. Böyle olduğunu düşünüyorlardı. Çok az kız vardı. James ilk cinsel tecrübesini, arka sokaktaki bir duvarın dibinde, tarım işçisi bir kızla ayakta yaşadı. Bundan, kızdan ve kendinden nefret etti, ama bu pis, küçük hadiseyle gerçekten sevgilisi olacak, bir yerlerde onu beklemekte olan kızı her zamankinden daha çok hayal etmeye başladı. İçindeki alaycı sesi, duygusallık ve annesiyle babasınınkine hiç benzemeyen bir aşk üzerine kurduğu hayallerini tehdit ettiği zaman susturuyordu. Donald'ın anne ve babasının gürültülü, kavgacı evliliğine de benzemeyecekti aşkı. Hayır, aç, genç erkeklerle dolu o büyük kamptaki bütün askerler gibi, onun sevgilisi de farklı olacaktı.</p>

  <p>James, zaman zaman babasıyla bir bira ya da annesiyle bir bardak beyaz şarap içerdi, ama şimdi sarhoş olmaya çalıştı ve bundan da nefret etti. Aptallaşana kadar içen ve çok az sayıdaki kızdan alabilecekleri her şeyi alan arkadaşlarını izlerken içindeki ses, "Herkes asker olmak için yaratılmamıştır," diye alay etti onunla.</p>

  <p>Can sıkıntısına ara veren hoş bir şey oldu. Hasat zamanında, kamptan gönüllü olan askerler, çiftlik işlerine yardım etmek için yerel çiftliklere gönderildiler. James her zaman gönüllü oluyordu ve kaderinde çiftçilik olup olmadığını merak ediyordu. Bir çiftçinin kızıyla birkaç saat sevişmeyi başardı, ama kız nişanlısı, Kuzey Afrika'da savaşta olduğu için bütün bu süre boyunca pişmanlıkla iç çekip durdu. "Onu seviyorum, gerçekten!" Hasat mevsimi sona erdi. Almanya, Rusya'yı işgal etti ve Japonya, Birleşik Devletler'e saldırdı. İşler karışıyordu, bilirkişiler böyle söylüyorlardı, yine de en kötü günlerini geride bıraktıklarını düşünmeleri affedilebilir bir şeydi.</p>

  <p>Çavuşlardan biri "Sizi en iyi iş için saklıyorlar," diye takıldı. Artık daha dostça davranıyordu, belki de sorumluluğundaki askerler gibi, o da sıkılıyordu. James, bütün boş zamanını yatağında bir şeyler okuyarak geçiriyordu. Donald'ın verdiği kitapları okuyordu; her zamanki gibi şiir ve gerçek edebiyat karışımı, bir de broşürleri. "İkinci Cephe - <span class="t3">Ş</span><span class="t3">imdi."</span> "Hindistan'ı Bırakın!" Yalnızca sayfalarını karıştırdığı bu broşürlere bakarken kendini suçlu hissediyor, aklı sıkıntıdan donup kalıyordu, ama sonra okuduklarıyla canlanıyordu:</p>

  <p class="p4">&nbsp;</p>

  <p class="p4"><span class="t11">Bu ölümlü hamurdan ayr</span><span class="t11">ı</span><span class="t11">ld</span><span class="t11">ığı</span> <span class="t11">zaman ikimizin ruhu</span></p>

  <p class="p4"><span class="t11">Benimkini arayacak, kayboldu</span><span class="t11">ğ</span><span class="t11">unu sanacaks</span><span class="t11">ı</span><span class="t11">n-</span></p>

  <p class="p4"><span class="t11">Beni önce Cennet meydan</span><span class="t11">ı</span><span class="t11">nda ara...</span></p>

  <p class="p4">&nbsp;</p>

  <p>Güzel, hazin Northumberland: Belki de sonsuza dek huzura kavuşacakları yer burası olacaktı, belki de insanlık ve Savaş Bürosu tarafından unutulup, burada öleceklerdi. Şimdiye kadar buradan ayrılmadıklarına göre, bundan sonra neden ayrılsınlardı ki? Çok uzun süredir sabretmek zorunda kalan insanların, ağırlaşmış çılgın düşünceleriydi bunlar.</p>

  <p>Ve sonra, ortada hiçbir neden yokken, bitti. Hepsi, başka bir kampa gideceklerini sanıyorlardı hâlâ; bir şey nasıl görünüyorsa, sanki hep öyle olmak zorundaymış gibi bir kural vardı. Onların alayı unutulmuştu. Asker epeydir "Birisi bir hata yaptı," diye düşünüyordu.</p>

  <p>Ama hayır, Hindistan'a gidiyorlardı. Onlara Hindistan olduğunu kimse söylememişti: Düşüncesizce konuşmak birilerinin canına mal olabilirdi, ama bunu anlayabiliyorlardı. Japonlar, Hindistan'a yaklaşıyordu ve Hint Ordusu onlarla savaşmaya hazırdı. Her şey, her yer olurdu, yeter ki bu yerden çıksınlar, beklemekten, formda kalmak için her gün saatlerce talim yapmaktan kurtulsunlar.</p>

  <p>James, asker çantasına eşyalarıyla birlikte değerli şiir kitaplarını da koydu. Son aylarda -hayır, artık yıllar geçmişti- şiirleri ve kitapları olmasaydı, kendini tımarhanede bulacağını biliyordu. Ve bunun için, her şey için Donald'a teşekkür etmesi gerekiyordu. Savaştan hemen önceki o yaz, sürekli hayalini kurduğu aşk ve barış kadar güçlü bir imge gibi belleğinde parlıyordu. "Savaştan sonra, yine öyle olacak," diye düşünüyordu. Yani, yaz okullarının mutlu saatleri, dostça tartışmaları, acı vermeyen anlaşmazlıkları, açık sözlü ve dürüst görüş alışverişleri gibi, hep umut, heyecan ve vaatlerle dolu olacaktı. Bu savaş ne içindi, gönlü zengin bir dostluk ve yoldaşlık dünyası, aralarında kendi sevgilisinin, hayalindeki yegâne kızın da olacağı gönlü zengin kızların bulunduğu bir dünya yaratmak için değilse, ne için olabilirdi?</p>

  <p>Anne ve babasına veda etmeye gitti. Babası, subay olma şansı olup olmadığını sordu ve o da evet diye yanıtladı, ama bunu istememişti. "O zaman senden aptalı yok," dedi babası. Annesi ağlayarak kendisine dikkat etmesini söyledi.</p>

  <p>&nbsp;</p>

  <p class="p6">Uzaktan bir karaltı, bulut ya da geçip giden bir balık sürüsü, her halükârda uçucu bir şey gibi görünmesi için tasarlanmış kamuflaj elbisesi içindeki büyük gemi, şimdi rıhtımda dururken katı, uğursuz, hatta sinsi bir şey gibiydi ve onu, barış zamanında parlak tatil renkleriyle donatılan, ünlü Kale Birliği Hattı'nın lüks gemilerinden biri olarak bilenler artık tanıyamazlardı. "<span class="t3">Ş</span><span class="t3">u Bristol Kalesi"</span></p>

  <p>Beş bin asker ve onlardan sorumlu subaylar iskelenin yanına doluşmuş, çevredeki sokaklara kadar uzanan bir sıra halinde gemiye binmeyi bekliyorlardı. Çoğunun, günübirlik gezintiler dışında -otuzlu yıllarda yoksullar tatile pek gidemiyorlardı- hemen hemen hiç deniz görmediğini söylemek yanlış olmaz; gemi ya da filo görmediklerini söylemek de öyle. Lüks gemiler, kendileri için uzak bir olasılık olarak hayallerine bile girmemişti, yalnızca haberlerde ya da gazete manşetlerinde gördükleri bir şeydi. "<span class="t3">Queen Mary</span> bu sabah New York'a vardı, ...Dükü bandolarla karşılandı." Film yıldızı... opera şarkıcısı... boksör.</p>

  <p>Beş bin asker ve subayları, 780 yolcu ve mürettebat için tasarlanan bir yere sığacaklardı, hem de Cape Town'a kadar yedi bin millik bir yolculuğa çıkıyorlardı, oradan da binlerce mil daha gideceklerdi. Nereye gidiyor olabilirler, tabii ki Hindistan'a.</p>

  <p>Artık <span class="t3">Bristol Kalesi</span>'nin bir adı yoktu, tıpkı askerlerin gittikleri yerin bir adının olmaması gibi.</p>

  <p>Katlar ya da güverteler üzerinde yükselen gemi, savundukları toplumun güzel bir sembolüydü; en üstteki iki katta, yani en iyi katlarda subaylar ve gemi subayları gidecekti, sonra altta, altta, daha altta, güverte üstüne güverte vardı, geminin en kötü kısımlarını ise bir asker yığını dolduracaktı. Tıpkı, sırasında iyice bezdirici olan dünya gibiydi.</p>

  <p>Borda iskelelerinden gemiye çıktılar, bu arada çavuşları ve onbaşıları yukarıda duruyor, onları izliyor, havlarcasına bağırarak geminin subaylarından aldıkları talimatları veriyorlardı, çünkü onlar da bir geminin coğrafyası hakkında askerleri kadar az şey biliyorlardı.</p>

  <p>James Reid, müfrezesiyle birlikte gemiye biniş sırasının en sonundaydı, onlar kadar ümitsizlik içindeki onbaşıları da yanlarındaydı. Gözleri bir hata arayan, çoğunlukla endişeden ter içinde kalan, toplu bir adam olan Onbaşı "Nobby" Clark -Clark adındaki askerler her zaman Nobby'dir-, organizasyon işini zor bulan ve abartmak zorunda kalanlardandı. Adamları onu idare ediyorlardı: Aylar, aylarca süren o bekleyişte sabır göstermek için bol bol vakitleri olmuştu. James'ın yanında, Kent'li bir çiftçinin oğlu olan Rupert Fitch vardı. Sıska, tahta vücutlu bir adamdı, at binicisiydi; hafif çilli, çıkık, güzel, yüz hatları ve geniş alnını açıkta bırakan, şimdiden azalmaya başlamış açık renk saçları vardı. Halâ zaman zaman kendini bir çiftçi olarak bulmayı -nasıl oluyordu bu?- hayal eden James, Rupert'a karşı, Paul Bryant'ın kendisine duyduğu, uzun zaman önce -üç yıl- kendisinin de Donald'a duyduğu gibi, özlem dolu bir hayranlık hissediyordu. Rupert'a hiçbir zaman, bir şeyin nedenini ve nasılını açıklamak gerekmiyordu: Sanki ordu, ekip biçmekle geçen gençliğinin bir uzantısıydı. Bir onbaşı ya da çavuşa eşitlermiş, tanıdıklarmış gibi kolaylıkla "Konuşma izni istiyorum, Onbaşım," derdi. "Şöyle yapsak, daha iyi olmaz mı Çavuş?" "Emredilen yön yerine şu tarafa gitsek; tedarikçilere botlar için şöyle şöyle bir yağ önersek?" Kesinlikle subay hamuru vardı onda, ama James gibi o da reddetmişti bunu. "Tarzım değil," demişti. Çiftlikte işleri adamlarıyla paylaşıyordu ve böylesini seviyordu.</p>

  <p>Uzun boylu, hafif kambur duran, ateşli, savunmacı gözleri olan ve her an bir saldırı bekleyen bir boksör gibi yumruklarını sıkan esmer genç, Harold Murray'di. Eskiden, babasının, indirimli fiyattan erkek elbiseleri satan dükkânında çalışmıştı. Johnnie Payne, Bermondsey'de babasıyla birlikte, bir tezgahta sebze satmıştı. Savaştan sonra yararlı olur diye, James'ten muhasebe dersleri alıyordu. Bu beş adam birbirlerini çok iyi tanıyorlardı, ama B Müfrezesi'ndeki diğer beş adam yeniydi, askerlerin nedenini hiç anlamadıkları yukarıdan bir emirle gerçekleştirilen yer değiştirmede gelmişlerdi.</p>

  <p>Onbaşı Clark, en sonunda müfrezesine yürüyüş emri verdi ve gemiye çıktılar, alt tarafa, su seviyesinin hemen üstündeki E güvertesine indiler. Sonra bir el merdiveninden inerek kendi konaklayacakları yere geldiler, gemi bölmelerinin arasına sıkıştırılmış bir masa, porselenlerin bulunduğu bir dolap ve hamakların olduğu yerde başka bir dolap daha vardı. Masadan arta kalan yer, onu birden ayakta durduğu zaman aralarında ancak birkaç santim kalacak şekilde onlara yetiyordu, aynı hamaklarında üst üste yatarken olduğu gibi. Bir duvarın dibine yığdıkları eşyaları odanın yarısını kaplamış gibiydi. "Güverteye," emri geldi ve B Müfrezesi yüzlerce, binlerce adamla birlikte, martılar geminin çevresinde bağrışırken İngiltere'nin sessizce uzaklaşmasını izlediler, beyaz falezler ve her şey uzaklaşıyordu. Dalgalar köpük sıçratmaya başlamıştı bile. Işık azalıyordu. Kapalı bir günbatımı, kahverengimsi gökyüzünü kırmızıya boyadı. E Güvertesi'deki bir dakikalık titrek bir ışık, aşağı inen merdivenleri gösterdi. Ve tekrar aşağı indiler, boya ve yeni tahta kokan havasız karanlığın içine. Karanlık... Barış zamanında bu gemi ışık saçar, denizi yaldızlayıp gümüş kaplıymış gibi parlatırdı. Bir zamanlar bu gemiler, bir ay yolculuk ederdi, ama zamanı kısaltıp üç haftaya indirdiler ve sonra iki hafta amaçlandı; ama zevk için tasarlanmış bir gemide neden salınıp vaktini rahat rahat kullanmayasın ki? Artık hiç ışık yanmaması gerekiyordu, gemi karartıldı; İngiltere'deki evler gibi, İngiltere gibi. Aşağıda, kendi yerlerindeki B Müfrezesi'nde, tek bir sönük, sarı ampül olduğu anlaşıldı.</p>

  <p>Ambarlara, savaş zamanı İngiltere'sinin yiyecekleri stoklanmıştı, kampta yediklerinden daha kötüydü. Akşam yemeği, ekmek ve çoğunlukla patatesten yapılan sulu yemekten oluşuyordu. Kupalarındaki sert çaylar dökülmeye başlamıştı bile, sallanmayı engellemek için yapılmış küçük çıkıntılara karşın kupalar yine de kayıyordu. Bu adamlardan hiçbirini daha önce deniz tutmamıştı ve şimdi bir hastalık mı kaptık acaba, diye düşünüyorlardı. Johnnie Payne, başını tutamadığını söyledi. Onbaşı Clark "Miden bulanıyor," dedi; o da kendisini pek iyi hissetmiyordu. "Hamaklarınızı assanız iyi edersiniz." Birisi hamağını ilk defa astığı zaman buna geleneksel olarak şakalaşmalar ve neşeli haller eşlik ederdi, ama gemi sallanmaya başlıyordu. Yerini bildikleri tuvaletler yetersizdi: Kuyruklar oluşuyordu. Adamlarından hiç itaatsizlik görmemiş olan Onbaşı Clark, onlara hamaklarına girmelerini söylediğinde hepsinin parmaklıktan sarkmak için güverteye fırladıklarını gördü. Sonra, o da onlara katıldı. Parmaklık boyunca midesi bulanan askerler vardı.</p>

  <p>Yukarıda güvertede, üzerlerinde esen rüzgârla kendilerini daha iyi hissettiler, ama bakışları bilinmeyen bir karanlığa sabitlenmişti. Dalgaların hışırtısını duyabiliyorlar, ama hiçbir şey göremiyorlardı. Ne kadar büyük bir tehlikenin içinde olduklarının farkındaydılar. Bu en yavaş teknenin hızıyla gidilmesi gereken bir konvoy değildi. Değerli askerlerle dolu, devasa askeri gemiler, konvoyun en başında durup, kendilerini hedef olarak göstermeliydi. Gemi, Alman denizaltılarından korunmak için iki küçük savaş gemisiyle yolculuk ediyordu, ama Cape Town'a kadar önlerinde uzun bir yol vardı, yakıt ve yiyecek almak için Freetwon'da durmak zorundaydılar ve denizaltılar bu iki limana da sık sık uğruyor, Atlantik'te dolaşıyordu. Geçenlerde bazı gemiler batmıştı. Bütün bunları biliyorlardı. Kimse onlara söylememişti, söyleyemezdi, yine de hepsi biliyordu. Ve burada, karanlık güvertedeki karanlık parmaklıklarda dikilip, karanlığın içine bakarken... hayır, aşağısı daha iyiydi, alt güverte daha iyiydi, bu devasa yapının alt ve üst katlarındaki adamlar şu karara varıyorlardı: Çevrelerini saran gemi duvarlarıyla alt güverte, bir güvenlik yanılsamasıydı.</p>

  <p>İlk gecelerinde işte böyle düşünüyorlardı.</p>

  <p>Hamakta uyumaya alışmak gerekiyordu. Rahat bir gece olmadı. Yemek yiyecekleri masanın üstünde leğenler duruyordu, yine mideleri bulanan bazıları yuvarlanarak hamaklarından çıkıp leğenlere ulaşıyor, sonra oraya buraya çarparak, yalpalaya yalpalaya hamaklarına geri dönüyor, lanet okuyorlardı.</p>

  <p>Sabah olduğunda, hava kapalı ve soğuktu; Biscay Koyu'ndaydılar. Hissettiği kaygı, kararsızlık ve mide bulantısı ile huysuzlanan Onbaşı Clark, kahvaltı etmelerini söyledi. Bunun doğru şey olup olmadığını bilmiyordu: Çavuşlar, teğmenlerin bazılarıyla üst güvertedeydiler ve yukarı çıkıp baktığında pek çok kişinin yataklarında olduğunu anladı.</p>

  <p>James ve çiftçinin oğlu, biraz yulaf lapası yediler ve keşke yemeseydik, diye düşündüler.</p>

  <p>Yoklama için güvertede hazır bulunmaları emri geldi, ama Onbaşı Clark tekrar yukarı, çavuşların yanına çıktı. Çoğu hastaydı, ama kendini iyi hisseden Çavuş Perkins aşağı inip adamların yukarı çıkamayacak halde olduklarını gördü.</p>

  <p>Biscay Koyu elinden gelenin en kötüsünü yapıyordu. Büyük geminin en tepesinden en alta kadar, her yerde askerler kusuyordu ve güvertelerin altındaki her yer ya da kamaralar iğrenç kokuyordu.</p>

  <p>Hamaklarının sürekli sallanması dayanılmazdı, o kadar kötüydü ki, bir hamak diğerine çaptığında o sıradaki beş hamağı etkiliyordu. Hamaklarından çıkıp masada oturmaya çalışmak da çare olmuyordu. Sürekli çalkalanan gri bir suyun her yeri sardığı güverteye çıkmak da, aynı derecede kötüydü. İkinci günün akşamı, geminin deniz tutmasına bağışıklığı olan bir azınlık dışında, midesi bulananlarla dolu olduğu iyice anlaşıldı. Bu küçük azınlık, istedikleri kadar yemek yiyebilecekleri için yemekhanede çalışmaya gönüllü oldular, ama onun yerine, temizlik işine verildiler, bu da pis kamaraları ve daha pis güverteleri paspaslamak demek oluyordu.</p>

  <p>B Müfrezesi'nin bulunduğu katın altında -onlar buranın cehennem çukurunun dibi olduğunu düşünüyorlardı- sıkış tıkış insanla dolu bir kat daha vardı. Gemi askerleri taşımak üzere düzenlendiğinde bu dipleri havalandırmaya çalışmışlardı, ama bir zamanlar zenginlerin bagajlarının ya da barış zamanındaki menüler için tasarlanmış yiyeceklerin konulduğu bu geniş yerlerin havası kötüydü ve aşağıdaki herkesin midesi bulanıyordu. Üçüncü gece, E Güvertesi'ndeki adamlar aşağıdan çığlıklar geldiğini duydular: Böylece, en fazla çile çekenin kendileri olmadığını fark ettiler. Bunun klostrofobi olduğunu hemen anladılar; çünkü kendileri de her an iplerini koparıp çığlık çığlığa bağırmanın eşiğindeydiler. Bunun sebebi yalnızca geminin duvarlarının baskısı değildi, aynı zamanda dışarıdaki koca karanlığın, orada olduğunu bildikleri ama göremedikleri bir ufuk çizgisine kadar uzandığını bilmeleriydi: Ay yoktu, yıldız yoktu, kapkara bulutlar vardı, yukarısı da karanlıktı, aşağısı da.</p>

  <p>Dördüncü gece, onbaşıya aldırmadan güverteye çıktılar, neyse ki güvertede soğuk bir rüzgar esiyordu; onbaşı ise onlara hafif bir sitemde bile bulunmadan arkalarından gelmişti. Güvertenin duvarları boyunca uzanıp gözlerini yumdular ve katlanmaya çalıştılar. Çiftçinin oğlu Rupert Fitch, çoğundan daha iyi bir durumdaydı. Sırtını duvara, başını da dizlerine yaslayarak oturmuş, dans melodileri ve ilahiler mırıldanıyordu. Büyük gemi, derin, sabit bir sallantıyla karanlığı yararak ağır ağır ilerliyordu. Sabah olduğunda, hiçbir şey değişmemişti, ama güverte, alt katlardan gelen adamlarla iyice kalabalıklaşmıştı. B Müfrezesi'nin önderi Onbaşı Clark da, adamları gibi yere uzanmıştı, gemi sallandıkça o da hafifçe sallanıyordu, yüzünü yere dönmüş, başını kollarına yaslamıştı.</p>

  <p>Kamara iskelesinden Çavuş "Kızıl" Perkins geldi; kısa, sıkı bir vücudu, diken diken kızıl saçları ve rolüne göre işlenmiş sinirli bir duruşu olan bir adamdı. Şaşırtıcı bir sahne karşısında emirler vermeyi tasarlamış olabilirdi, ama kendisi hiç sıkıntı çekmediği halde, günlerdir sıkıntı çeken insanlarla kuşatılmıştı. Yaradılışı gereği hiç düşünmeden "Kendinizi toplayın!" diye kükremesi gerekiyordu, ama sessiz kaldı. Adamlardan bazıları kusmuk gölleri içindeydi ve ishal baş göstermişti.</p>

  <p>"Onbaşı Clark!" diye bağırdı. Onbaşı kalkıp oturmaya çalıştı, ama duruşunu değiştirince kusacak gibi oldu. Bu çavuş, sertliğiyle ünlenmişti. "Sert ama adil" olmayı amaçlıyordu, ama bu formül bugün tutmuyordu. B Müfrezesi'nin yataklarının bulunduğu yere gitti; en yakını oydu. Dolaptaki tabak çanaklar kırılmış, yerdeki kusmukların içinde duruyordu. Koku korkunçtu. Tereddüt içinde durdu: Sorumlu olduğu askerler E Güvertesi'nde, yani buradaydı; geminin diplerinde sorumlu olduğu kimse yoktu. Ama çavuşların bulunduğu D Güvertesi'ne geminin karanlık iç kısımlarında olanlarla ilgili raporlar geliyordu. Hâlâ çalışabilen onbaşılar, yukarı gelip bir şeyler yapılması gerektiğini söylemişlerdi. Çavuş Perkins, gidip bakmaya karar verdi. Birkaç merdiven aşağı indi ve geniş bir yerde durdu, burası o kadar kötü aydınlatılmıştı ki ilerideki duvarları göremiyordu ve çoğu boş olmasına rağmen hamaklardan inlemeler geldiğini duyuyordu: Midesi bulananlar kendilerini D Güvertesi'ne atmışlardı. Emirlere karşı gelerek! İzin verilenlerin dışına çıkarak! Bu tam bir anarşiydi ve bir karar vermeye yetkisi olduğunu hissetti. C Güvertesi'ne çıkıp ayakları üzerinde durabilen, sorumlu bir subay bulacak ve anarşiye bir son vermek için, hâlâ o pis kokulu karanlıkta duran zavallıların temiz havaya çıkarılmasının emredilmesini söyleyecekti.</p>

  <p>Çavuş Perkins, E Güvertesi'ne ve kendi görev katına döndü: Yüz kişi vardı, ama yüzlerini yere dönmüş, başlarını kollarına yaslamış bir şekilde güvertenin her yerinde yatan bu zavallı, sefil yaratıklardan hangisinin onun adamları olduğunu kim bilebilirdi ki? Bu manzaraya sırtını döndü ve parmaklıkların başında durarak kabarıp inen gri denize baktı. Çavuş Perkins çocukken kayalıkların arasındaki su birikintilerinde kürek çekmiş, kovasıyla yatılı okula bir yengeç götürmüş, babası ise ona, gidip yengeci geri bırakmasını söylemişti. Onun denizi böyleydi. Çocukluğunda engin okyanusun yalnızlığını hiç tanımamış, kayalıkların arasındaki bir su birikintisinden ve neşe içinde çığlıklar atıp zıplarken ayaklarına çarpan dalgaların bulunduğu bir kumsaldan başka pek bir şey görmemişti. Şimdi çevresine bakıp denizin nerede bittiğini, gökyüzünün nerede başladığını zar zor kestirirken, aşağıda bir yerlerde dolaşan denizaltıları düşünüyor ve korkuyordu. Bir barış zamanı çavuşu olarak, bu deniz yolculuğundan önce, korkmak için bir nedeni olmamıştı.</p>

  <p>Sağlam mide kasları için -bugün baskı altındaydılar- şükrederek yavaş yavaş döndü ve dinleyebilecek güçte olanlara havanın düzeleceğini duyurdu. Bunu C Güvertesi'nden D Güvertesi'ne inen bir subaydan duymuştu. Asker sesiyle, yani karşısındakine göre değişip güçlenerek her amaç için kullanılabilecek Londra aksanıyla "Böyle devam edemez," diye mırıldandı. Çavuş sesiyle "Onbaşı, kendini daha iyi hissettiğin zaman, bana bildir," dedi. Yanıt gelmedi. Güverte boyunca uzanan insan kümesi -A Müfrezesi olduğunu sanıyordu- içindeki biri "Tanrım, Tanrım, Tanrım," diye inliyordu.</p>

  <p>Çavuş Perkins, "Tanrı'nın işi," diye düşünerek çevik bir şekilde D Güvertesi'ne oradan C Güvertesi'ne çıkıp konuşmak için izin istedi, geminin alt bölümünde durumun tam bir rezalet olduğunu söyledi. "Hayvanları bu koşullarda barındırsaydık, dava edilirdik, efendim."</p>

  <p>Deniz çok kötü tuttuğunda, çoğumuzun hatırlayabileceği gibi, bu sefilliğe on dakika daha katlanmak yerine ölüm tercih edilebilir; bu adamlardan bazılarının da katılacağı gibi, Alman denizaltılarından gelen bir ölüm bile. Sonra, Çavuş Perkins'in önceden haber verdiği gibi deniz sakinleşti ve adamlar yavaş yavaş kendilerine gelerek oturdular, ayağa kalkmaya çalıştılar, sendeleyerek parmaklıkların başına gidip muhtemelen yola çıktıklarından beri ilk kez denizi doğru dürüst gördüler. Şimdi, beyaz bulutların farbala gibi süslediği mavi gökyüzünün altında, ara sıra beyaz köpükler görülen, durgun, gri-ipeksi bir deniz vardı.</p>

  <p>Onbaşı Clark kalkıp oturdu. Çavuş Perkins göründü: Yeniden düzen sağlamak için seçilen bir manga, hortumla güverteleri suluyordu ve askerlerin bacakları yol üstündeyse, bu çok kötü oluyordu.</p>

  <p>Su, kesinlikle ihtiyaçları olan şeydi. Üstleri başları ve üniformaları pislik içindeydi. Elbiselerini çıkardılar. Sıra sıra çıplak adam, deniz suyunda köpüren sabunların dağıtıldığı yere çıktılar, sıcak hava üniformalarını giymeleri ve kirli giysilerinin yıkanmak üzere bir yığın halinde toplanması söylendi. Çok geçmeden, güvertede her biri metrelerce yükseklikte yığınlar yükselmeye başladı ve başka bir manga da bunları taşıyıp yıkanmaya götürdü.</p>

  <p>Bütün güvertelerde berberler -sivil hayatta berber olanlar- sandalyelerin arkasında dizildiler ve adamlar tıraş olup saçlarını kısalttırmaya geldiler.</p>

  <p>Güvertelerde, birkaç saat önce oturmakta bile zorlanan yeni temizlenmiş askerlere, önceden askerler kadar hasta olan çavuşlar tarafından talim yaptırıldı. Eh, hemen hemen: Hava aldıkları için durumları daha iyiydi. Sonra, hortumlarla yıkanmış, paspaslanmış ve artık sabun kokan yerlerine geri döndüler. Yiyecek vardı. Hassas mideleri margarin sürülmüş iri parça ekmeklere, yahniye ve sütlaca dudak büktü. James biraz yedi; çiftçinin oğlu daha fazla; kimse çok yemedi. Hepsi çok yorgundu.</p>

  <p>Daha yukarıdaki güvertelerde de benzer şekilde temizlik ve düzenlemeler devam ediyordu. En üst güvertede bir yüzme havuzu vardı ve subaylar -bunu onlara Çavuş Perkins söylemişti- yirmi kişilik ekipler halinde suya giriyorlardı -tuzlu suya- ve sonra bir sonraki yirmi kişinin girmesi için çabucak çıkıyorlardı.</p>

  <p>Kaptan ve kıdemli subaylar, her gece yatağa tamamen giyinik olarak ve botları yanlarında hazır bir şekilde giriyorlardı.</p>

  <p>Çavuşlar ve bazı teğmenler, iki kişilik tasarlanmış, ama iki yandaki dört yatakla sekiz kişiye göre ayarlanmış kamaralarda kalıyorlardı.</p>

  <p>Bazı kıdemli subaylar iki kişilik düşünülmüş kamaralarda dört ya da altı kişi kalıyorlardı. Ama elbette yukarıdaki kamaralar daha büyüktü.</p>

  <p>"Siz söylemeden ben sizin için söyleyeyim," dedi Çavuş Perkins. "Hayat bir baş belasıdır. Ama bu gemideki kimse, lüks bir deniz gezisinde değil. Tamam mı? Tamam. Şimdi, dörderli sıraya girin."</p>

  <p>Biscay Koyu'ndan eski bir köle ticareti limanı olan, şimdiyse yakıt ve yiyecek almak için gelen gemiler sayesinde zenginleşen Freetown'a gidiyorlardı. Ancak Rupert Fitch, James'e güneye değil de batıya gittiklerini söyledi. "Güneşe bak." Diğer çiftçi çocuklar da şehir çocuklarına "Güneşe bak," diyorlardı. Bu, gemide bir huzursuzluk yarattı. Öyleyse, Cape Town'a gitmiyorlar mıydı? Ya da Freetown'a?</p>

  <p>Sonra, sıcak başladı. Yalnızca İngiltere yazlarının gerçekten sıcak olan ender günlerini bilen askerler terliyorlardı ve sıcaktan hastalanmaya başlamışlardı. E Güvertesi'nde yüzlerce adama yetecek kadar gölge yoktu, yatarken, otururken, ayakta dururken bile gölge bulamıyorlardı, böylece güneş çarpması vakaları başlamıştı bile. Teni açık renk olan Çavuş "Kızıl" Perkins, onlara seslendiğinde kıpkırmızıydı; boynunda ve kollarında isilik çıkmıştı, "Talim yapmak için çok sıcak, gençler. Keyfinize bakın. Su tayınlarınızı boşa harcamayın, az kaldı."</p>

  <p>İçme suyu azalmıştı: Ama aşağıda çırpınıp dalgalanan denizin suyu vardı. Şeytana uyan birkaç cahil adam karavanalarını sarkıtıp deniz suyu çektiler ve Onbaşı Clark'ın uyarılarına karşın içtiler. Hasta oldular. Revir olarak ayrılan merasim odaları doluyordu. Geminin ikinci katında, yani B Güvertesi'nde, subaylardan bazılarının sayılarının tekrar iki katına çıkması gerektiği biliniyordu.</p>

  <p>Adamlar üniformalarını deniz suyuyla yıkanan üniformalarla değiştirdiklerinde, kumaştaki tuzla artan terlerinin canlarını acıttığını ve şortlarıyla gömleklerinin kumaşının da yara yaptığını fark ettiler.</p>

  <p>Gemi hâlâ batıya gidiyordu. Rupert Fitch parmaklığın başında durdu. Bütün hayatı boyunca yaptığı gibi güneşin hareket edişini, pırıltılı denizin üzerindeki rotanın nasıl değiştiğini izledi ve şimdi güneybatıya doğru gittiklerini söyledi.</p>

  <p>O kadar sıcaktı ki, yemek yenmiyordu. Yalnızca su içmek istiyorlardı, ama yukarıdan, limana ulaşana kadar suyu tutumlu kullanmaları yolunda uyarı gelmişti.</p>

  <p>"Neşelenin, çocuklar," dedi Çavuş Perkins. "Freetown'da bol bol su olacak. Ve meyve. Meyve olacak. Biraz meyve yesek fena olmaz, krallar gibi yiyeceğiz. Ne diyorsunuz?"</p>

  <p>Pek bir şey söylemiyorlardı.</p>

  <p>Bütün E Güvertesi boyunca tenteler gerilmişti ve ince, kızgın bir gölgelik vardı, askerler güneşten kızarmış ciltleriyle burada oturarak ya da uzanarak musluklardan akan suyu, gölleri, havuzları, dereleri, ırmakları hayal ediyorlardı; daha yumuşak ışığa alışık olduğu için kamaşan gözlerinin elverdiğince, durgun, güneşin düzleştirdiği, yağ gibi kaygan okyanusa bakıyorlardı. Sıcaktan bunalmasalardı ve Alman denizaltılarını düşünmeselerdi domuz balığı ve yunus sürüleri onları eğlendirebilirdi. Kırlangıç balıkları sıçrayıp geminin yanlarına çarpıyor ve ölü ya da canlı olarak tekrar denize düşüyordu, bazen daha yükseklere uçan bir balık, meltemin de yardımıyla güverteye, askerlerin arasına iniyordu, onlar da balığı geri atıyorlardı.</p>

  <p>İndirimli fiyattan giysiler satan Harold Murray, güverteden kalktı, sendeleyerek ağır adımlarla yukarı çıkan merdivene doğru yürüdü. Onbaşı Clark, arkasından bağırırken merdiveni tırmandı; sonra başka bir merdiveni daha. İri yarı onbaşı -artık o kadar da iri yarı değildi- soluğu kesilerek ona yetişmeye çalışırken Harold Murray, B Güvertesi'ne vardı. Şaşırıp kalan Komutan Birch'i selamladı ve nazikçe şöyle dedi: "Ben bıktım, bıktım. Buraya kadarmış. Ben eve dönüyorum." Harold Murray, delilerin yanına götürüldü.</p>

  <p>Adamlar her gün, tuzlu suyla duş almak için sıraya giriyorlardı, su artık iyice kızarmış derilerini acıtıyordu, hatta bazı yerleri su toplamıştı. Yeni tıraş olmuş yüzler yanıyordu.</p>

  <p>Ağır yemeklere, yahni kaselerine, hazır çorbalara, kurutulmuş yumurta tozundan yapılan omletlere, sütlü tatlılara neredeyse hiç dokunmuyorlar, üst üste öğün atlıyorlardı.</p>

  <p>James, yanında Rupert Fitch ile, sırtını geminin duvarına yaslayıp oturuyor, denize bakıyor ve bütün domuz balıklarını ya da yunusları bir Alman denizaltısı sanıyordu. Gemideki herkes denize iyice bakıyor ve Alman denizaltıları görüyordu. O günlerde, denizaltılar havaya çıkmak zorundaydılar: Artık bütün o silahlarla yüklü olsalar da, bütün yerküreyi dolaşabilir ve hiç su yüzüne çıkmayabilirlerdi. Sonra... "Bakın," diye bağırıyordu birisi. "Şuraya bakın, bir periskop, efendim." "Hayır, o bir balık." Balıklar vardı, gemi balık kaynayan bir denizde ilerliyordu. Gemi çöplerini ve tüketilmemiş yiyeceklerini kustu ve arkasında kalan sular birbiriyle yarışan her türden balıkla çalkalandı, bu arada yukarıdaki martılar çığlık çığlığa bağırıp ötüşerek, zıplayıp ağızlarını açan balıklardan ganimet kapmak için suya daldılar. Görülecek bir manzara. Geminin kıç tarafındaki bütün güverteler, bu manzaranın tadını çıkartmayı hak edecek kadar iyi olan adamlarla doldu. Güneş ve denizin getirdiği acılara bağışıkları diğer askerleri gücendiren gemi subaylarıydı bunların çoğu.</p>

  <p>Onları koruyan hızlı savaş gemileri sanki her yerdeydi, her baktıklarında farklı bir konumda oluyorlardı, önde, arkada, yanlarında. Silahları eğilmişti, bir denizaltı saptandığında projektörleri hemen yanmaya hazırdı. Kendi gemilerinin en üst güvertesinde de denizaltılara karşı kullanılan silahlar ve hazır bekleyen projektörler vardı.</p>

  <p>Rupert Fitch, artık doğuya gittiklerini söyledi; Freetown yoluna geri dönmüşlerdi. Ve tehlikeye, çünkü Freetown Limanı'nın girişinde pusuya yatmış denizaltılar vardı. James gözleri kapalı, Alman denizaltılarının orada dolaştıklarını hayal ederek oturdu. Düşünüyordu, bizi yakalarlarsa, batarsak, ölürsem, o zaman sevgilimi, benim için yaratılmış tek kızı bulamayacağım. Gerçek aşkı hiç tanımayacağım. Northumberland'taki çiftçinin kızını hatırladı; aralarında bir aşk olduğuna ve kızın onu hayal ettiğine kendini inandırmaya çalıştı. Alma denizaltılar onları yakalarsa, bir aşk bitecekti. Onun aşkı. Rupert Fitch'e "Sevgilin var mı?" diye sordu. Rupert Fitch evet diye yanıtladı, nişanlıymış, sevgilisinin fotoğraflarını gösterdi: Kızın onu bekleyeceğini biliyordu.</p>

  <p>Sonra, en sonunda, sıcaktan kabaran, kamuflaj boyası solan gemi Freetown'a doğru süzülmeye başladı. Gemideki herkes her an bir torpil sesi duymayı bekliyordu. Ama başardılar, sağ salim limana girdiler. Askerlere karaya çıkma izni verilmedi, subayların gruplar halinde karaya çıkmalarını, sonra da paçavradan farksız elbiseler içindeki çıplak ayaklı siyahların yiyecek sandıklarını ve her şeyden önemlisi su kaplarını gemiye getirmelerini izlediler. Su. Güvertede duran musluklardan ve fıçılardan akan bitmez tükenmez su. İçtiler, kendilerini içmekten alamadılar ve bazıları kimseye görünmemeye çalışarak taze suyu kafalarından aşağı ya da acıyan su toplamış vücutlarına döktüler, özellikle de deniz suyunu hiç sevmeyen sıcaklamış, kızarmış ve kabarmış kasıklarına. Freetown'da iki gün. Yiyecekler hemen hafifledi, iyileşti; tavuk ve balık vardı ve her öğün meyve geliyordu. Bir çoğunun, görmek bir yana, adını bile duymadığı meyvelerden yediler, sanki elma ve armut için değil de papaya, ananas, kavun ve muz yemek için can atıyorlarmış gibi. Bazılarının midesi bozuldu.</p>

  <p>Ve şimdi tekrar her türlü saldırıya açık bir şekilde yol alacaklardı: Freetown'dan ayrılıyorlardı ve bu onların rotasındaki son yoldu, Cape Town'a kadar önlerinde daha millerce yol vardı.</p>

  <p>Güneşten kavrulup lekelenmiş kaplaması içindeki eski <span class="t3">Bristol Kalesi,</span> ön ve arkadaki birer savaş gemisiyle açıldı. Şimdi askerler, güvertelerde, silahların altında beyazlara bürünmüş erkek kalabalığını görebiliyorlardı: "Donanma tipleri, buna alışıklar." Selamlar verilip alındı, geminin hüzünlü selamlama düdüğü öttü. Sonra hızlı savaş gemileri, geminin iki yanına geçti. Geminin tekrar batıya doğru gitmesi kimseyi şaşırtmadı. Bu, onları güneyde bekleyecek olan Alman denizaltılarını kandırmak içindi. "Ama," dedi askerler, "Bizim güneye giderek çifte blöf yaptığımızı düşünmezler mi?" "Muhtemelen iki deniz yolunda da denizaltılar vardır." Güney Amerika'ya kadar önlerinde bomboş uzanan bu dalgalı gri mavi çorak suları, hızla arkalarında kalan Afrika'yla, deniz yolları, deniz patikaları, deniz geçitleri ve rotaları barındırabilecek bir şey olarak görürseniz tabii.</p>

  <p>Geminin aşağısında ve yukarısında her an bir periskop, bir Alman denizaltısının su yüzüne çıkan karanlık şeklini, onlara doğru gelen bir torpilin karanlık hızlı şeklini görmeye hazır bir durumda denize bakarak türlü türlü sesler ve aksanlarla böyle şakalar yapıyorlardı. Şakalaşıyorlardı, çünkü Freetown'daki bolluk ve güvenlik hissi hâlâ içlerindeydi, ama hava sıcaktı, çok sıcaktı ve kısa bir süre sonra yine eski durumlarına döndüler. Her tarafa gerilen tentelerin altında güneş ışınlarının mızraklarına maruz kalan güverteleri, Freetown'dan alınan hasırların üzerini doldurmuşlardı. Sonra gece oluyordu, bu onların kurtarıcısıydı. Uzun, öfkeli, sıcak saatler boyunca, gecenin gelmesini bekliyorlardı, ay ışığıyla aydınlanan ya da karanlık bir gece, her ikisi de onlar için aynı şeydi, yalnızca gecenin iyiliksever soğukluğunu düşünüyorlardı. Daha doğrusu serinliğini, özlemini çektikleri ürpertiyi hissetmiyorlardı, ama en azından bütün günün sefilliği geçiyordu. Hâlâ batıya gidiyorlardı. Güneye, asıl yönlerine doğru, daha hızlı gitseler askerler kendilerini daha iyi hissedeceklerdi, çünkü böylece daha çabuk varacaklardı. Batıya gitmek, bilinmeyen bir yere gitmek demekti, Rio de Janeiro'ya mı gidiyorlardı? Buenos Aires'e mi? Şakalaşmaya çalıştılar, ama sonra şakalar sonra erdi, çünkü deniz tekrar coştu, bu sefer kabarıp dalgalanmıyor, geminin yanlarını döven köpüklü patlamalar halinde şahlanıyordu. Rupert Fitch hemen pes etti. Bol çilli, açık renk teni su kabarcıklarıyla kaplandı ve ateşi çıktı. Yanında refakatçilerle yukarı, doktorlara çıkarıldı. James, yalnız kalmıştı, hem de hasta ve ateşliydi. "Sanırım onu bir daha görmeyeceğim."</p>

  <p>Artık cehenneme benzeyen ambarlarda hiç asker kalmamıştı. Güvertedeydiler. Ayakta durabilen çavuşlar -Çavuş Perkins de aralarındaydı- geminin tepesine çıkıp subaylarını buldular ve acil taleplerde bulundular. Birkaç subay aşağı geldi, yüzlerce adam bulunan güvertenin adım atılmayacak kadar dolu olduğunu gördüler; yeterli sayıda askerin -gerçekten bir değişiklik olması için bu sayının yüzlerce olması gerekiyordu- çavuşların ve bazı küçük subayların kaldığı bir üst güverteye çıkması için emir verildi. James, müfrezesiyle birlikte yukarı taşınanlardandı. Orada, iki kişilik yerde sekiz kişi kalan çavuşların sınırlı şartlarını gördüler, ama yatakları vardı, en azından güvertenin zemini dışında sert bir şeyin üzerinde yatabiliyorlardı: Hamaklarla boğuşmak zorunda değillerdi ve açık kamara pencereleri vardı.</p>

  <p>Düzeni ve hiyerarşinin inceliklerini korumak için sancak tarafı çavuşlara ve genç subaylara, iskele tarafı da erlere verildi. Güneş, sabahları iskele tarafına, öğleden sonraları ise sancak tarafına vuruyordu. Bu pek büyük bir değişiklik yaratmış sayılmazdı. Hâlâ batıya gidiyorlardı, hızlı savaş gemileri çevrelerinde dolaşıyordu, ama artık dalgalar yüzünden hemen hemen hiç görünmüyorlardı. Sonra fırtına çıktı. Askerlere bunun bir fırtına olduğu bildirildi, ama geminin yanlarına vuran önceki dalgalı durumla şimdikinin arasında bir fark olduğunu söyleyemezlerdi. Çavuş Perkins, aşağı gelip onlara, "Neşelenin, bu büyüklükte bir gemi hava koşulları yüzünden hiç batmamıştır," dedi. Yani geriye bir tek Alman denizaltıları kalıyordu.</p>

  <p>Yüzlerce adam, sıcaktan yanarak güvertelerde yatıyor, mideleri kalkıyor, öğürüyorlar, kusma ihtiyacı duyuyor, hiçbir şey yiyemiyorlardı. Sabahları ayağa kalkmaları emrediliyor ve kalkıp parmaklıkların kenarına diziliyor, midesi bulanmayan şanslı bir ekip hortumla güverteleri sularken parmaklıklara ve birbirlerine tutunuyor, canlarını acıtan deniz suyu üstlerine gelmesin diye geri çekiliyorlardı. Sonra hemen yere uzanıyor ya da daha doğrusu yığılıyorlardı.</p>

  <p>İçme suyu yine azalmıştı. Bundan, batıya doğru yolu bu kadar uzatmayı planlamamış olduklarını çıkardılar. Bu da demek oluyordu ki bir şeyden kaçmak için yolu uzatıyorlardı. Demek ki peşlerinde bir ya da birden fazla denizaltı vardı. Susamışlardı. Hava çok sıcak olmasına rağmen, tuhaf bir şekilde bazıları hem ateşler içinde yanıyor hem de titriyorlardı: Güneş çarpması. Onlar da revire götürüldüler.</p>

  <p>Dayanılmaz olana katlanmak için gereken şey, geçmek zorunda olan zamana tutunmaktı: Bir saat daha, bir saat daha, bir daha, hayır, yapamayacağım, yapmayacağım, buna dayanamayacağım işte, kafatasınızda bir dolu pis su serbestçe dolaşıyormuş gibi zonklayan bir baş, mide bulantısı, ağrıyan kemikler, acıyan deriye kimse dayanamaz. Bazı adamların kurumuş derileri ve patlayan su kabarcıkları kanamaya başladı, yukarı çıktılar. Günde iki kez hastaları tespit etmek için mangalar geliyordu, ama gemi öyle bir sallanıyordu ki ayaklarının üzerinde zor duruyor, güverteleri tıka basa dolduran adamların arasında sendeleyerek dolaşıyor ya da bir parmaklığa tutunup kimin kötü olduğunu oradan görmeye çalışıyorlardı. Çürükler ve su toplamış yerleri görmek kolaydı, ama bir de kırık kemikler vardı.</p>

  <p>Günler geçti; geceler geçti. Sonra güneydoğuya gitmekte olduklarını fark ettiler; biri fark etmiş ve bu laf yayılmıştı. Uzun süredir çektikleri acıların umutsuzluğu içinde kalmışlardı; mutsuzluklarının eriyip gitmesinin üzerinden çok zaman geçmişti. Bu neden sona ersindi ki? Bu kadar uzun süredir devam ediyorsa, sonsuza dek de devam edebilirdi. Doğuya gidiyorlardı, öyle mi? Geminin tekrar batıya dönmesini ne durdurabilirdi ki? Hayır, iyi haberlere güvenmiyorlardı.</p>

  <p>Güneşin artık o kadar sert ve doğrudan üzerlerine vurmadığı fark edilebiliyordu. Artık o kadar sıcak değildi. Fırtına dinmişti, onlara böyle söylenmişti, ama hâlâ sallanıyor, yükselip alçalıyorlardı. Sonra, ayakta zor durmalarına rağmen, ayağa kalkmaları emredildi. Talim söz konusu değildi, ama Cape Town'a hiç olmazsa tıraşlı ve temiz giysilerle girmeliydiler. Alt güvertelere yine berberler dizildi, dizlerinin arasında içlerinden taze su taşan derin kaplar vardı ve kim gelirse tıraş ettiler. Bazıları reddetti: Yüzleri çok acıyordu. Yanan tenlerine dokunan çelikle irkilmeyen kimse yoktu.</p>

  <p>İçme suyunun azar azar dağıtılmasına son verildiği duyuruldu. Anlaşılan, denizaltıları kandırmak için Atlantik'te daha uzun bir süre dolaşacakları düşünülmüştü ve su bunun için saklanmıştı. Haftalardır duydukları hiçbir şey, adamları su kısıntısının bittiği haberinden daha çok yüreklendirmemişti. Yine de yalnızca içme suyu, dikkat etmek lazım, giysiler bir yana, kendilerini yıkamak için bile yeterince su yoktu.</p>

  <p>Temiz, tuzlu suyla yıkanmış üniformalarını giymeleri ve diğer bütün giysileri Cape Town'da yıkanmak üzere yine bir yığın halinde toplamaları gerekiyordu. Yine, kirli, terli, kusmuğa bulanmış, idrara bulanmış üniforma yığınları yükseldi.</p>

  <p>Artık denizin durulduğu haberi geldi -öyle miydi? Gerçek miydi bu? Duruldu dedikleri bu muydu? Ellerinde bulunan şeylerden hafif bir yemek hazırlandı. Freetown'dan aldıkları taze yumurtaların çoğu fırtınada kırılmıştı, ama tavuk ve ekmek vardı, yemeye çalıştılar.</p>

  <p>Gemideki son gece, revirdekiler dışında, eskiden ikinci Mevki Yazı Odası olan yerde uyuşturucuyla zaptedilen zavallı deliler dışında, herkes güvertedeydi; yüzyıllardır kötü bir yolculuktan sonra Ümit Burnu'nu görmek için can atan denizciler ve gezginler gibi karanın, kutsal karanın ilk kez görüleceği ânı bekliyorlardı.</p>

  <p>Limana yaklaşmanın tehlikeli olduğunu hepsi biliyordu, Alman denizaltıları burada pusuya yatmadılarsa, nerede olabilirlerdi? İki hızlı savaş gemisi geminin her yanında dolanıyordu; arkada, önde, sonra görünüşe göre rastgele açılıyor ve tekrar geri geliyordu. Sonra aydınlık oldu. Çevrelerindeki deniz dalgalanıp yükseliyordu, ama gemiyi yutmaya hazır dev dağlar gibi kabarmıyordu. Kahvaltı etmeleri emredildi. Zayıflayıp bitkin düşmüş askerlerinin aksine sağlam kalan Çavuş Perkins, "Başlayın, çocuklar," dedi. Daralmış midelerin ihtiyacı olan çay, ekmek ve reçel değildi.</p>

  <p>Güverteye döndüklerinde ufukta alçak bir bulut çizgisinin karayı işaret ettiğini gördüler: Gördükleri Table Dağı'ydı. Demek gerçekten bitmişti... Hayır, henüz değil, bölgede bir denizaltı olduğu söylentisi yayıldı.</p>

  <p>Çavuş Perkins, onbaşılarıyla birlikte yüzlerce adamının önünde durdu ve onlara "Doğru, çocuklar," dedi. "Bitti. En zor günümüz saat saat ilerleyerek geçiyor. Evet. Size şimdiye kadar söylenenlerin arasında bundan iyisi yoktu, değil mi çocuklar?"</p>

  <p>Orada ona bakan adamlardan belki ikisi ya da üçü, bu sözü neye yoracaklarını biliyordu, ama bu sözlerin, başlarından geçenleri anlattığı bütün yüzlerden okunuyordu. Çavuş Perkins'e gelince, o bu sözleri uzun zaman önce bir takvimde görmüştü. Bu sözler ergenlikteki kötü bir zamanında ihtiyaç duyduğu şeyleri öyle kusursuz bir şekilde dile getiriyordu ki ona sunulan felsefeyi kullanmıştı, hem de o zamandan beri birçok kez.</p>

  <p>Şimdi, onlar izlerlerken Çavuş eski gücünü topladı ve emir verdi. "Tamamdır," diye bağırdı. "Oyun zamanı bitti. Artık eğlence ve oyun yok. Er Payne, kemeriniz yan dönmüş. Tanrım, ne büyük bir kaytarıcılar ordusu. Dikkat. Şimdi, karaya çıkmak için A Müfrezesi'nin arkasındaki sıranızı alın."</p>

  <p>&nbsp;</p>

  <p class="p6">İki genç kadın Table Dağı'nın yamacındaki yüksek verandada, şezlonglara yaslandılar, buradan denizin, askeri geminin bugün ya da yarın varacağı kısmını görebiliyorlardı. Verandanın sütunlarının görüş açılarını kapamayacağı bir şekilde yerleşmişlerdi: Gemiler geldikleri zaman gözdeki bir çöple, bir balinayla, hatta bir martıyla bile karıştırılabilirdi. Askeri geminin geldiğini biliyorlardı, bunu onlara, Simonstown'daki üste çalışan kocaları söylemişti. Geminin adını ya da gittiği yeri söylememişlerdi. Bu ilgi çekici bilgi onlarla paylaşılmamıştı. Ama hiç kuşkusuz, hizmetçiler ve bahçeleriyle ilgilenen adamlar gelen yiyecekleri fark edeceklerdi, şarap ve biradan bahsetmeye gerek bile yok.</p>

  <p>İki kadın da partileri ve ikramlarıyla tanınan ev sahipleriydi. Bu onların ilk askeri gemisi olmayacaktı, kesinlikle sonuncusu da değildi. Gemiler yakıt, yiyecek ve temiz su alırken askerlerin izne çıktığı günlerde, Cape Town kendisi olmaktan çıkıyor; yiyecek, içki ve kız peşindeki bir askerler şehrine dönüşüyordu. Elbette, siyah ve kahverengi ten yasaktı, ama bu, kurallara uyulduğu anlamına gelmiyordu.</p>

  <p>Kadınların, yani Daphne Wright ve Betty Stubbs'ın şenlik günleriyle ilgili planları vardı, en azından iki; şansları yaver giderse dört, hatta beş.</p>

  <p>Bahçede bir ağacın altında, siyah bir dadı, aşağı yukarı on sekiz aylık sevimli bir çocukla oturuyordu, çocuk mızıldanmaya başladı. "Tamam, onu bana getir," diye seslendi Betty. Pembe elbise ve beyaz önlük giymiş, iri, kahverengi tenli bir kız olan dadı, çocuğu annesinin kucağına bırakmaya geldi; bebek annesinin kucağına yayıldı ve hemen uykuya daldı. Dadı, ağacın altındaki yerine döndü, oradan onları kollayabilir, kendisine bir daha ihtiyaçları olduğu zaman görebilirdi. Örgü örmeye başladı.</p>

  <p>Daphne, gözlerini ışıktan korumak için kaldırdığı elinin altından manzarayı izliyordu, "Çocuk sahibi olmak için can atıyorum, Bets," dedi. Düz karnını okşadı. Üstünde kırmızı bir etekle beyaz bir gömlek vardı ve sarı saçlarıyla mutlu tatillerin reklamını yapan afişlerdeki kızlar gibi görünüyordu.</p>

  <p>"Kahrolasıca, bana biraz izin ver, on sekiz ay çok kısa. Birlikte başlar ve birbirimize arkadaşlık ederiz."</p>

  <p>"Joe, savaş bitene kadar başlamak istemiyor."</p>

  <p>"Bu yıllar alabilir."</p>

  <p>"Benim çocuklu bir dul olmamı istemiyormuş. Bense onu hatırlatacak bir şeyler olmasını istediğimi söylüyorum."</p>

  <p>Kocaların ikisi de Afrika'nın çeşitli yerlerine gizli yolculuklara gidiyorlardı, onlar geri dönünceye kadar kadınlar ıstırap çekiyordu.</p>

  <p>"Bertie bana Henry'nin..." -kocası- "geçen ay bir çalılığa zorunlu iniş yapmak zorunda kaldığını söyledi. Neredeyse düşüp parçalanıyorlarmış. Az kalmış," dedi Betty.</p>

  <p>"Henry sana söylemedi mi?" Daphne bunu biliyordu, çünkü kendi kocası ona söylemişti, ama Betty'nin haberi olup olmadığım bilmediği için bundan bahsetmemeye özen göstermişti.</p>

  <p>"Hayır, söylemedi. Bana söylemediği zaman çok daha kötü olduğunu hep söylerim."</p>

  <p>"Bize söylemedikleri çok şey var."</p>

  <p>Betty, küçük çocuğunun ufak bir parça beyaz gömlekten dışarı çıkan yumuşak sırtını okşuyordu ve Daphne tekrar "Çocuk istiyorum, bunun için ölüyorum. Sanırım, hamile kalacağım, o zaman mecburen hoşuna gidecek."</p>

  <p>"Elbette, hoşuna gider."</p>

  <p>Masum görünen denizi izlemeye devam ettiler, oysa ki denizde o anda pusuya yatmış denizaltılar olabilirdi. Görünürde askeri gemiden eser yoktu, tek bir gemi bile görünmüyordu, yalnızca denizin mavi düzlükleri vardı.</p>

  <p>"Üç gece kalırsa, aylarca meteliksiz kalacağız," dedi Betty.</p>

  <p>"Dördüncü gece de kalırsa, yiyeceğimiz, her şeyimiz bitecek."</p>

  <p>"Arabayla gidip çiftliklerden ne alabileceğimize bakabiliriz."</p>

  <p>"Ya benzin?"</p>

  <p>"Biraz saklamıştım."</p>

  <p>Rahat bir yakınma ifadesi taşıyan bu konuşma, Betty'nin uykusunu getirdi. Kucağında bebeğiyle uzandı. Uzun kahverengi kollarını ve uzun kahverengi bacaklarını uzattı, koyu renk saçları yüzüne dağıldı.</p>

  <p>Daphne, dirseğine dayanarak dik oturdu ve büyüleyici manzaraya baktı. Gözyaşları uzak değildi. Bir bebek istiyordu. Birini düşürmüştü ve şimdi düzenli olarak gelen âdetleri yüzünden kendisini başarısız biri gibi hissediyordu. Yine de korunuyorlardı, ya da daha doğrusu Joe korunuyordu: Yine de ikisi de bebek istiyordu.</p>

  <p>Çevresinde bir sürü insan olsa da, Betty'nin "gerçekten" konuşabildiği tek kişi olduğunu düşündü. Birbirleri hakkında her şeyi biliyorlardı. Bu mutlu öykü Daphne'nin, Joe'yla evlenmek için Cape Town'a vardığı andan itibaren başlamıştı.</p>

  <p>Yakışıklı Joe Wright, bir okul arkadaşını ziyarete geldiğinde Daphne, İngiliz taşra kentinde büyümüş bir İngiliz kızıydı. Joe Wright, Güney Afrika'daki Simonstown'dan izne gelmişti. Sene 1937'ydi. Yaz Balosu'nda bütün gece dans ettiler ve Joe, Daphne'nin ayaklarını yerden kesti. "Ayaklarını yerden kesti." Eh, kesmişti. Joe "Evlen benimle," dedi sonra, ya da buyurdu ve Daphne bir sonraki Union Castle Gemisi'yle onun peşinden Cape Town'a gitti. <span class="t3">Stirling Kalesi.</span> (Belki de şimdi bekledikleri gemiydi bu.) Parlak bir düğün oldu. Joe'nun ailesi Cape'in eski ailelerindendi. Sınırlı deneyimleri yüzünden, Daphne bunun altında ezilebilirdi, ama ezilmedi. Cape Town'a vardığında gemiyle yola çıkarkenki Daphne değildi artık. Gemide bir grup Güney Afrikalı kız vardı, Avrupa'da geziler yapıp iyi vakit geçirmişler, şimdi geri dönüyorlardı. İlk başta şaşırdı, sonra kıskandı. İngiliz kızlarından farklı bir tarzları vardı; özgür ve rahat, gürültücü ve iddialıydılar; Daphne'nin başta gösterişli olduğunu düşündüğü kıyafetler giyiyorlardı. Kızlardan birinin öbürüne, kendisi hakkında şöyle dediğini duymuştu: "O kız İngiliz, gördüğün gibi, süt mavi İngiliz. Küçük Miss Muffet."</p>

  <p>Sarışın, mavi gözlü, inci gibi beyaz bir teni olan Daphne, sık sık süt mavi elbiseler giyiyordu. "Senin rengin." Çin krebinden yapılmış, dantel yakalı, ön tarafında baştan aşağı küçük düğmeler bulunan hoş elbiseler giyiyor, şapkalar ve küçük beyaz eldivenler takıyordu. "Bir hanımefendi, eldivenlerinden belli olur." Artık kendisini sönük ve ürkek görüyordu.</p>

  <p>Cape Town'a varır varmaz, çeyizlerinden kurtuldu, daha sert renkler giymeye başladı; küçük bukleleri ve ince filizleriyle açık sarı saçları, koyu sarı bir topuz oldu; sesi yükseldi ve kendisine öğretilen çekingen, yumuşak tavırlar kayboldu. Çiçek açıp tam bir Cape Town hanımefendisine dönüştü ve dedikodu sütunlarında yazılıp genellikle kocası için bir övünç kaynağı olan partiler verdi.</p>

  <p>Peki kocası bütün bunlar hakkında ne düşünüyordu? Joe ona ıskartaya çıkardığı özelliklerinden ötürü vurulmuştu. Güney Afrikalı kızlardan sonra hoş bir değişiklik demiş, küçük kızlarınki gibi açık sarı lüleleriyle oynamış ve İngiliz tenini, artık kırmızı rujla büyüttüğü gül goncası gibi ağzını övmüştü. Aslına bakılırsa, Daphne onu küçümseyen Güney Afrikalı kızları bile geride bırakmıştı; onlardan daha cüretkârdı. Joe, bu dönüşüm boyunca bir-iki kez itiraz etmişti, "Hadi Daffi Biraz abartmıyor musun?"</p>

  <p>O ürkek genç kız gelini kaybettiği için üzülüyor muydu? Ama iyi dosttular, Daphne'ye ve herkese böyle söylüyordu. Enerjisi ve tarzıyla subay arkadaşlarının eşlerini geride bırakan Daphne'yle nasıl gurur duymazdı; ayrıca komik ve her konuda cesurdu.</p>

  <p>Yüzbaşı Henry Stubbs'ın karısı olan Güney Afrikalı Betty, hemen bitişikte, benzer bir evde yaşıyordu ve Daphne'yle aynı yaştaydı; yirmi dördündeydi. İkisinin de kocalarının rütbeleri aynıydı: Onlar da Simonstown eşleriydi. Birbirlerini "tanımaları" kaçınılmazdı, ama onlar arkadaş olmuşlardı. Gerçek arkadaş. Yalnızca arkadaş. En iyi arkadaş.</p>

  <p>Daphne dirseğine dayanarak arkadaşını, kucağında bebeğiyle dünyadan kopmuş olan sevgili Betty Stubbs'ı izliyordu, uyurlarken ikisi de gizemliydiler. Ürperip korkarak iyi dostu Joe ile iyi dostu Betty'nin bu dehşet verici kıtada iyi ki yanında olduklarını düşündü, ama onlar olmasa yapayalnız kalır, rüzgârla sürüklenir giderdi. Yalnız, evden uzaktaydı ve bir savaş vardı. "Bir savaş var." "Unutma, bir savaş var." İnsanların bunu söylemeyi sevmeleri komikti; kimsenin unutacağı yoktu zaten, değil mi?</p>

  <p>Bir bebeğim olsaydı, kendime ait bir şeyim olurdu, diye düşündü. Kimsesiz ve savunmasızdı, İngiltere'den Cape Town'a kadar bütün yolu denizde sürüklenerek gelmiş sahipsiz bir eşya gibiydi. İnsanları şaşırtmaktan -yalnızca biraz, yeterince- zevk almayı öğrenmiş, cesur bir dış görünüşü olan "süt mavisi" bir İngiliz kızı.</p>

  <p>"Canım sıkkın," diye düşünerek sırtüstü uzandı, ama o iki yüzü, yani kadınla bebeğin yüzünü görebilmek için başını çevirdi. Böyle canı sıkıldığı zamanlar oluyordu. İlk kez durup dururken ağlayıp titrediği zaman Betty ona evini özlediğini söylemişti ve hizmetçi kız sert bir kahve yapıp, "Zavallı hanımefendi, evinizden çok uzaktasınız," demişti. Yine de insanların kötü günler geçirdiği Britanya'da olmadığı için her gün talihine şükrediyordu. Evet, annesini, babasını ve küçük erkek kardeşini özlüyordu, ama şimdi bir zamanlar kız evlat ve abla olan Daphne'den çok farklıydı. Bir keresinde aşkından sarhoş olmuş genç bir adam ona titrek bir çiçek gibi olduğunu söylemişti. Bu söze gülmüştü, ama şimdi düşünüyordu da titrek çiçek tanımlaması bugün ona uyuyordu.</p>

  <p>"Ama bir bebek istiyorum, evet, istiyorum, istiyorum." Gözyaşlarının süzülüp topuz saçlarının arasında kaybolmasına izin verdi. "Joe'yla tekrar konuşacağım." Böylece o da uyuyakaldı. İki kadın bebeğin bir feryat koparmasıyla uyandıklarında dadı çocuğu almak için eğilmiş, büyük bir geminin hızla kıyıya doğru geldiğini işaret etmekteydi.</p>

  <p>"Gemi geldi, hanımefendi," dedi. "Artık güzel bir parti verebiliriz."</p>

  <p>Kamuflajı içinde yabancı görünen gemi limana girerken sıra sıra arabalar, inişli yokuşlu sokaklardan yavaş yavaş ona doğru gitmeye başlamışlardı bile. Hepsine fazladan benzin karnesi verilmişti, çünkü bu amaç, yani İngiliz askerlerine iyi vakit geçirtmek benzini idareli kullanmaktan daha önemliydi. Daphne arabasındaydı ve Betty de onun arkasında kendi arabasındaydı. Karşılama komiteleri iki kadını da tanıyordu, komiteler konukseverliklerinin yettiği kadar, mümkün olduğunca fazla adamı eğlendirmeleri için onlara güveniyordu. Üzüntü veren gerçek şuydu ki çok fazla adam vardı ve yeterince ev sahibesi yoktu, dolayısıyla bu Cape Town eşleri, normalde yüzlerine bile bakmayacakları birçok kadına bugün gülümsüyorlardı. Bir yerlerde küçük bir bando çalıyordu, ama geminin keşmekeşi, sesleri ve emir veren bağırışlar bandonun sesini bastırıyordu.</p>

  <p>Joe, Daphne'ye telefon edip "Berbat günler yaşamışlar, ne yazık," dedi. "Ve bir denizaltı onları neredeyse yakalıyormuş, ama kendileri bunu bilmiyorlar. Onlara verebileceğimiz her şeyi hak ediyorlar. Betty'ye, onun ihtiyarın Karşılama Komitesi'yle aşağıda olduğunu söyle. Birkaç yüz tanesini hastaneye götürmemiz gerekiyor; dört gün içinde ne yapabileceğimize bir bakarsın." "Ah, demek dört gün olacak?" "Evet, ama dışarıdan kimse duymasın. Ve hastalanma, çünkü hastaneler dolu olacak. Kilometrelerce alandaki bütün hastane yatakları... Bu akşam bizi eve bekleme."</p>

  <p>Askerler, iskele tahtasından inmeye başladıklarında kötü bir zaman geçirdikleri belli oluyordu. Askerden çok sakatlara benziyorlardı. Korkuluklara tutunuyor, boş boş bakınıyorlardı, bir deri bir kemik kalmışlardı ve hastaydılar. İlk gelenlerin elleri sıkıldı ve hoşgeldiniz konuşmaları yapılırken rahat pozisyonda sendeleyerek durmak zorunda kaldılar. Bekleyen arabalara doğru ilerlediler, tereddüt ettiler, sonra buyur eden el hareketleri ve açılan araba kapılarıyla davet edilince sığabildikleri kadar sıkış tıkış bir şekilde arabalara binmeye başladılar. Önce subaylar. Geçen seferki gemide, Daphne subayları ağırlamıştı ve Joe'ya bu sefer ne gelirse alacağını söylemişti. Ve geliyorlardı, sıra sıra askerlerin sonu gelmiyordu, yere sağlam basamadıkları açıkça görülüyordu; hatta bir tanesi düştü ve kalkması için yardım etmek zorunda kaldılar. Daphne, arabasının kapısını astsubaylar için açtı, beş tanesi bindi. Sonra uzun boylu, sıska, beceriksizce hareket eden bir asker gördü; tutunacak bir şeyler bulmak istiyormuş gibi elini uzatıyordu. Kendi koltuğunun yanındaki kapıyı açtı ve asker dönüp yalpalayarak arabaya doğru gitti, sallanmamak için kapının kenarına tutundu ve koltuğa çöktü. Terliyordu ve solgundu.</p>

  <p>Arka koltuktan tanıdık bir aksan duydu: "Biraz zor bir yolculuk oldu." Batı Bölgesi'ne ait bir sesti.</p>

  <p>"Öyle duyduk," dedi Daphne. Temizlik ve tatlı kokusunun, leş gibi kokan -yalnızca bu kelime tarif edebilirdi kokularını- bu adamları üzeceğini hissediyordu. Dikkat etmezse, hasta olabilirdi. Yanındaki bu genç adamdan -bir çocuktan daha büyük görünmüyordu- dalga dalga kokular geliyordu.</p>

  <p>"Yıkanma şansımız olur mu acaba?" diye bir ses geldi arka koltuktan.</p>

  <p>"Hatta banyo yapabilsek?" dedi İskoçya'dan bir ses.</p>

  <p>Daphne arabayı hızla evine doğru sürerek "Yapabilirsiniz," dedi. Evin önündeki basamaklarda iki hizmetçisi ve bahçeyle ilgilenen adam duruyordu ve Betty'nin basamaklarında da hizmetçileri ve bahçıvanı vardı. Bu hayalet adamlara baktıkça neler hissettikleri yüzlerinden okunuyordu.</p>

  <p>Daphne'nin yanında oturan çocuk uyandı, tökezleyerek arabadan çıkıp basamakları tırmandı ve Daphne'nin o sabah oturduğu şezlonga çöktü, dizlerini başına kaldırarak oturdu ve başını da kollarıyla sardı.</p>

  <p>Daphne "Banyo," diye buyurdu. "Ve havlular."</p>

  <p>Betty'nin basamaklarında da aynı sahne vardı.</p>

  <p>Adamlardan biri, "Üstümüzü değiştirecek bir şeyimiz yok," dedi.</p>

  <p>Daphne hizmetçilere "Bulabildiğiniz bütün robdöşambrları getirin, bulabildiğiniz her şeyi," dedi.</p>

  <p>Joe'nun giysileri arasında ölümden dönen bu insanların giyebileceği bir şeyler aradı ve adamlar birbiri ardına, kocasının robdöşambrlarıyla banyodan ve duştan temiz olarak çıktılar, bir tanesi de Daphne'nin eski sabahlıklarından birini giymişti. Normal şartlar altında, pembe ve leylak rengi çiçekli bir Japon kimonosu giymiş koca bir adamla dalga geçilirdi. Çay vakti olduğu için çay, kek ve kahve servisi yapıldı. Bu arada hepsinden daha kötü görünen genç adam, bir şezlongta yatıyor ve yerinden kıpırdamaya niyeti yok gibi görünüyordu.</p>

  <p>Bu gece, burada büyük bir parti planlanmıştı. Bu adamların partilik hali yoktu. Daphne onlara sordu ve onlar da hiç kıpırdamadan oturup yerin sallanmasının durmasını beklemekten mutlu olacaklarını söylediler. Ayrıca, daha dört gece vardı.</p>

  <p>Daphne yanlarından ayrılarak hazırlıkların durdurulması için telefon etti ve sonra hasta gencin yanına gitti. Baygın ya da kendinden geçmiş gibi görünüyordu. Yanına diz çöktü ve adını sordu.</p>

  <p>"Ben James," dedi adam.</p>

  <p>"Peki, James, banyo yapmak ve elbiselerini yıkattırmamızı ister misin?" James oturmaya çalıştı, Daphne elini onun sırtına koydu ve incecik kemiklerini hissetti.</p>

  <p>Onu kaldırmaya çalışarak "Biraz kilo almalısın," dedi.</p>

  <p>James normal bir sesle, gülümseyerek "Yolun çoğunu hasta geçirdik," dedi. Daphne onu ayağa kaldırdı, şimdi onu tutuyordu. Onunla birlikte banyoya gitti. Banyo yapacak hali olmadığı belliydi.</p>

  <p>"Arkadaşların senden daha iyi durumda görünüyor."</p>

  <p>"Onlar çavuş," dedi.</p>

  <p>Bu, Daphne için henüz hiçbir şey ifade etmiyordu. Banyoyu yaktı ve hizmetçiden, yani Sarah'dan onun banyoya girmesine yardım etmesini ve onu yıkamasını rica etti. Bunu kendisi de yapabilirdi, ama nedense gönülsüzdü. James yıkanırken, bir deri bir kemik kalmış bu genç adama uyacak giysileri nereden bulabileceğini düşündü. Kocasının erkek kardeşinin evine telefon etti ve uzun boylu, zayıf bir adama uyacak giysi olup olmadığını sordu. Kuzey Afrika'da, Rommel'le savaşmakta olan bu erkek kardeş de, zayıf ve uzundu.</p>

  <p>Bir hizmetçi bir kucak dolusu elbise getirdi.</p>

  <p>Giysileri banyo kapısından içeri uzattı ve birkaç dakika sonra genç, üzerine az çok uyan giysilerle, Sarah'ın yardımıyla dışarı çıktı.</p>

  <p>Şimdi Daphne'nin bu leş kokulu üniforma yığınlarını temizletmesi gerekiyordu. Hizmetçileri işe koştu: Daphne'nin ve Betty'nin evlerinin önündeki çimenliklerde, dört hizmetçi çuvalların üzerine oturmuş yıkama tahtaları üzerinde, üniformaları fırçalıyorlardı. Her yerde köpükler uçuşuyordu.</p>

  <p>Sonra evin her yanına yataklar yapıldı. Akşam yemeği şarap ve birayla verildi, ama adamlar alkol almaya çekiniyorlardı. Çelimsiz çocuk, yani James dört çavuşla aynı masada oturdu. Devonlu çavuş, burada kaldıkları süre boyunca rütbelerin yürürlükte olmadığını söylemişti. Domuz rostosuyla sebzelere bakıyorlardı. "Hadi, çocuklar," dedi İskoç çavuş. "Kendimizi toplamalıyız." Denediler, ama büyük meyve salatası kâsesi daha fazla boşaldı.</p>

  <p>Vakit daha erkendi. Askerler oturma odasında oturup sansürle teskin edici bir hale getirilmiş radyo haberlerini dinlediler. Bir askeri gemi gelmişti, bunun bildirilmesine izin verilmişti, ama ne kadar kalacağı üzerine hiçbir şey söylenmiyordu. Artık yatsalar, hanımefendi kusura bakar mıydı acaba? Değişik yataklara gittiler, ama James oturmaya devam etti.</p>

  <p>Joe işlerin nasıl gittiğini öğrenmek için telefon etti. Daphne anlattı ve Joe da doktorlarından gelip çocuklara bir bakmasını isteyebileceğini söyledi.</p>

  <p>James gözlerini dikmiş ona bakıyordu.</p>

  <p>"Sanki hayal görüyormuşum gibi. Tahmin bile edemezsin... Orada, gemide bütün o adamlarla birlikteyken güzel kadınlar olduğunu unutuyorsun."</p>

  <p>"Demek o kadar kötüydü?"</p>

  <p>"Evet. Kötüydü." Bunu ona anlatmanın olanaksızlığı yüzünden sessiz kaldı, sonra Joe'nun erkek kardeşinin mavi gömleğinin yeninden uzun, ince elini çıkardı ve Daphne'nin eline dokundu. "Sen gerçeksin," dedi, kaşlarını çatarak. "Hayal görmüyorum." Ciddi bir şekilde uzun uzun Daphne'nin yüzüne baktı, sonra gülümsedi. "Sen çok güzelsin," diye sözünü bitirdi.</p>

  <p>Hizmetçiler, kahve servisi yapmaya hazır bir şekilde odada duruyorlardı.</p>

  <p>Daphne onlara, "Tamam, bu gece kahve içilmeyecek," dedi.</p>

  <p>James'in kalkmasına yardım etmeye gitti, ama o tek başına kalkabildi ve hiçbir şeye tutunmadan Daphne'nin peşinden, üst üste konulan battaniyelerle bir yatak yapılan verandaya gitti. Yatağın üzerine oturdu ve "Adın ne?" dedi.</p>

  <p>"Daphne," dedi.</p>

  <p>"Tabii ya, bir tanrıça için yine bir tanrıça adı."</p>

  <p>"Tanrıça değil, yalnızca küçük, sıradan bir peri."</p>

  <p>"Değişip defne ağacına dönüşme de," dedi James.</p>

  <p>Daphne bütün hayatı boyunca defne ağacı ile ilgili espriler duymuş olmasına rağmen bundan etkilenmişti.</p>

  <p>"Pijama yok," dedi. "Üzgünüm." James yavaş yavaş pantolonunu ve mavi gömleğini çıkardı ve üzerinde peştamal gibi duran Joe'nun külotuyla kaldı. Uzandığı yatağın içine girdi, sanki bir mucizeye bakıyormuş gibi aynı gülümseyişle Daphne'ye bakıyordu.</p>

  <p>"Sen İngilizsin," dedi.</p>

  <p>"Evet, senin gibi."</p>

  <p>"Evet."</p>

  <p>"İyi olacak mısın?"</p>

  <p>James "Bir rüyada gibiyim," dedi ve iki kolunu birden uzatarak Daphne'yi aşağı çekti. Onu tutuyordu. Her şeye rağmen, güçlüydü. Başını çevirerek yüzünü Daphne'nin yanağına değdirdi, sonra saçlarına. "Saçların muhteşem kokuyor," dedi.</p>

  <p>"Beni bırakman gerekiyor," dedi Daphne.</p>

  <p>"Neden?" dedi.</p>

  <p>Bu sorunun saçmalığı Daphne'yi güldürdü, sonra kendini kurtardı, ama James onun elini buldu ve yanağına götürüp orada tuttu.</p>

  <p>"Cennet," dedi. "Cennetteyim."</p>

  <p>Sonra uyuyakaldı ve Daphne sarsılmış olarak içeri gitti. Ah, evet, fena sarsılmıştı, ama nedenini bilemiyordu. Açlıktan yarı ölmek üzere olan bakımsız, zavallı bir çocuk, ama şimdi olması gerektiği gibi -bir erkek gibi- kokuyordu ve Daphne'nin kalbi küt küt atıyordu. Yalnız başına oturma odasında oturdu, bir sigara içti, sonra bir tane daha içti ve Betty'yi aradı.</p>

  <p>"Benimkilerin hepsi uyudu," dedi.</p>

  <p>"Benimkiler de. Kötü durumdalar."</p>

  <p>"Onları bol gıdayla kuvvetlendiririz."</p>

  <p>"Sonra tekrar gemiye. Bu utanç verici bir şey."</p>

  <p>"Yarın geceki parti kaç paraya çıkar?"</p>

  <p>"Partiyi vereceğiz, isterlerse katılırlar, istemezlerse katılmazlar."</p>

  <p>Ertesi sabah her zamanki gibi erkenden kalktı ve sabahlığına sarınarak sorumlusu olduğu askerlerin dünyadan habersiz bir şekilde uyudukları evin içinde dolaştı. İçinden onlara Tom, Dick ve Harry diyordu, çünkü bu ekibi birkaç hafta önce gelenlerle karıştırıyordu. Bu gece şenlik alanı gibi olacak bahçede dolaştı: Fenerler ve ışıklarla süslenmişti bile. Şenlik alanı gibi ve kalabalık. Üssü aradı ve kocasıyla görüşerek partinin hem bu gece hem yarın gece olacağını söyledi. Kocası üzgün olduğunu söyledi. "İşler pek de... hayır, sana görüştüğümüzde anlatırım."</p>

  <p>Meyve ve kahveden oluşan kahvaltısını tek başına etti. Sonra mutfağa girip hizmetçilerle ve bahçıvanla gecenin planını yapmaya koyuldu. Bu ağırladıkları üçüncü gemiydi ve dördü, yaşlı, tecrübeli askerler gibi olmuşlardı.</p>

  <p>Sabahın ortalarına kadar hiçbir yaşam belirtisi yoktu, ama en sonunda Tom, Dick ve Harry -Çavuş Jerry, Ted ve John- esneyerek geldiler. Beykın, yumurta ve kızarmış domatesler tükenirken onlarla birlikte oturdu: İştahları geri gelmişti. Joe'nun söylendiklerinden ötürü hepsinin derilerinin kuruyup parça parça kızarmış olduğunu fark etti. Ona kırmızı ve isilik olmuş göğüslerini ve kalçalarını gösterdiler, bazı yerler iltihaplanmaya başlamıştı.</p>

  <p>"Doktorumuzu aradım."</p>

  <p>Sonra James'in hâlâ uyumakta olduğu yere gitti. James bağırarak uyandı, sonra dirseğine yaslanıp gülümseyerek oturdu. Daphne güvenli bir mesafede oturuyordu.</p>

  <p>"Derin nasıl? Doktor geliyor."</p>

  <p>Kızamık ya da isiliğe benzeyen lekelere baktı. Ve dizine: Şişmişti, kabarık beyaz bir etin altında bir yara vardı. Ayakları da şişmişti ve kırmızıydı.</p>

  <p>"Botlarımızı pek çıkarmadık."</p>

  <p>Daphne'nin elini tuttu ve yanağına götürdü, gözleri kapalı, yüzü ciddiydi, dudakları titriyordu.</p>

  <p>Daphne onun kadar ciddi bir tavırla "James," dedi. "Benim bir kocam var."</p>

  <p>"Saçmalama," dedi James.</p>

  <p>Bu kesinlikle karşısındakini baştan çıkarmaya çalışan birinin yapacağı türden bir şaka değil, durumu açıkça ortaya koyan bir sözdü.</p>

  <p>"Ama doktoru görmelisin."</p>

  <p>James onun elini öpüp bıraktı.</p>

  <p>Doktor, genç adamları tek tek muayene etti ve hepsinin durumunun kötü olduğunu söyledi. Soğuk su uygulamak derilerini tedavi ederdi: Ama kısa bir süre sonra yine gemide olacaklardı. Biri öksürüyordu. Birinin salgı bezleri şişmişti. Hepsinin ayakları kötüydü ve gemi sallanıp sarsıldıkça çarptıkları yerlerinde çürükler oluşmuştu. "Görünüşünüze bakılırsa, yerinizde pek durmamışsınız galiba?"</p>

  <p>Onlara, çeşitli tedaviler için birkaç sokak ötedeki muayenehanesine kadar yürümelerini buyurdu.</p>

  <p>Bu arada Betty geldi ve Daphne'ye "Neyin var?" dedi.</p>

  <p>"Ne demek istiyorsun?"</p>

  <p>"Kendinde gibi görünmüyorsun."</p>

  <p>"Kendimde değilim."</p>

  <p>Sarah'nın mutfaktan seslenişi, bir itirafta bulunulmasını ve karşısındakinden gelecek uyarıyı engelledi: "Mary, Mary, tavukları nereye koydun, ha?" Mary de "Daha gelmeyen tavuklarını nereye koymuş olabilirim?" diye cevapladı.</p>

  <p>Daphne "Yiyecekler yetmeyecek," dedi ve Betty'nin arabasına binip bulabildikleri her dükkâna, kasaba ya da fırına gittiler. Ama diğerleri de aynı fikirdeymiş: Dolaştıkları bütün dükkânlardaki her şey bitmişti. En sonunda, hâlâ ekmek dolu raflar ve bir koyunu kalmış bir kasap buldular. Bu ganimetle döndüklerinde emanetlerini, on kişiyi de Betty'nin bahçesinde bir ağacın altıda buldular; hizmetçiler tarafından jambon, tavuk ve salatayla beslenmiş, kilimlerin üzerinde uzanıyorlardı.</p>

  <p>"Size arabayla manzarayı gösterebiliriz," dedi Betty.</p>

  <p>"Sizi Table Dağı'na götürebiliriz," dedi Daphne.</p>

  <p>Genç adamlar orada oturup düşmanlarına, yani denize, bugün bir tavuskuşu kuyruğu gibi ışıldayarak açılmış, aslının aksine, denizaltıların musallat olduğu bir katile hiç benzemeyen denize bakmaktan daha iyi bir şey olamayacağı konusunda hemfikirdiler.</p>

  <p>İki kadın da bebekle birlikte çimenlerin üzerine, onların yanına oturdular, ikisi de bekâret kemeri kadar iyi olan o anaç gülümseyişle gülüyordu. Ama bu grup, askeri gemilerin önceki istilalarının aksine, bir tehdit oluşturamayacak kadar hırpalanmıştı. Daphne, genç adamın bakışlarını üzerinde hissetti, onun o tekinsiz, aç gözlerini gördü, sonra Betty'ye elbette fark edeceği bir bakış attı. Şimdi daha iyiydi, hepsi daha iyiydiler: Bu genç adamlar aldıkları her solukta, yemek yedikçe, yedikçe ve üzüm salkımlarını tükettikçe iyileşiyorlardı. Hava yağlı krem ve merhem kokularıyla ağırlaşmıştı, yara olmuş derilerinin şurasında burasında sargı bezleri vardı, yine bunların dün gemiden inen bostan korkulukları olduğu aklınıza bile gelmezdi.</p>

  <p>Sonra uyumaya ihtiyaçları olduğunu itiraf ettiler ve hepsi yataklarına gittiler. Vakit öğleden sonrayı biraz geçmişti. O geceki parti için birleştirilmiş iki bahçenin her yanında üst üste çatal-bıçak takımları, tabak ve bardaklarla masalar kuruluyordu ve mutfaklardan, pişen etlerin kokusu geliyordu. Yalnızca burada değil, şehrin her yerinde hazırlıklar yapılıyordu ve üniformalı adamlar, bu üst sokaklarda dolaşmaya başlamıştı bile. Şanslı olmayı dileyen, içeri davet edilmeyi bekleyen yüzlercesi olacaktı.</p>

  <p>Askeri gemilerin akınıyla ilgilenen kurumlar, yalnızca olanakları yetersiz olanların geri duracağını bilerek bu partiler için gönüllü istiyorlardı. Şanslı olanlar kurayla belirleniyordu: isimler bir kovadan çekiliyordu. Sonraki günler ve haftalar boyunca, yani onlar gidecekleri yere doğru yola çıktıktan sonra -Hindistan'a gidiyor olmalıydılar- şehrin her yerinde, üzerlerinde isimler yazan kâğıt parçaları -Yüzbaşı E.R. Baker, Çavuş "Kızıl" Smith, Onbaşı Berners, Piyade Eri Barry, Er Jones, yüzlercesi- olurdu; su oluklarında, pencere eşiklerine sıkışmış, rüzgâr estikçe titreşen kâğıt parçaları.</p>

  <p>Betty ve Daphne, her birinin dört yüz kişi ağırlayacağım hesaplıyorlardı. Şanssız olanların ve davet edilmemişlerin çevrede dolaşıp dükkân vitrinleri önünde duran yoksul çocuklar gibi durup şenlik bahçelerine bakacaklarını biliyorlardı. Sonra içeri davet edileceklerdi: Onları kim geri çevirebilirdi?</p>

  <p>Genç adamlar saat beş gibi uyandılar, uyku sağlıklı hallerine doğru bir adım daha ilerlemelerini sağlamıştı. Üniformaları şimdi temizdi ve ütülenmişti; tıraş olup saçlarını taramışlardı.</p>

  <p>Betty, saat altıda giyinmek için evine gitti ve Daphne de uzun, ağzına kadar dolu gardırobundaki gece elbiselerine baktı; ilk geldiği zamanlar Joe'yla dansa gidiyorlardı, iki çift birlikte sık sık dansa gitmişlerdi ve şimdi gece elbiseleri ütülenmiş ve eyleme hazır bir şekilde bekliyordu.</p>

  <p>En zekice olduğunu düşündüğü elbiseyi çıkardı, ama bunun yalnızca beyaz bir elbise olduğu söylenebilirdi. Sert, düz ve parlak, beyaz ipek pike kumaştan yapılmıştı, ama İngiliz olarak giyeceği beyaz elbiseden dünyalar kadar uzaktı: O elbiseyi gözünde canlandırabiliyordu; pembe işlemeli, yumuşak beyaz şifon. Modelde "klasik sadeliğin elbisesi" diye anlatılan beyaz zırhını giydi. Uzun aynadaki yansımasına gülümsedi. Parlıyordu, ışıl ışıl omuzları, beyaz kumaşın pırıltısı, saçları, gözleri. Parlak, siyah kehribar kolyesini ve bileziklerini taktı, büyükannesinindi bunlar, bir yas takımı: Yas için siyah kehribar, ama bak onu nasıl da güzelleştirmişti! Saçları salınmıştı, dalgalandırmak için değil de dolgunlaşsın ve düzleşsin diye permayla yapılmış sarı, gururlu saçları. Saçlarının sarı bir çerçeve gibi kuşattığı yüzüne yakından dikkatle baktı, sonra "Hayır, hayır, hayır, hayır, hayır," demeye başladı. Titriyordu. "Delirdim," dedi kendi yansımasına, ama muhtemelen arkadaşı Betty'yle konuşuyordu. "Evet, öyle." Saçlarını topuz yapıp kendini on yaş büyülterek genç, evli bir kadına dönüştürdü. Artık Ginger Rogers'a benzer bir yanı yoktu (Saçlarını saldığı zaman Ginger Rogers'a benzediğini söylüyorlardı). Şimdi ev sahibesiydi, başka bir şey değil. Yanında, beyaz şifon elbisesi içinde İngiliz gülü, görünmez alter ego'su, ıskartaya çıkardığı krizalit vardı. Gül goncası gibi bir ağız puslu puslu gülümsüyordu: Daphne kırmızı rujunu aldı ve o ağzı yok etti. Kendini iyi korumaya almış bir şekilde dışarı çıktı, o tarafa doğru gelen Betty'yle karşılaştı. İkisi bir aradayken bir resim gibi oluyorlar ve bunu biliyorlardı. "Resim gibisiniz!" Ve "Resmin koyu ve açık yanı." Betty, koyu kahverengi ipek elbisesini giymişti. Gece elbiselerini Vogue'taki modellerden yapıyorlardı, canları hangisinde istiyorsa o evde, bir masanın başında yan yana oturup Singer dikiş makinelerinde alelacele dikiyorlardı. Kendi kreasyonlarıyla gurur duyuyorlardı. Kendilerinin ve birbirlerinin aynadaki yansımalarına bakarak "Dior, çekil yolumdan", "Norman Hartnell, biz geldik," diye şarkılar söylüyorlardı. Başta Betty'nin elbisesinde eksik bir şeyler vardı. Üzerinde parlak renkli yaka iğneleri ya da "salkım" broşlar denediler. "Bayağı," dediler. "Hayır, bu değil..." Daphne İngiliz gülü halinin beyaz papatyalı küçük bir kolyesi ve bilezikleri olduğunu hatırladı, bunlar o sert, kahverengi elbisenin resmiyetine yakışabilirdi -ya da daha doğrusu bu resmiyeti hafifletebilirdi- öyle uydu ki yaptıklarından memnun bir şekilde gülmeye başladılar.</p>

  <p>Daha düne kadar babalarının evlerinde genç kızlar olan iki genç kadın, şimdi kendilerini kendi evlerinde bulmuşlardı, hoşgörülü kocaları ve hizmetkârları vardı. Rahat rahat hareket edebilecek, sonra da içlerindeki en kuvvetli şeyin başarı arzusu olduğunu keşfedecek kadar zamanları ve mekânları vardı. Odaların rengini ve yapısını değiştiriyor, bahçelerini değiştiriyor, her gün yeni yeteneklerle karşılaşıyorlardı, yeni topraklar keşfetmiş fatihler gibiydiler, ama en çok sevdikleri şey dikiş makinelerinin yardımıyla kendilerini değiştirmekti. Sıklıkla, metrelerce kumaşı etrafa savurup ya da üstlerine savurup gülme krizlerine giriyor ve çaresiz bir halde sandalyelere çöküyorlardı. "İyi ki kimse bizi görmüyor, Bets." "Deli olduğumuzu düşünürlerdi." "Belki deliyizdir." Sonra tekrar kıkırdaşmaya başlıyorlardı. Kibirlerini böyle açıkça yaşadıkları için masum olan bu sağlıklı, hayat dolu taşkınlıklar, bu kendi kendini keşfetme şenlikleri, Daphne'nin düşük yapması ve Betty'nin hamile kalmasıyla sona erdi. Keyifleri kaçmıştı ve iki aklı başında, genç evli kadın olduklarını, o uçarı kızların geçmişte kaldığını görüyorlardı. Artık bebek elbiseleri ve kocaları için gömlek dikiyorlardı. Ama eski sarhoşluklarının sonuçları dolaplarında asılı duruyordu ve şu ya da bu elbiseyi kuşandıkları zaman diğeri hatırlatırdı: "Oh, Bets, ne müthiş bir gündü, değil mi!" "Daphne, o gün bize ilham gelmişti."</p>

  <p>Şimdi birbirlerini çabucak bir gözden geçirdiler ve gecenin ciddi işine koyuldular. Arabalar, iki eve ve sokaktaki diğer evlere askerleri bırakmaya başlamışlardı ve askerler ellerinde adres yazılı kâğıtlarla, gruplar halinde yukarı çıkıyorlardı. Dizi dizi plaklarla gramofon verandada duruyordu ve bahçıvan da gramofonu çalıştırıp plakları değiştirmeye hazır bir şekilde yanındaydı. Bütün evlerden dans müziği geliyordu, müzik ve sesler.</p>

  <p>Daphne, oturma odasındaki mobilyaların ortada bir alan açacak şekilde geriye ittirilip ittirilmediğini ve içkinin bol olup olmadığını kontrol etti. Betty, evine geri döndü ve iki kadın evlerinin önündeki basamaklarda durup ellerini sallayarak erkeklerle kızları içeri davet etmeye başladılar: Şehirdeki bütün kızlar bu gece en azından dans etmek için geliyorlardı, her biri ağırlığınca altın değerindeydi. "Siz kızlar ağırlığınızca altın edersiniz." "Herkes arkadaşlarını çağırsın, kızlarımız olmalı."</p>

  <p>Daphne orada dururken James geldi, kolunu ona doladı ve yanak yanağa verandaya gittiler.</p>

  <p>Daphne kendini kurtarmaya çalışarak "İyi hoş ama..." diye itiraz etti.</p>

  <p>James onu kendine doğru çekip müziğe eşlik ederek "Evet, evet, evet," dedi. Dans ettiler ve ev sahibesi olduğu için Daphne'nin dansı yarıda kesildiği zaman James de peşinden gitti ve onu tekrar dansa getirdi. Herkes dans ediyordu: Yani eşi olan herkes.</p>

  <p>Bahçıvan kendi yerini ve gramofonun açısını öyle bir ayarlamıştı ki durduğu yerden Betty'nin hizmetçisi Lynda'yı görebiliyordu; Lynda, Betty'nin verandasında gramofonun yanında, paralel bir konumda durabiliyordu. Bahçıvan, Lynda'nın peşindeydi, ama henüz sonuç alamamıştı, şimdi de "Gece Taze ve Sen Çok Güzelsin," şarkısının duygularının mükemmel bir ifadesi olduğunu düşündü. Tekrar tekrar bu şarkıyı koydu, "Ay yükseldi ve sen çok alımlısın..." Dans edenlerden biri başka ezgiler de olduğunu söyleyip yakınınca başka bir şeyler koydu, ama elinden geldiğince çabuk yine "Gece Taze..." şarkısına döndü. Ona güvenmediğini söyleyen Lynda ("Bunu bütün kızlara söylüyorsundur,") konuklara yutturabileceği kadar sık "Ühüü, beni ağlatıyorsun ve yaptığın her şey için..." şarkısını çaldı. Bahçıvan "Ah, tatlı ve güzel hanımefendi iyi davranın, ah, hanımefendi bana iyi davranın..." şarkısıyla karşılık verebilirdi. Lynda da "Sen beni yüzüstü bıraktın, beni kilisede ağlarken bıraktın..." diye.</p>

  <p>Flört bütün akşam devam etti.</p>

  <p>Ahşam parlak bir başarı oldu, olması gerektiği gibi. Sekiz yüz? Evlerinin arasındaki iki bahçe ve sokağa en az bin kişi sığmıştı. Yiyecekler yetmese bile, içkiler idare etmişti. Askerleri konaklama yerlerine götüren arabaların ağaçlara vuran ışıkları kesildiğinde ve denize doğru inen askerlerin bağırışlarıyla şarkı söylemeleri dindiğinde, saat iki ya da daha geçti.</p>

  <p>Wrightlar'ın evinde, askerler yataklarına, Daphne de odasına gitti. Beyaz elbisenin onu gururlu kıldığını, hayali bir zaferin övüncüyle dolu bir hale getirdiğini söyledi kendi kendine. "Tanrım, zırh kadar iyi," diyerek kehribar süslerini çıkardı, kabarık ve kat kat beyaz yığınlar halinde bacaklarının çevresine düşen eteğinin içinden çıktı. Yatağa çıplak yattı, ışığı söndürdü, sonra James yanına geldi; Daphne, kendi kendini onun buna cesaret edemeyeceğini ikna etmeye çalışırken bir yandan da geleceğini biliyordu.</p>

  <p>Sabah çok erken saatlerde ona odasına geri dönmesini söyledi ve James "Gitmeyeceğim. Gidemem," dedi.</p>

  <p>"Hizmetçiler birazdan burada olur."</p>

  <p>James çıkıp verandadaki yatağına gitti. Güneş etrafta yuvarlanan şişelerin camını ısıtmaya başlamıştı bile. Hizmetçiler çevresini temizlerken camın çıkardığı çınlama sesleriyle uyandı.</p>

  <p>Daphne ve Betty, bahçede bir ağacın altında duruyorlardı. Çiçekli sabahlıklar giymişlerdi ve James daha önce hiç bu kadar güzel kadınlar görmediğini düşündü. O yolculuktan, o cehennemden sonra her kadını bir melek sanmasının normal olduğunu söyledi kendi kendine, ama sağduyulu düşünecek bir ruh halinde değildi. Bahçenin yeşillikleri arasında, sabahlıkları içindeki o iki kadın, birer hayal gibiydiler. Orada durdukları sürece gözlerini dikip onlara baktı, bunu bilinçli olarak zihnine yerleştirmek, daha sonra bakabileceği bir resim oluşturmak ve saklamak için yapıyordu.</p>

  <p>Betty, Daphne'ye "Tanrı aşkına, dikkat et," diyordu.</p>

  <p>"Gerçekten o kadar belli mi?"</p>

  <p>"Evet, belli. Elbette insanlar fark ediyor."</p>

  <p>"Elimde değil."</p>

  <p>"Ama Daphne..."</p>

  <p>"Evet, biliyorum."</p>

  <p>"Ne yapacaksın?"</p>

  <p>"Bu akşam da kahrolası bir parti olacak mı?"</p>

  <p>"Elbette olacak. Bunu biliyorsun. Ve yarın gece de; eğer dört gün kalıyorsa."</p>

  <p>"Joe öyle söyledi."</p>

  <p>Yaptığı çağrışımlarla uğursuzlaşan o büyük geminin açıklarda beklediği yere baktılar.</p>

  <p>"Neden onu <span class="t3">pondokkie</span>'ye götürmüyorsun?"</p>

  <p>"Ben de düşünmüştüm."</p>

  <p>"Gözlerden uzak bir yere gitmelisin."</p>

  <p>"Evet."</p>

  <p><span class="t3">Pondokkie</span>, arabayla kıyıdan birkaç saatlik uzaklıkta, bir kulübeden farksız küçük bir evdi. Daphne hafta sonları için Joe'yla birlikte oraya giderdi. Betty ve kocası da bu evi kullanırlardı. "Benzini nereden bulacağım?"</p>

  <p>"Bende biraz var hâlâ."</p>

  <p>"Parti var, bu adamlar, onlara ne söyleyeceğim?"</p>

  <p>"Onlara bir yakınının hastalandığını söylerim. Hallederiz. Her şeyi hallederiz. Endişelenme."</p>

  <p>"James'i de götüreceğim."</p>

  <p>Betty buruk bir şekilde "Adı bu mu?" dedi. "Birdenbire ortaya bir James çıkıyor. James de kim <span class="t3">oluyor</span>? Joe öğrenirse? Birileri ona söyleyecektir, biliyorsun."</p>

  <p>"Elimde değil," dedi Daphne tekrar.</p>

  <p>"James'in birkaç günlüğüne bir kliniğe gittiğini söylerim. Zaten öyle bir hali var. Tanrı aşkına, Daphne, yürüyen bir enkaza benziyor."</p>

  <p>"Evet, biliyorum."</p>

  <p>Geceki şenlikler için bahçeler çoktan düzenlenmişti. Biraz sonra, yine sahne kurulacaktı; masalar fırçalanıp temizlenmişti, tabak yığınları ve çatal bıçak takımları ışıldıyordu. Kağıt fenerler sıra sıra ağaçlara tekrar asılıyor, hafifçe yanmış olanlar indiriliyordu.</p>

  <p>Askerler, hem Daphne'ninkiler hem de Betty'ninkiler de uyuyorlardı, ama James, Daphne konuşmaya geldiğinde yatağında oturuyordu: "Sivil elbiselerini giy, üniformanı burada bırak, benimle gel. Evet, şimdi, kimse uyanmadan." James tartışmadı, uysal bir şekilde Daphne'nin kocasının erkek kardeşinin pantolonu ve gömleğini giydi. Daphne, bol bir pantolon, gömlek giyip saçlarının omuzlarına dökülmesine izin verdi: Bu meydan okumanın bir ifadesiydi, ama kime meydan okuduğunu bilemiyordu. Mutfakta, hizmetçilere aldırmadan, aceleyle birer fincan kahve içtiler. Daphne bir kutuya bir şeyler koydu ve arabasıyla yola çıkıp kıyı boyunca ilerlemeye başladılar.</p>

  <p>Betty, pencerelerinden onların gitmesini izledi. İçinde birbirine uymayan duygular kaynaşıp duruyordu, ama en çok, arkadaşını yıldırım çarpmış gibi hissediyordu. Kara bir yıldırım - eğer öyle bir şey varsa.</p>

  <p>Banliyölerin içinden geçen caddeler düz ve şehir içindeki gibiydi, sonra taşlık bir yol başladı. Deniz sağ taraflarında ve tarla gibi görünen yerler sol taraflarındaydı. Asmalar ve meşe ağaçlarıyla güzel ve insanı gülümseten bir manzaraydı, ama çok geçmeden, yalnızca orada burada birkaç koyunun bulunduğu işlenmemiş arazi başladı. Yine de James, yalnızca Daphne'ya bakıyordu, ta ki Daphne elini uzatıp parmaklarının eklem yerleriyle yüzüne dokunana kadar bakmayı sürdürdü. "Kes şunu, sinirlerimi geriyorsun," dedi Daphne.</p>

  <p>"Elimde değil," dedi, tıpkı Daphne'nin önceden Betty'ye söylediği gibi. Daphne gülümsedi ve James acı acı "Benim için yalnızca bir eğlence değil," dedi. Sonra, "Arabayı durdur, durdur hemen."</p>

  <p>Daphne, alçak siyah kayalıkların arasında dalgaların oynaştığı küçük bir koyun kenarına kadar sürmeye devam etti. Sonra James ona sarılmak için uzandı. Yüzü... Daphne'yi korkutuyordu ve James titriyordu. Bu yoldan çok fazla araba geçmezdi, ama Daphne şimdi bir tanesinin yaklaştığını gördü.</p>

  <p>"James, bekle. Oraya bir varalım."</p>

  <p>"Nereye?"</p>

  <p>"Göreceksin."</p>

  <p>Tekrar arabayı çalıştırdı. Kendisine bakan yüzünün kartpostal gibi bir denize çevrildiğini gördü; denize dalan martılar, denizin sesi, kuş sesleri ve ufuk çizgisine doğru hareket eden bir pırıltı şeklindeki güneş ışığı. Hiç gemi yoktu.</p>

  <p>"Denizden nefret ediyorum," dedi James. "Nefret ediyorum. Orada bizi almayı bekliyor. Ve alacak."</p>

  <p>"Denize bakma."</p>

  <p>Bu yüzden başını hafifçe kaydırarak ona baktı, ama Daphne'nin başının ötesinde denizin parlaklığı vardı.</p>

  <p>İç kısımlara döndüler. Kırık bir kapı vardı. Çalılık, dağınık bir araziydi: Denizin birkaç yüz metre ötede olduğunu kimse tahmin edemezdi. Sonra alçak çalıların arasından denize doğru döndüler. İleride bütün çevresini çalıların sardığı bir baraka ya da kulübe vardı.</p>

  <p>Araba durdu. Daphne, partiden kalanlardan topladığı yiyecek kutusunu ve büyük emaye bir su kabını arabadan aldı, James kabı ondan aldı. Daphne önden belli belirsiz bir patikada ilerleyerek -çalılıklar onu yakalayıp çekmek ister gibiydi- büyük bir anahtarla açtığı kapıdan içeri girdi. Kepenkleri açıncaya kadar içerisi karanlıktı. Işıkla aydınlanınca ilk önce, üzerine her türlü örtü yığılmış, geniş, yüksek bir yatak görüldü, sonra ahşap duvarlarda, üzerinde tabak çanak bulunan raflar ve zeminin ortasında, iki tahta sandalyeyle küçük tahta bir masa.</p>

  <p>"Tatil evimiz," dedi Daphne. "Beğendin mi?"</p>

  <p>James şimdi bütün hayatını barakalar ve kulübelerde geçirmiş gibi olduğunu söyleyebilirdi; buna <span class="t3">pondokkie</span> deniyordu işte. Ne anlama geliyordu? Masallardaki gibi ormandaki küçük ev. Orman değildi, tuz kokan, karmakarışık çalılıklar vardı.</p>

  <p>Pek uzakta olmayan deniz bir mırıltı gibiydi, ara sıra da kayaların üzerine vuran bir dalganın sesi geliyordu. İkisi ayakta durmuş, birbirlerine bakıyorlardı. James'in güzel bir ev ile bahçelerden oluşan yere geldiği zamandan beri onları saran ateşli durum, hemen orada çözülüp dağılabilirdi, ama çözülmedi. İki tahta sandalyeye çöktüler ve masanın karşısından el ele tutuşarak birbirlerine baktılar; ciddi, sessiz ve tuhaf bir şekilde, birbirlerine değil de Kader'e, savaşa, kendileri olmayan bir şeye yöneltilmiş bir acıyla. Daphne eliyle James'in yüzünü okşadı, tırnakları pembe beyazdı. James, bu <span class="t3">pondokkie'</span>de, kaba saba kulübede gerçekten yaşasaydı, o tırnakların uzun süre dayanamayacağını düşündü. Bu temiz, pırıl pırıl, tatlı kokulu kadın, burası onun yalnızca oyun oynadığı yerdi... Peki oynadığı oyuncak da kendisi miydi?</p>

  <p>"Sil şu kahrolası ruju."</p>

  <p>Daphne çantasını açtı, bir mendil buldu. James mendili ondan aldı ve kırmızı ruju dikkatle ama tamamen çıkardı.</p>

  <p>"İşte oldu," dedi.</p>

  <p>Daphne "Hadi gidip denize bakalım. Sular çekilmiş," dedi.</p>

  <p>"Neden?"</p>

  <p>"Bilmem."</p>

  <p>James ciddi bir tavırla elini tuttu ve onu yatağa götürdü. Açık pencereden tuzlu bitkilerin kokusu geliyordu. Denizin mırıltısı dışında her yer sessizdi. Ürpererek, istekle sevişmeleri aşkı değil de trajediyi kutlar gibiydi. Uyuyakaldılar; Daphne elleriyle kulaklarını kapamış olan James'in çığlık çığlığa bağırmasıyla uyandı.</p>

  <p>"Bu da ne?" diye bağırdı James.</p>

  <p>"Sular yükselmiş."</p>

  <p>Okyanus yükselerek bir noktaya toplanıyor gibiydi, kıyı şeridi barınaklarına o kadar yaklaşmıştı ki bir sonraki dalga şahlanarak Üzerlerine inebilir, onları denizin içine sürükleyebilirdi. Küçük ev sarsılıyordu, toprak sarsılıyordu, dalgalar hızla geliyor ve bir gümbürtüyle geri çekiliyordu: Sanki denizin altındaymışlar, içine gömülmüşler gibiydi.</p>

  <p>Yüzünü Daphne'nin göğüslerine gömmüş ağlıyordu. Bir çocuk gibi değil, ah, hayır, derinden gelen ve nefesini tıkayan hıçkırıklarla ağlıyor ve sanki kocaman bir dalganın üzerinde çaresizce yuvarlanıyorlarmış gibi ona sımsıkı tutunuyordu.</p>

  <p>"Sular yükseldiğinde böyle olur; yalnız bu normalden daha yüksek bir akıntı olmalı." Sesi gürültülü kargaşanın içinde bir sessizlik gibiydi. "Seni buraya getirmemeliydim. Düşünemedim."</p>

  <p>Başka bir dalga gittikçe yükselerek gelip kıyıya çarparken James'in "Ama seninleyim," dediğini duydu.</p>

  <p>"Kalkalım ve gidip bakalım. Göreceksin, epey uzakta, en azından elli metre uzakta."</p>

  <p>"Hayır, hayır, hayır."</p>

  <p>"Peki o zaman, kalk da yemek yiyelim."</p>

  <p>"Yemek istemiyorum. Zaman kaybetmek istemiyorum." Daphne yataktan çıktı, çıplak haliyle durup ciddi bir şekilde ona gülümsedi, çünkü ilk anlarından beri en uygun düşen şey buydu, ama burada başka bir şey daha vardı, ne? Hüzün mü? O da vardı, ama hissettikleri acı kadar keskin değildi elbette?</p>

  <p>James kuşkulanmaya fazlasıyla hazır bir şekilde "Ne var?" dedi.</p>

  <p>Daphne bozguna uğramış gibi "Bilmiyorum," diyerek ekmek, tereyağı ve jambon çıkartmak için döndü. "Bilmiyorum. Belki de bize gülmeye çalışıyorum."</p>

  <p>"Bana!"</p>

  <p>"Asla sana değil," dedi. "İki gün. İki. Hissettiğim..."</p>

  <p>"Peki söyle, evet, söyle bana. Bilmek istiyorum... Buraya getirdiğin ilk kahrolası erkek ben miyim?"</p>

  <p>"Teşekkür ederim. Düşündüğün buysa. Sanırım, gitmeliyiz." Ağlıyordu; James yatağın kenarına oturdu, kalkıp Daphne'nin yanına gitmek üzereydi, ama sonra tam üzerlerine geliyormuş gibi patlayan bir dalgayla ellerini kulaklarına götürerek eğildi.</p>

  <p>"Neden ben? Evet, neden ben? Ama umrumda değil. Sen harikasın ve bu yeter." Ve küçük ev sarsılırken başını eğdi.</p>

  <p>Daphne "Benim umrumda," diyerek oturdu ve başını masanın üstüne koyduğu kollarına yaslayarak ağladı.</p>

  <p>James yataktan çıktı ve karşısına oturup saçlarını okşamaya, ağlayışını izlemeye başladı.</p>

  <p>Sonra elini uzattı, kalkıp Daphne'nin elini tutarak "Bu çok saçma. Hadi, yatağa dönelim," dedi. Orada ağlaması için onu yatağa götürdü ve kendisi de yanına uzandı.</p>

  <p>"Bu küçük ev, senin şu <span class="t3">pondokkie</span>, gemiye geri dönmeyeceğim, burada saklanırım, sen de gelip beni ziyaret edebilirsin."</p>

  <p>Joe Wright ile Daphne Brent, düğünlerinden sonra, yeni evli çiftlerin sığınağı olan, ülkenin kuzeyindeki ünlü şık bir otelde geleneksel bir balayı haftası geçirmişlerdi ve sonra Joe onu buraya getirmişti. "Bahse girerim, bekârken buraya sevgililerini getirmiştir," diye düşünmeden edememişti. Bu onu kıskandırmamıştı. Aksine, her an denizin içinde eriyecekmiş gibi görünen bu dayanıksız sığınağı âşıkların yeri olarak düşünmek hoşuna gitmişti. Bu odada, o ve Joe, çıplak ve mutlu bir şekilde sevişmiş, kır yiyecekleri yemiş, sonra da sular alçaldığında sevinç içinde bağırarak denize koşmuşlardı. Şimdi burada, bu adamla birlikteydi, ama onunla farklı bir boyuttaydı. Joe şimdi içeri girseydi, aklı başında ve sağlıklı bir dünyadan geliyor olurdu ve Daphne, içinde bulunduğu bu rüyadan -bir kâbus muydu yoksa?- ona bakar ve bir çığlık atarak yok olurdu, Joe da cehennemden gelmiş bir hayalet gördüğünü sanırdı. Bu genç adam ve kendisinin içinde öyle bir acı vardı ve o kendi acısının nereden geldiğini bilmiyordu: Gelecek planlarında hiçbir zaman mutsuzluğu canlandırmamıştı gözünde. Bunu yaşamamıştı. Bu genç adamı tanımıyordu: O bir yabancıydı; onunla birlikteyken kendini içinde bulduğu çevre de yabancıydı. Yine de yakında onu kaybedeceğini bilmek, içinde ilkel ve vahşi bir şeyler yapma isteği uyandırıyordu; saçlarını yolmak gibi, göğsünü yumruklamak, başında siyah bir örtüyle oturup kederden hasta bir halde sallanmak gibi.</p>

  <p>Biraz sonra kollarında uyuyan bir adamla uzanıyordu; tabii adam, bir tür transta değilse ve gerçekten uyuyorsa: Titriyordu ya da küçük sarsıntılı kasılmalarla kendine geliyordu. Daphne gözleri kapalı yatıyor, onu tutuyor ve Güney Afrika'ya gelmesinden kısa bir süre sonra yaşadığı bir olayı hatırlıyordu. O ve Joe, Betty ve Henry, başka bir çiftle birlikte, Güney Afrikalıların, çocukluk gezintilerinden bildiği küçük yollardan geçerek dağlara gitmişlerdi. Arabalarını, bir kamp alanında değil de, babunlara ait sarp kayalıklarda durdurmuşlardı. Kayalıklardan eski mağaraların ağızı olan oyuklara kadar, uçurumun bütün ön tarafına babunlar tünemiş, tutunmuş, onlara bağırıyorlardı. İnsanlar aldırış etmediler. Uçurumun birkaç metre ötesinde, büyük kaya parçalarının sıcak ve soğuktan bölünmesiyle oluşan küçük bir yaylanın ortasında, küçük bir ağaç vardı. Ölüydü, kayaların arasından yükselen solgun, hayalet gibi bir şeydi. Ölü. Öğle vaktiydi ve güçlü ışık, kuru yaprakları beyazımsı, havaya çizilmiş gibi gösteriyordu; çevrelerinde uçucu gazlar gibi parlayan sıcak hava dalgaları görünüyordu. Ekmek, şarap ve meyve çıkarıldı, kadınlar biraz et kestiler. Erkekler ölü ağacı ateşe verdiler. Ağacın yere düşeceğini, böylece onu eti pişirmek için kullanabileceklerini düşünmüşlerdi. Ağaç tutuştu, anında beyaz, sıcak alevlerden oluşan bir meşaleye dönüşüverdi. Uçurumlarındaki babunlar korkudan bağırdılar, insanlar geri çekildiler, ağaç bir alev nehri, beyaz kıvılcım seline dönüşmüştü. Daphne çok yakında duruyordu. Çabucak alev alması onu gafil avlamıştı; kollarındaki tüylerin cızırdadığını hissedebiliyordu. Ateşin gücü karşısında taş kesilmişti. Çığlık attı ve Joe üstüne atlayıp onu geri çekerek ağacın çevresindeki metrelerce alanda parıldayarak yanan sıcaktan uzaklaştırdı.</p>

  <p>Şimdi de öyle hissediyordu.</p>

  <p>Gözleri kapalı, rüyalarının içinde kaybolmuş çıplak bir adamı kollarında tutarak "Çok yakın," diye mırıldanıyordu. "Çok yakın."</p>

  <p>Hava aydınlanınca, dalgalar tekrar yaklaşmaya, kükreyip gürültüyle kıyıya çarpmaya başladı ve birbirlerine sarılıp ses hafifleyene kadar dinlediler. Sonra Daphne "Şimdi, dışarı gelip bakmanı istiyorum," dedi.</p>

  <p>"Bir daha okyanusu görmeyi hiç istemediğimi sana söylemiştim."</p>

  <p>"Biliyorum, ama hadi."</p>

  <p>Sabahın geç saatleriydi. Deniz çekilmişti. Onu, insana takılan ve ittiren çalılıkların arasından geçerek küçük bir parça kumsala götürdü. Kumlar hala ıslaktı, ama üzerleri kuruyup soluklaşıyordu, kumsalın ötesinde de yosunların yapıştığı yüksek, siyah kayalar vardı. Deniz bugün dalgalıydı, kayalıkların arasında sıçrayıp duruyordu.</p>

  <p>"Hiç burada yüzüyor musun?" diye sordu James.</p>

  <p>"Şurada kayalıkların içinde bir yer var. Sular çekildiğinde orası güvenli oluyor." Girmek isterse, tam zamanı olduğunu söylememek için kendini tuttu.</p>

  <p>Birbirlerine sarılarak denizin sesinin kendilerini hipnotize etmesine izin verdiler, ama Daphne onun gergin, yüreksiz olduğunu hissedebiliyordu.</p>

  <p>Onun bu ânı, muhtemelen onu da reddettiğini bildiği halde "Yalnızca deniz," dedi. "İşte orada, yerinde duruyor, bizi alamaz." Ve ettiği bu lafı geri alabilmeyi istedi; onun gemiye geri döneceğini unutmuştu.</p>

  <p>"Savaş bitince, bir gemiye bir daha asla yaklaşmayacağım."</p>

  <p>Daphne ağlamaya başladı. Kimsesizdi ve reddedilmişti. Neden böyle hissediyordu? Kendi de bilmiyordu. Duygusal aşırılıkları, üzüntüsü, coşkunluğu, kederi, tutkusu onu şu kumda gördüğü çırpınıp duran balık gibi terk ediyordu. James'in denizden bu kadar nefret etmesi: Buna katlanamıyordu. Joe'yla evlenmeye geldiği zaman geldiğinin aslında deniz olduğunu, onu hep kuşatan, hiçbir zaman gözden uzak ya da akıldan uzak olmayan okyanus olduğunu düşünmüştü sık sık. Joe'nun ona hediyesi deniz olmuştu, böyle hissettiğini ona da söylemişti.</p>

  <p>James "O gemiye geri dönmeyeceğim, dönmeyeceğim," dedi.</p>

  <p>"Ah, Tanrım," dedi Daphne. "Sen beni sevmiyorsun."</p>

  <p>"<span class="t3">Ne?</span>"</p>

  <p>Bunu neden söylemişti? Kendini, sanki yanlışlıkla bir düğmeyi çevirmiş, bir mekanizmayı çalıştırmış gibi hissetti; düzensiz çaresiz bir durumdaymış ve söylediği her şey yersiz, patavatsız, hatta acımasız kaçacakmış gibi.</p>

  <p>Onu omuzlarından sıkıca kavradı ve bunun onu ürküttüğünü: Bıraktı. James'in kulübeden çıkarken giydiği kolsuz fanila kızarık yerlerine yapışmıştı.</p>

  <p>"Ah, Tanrım," dedi.</p>

  <p>"Denizin köpükleri," dedi James. "Bana doğru geliyor."</p>

  <p>Onu buraya getirmemeliydi, bunu önceden düşünmeliydi, her şey ters gitmişti.</p>

  <p>"Hadi, içeri girelim," dedi James.</p>

  <p>Sular yükseliyordu, gürleyerek kıyıya vurmaya başlamıştı; James'in ona yabancılaştığını hissediyordu; James ise onu hayal kırıklığına uğrattığını hissediyordu.</p>

  <p>James'in elini tuttu ve onu tekrar kulübeye götürdü. Çalılıkların arasından geçtikleri sırada siyahi bir delikanlı elinde bir notla geldi. Bir-iki kilometre uzaktaki dükkândan geliyordu, dükkânda telefon vardı.</p>

  <p>Notta şöyle yazıyordu: "Daphne, yarın öğle vakti gemide olması gerekiyor. Sevgiler, Betty."</p>

  <p>Kocasıyla birlikte buraya önceki gelişlerinden tanıdığı gence, "Kulübeye gel, sana biraz para vereyim," dedi. Çocuk geldi. Ona doğal olarak tuhaf tuhaf bakıyordu: Bu parayı rüşvet olarak mı düşünüyordu?</p>

  <p>Sonra James'e "Teslim tarihin - yarın, on iki," dedi.</p>

  <p>"Gitmiyorum."</p>

  <p>"Bir öğleden sonramız ve bir gecemiz daha var."</p>

  <p>"Daha bütün hayatımız var."</p>

  <p>Kulübeye geri döndüklerinde duygusal açıdan yine birlikteydiler. Denizin onları sürüklediği boşluk duygusu geçmişti.</p>

  <p>"Savaştan sonra seni almaya geleceğim."</p>

  <p>Daphne ona sıkıca sarıldı, başını omzuna yasladı ve yanağının altındaki sert cildi hissetti.</p>

  <p>James, bir çocukla konuşuyormuş gibi tatlı tatlı, şefkatli bir sesle "Bana inanmıyorsun, ama doğru," dedi.</p>

  <p>O öğleden sonra ve gece geçti, bu arada sular yükseldi, üzerlerinde gürledi, çekildi, yine yükseldi. Daphne yataktan çıkıp toplanmaya başladığında sular alçalmıştı. James'in yerinden kıpırdamayacağından korkuyordu, ama en sonunda kıpırdadı.</p>

  <p>"Bir şeyler yemeliyiz."</p>

  <p>"Sanırım."</p>

  <p>Masaya biraz ekmek ve reçel koyup karşılıklı oturdular; birbirlerine bakıyorlardı.</p>

  <p>"Seni hep böyle anımsayacağım. Saçların dağınıkken küçük bir kız çocuğu gibisin. Ve yüzünün de yıkanması gerekiyor."</p>

  <p>Çalılıkların arasından tekrar arabaya yürürlerken çıkan soğuk bir rüzgârla havada beyaz köpük kümeleri uçuşup çalılıkların üstüne dökülmeye başladı.</p>

  <p>Arabayı sessizce sürdü. James bütün yol boyunca onu izledi; Daphne bu uzun bakışı, uzun tutulmuş bir kucaklama gibi kabul etti.</p>

  <p>Eve vardıklarında Betty koşarak geldi. "Bizim çocuklar gitti. Onları ben götürdüm. Gemiye bindiler bile."</p>

  <p>Onun iki hizmetçisi ve bahçıvanı, Daphne'nin hizmetçileri ve bahçıvanı kendi çalıştıkları evlerin basamaklarında durup askerin Daphne'nin evine girmesini, Daphne'nin dışarıda arabanın yanında kalmasını izlediler. James, üniformasını giymiş olarak dışarı çıktı.</p>

  <p>"Seni ben götürürüm," dedi Betty. "Hayır, sen kal, Daphne." Daphne, limana kadar araba sürecek bir halde değildi: Titriyordu ve arabaya tutunmak zorunda kalmıştı.</p>

  <p>Betty koşarak evine döndü, arabasıyla Daphne'nin evinin önüne geldi, korna çalıp bekledi.</p>

  <p>Daphne ve asker karşı karşıya durmuş, birbirlerine dokunmuyor, yalnızca bakıyorlardı. Betty tekrar korna çaldı. Asker ayrıldı, arkasına çarpan hurcunu çekerek koştu. Arabanın yanından, arkasına dönüp baktı ve sonra tuhaf şekilde asker selamı verdi. Bindi. Betty'nin arabası hızla yola çıkarak şehre indi.</p>

  <p>Sahne kesildi. Daphne yavaş yavaş verandaya çıktı ve düşecekmiş gibi, hasır bir koltuğun ucuna ilişti.</p>

  <p>Dört hizmetçi işlerinin başına, bahçıvanlar da bitkilerine geri döndüler.</p>

  <p>Öğle sonrasının tam ortalarıydı. Büyük gemi beyaz fırfırlı yuvasının içinde duruyordu. Yükleme faaliyeti uzaktan görülebiliyordu; geminin içinde bir sürü insan karıncalar gibi dolaşıyordu.</p>

  <p>Daphne kıpırdamadı. Sarah elinde bir çay tepsisiyle evden çıkıp yanına geldi, ama Daphne böyle bir şey istememişti. Hanımı hiç aldırmayınca Sarah bir fincan çay doldurdu, şeker koydu ve Daphne'ye uzatıp "Çayınız, hanımefendi," dedi. Daphne başını iki yana salladı. Siyah kadın Daphne'nin güçsüz kolunu kaldırdı ve fincanı eline verdi.</p>

  <p>"Biraz çay içmelisiniz, hanımefendi."</p>

  <p>Daphne kıpırdamadan oturdu, gözleri rıhtımdaydı, en sonunda içti.</p>

  <p>"İşte oldu, hanımefendi."</p>

  <p>Hizmetçi tepsiyi bırakıp içeri girdi.</p>

  <p>Akşamüstü. Betty'nin arabası sokaktan yukarı çıktı ve sonra, Daphne'nin yanına geldi. "Yetişti. Tam zamanında."</p>

  <p>Daphne eliyle <span class="t3">beni yaln</span><span class="t3">ı</span><span class="t3">z b</span><span class="t3">ı</span><span class="t3">rak</span> anlamında bir hareket yaptı.</p>

  <p>Gemiyle iskele arasındaki mesafe genişliyor muydu?</p>

  <p>"Joe aradı. Ona hasta olduğunu söyledim."</p>

  <p>Yanıt gelmedi.</p>

  <p>"Geminin Cape Town'dan hava aydınlıkken çıkacağını söyledi: çevrede bir denizaltı olma ihtimaline karşı."</p>

  <p>Daphne bir çığlık kopardı ve sonra yumruğuyla ağzını kapadı. "Ben çok kötü bir kadınım, bunu biliyor musun?" dedi. "Joe'yu sevmiyorum. Hiç sevmedim. Onunla evlenirken onu kandırıyordum. Bunun için cezalandırılmalıyım."</p>

  <p>"Uzansan iyi olur."</p>

  <p>Daphne ağlamaya başladı. Gözlerini dikmiş, geminin arkasından bakıyor, elleriyle, tuzdan ve rüzgârdan karışmış saçlarını çekiştiriyordu. Yüzü makyajı unutmuştu: Kocası, şimdi kederli olan bebek ağızlı İngiliz kızını tanıyacaktı; ona hayran olan misafirleri, şimdiki haliyle onu kolay kolay tanıyamazlardı. Korkunç, derin hıçkırıklarla ağlıyor ve oturduğu yerde sallanıyordu.</p>

  <p>"Sakinleştiricin var mı? Daphne?"</p>

  <p>Daphne hiç kıpırdamadı, yanıt da vermedi.</p>

  <p>Betty, hemen arkadaki odada durmuş, olup bitenleri anlamaya çalışan Sarah'ı çağırmaya gitti. "Bayan Wright'ı yatağına götürmeme yardım et. Sonra da eczaneye gidip ilaç alacağım."</p>

  <p>Daphne'yi ikisi zor kaldırdılar: Gemi gözden kaybolana kadar gitmek istemiyordu. Gemi ufukta küçülürken üç kadın ayakta duruyor, hizmetçi ve Betty, Daphne'yi tutuyordu. Onu yatağa götürüp yatırdılar ve Betty, "Eve göz kulak ol, çabucak dönerim," dedi. Ve birkaç dakika içinde geri döndü. Daphne yatağında yatıyor, boş boş bakıyordu. Betty bir koluyla sarılıp onu kaldırdı ve iki tablet yutturdu.</p>

  <p>Daphne geri düştü: Gözleri kapalıydı.</p>

  <p>Şimdi Betty ve Sarah birlikte ayakta duruyorlardı: Gözleri yavaş yavaş, dikkatle karşılaştı ve öyle kaldı.</p>

  <p>Daphne, Güney Afrika'ya geldiğinde Güney Afrika'da doğup büyümüş olan Betty'yi, çalışanlarının önünde sanki yoklarmış gibi davrandığı için eleştiriyordu. Bir gün, Betty banyodan çıplak bir şekilde çıkmış ve hemen balkon kapısının dışında çalışmakta olan bahçıvanın gözünün önünde yatak odasına gitmişti. Orada durup bir yandan saçını fırçalayıp bir yandan konuşmuş, sanki adam orada değilmiş gibi dolanmıştı ve Daphne ona bunu söylediğinde hizmetkârların da onun için otomatik uşaklar gibi görünmez olduğunu ilk kez fark etmişti. İyi ücret alıyorlardı, çünkü burası liberal Cape Town'dı. ("Biz çalışanlarımıza Joburg'dakilerden çok daha iyi ödüyoruz.") Karınları doyuyordu, doktora götürülüyorlardı ve uzun izin saatleri oluyordu. Ama Betty onlar yokmuş, insan değillermiş gibi davranıyordu. Uygun kelime buysa, vicdan azabı davranışlarını ve düşüncelerini düzeltmişti ve yapıp ettiklerine, söylediklerine dikkat ederek daha özenli ve tetikte davranmaya başlamıştı. Ama bu durum için uygun bir şey düşünemiyordu. Dört hizmetçi, yani onunkiler ve Daphne'ninkiler arkadaşlardı ve bu sokaktaki evlerde çalışan öbür hizmetçileri tanıyorlardı: Bu bahçıvanlar için de geçerliydi. Bu zamana kadar hepsi Daphne'yle asker hakkında konuşuyor olmalıydılar. İçlerinden biri Joe'ya söyleyebilirdi.</p>

  <p>Betty en sonunda, "Bayan Wright çok hasta," dedi. Sağlam bir mazaret olmadığı için kızardığını biliyordu. Ayrıca bu söylediği bir rica gibi görünüyordu ki bundan hoşlanmıyordu.</p>

  <p>Sarah "Evet, hanımefendi," dedi. Şefkatli bir evet; ama hiç kuşkusuz bunun altında bir alay, bu durumda bağışlanabilir bir hoşgörü vardı.</p>

  <p>"Evet," dedi Betty. Çok tuhaf bir hissin pençesindeydi. Daphne gibi o da iki eliyle saçlarını çekiştirebilirdi; ama bunun yerine elleriyle yüzünü ovalayarak oradaki ifade artık nasıl bir şeyse sildi, nasıl olduğunu bilmek istemiyordu. Ve şimdi, kendini tutamadı, havlamaya benzer kısa bir kahkaha attı ve tek eliyle ağzını örttü.</p>

  <p>Sarah iç çekerek "Evet, hanımefendi," dedi. Dönüp çıktı.</p>

  <p>"Aman Tanrım," dedi Betty. Orada yıkılmış bir şekilde yatan arkadaşına son kez umutsuz bir bakış attı. Asker, ufuğun ötesinde bir yerlerde, kuzeye, Hint Okyanusu'nun karanlıklarına doğru yol alıyordu.</p>

  <p>Betty evine gitti, evin önündeki karanlık basamaklarda oturdu, bembeyaz kesilmiş bir yüzle yatan ve güçlükle soluk alan Daphne'nin görüntüsü gözünün önünden gitmiyordu.</p>

  <p>Çılgıncasına, yüksek sesle "Ah, hayır, hayır, hayır, hayır, hayır," dedi ve yüzünü ellerine gömdü. "Hayır. Bunu istemiyorum. Asla."</p>

  <p>Bir süre sonra Joe'nun arabasının sokaktan yukarı çıktığı görüldü, Betty onu durdurmaya gitti. Joe hemen konuşmaya başladı. "Betty, Henry bu gece gelmeyecek, benden sana söylememi istedi, bilemezsin, şu son birkaç gün gerçekten çok zordu, yeteri kadar erzak ve diğer şeyleri bulmak kolay olmadı - gemi için, biliyorsun, biraz önce giden gemi." Çok yüksek sesle konuşuyordu, Betty'nin yanından geçip evinin önündeki basamakları çıktı ve döndü. Orada durup Betty'nin bulunduğu bahçeye doğru konuşmayı sürdürdü. "Bir gemi kaybettik <span class="t3">-Queen of Liverpool-</span> hayır, bunu söylediğimi unut, söylemedim. Beş yüz asker gitti. Beş yüz. Biraz önce giden gemiyi kovalayanla aynı denizaltı. Ama onu vurduk. Gemi, batmadan önce denizaltını vurmuş. Beş yüz adam." Şimdi Betty'yi görmüyor, el kol hareketleriyle ve etrafta dolanarak, son derece bitkin bir şekilde konuşuyordu. "Evet. Gemi de gitti, yirmi beş kişiyi bize bıraktılar. Kötü durumdalar. Çıldırmışlar. Klostrofobi, biliyorsun, stres. Onları suçlamıyorum, su seviyesinin altında, şimdi hastanedeler. Delirmişler. Henry onları gördü. Eve döndüğünde kendisine bakması gerekecek. Beş yüz adam; bu senin anlayabileceğin bir şey değil. Gemi geldiğinden beri Henry hiç uyumadı."</p>

  <p>"Evet, anlıyorum."</p>

  <p>"Bu yüzden hoşgörülü olmalısın. Kendisi gibi olmayacak. Bu son dört gün oldukça kötü geçti. Ben de kendimde değilim." Uzun adımlarla yatak odasına gitti.</p>

  <p>"Daphne iyi değil. Sakinleştirici aldı."</p>

  <p>"Başka kaldıysa, ben de bir tane alabilirim."</p>

  <p>Betty onunla yatak odasına gitti.</p>

  <p>Karısının görüntüsü karşısında aniden durdu.</p>

  <p>"Ulu Tanrım," dedi. "Bu da ne?"</p>

  <p>"Muhtemelen bir virüs. Endişelenme. Yarın iyileşir herhalde."</p>

  <p>Joe "Ulu Tanrım," dedi tekrar. Betty yatağın yanındaki şişeden hapları çıkarıp ona verdi. Joe, Daphne'nin bardağından bir yudum su içerek hapları yuttu.</p>

  <p>Yatağa çöküp oturdu. "Betty," dedi, "beş yüz adam. İnsanı düşündürüyor, değil mi?" Ayağa kalktı, botlarını çekip çıkardı; önce birini, sonra öbürünü pat diye yere bıraktı; Daphne'nin öbür yanına yürüdü, uzandı ve uyudu.</p>

  <p>Betty gidip hizmetçilere akşam yemeğine gerek olmayacağını söyledi.</p>

  <p>"Eve gidin. Bu kadar yeter."</p>

  <p>"Teşekkür ederim, hanımefendi."</p>

  <p>Betty geri dönüp yatağın yanında durdu. Daphne hiç kıpırdamamıştı.</p>

  <p>Joe, orada, karısının yanında yatıyordu; iyi çocuk Joe, herkesin dostu, kırmızı yanaklı ve güler yüzlü. Ama şimdi orada yatıyordu ve Betty onu tanıyamıyordu. Uykusunda durmadan yüzünü buruşturuyor, dişlerini gıcırdatıyordu. Sonra kıpırdamadığı zaman da ağzı yorgunluktan aşağı sarkıyordu.</p>

  <p>Betty ışığı söndürdü. Karanlık çimenliklerin üzerinden evine döndü ve uzun bir süre karanlıkta oturdu. Dört gün. Çok fazla gürültü olmuştu; İngiliz sesleriyle askerler, telefonlar, gelip giden arabalar, dans müziği, asker botları içindeki ayaklar hafif hareketlerle yere dokunup kayarken gramofonda tekrar tekrar çalan aynı melodiler. Ama şimdi gürültü diniyor, bütün bu süre boyunca konuşan başka bir ses, kaybediş ve sabırdan söz eden başka bir konuşmanın içinde duyulur oluyordu. Gemi şehirde dört gün kalmıştı. Bir uçurumun, cehennem çukurunun öte yanında, uzaklarda, değerli, sıradan hayat gülümsüyordu.</p>

  <p>&nbsp;</p>

  <p class="p6">Sıra sıra, yüzlerce asker Cape Town'dan bu yana bütün yol boyunca onları savunmaya hazır bekleyen topların arasından, rıhtımdaki müfrezelerine ve bölüklerine katılmak için borda iskelelerinden aşağı indiler. James de rıhtımda, zamanı gelmemesine rağmen rahat pozisyonda duruyordu, çünkü ayakları acıyordu, kimileri bir saatten uzun bir süredir oradaydı, onları hiç de hoş karşılamayan güneşin altında dikilen genç adamların çoğunun ayaklarının acıdığı söylenebilirdi. Bu askerler, bir ay önce Cape Town'a girdikleri zaman olduğu kadar kötü bir durumda değillerdi. İyiliksever Ümit Burnu, gemiyi yiyecekle ve her şeyden önemlisi meyveyle doldurmuştu. Hayatlarında bir üzüm bile tatmamış olan zavallı çocuklar, tatlı salkımları, bitene kadar yemişlerdi. Bu sefer bir ay değil, üç hafta sürmüştü ve Hint Okyanusu, yarı yolda çıkan, şartların dört gün boyunca Atlantik'tekilere benzediği bir fırtına dışında sakindi. James güneşin parıltısına karşı gözlerini kısmış dikiliyor, bayılmamak için kendisini zorluyordu. Büyük gemiyi izliyordu, eğer nefretine karşılık gelen şeyi öldürebilseydi, gemi hemen oracıkta batar ve sonsuza dek yok olurdu.</p>

  <p>Çok sıcaktı. Hava durgun ve aşırı nemliydi. Peştamallı, zayıf, kara adamlar, üniformalı beyaz adamların nezaretindeki üniformalı kara adamların söylediği şeyleri yapmak için etrafta koşuşturup duruyorlardı. Deniz çok yakın olmasına rağmen, artık deniz kokusu gelmiyordu, yalnızca benzin ve trafikle oluşan pis kokulu bir duman vardı. Bitmek tükenmek bilmeyen kuyruklar, askerler sessizce bölüklerine katılırken sona erdi. Bazıları, havlar gibi bağıran çavuşların eşliğinde gitmişti bile, James düzeni ve devamlılığı hatırlattığı için bu sesleri şimdi sakinleştirici buluyordu. James'in bölüğü yürüyerek bir kışlaya götürüldü, orada karınları doyuruldu, yıkanıp bazı derilerde hâlâ iltihaplanmalara sebep olan deniz suyundan arınmaları sağlandı. Yüzlerce çıplak, genç adam. Cape Town'daki kadar kötü görünmeseler de, kızarmış, kurumuş derileri ve solmakta olan çürükleriyle hâlâ ayaklı birer enkaz gibiydiler. Ertesi gün onları, adı konulmamış hedeflerine götürecek trene göndereceklerdi. İsim; sert, yabancı heceler yüzlerce askerin arasında fısır fısır konuşuluyordu, en sonunda sabit durabilecekleri, geminin sallantısından kurtulacakları bir yer olduğu için, burayı çoktan bir sığınak olarak düşünmeye başlamışlardı. Oraya X Kampı demeleri gerekiyordu. Duşlar olmasına karşın kışladaki koku midelerini bulandırmaya yetiyordu.</p>

  <p>Deniz yolculuğunun bu ikinci aşamasında yetkililer, Cape Town'da bıraktıkları yirmi beş deliyi, yaralarının iyileşmesi için hastaneye kaldırılan onlarca askeri ve karaya çıkan adamların şok edici fiziksel durumunu hatırlayarak gittikçe daha çok kişinin güvertelerde uyumasına göz yummuşlar; yönetmelikleri göz ardı ederek, deniz suyuyla duş alma alışkanlığına son vermişlerdi. Yolculuk boyunca aşırı sıcak olmuştu. Revir ishal vakalarıyla doluydu ve subaylar, yeni bir revire yer açmak için yine iki büklüm olmuşlardı. Gemi doktorları için sürekli kuyruklar oluşuyordu. O meyvelere alışkın olmayan mideler, Cape Town'daki ziyafetler ve sarhoşluk tuvaletlerin önündeki kuyruklara kuyruk eklemişti. Bir salgın patlak verseydi -neden olmasın ki?- ne yapılacaktı? Çoğu halsiz, birçoğu öksüren beş bin adam: Kötü bir manzaraydı, hiçbir gemi subayı en sonunda bir liman gördüğünde bu kadar rahatlamamıştır.</p>

  <p>O gece kışlada, askerler yatak takımlarının üstüne yatıp lanetler yağdırdılar ve terlediler. Adamları kadar hasta, umutsuz ve evlerini özlemiş olan görevli onbaşı ve çavuşlar boğuk seslerle sabır salık verdiler. Çavuş Perkins "Kendiniz için neyin iyi olduğunu biliyorsanız, sabretseniz iyi olur, kahrolası herifler," diye bağırıyordu.</p>

  <p>James'e gelince o bu yolculuğu, İngiltere-Cape Town, Cape Town-Bombay diye iki aşamaya ayırmıyordu. Onu hem bedenen hem de ruhen tüketen uzun bir çileydi, yalnız arada dört günlük bir cennet vardı.</p>

  <p>James hastaydı, canı yanıyordu; Hint Okyanusu'nda geçen üç hafta boyunca, sırtını bir kamara duvarına yaslayarak oturmuş ve hayal kurmuştu... Şanslı sakinlerinin üzerine bir kutsama gibi bulut saçan dağıyla o yer bir rüyaydı. Bahçeler içindeki büyük, serin evlerin rüyası. O sahneyi aklında tutmuştu; çiçekli sabahlıklarıyla büyük bir ağacın altında duran biri esmer, biri sarışın iki genç kadın, o sahne; ve Daphne'yle geçirdiği geceler, özellikle bir tanesi; sarı saçları beyaz omuzlarına dökülen, kollarını ona uzatan Daphne lambanın ışığının altında parlıyor gibiydi. Ve yanak yanağa dans edişleri. Deniz gümbürdeyerek Üzerlerine, âşıkların Üzerlerine dökülüyordu; çarpıyor, patlıyor ve yutuyordu, sonra geri çekilip zararsızlaşıyordu.</p>

  <p>Bir mutluluk rüyası. Bunu aklında tutacak ve bu kahrolası savaş sona erene kadar başka hiçbir şey düşünmeyecek, yalnızca bunu düşünecekti.</p>

  <p>Bu arada, küfreden, kaşınan ve uykularında bağıran -buna uyku denebilirse- elli adamla birlikte bir kışladaydı ve sabahleyin diğerleriyle birlikte onları, X Kampı'na götürecek olan trenlere yürüdü, ki bu yolculuğun iki gün süreceği ortaya çıktı. Trendeki koşullar, rahatsızlık açısından gemideki gibiydi, ama en azından tren, dümdüz gidiyor, sallanıp yalpalamıyordu. James pencereden geçip giden orta Hindistan'ın manzarasını izledi ve nefret etti. Cape, meşe ağaçları, üzüm bağları ve meyveleriyle yabancı değildi, hiçbir şeyin "Buraya ait değilsin," demediği manzarada kendisini yurdunda gibi hissetmişti.</p>

  <p>En sonunda Hindistan'ın ortasında bir yerlerdeki X Kampı'na varıp da bölükleriyle birlikte talim alanına çıktıklarında kampın yarısının yeni, parlak kulübelerden ve barakalardan oluştuğunu gördüler. Başka bir deyişle, alanın geri kalanını prefabrike barakalar ve beyaz çadırlar kaplıyordu. Kimse onlara söylememiş olsa da muson yağmurları başlamadan önce kulübeleri kapmak için bir yarış olduğunu herkes biliyordu. Yürüdükleri ya da rahat konumda durdukları zaman ayaklarının altında, havaya kalkan ve rastgele dökülen, pudra gibi koyu renk bir toz vardı. Koku, ne kokusuydu bu, tahta dumanı, keskin ve daha birçok şey. Güneş tepelerinde bando gibi bas bas bağırırken, askerler havayı, bu tozlu yabancı havayı koklayıp tadını aldılar.</p>

  <p>Sağlık servisinde sıraya girip kuyruklar halinde beklediler. İsilikler, ayak sorunları, göz enfeksiyonları, mide bozuklukları, öksürükler. Bu askerler, savaştan çok, bir revirde bulunmalılardı. James'in dizi yine, pişmemiş topak hamur gibi şişmişti, üzerinde de bir yara vardı. Ayakları şişmişti.</p>

  <p>Birkaç yüz asker, bölgedeki hastanelere götürüldü ve diğerlerine de iki hafta izin verileceği söylendi. Gidecek bir yerleri yoksa -çoğunun yoktu- kampta kalacaklardı ve dinlenmeleri için erzak sağlanacaktı. Anlaşılan şehirde, erlerin eğlenmesi için hazırlanan kulüpler ve barlar vardı. James'e, sağlıklarına kavuşmak üzere, Albay Grant ve karısının yanında kalmaya davet edilenler arasında olduğu söylendi. Yani, hastaneye gidecek kadar kötü olmayan, ama talim ve egzersiz yapacak kadar da zinde olmayanlar kategorisindeydi.</p>

  <p>O ve dokuz kişi daha arabayla, etrafa pembe, kırmızı ve beyaz çiçekler döken, iri, koyu renkli ağaçlarla dolu bir bahçenin içindeki tek katlı büyük bir bungalova götürüldü. Koku, koku, ne kokusuydu bu? Ağır bir çiçek kokusu vardı, ama diğeri, keskin olan, yabancılıklarını hatırlatır gibi burun deliklerinde asılı kalan koku neydi? Bilmedikleri kuşlar tanımadıkları sesler çıkarıyordu. Bahçenin birinde, beyaz gömlekli siyah bir adam yere çömelmiş, bir çalıya bir şeyler yapıyordu. Bu adamın başında bir kumaş sarılıydı, ama Cape Town'da, genç kadınların bahçelerindeki bahçıvanlar elden düşme iyi elbiseler ve eski bez ayakkabılar giyiyorlardı.</p>

  <p>Albay Grant, Hint Ordusu'dan emekliydi ve James'in alayındaki albayın arkadaşıydı. Şimdiyse savaşın eve, yani İngiltere'ye gitmesine izin vermesini bekliyordu. Grant'in savaştaki görevi, dinlenme ihtiyacı olan askerleri ağırlamaktı. Gemide birlikte geçirdikleri haftalar nedeniyle bazı yüzler tanıdık gelse de, adamlar birbirini tanımıyorlardı. Bunların hepsi erdi, yani Öteki Rütbeler'dendi ve bu Albay Grant'ın kendi kararıydı, çünkü hep subaylar davet ediliyordu. İki yıldır çeşitli yerlerde Öteki Rütbeler'deki askerlerden biri olan James, konuşmasının onu diğerlerinden nasıl da ayırdığına dikkat etmeyi artık bırakmıştı. Çavuşlar bazen alay etmek için onu seçiyorlardı, ama dikkatleri çekmesinde eğlenceden uzak bir şeyler vardı. Karşılarındaki, sessiz, söz dinleyen, devam edebilmek için, söylenenleri duymak için, elinden geleni yapan ve aşırı zorlanmadığı açıkça belli olan genç bir adamdı: James, mağdur durumda değildi. Bu on erkeğin arasındaki tuhaf kişinin kendisi olduğunu şimdi fark etmemişti, ama Grant çifti fark etmişti. Üstelik hurcunda kitaplar vardı. Akşam yemeği, bir zamanlar resmi ve muhtemelen önemli günler için kullanılan, ama şimdi böyle günlere alışık olmayan adamların oturduğu uzun bir masada verildi. Yiyecekler İngilizler'e özgüydü; ağırdı ve boldu.</p>

  <p>Bayan Grant zarifti, elinden geleni yapıyordu. Ablak, kırmızı yüzlü bir kadındı, cildinden rahatsız oluyordu, çünkü terliyordu ve durup durup yüzünü ılık havanın -serin değildi, ama en azından kıpırtılıydı- pankalardan<a id="a0"></a><a href="../Text/notes.html#a3"><span class="t13">{1}</span></a> gelen esintisine çeviriyordu. Kollarının altında koyu renk lekeler vardı ve hoş, en azından hoşnut etmeye çalışan yüzü konuşurken özenle gülümsüyordu.</p>

  <p>"Peki ülkenin neresindensiniz?"</p>

  <p>Keskin bir Batı Bölgesi aksanı "Bristol..." dedi. "Mesleğim su tesisatçılığı."</p>

  <p>"Ne kadar güzel. Ne kadar <span class="t3">yararl</span><span class="t3">ı</span><span class="t3">.</span> Peki siz? Korkarım adınızı alamadım...?"</p>

  <p>Sonra sıra, düşünceli düşünceli oturup ruh haliyle diğerlerinden ayrılan James'e geldi; bu orada olmak, durumun bir parçası olmak, düzgün davranmak çabasıyla çatılan dalgın yüzüne yansıyordu. "Peki siz, hatırlayamadığım için bağışlayın... Nereliydiniz?"</p>

  <p>"Reading yakınlarından. Savaş başladığında kolejde okuyordum."</p>

  <p>"Ne kadar güzel. Peki ne okuyordunuz?"</p>

  <p>"Büro yönetimi ve sekreterlik."</p>

  <p>O anda, daha kaba olan diğer seslerin arasındaki bu terbiye edilmiş ses yüzünden karısıyla bakışan Albay Grant, "Yarın bütün gününüz dolu olacak," dedi. "Tıpçılar erkenden burada olacak. Burada her şeye erken başlarız. Sıcak yüzünden, anlıyorsunuz ya..."</p>

  <p>Bayan Grant, "Ne kadar erken başlarsak başlayalım fark etmiyor, sıcaktan hiçbir zaman kurtulamıyoruz," diye huysuzlandı.</p>

  <p>"Bu yüzden, size başlarınızı erkenden yastığa koymanızı öneririm, yarın sabah da bakarız artık."</p>

  <p>"Eminim, hepiniz kahve içersiniz?" dedi Bayan Grant.</p>

  <p>Adamlar kalakalmış, bakışıyorlardı. James içeceğini söyledi, ama Colonel Grant "Muhtemelen, güzel bir fincan çayı tercih edersiniz," dedi. "Evet, o daha kolay. Barakalarınıza gittiğinizde yalnızca ellerinizi çırpıp çay isteyin."</p>

  <p>Askerler, bahçeler içlerindeki kulübelere bırakıldı: İkisi hariç. Biri James'di: Bir kulübenin altına yazılan adının herhangi bir açıklama yapılmaksızın değiştirilip bu evdeki konuk odasına yazıldığını öğrendi.</p>

  <p>Düşünüldüğünde, açıklama yapmaya gerek olmasa da, düşündü. Huzursuz olmuştu, ama bu evde konuk olarak kalacak olan diğer arkadaşının Bermondseyli bir elektrikçi olduğunu düşünerek kendini avuttu; bu adam, sakıncası yoksa, bir fincan çayın hoşuna gideceğini söyleyerek yerinden fırlayıp karanlığın içine, kulübelere doğru gitmişti. Bunun üzerine, James, Grantlar'le yalnız kalıp kahve içti, ona kendisini evinde gibi hissetmesini, istediği kitapları ödünç alıp gramofon çalabileceğini söylediler.</p>

  <p>James, karanlıkta, örtülerin arasında çok sıcak olan yatağına uzandı ve penceredeki tülün önünden hızla geçen yarasaları gördü. Koku, Cape Town'da karakteristik bir koku var mıydı? Sanmıyordu. Yalnızca Daphne'nin teninin ve saçlarının kokusu... Ve böylece uykuya daldı, uyanıp da bağırırsa, burada duyacak kimse yoktu.</p>

  <p>Ertesi sabah, gönüllü hemşire servisi üniforması giymiş birkaç genç kadın, kontrole geldi. James'in dizi yine sargıya alındı. On askerin hepsi ayaklarını keskin kokulu ilaçların içine sokup kulübelerde oturdular, hepsinin yaralı derileri ilaçlanmıştı: Hepsi iyileşecekti.</p>

  <p>Şimdi bir sorun vardı: Sıkıntıdan yarı delirmiş dokuz adam, şimdi bu zarif ve sakin ev halkının arasındaydılar ve biraz eğlenmek, daha net söylersek sarhoş olmak istiyorlardı.</p>

  <p>Ama Grantler bunu düşünmüştü. Şehirde onları kabul edecek bir kulüp vardı ve kısa bir yürüyüşle oraya gidebilirlerdi. Akşam olup da hava biraz serinleyene kadar beklemek daha iyiydi.</p>

  <p>Kulübe falan gidip, diğer askerlerle birlikte olup özel düşüncelerinden kopmak istemeyen James, yalnız kaldı. Bu verandada oturup kuşları izlemek ve Cape Town'ı düşünmek istiyordu. Yani Daphne'yi düşünmek, ama yalnızca onu değil. "Bir düşünsene, oraya yerleştirilebilirdik, öyle değil mi? Ama buradayız," diye düşünüyordu. Şans'ın ya da Kader'in alçaklığı kafasını kurcalıyordu, dizlerinde açık bir kitapla saatlerce oturup öyle derin düşündü ki ihtiyar adam, öksürerek yanına gelip oturana kadar Albay'ı fark etmedi.</p>

  <p>"Umarım, sizi rahatsız etmiyorumdur?"</p>

  <p>"Hayır, hayır, tabii ki etmiyorsunuz, efendim."</p>

  <p>James'in kucağında Kipling'in <span class="t3">Bütün</span> <span class="t3">Ş</span><span class="t3">iirleri</span> duruyordu. Artık çok uzun zaman önceymiş gibi gelen o yaz okullarında, Kipling okunmamıştı. Kipling! Donald ne derdi?</p>

  <p>Grantler'in oturma odasındaki kitaplık, altın rengi harflerle süslenmiş, kırmızı deri kapaklı kitaplarla doluydu ve çoğu da Kipling'ti.</p>

  <p>Albay öne doğru eğilip başlığa baktı, sonra tekrar arkasına yaslandı. "İyi bir çocuk, Kipling," dedi. "Ama bugünlerde gözden düştü."</p>

  <p>"Kendisini daha önce hiç okumadım, efendim."</p>

  <p>"Ne düşündüğünü öğrenmek isterim. Sizin nesliniz... Bazı şeylere farklı bakıyorsunuz."</p>

  <p>Bu bungalovun dışında, ağaçların gölgesiyle kaplı bahçenin ötesindeki tozlu yoldan rengârenk kıyafetleriyle Hintliler geçiyordu.</p>

  <p>"Şu ne kuşu, efendim?"</p>

  <p>"Karga. Hindistan kargası. Bizimkilere benzemiyorlar, değil mi?"</p>

  <p>"Sanki boğazları acıyormuş gibi ötüyorlar. Benim gibi."</p>

  <p>Albay güldü: Belli ki gülmek ferahlatmıştı. James'in soluk durgunluğu onu rahatsız ediyordu.</p>

  <p>"Burada her türlü mikrop var. Tozdan. Pis. Ama şanslıysan, bağışıklık kazanırsın."</p>

  <p>"Peki sıcağa da bağışıklık kazanılıyor mu, efendim?"</p>

  <p>Albay James'in kollarındaki ve bacaklarının, şort üniformasının aşağısında kalan yerlerindeki sargı bezlerine baktı; görünmeyen yerlerde başka sargılar da olduğunu biliyordu. James'in boynundaki kırmızılık, isilikti. "Hayır, ne yazık ki ona alışılmıyor." Kısa bir sessizlik. "Bütün bu yıllardan sonra karım, hâlâ zorlanıyor, ne yazık ki. Zamanını mümkün olduğunca tepelerde geçiriyor, ama şu anda payına düşeni yapmak istediği için burada ve burası ona göre değil. Fark etmiş olmalısın."</p>

  <p>"Evet, fark ettim."</p>

  <p>"Arkadaşların nerede?"</p>

  <p>"Şehri gezmeye gittiler."</p>

  <p>"Zavallı çocuklar, onlar için yapacak pek bir şey yok."</p>

  <p>"Hepimiz sonunda gemiden indiğimize memnunuz, efendim."</p>

  <p>"Evet, duydum, kötü bir yolculuk olmuş."</p>

  <p>Albay kalktı, başıyla selam verip gitti. Ama kısa sohbetler için verandaya gelip James'e katılmaya başlamıştı, gerçi James'in gördüğü kadarıyla bu sohbetler amaçsız sayılmazdı.</p>

  <p>"Sana subaylık teklif etmediler mi?"</p>

  <p>"Ettiler, ama ben reddettim. Şimdi, bunu neden yaptığımı merak ediyorum?"</p>

  <p>"Senin için her şey biraz daha kolay olurdu."</p>

  <p>"Gemideyken ben de öyle düşünüyordum, evet."</p>

  <p>"Evet."</p>

  <p>Başka bir seferinde James'in kucağındaki kırmızı kitaba baktığında şu dizeleri okumuştu:</p>

  <p class="p4">&nbsp;</p>

  <p class="p4"><span class="t11">Karga</span><span class="t11">ş</span><span class="t11">a ve ba</span><span class="t11">ğı</span><span class="t11">r</span><span class="t11">ı</span><span class="t11">ş</span><span class="t11">lar azal</span><span class="t11">ı</span><span class="t11">yor,</span></p>

  <p class="p4"><span class="t11">Kaptanlar ve Krallar gidiyor.</span></p>

  <p class="p4">&nbsp;</p>

  <p>"Gideceklermiş gibi görünmüyorlar, efendim. Hem de hiç."</p>

  <p>"Bizim bunu yapmamızı istiyorlar. Hintliler. Gitmemizi. Fark etmişsindir."</p>

  <p>James, Hindistan'a geleli bir hafta olmuştu ve gazeteye yalnızca şöyle bir bakıyordu.</p>

  <p>"Ayaklanmalar." "Özgür Hindistan." "Hindistan Hintilerindir." "İngiliz Tiranlığı."</p>

  <p>Elbette "Özgür Hindistan"ı da kapsaması gereken sosyalist doktrinin öğretilmesiyle geçen aylar çıkmıştı James'in içinden. Eh, Hindistan Hintlilerindir: Bu mantıklı, diye düşündü.</p>

  <p>"Sizden önceki grup... Geçen alay, Onlar Burma'ya gittiler."</p>

  <p>"Evet, biliyoruz."</p>

  <p>"Gitmeden önce ayaklanmaları bastırıyorlardı... Buraya oldukça yakın bir yerde. Sorun çıkaran berbat bir bölgeyi yatıştırdılar. Sen bu konuda ne düşünüyorsun?"</p>

  <p>James, bir askerseniz, söyleneni yaparsınız diye düşünüyordu. "Benim görevim, neden diye sorgulamak değil, efendim."</p>

  <p>Albay güldü. "Çok akıllıca!"</p>

  <p>James cesaret göstererek "Biz de Burma'ya gidecek miyiz, efendim?" dedi.</p>

  <p>"Bilmiyorum. Gerçekten bilmiyorum."</p>

  <p>"Bilseydiniz de bana söylemezdiniz zaten."</p>

  <p>"Bilseydim de sana söyleyemezdim. Ama bildiğin gibi Japonlar, Hindistan'ı istila etmek ve ülkeyi bizim tiranlığımızdan kurtarmak gibi tehditlerde bulunuyorlar. Durmadan yaklaşıyorlar."</p>

  <p>"Evet, galiba öyle."</p>

  <p>"Böyle bir ihtimale karşı burada birkaç bölük tutulacak."</p>

  <p>"Anlıyorum."</p>

  <p>"Evet, öyle görünüyor."</p>

  <p>Ve ziyaretin sonlarına doğru, Cape Town'un hareketliliğinin yanında James üzerinde fazla etki yaratmadığı için daha sonra hatırlamakta zorlandığı bir başka görüşme daha yaşandı.</p>

  <p>Albay, verandaya gelmişti, botları ahşap zeminde epeyce ses çıkarıyordu; ayakta dikilip askere bakmıştı; asker, ağzı hafif açık bir durumda boş boş bakıyordu.</p>

  <p>"James..."</p>

  <p>James, kısa bir aradan sonra duydu ve gülümsedi, Albay otururken ayağa kalktı. Sonra tekrar oturdu.</p>

  <p>Albay, "Burasının kimilerimiz için kolay bir ülke olmadığını biliyorsun, eh, kimileri de defne ağacı gibi gelişip güzelleşiyor. Ama herkesi değil. Burası seni sen olmaktan çıkarır..." Sonra söyleyecek doğru şeyi bulmaya çalışarak duraksadı. Birisinin yaptığı ütüyle parlamış olan krem rengi keten pantolonunun içindeki upuzun bacaklarını oynattı. Düşünceli düşünceli, James'e değil de bahçeye bakarak güneşten bronzlaşmış ince eliyle çenesini ovuşturdu.</p>

  <p>"Uyuyabiliyor musun? Sorabilir miyim?"</p>

  <p>"Çok iyi değil. Hava çok sıcak."</p>

  <p>"Evet, öyle, muson mevsimi gelince her şey daha kolay olacak. Çok geçmeden başlar."</p>

  <p>"Muson mevsimi, herkes bundan sihirli bir değnek gibi bahsediyor."</p>

  <p>"Eh, öyle. Evet, aynen öyle. James, yersiz konuşuyorsam, söyleyeceklerimi unut. Ama söylemek istediğim şu ki; meseleleri fazla abartmamalısın. Başka bir yerde olsaydık, bunu söylemezdim, ama bu ülkede... Kendine sıkı sıkı tutunmazsan burası insanı uçuruma sürükler, Hindistan böyledir. Bizler bu iklime göre yaratılmamışız. İnsanı öldürür. Biliyorum... Kırk yıldır buradayım. Uzun bir süre. Savaş çıkmasaydı şimdi evde olacaktım."</p>

  <p>James bunu anladıysa da yüzüne yansımadı; kıpırdamadı, Albay'a da bakmadı.</p>

  <p>"Söylediklerimi düşüneceksin, değil mi? Dene ve meseleleri biraz daha hafife al."</p>

  <p>"Evet, efendim. Evet... Mesele o gemi, biliyorsunuz. Nasıl olduğunu bildiğinizi sanmıyorum..." Yaşlı bir adama, bilemezsiniz denmez, hem de hiçbir konuda. "Yani şunu demek istiyorum... Özür dilerim, efendim. Öyle demek istememiştim..." Sonra yüzü bembeyaz kesilerek kızgın bir şekilde: "Korkunçtu. Korkunç..." Sonra sıktığı yumruklarını sinirli bir şekilde oturduğu koltuğun kollarına indirdi. Kitabı düştü, Albay kitabı alıp sayfalarını karıştı. Yüksek sesle okudu:</p>

  <p class="p4">&nbsp;</p>

  <p class="p4">"<span class="t11">Ş</span><span class="t11">ehirler, Tahtlar ve</span> <span class="t11">İ</span><span class="t11">ktidarlar</span></p>

  <p class="p4"><span class="t11">Zaman</span><span class="t11">ı</span><span class="t11">n Gözü'nde hemen hemen</span></p>

  <p class="p4"><span class="t11">Her gün ölen çiçekler kadar</span></p>

  <p class="p4"><span class="t11">Ya</span><span class="t11">ş</span><span class="t11">arlar:</span></p>

  <p class="p4"><span class="t11">Ama tükenmi</span><span class="t11">ş</span> <span class="t11">ve de</span><span class="t11">ğ</span><span class="t11">ersiz Toprak'tan</span></p>

  <p class="p4"><span class="t11">Yeni tomurcuklar f</span><span class="t11">ı</span><span class="t11">ş</span><span class="t11">k</span><span class="t11">ı</span><span class="t11">r</span><span class="t11">ı</span><span class="t11">p</span></p>

  <p class="p4"><span class="t11">Yeni insanlar</span><span class="t11">ı</span> <span class="t11">sevindirdikçe</span></p>

  <p class="p4"><span class="t11">Yine</span> <span class="t11">Ş</span><span class="t11">ehirler do</span><span class="t11">ğ</span><span class="t11">ar.</span></p>

  <p class="p4">&nbsp;</p>

  <p>"işler kötüleştiğinde bunu kendi kendime tekrarlarım sık sık."</p>

  <p>"Evet, efendim."</p>

  <p>"Uyum duygusu, insan bunu korumalıdır."</p>

  <p>"Evet, efendim."</p>

  <p>"Ve unutursun. Bilirsin, insan unutur."</p>

  <p>"Asla unutmayacağım, efendim, asla, asla."</p>

  <p>"Anlıyorum. Üzgünüm." Bunu dedikten sonra Albay gitti.</p>

  <p>&nbsp;</p>

  <p class="p6">Grantler'in konuklarını kampa geri götürmek üzere arabaların geldiği gün, havada bir sürü süprüntü uçuşuyordu. Ağaçların arasında dolanan rüzgâr yaprakları, hatta küçük dalları bile döndüre döndüre yollara sürüklüyor; yollardaki insanlar, derme çatma dükkânların ve küçük evlerin bulunduğu yerlerdeki kapı girişlerine ve deliklere doğru kaçışıyorlar ve dükkâncılar, mallarının havaya uçmasını engellemek için kepenklerini indirmeye çalışıyorlardı.</p>

  <p>Arabalar, bir müfrezenin yanından geçti; onbaşıları eşliğinde iki haftalık izinleriyle birleştirilen kısa bir geziden dönüyorlardı. Güneşe ve toza karşı gözlerini kısmışlar, ağızlarını sımsıkı kapamışlardı. Bu yüzden öfkeli görünüyorlardı. Yürürlerken üstlerinden pislik akan on kızgın adam ve dizlerine kadar yükselen toz bulutları... Yanlarından geçen iki araba, tozu daha da yükseltti ve yolcular geri dönüp baktıklarında hayalet gibi bir müfrezenin pis bir bulut içinde kaybolduğunu gördüler.</p>

  <p>Askerler döndüklerini bildirmeye gittiler. James'e bir subaylık almasının ve İdare'ye katılmasının "önerildiğini" söylediler. Kim önermişti? Albay Chase'in dostu olduğunu söyleyen Albay Grant olabilirdi yalnızca. "Dokuzdan beşe," diye düşündü James. "Benim kaderim bu."</p>

  <p>"Yarın Sağlık Servisi'ne git, sonra da bize bildir."</p>

  <p>James, şimdi yirmi kişiyi barındıran uzun bir barakadaydı; burası, biraz, üç yıl önce askerliğe başladığı zaman onun ilk yuvası olan kulübeye benziyordu. Britanya'da birlikte olduğu adamlardan hiçbiri burada değildi, ama bazıları aynı gemiden, aynı acıları çekenlerdendi. Genç erkekler, on kişi bir tarafa, diğer on kişi öbür tarafta olmak üzere, yirmi ayrı yatakta oturmuşlar, barınaklarına toz savuran rüzgârı dinliyorlardı.</p>

  <p>"Tanrım, ne biçim bir ülke."</p>

  <p>Kimse karşı çıkmadı. İki haftalık izinlerinde neler yaptıklarını konuşmaya başladılar. Hepsi şikâyet ediyordu: Yapacak hiçbir şey yoktu, Öteki Rütbe'den olanların girmesine izin verme lütfunda bulunan birkaç "sözde kulüp", birkaç melez kız, o kızlarla düzüşenler başına bela arayanlardı, yine bira kıtlığı, sıcak, sıcak, sıcak.</p>

  <p>Sonra biri James'e "Sizi selamlamamız gerekeceğini duydum, efendim," dedi.</p>

  <p>Bu dostça bir söz değildi. Subaylarla ilgili alışılagelmiş, nefrete varan eleştirileri önceden dinlemiş olan James, şimdi kendisinin karşı tarafta olduğunu fark etti.</p>

  <p>"Öyle görünüyor," dedi.</p>

  <p>Bir asker ona oturduğu yerden alaycı bir selam verdi.</p>

  <p>"Bu kadar yeter," dedi onbaşı.</p>

  <p>"Evet, Onbaşım."</p>

  <p>"İdare işte ..." dedi James. "Sıkıcı evrak işleriyle boğuş dur."</p>

  <p>"Yat kalk, talim yapmaktan iyidir."</p>

  <p>"Ah, bilmiyorum," dedi James.</p>

  <p>"Peki senin Albay'ın evi nasıldı?"</p>

  <p>Barakadakilerden biri Albay'ın evinde kalan on kişi arasındaydı ve James "Ted'e sor, o anlatsın," dedi.</p>

  <p>"Berbattı," dedi Ted. "Ve o kadın..." İşaret parmağını alnına doğru uzatıp çevirdi.</p>

  <p>Nankörlükten rahatsız olan James, "Bana iyi geldi," dedi. "O yolculuktan sonra biraz sessizliğe ihtiyacım vardı."</p>

  <p>"Sessizlik..." dedi Ted. "Ben biraz hareketi tercih ederdim."</p>

  <p>"Belki de bizi başka bir yere nakledecekler," dedi biri.</p>

  <p>"Belki etmezler," dedi James. Ve onlara Albay Grant'ın söylediklerini anlattı: Japon işgaline karşı bazı alaylar, Hindistan'da tutulacaktı.</p>

  <p>Homurtular ve küfürler.</p>

  <p>O gece, muson yağmurları başladı; yağmur çatılarına öyle hızlı vurdu ki çok azı uyuyabildi. Sabahleyin, bir gün öncesinin tozu, rüzgâr estikçe köpüklerin uçuştuğu derin çikolata havuzlarına dönüşmüştü.</p>

  <p>Adamlar kahvaltıya ıslak ve terli halde gittiler. Sağlık Servisi'ne de terli ve ıslak halde devam ettiler.</p>

  <p>"Dizin nasıl?"</p>

  <p>"Daha iyi," dedi James. Şişi inmiş, sağlıklı bir diz olmuştu.</p>

  <p>"Kriket oynadığını görüyorum. İsmini yazdıracağım."</p>

  <p>Doktor, James'in orasını burasını dürttü ve sonra "Şimdi de ayağına bakalım," dedi.</p>

  <p>James botlarını çıkardı. Ağır kokulu sıvıdan bol bol sürüldü.</p>

  <p>"Peki ya boğazın?"</p>

  <p>James boğazının acıdığını Albay'dan başka kimseye söylememişti.</p>

  <p>"Pek iyi değil."</p>

  <p>"Bir bakalım... Evet, anlıyorum. Tozdan. Ama artık yağmurlar başladı, temizlenecektir."</p>

  <p>Peki bunu nereden biliyordu. Albay'dan en alt rütbesine kadar bütün personel Hindistan'a yeni gelmişti. Hepsi umutsuzluğa kapılmıştı. Ders kitaplarında insanların alıştığını okuyan bu genç adam "İklime alışacaksın," dedi.</p>

  <p>Yağmur durdu. Duru ve temizlenmiş bir güneş çıktı.</p>

  <p>Yüzlerce genç adam yürüyüp talim yapıyor, talim yapıp yürüyor, haki üniformalarının altından terler akıyor, bu arada çavuşlar bağıra bağıra yumuşayıp işe yaramaz hale geldiklerini söylüyordu; ama endişelenmeyin, çaresine bakarız.</p>

  <p>James o gün, asteğmen üniforması almak için malzeme deposuna gönderildi ve yeni botlarını bulana kadar epey zaman harcadı. Sonra, Jack Reeves adındaki başka bir asteğmenle birlikte kalacağı kulübeye gitti, içeri girdiğinde Jack Reeves bir rafa kitaplarını yerleştiriyordu. Bu iyiye işaretti.</p>

  <p>James yeni arkadaşına bir subay olarak nasıl davranması gerektiğini hiç bilmediğini söyledi.</p>

  <p>"Sıkma canını," dedi Jack Reeves. "Ben de onbaşıya aynı şeyi söyledim ve o da bana dedi ki 'Yalnızca kendini baş çavuşunun ellerine teslim et, o sana öğretecektir.' "</p>

  <p>Bunun karşılığında verilecek yanıt "Birinin eline teslim olmak," olmalıydı.</p>

  <p>İki genç adam artık on beş kişiyle birlikte İdare'deydiler; başlarında, barış zamanında Somerset'teki bir tavuk çiftliğinde krizi atlatmaya çalışan Yüzbaşı Hargreaves vardı. Savaş sayesinde iflastan kurtulmuştu. Bağıra çağıra konuşup kabadayılık eden bir adamdı, ama gayet becerikliydi. Her sabah İdare'ye gelip selamları alıp selamını veriyor ve oyunda kartları dağıtan biri gibi görevleri dağıtıyordu. Yiyecek, üniforma ve tıbbi malzemelerin stoklarıyla; askerlerin dağıtımıyla ve ulaşımıyla ilgileniyorlardı. İdare, kamp ve düzenle ilgili her şeyi biliyordu ve James'in yaradılışı elverseydi, bunda hoş bir iktidar hissi vardı. Ama onun gerçek hayatı, gizli enerjisi, Daphne'den mektup beklemekle geçiyordu. Ona söylediği neredeyse son şey "Yazacaksın, değil mi? Söz ver," olmuştu.</p>

  <p>Ama ona numarasını vermiş miydi hiç? Hatta tam adını bile vermemiş olabilirdi? Daphne, ona James'ten başka bir şekilde seslenmiş miydi hiç?</p>

  <p>Gerçeklikten o kadar uzaktı ki Daphne'nin tam adını, kesinlikle adresini de bilmediğini fark etmesi haftalar almıştı. O Daphne'ye yazamazdı, ama Daphne onun nerede olduğunu bir şekilde öğrenip yazabilirdi. Onun bir yolunu bulacağını düşünüyordu. Geminin Cape Town'dan Bombay'a varması üç hafta sürmüştü. Gecikmeler olabileceği için bir hafta sayılmazsa, eh, o zaman iki hafta; bugün yarın bir mektup alabilirdi.</p>

  <p>Mektup gelmedi. Hiçbir şey gelmedi.</p>

  <p>Demek ki onun Daphne'ye yazması gerekiyordu. Ama o dört günlük cennetle ilgili olarak tek hatırladığı şey sallanıp duran gemiden Daphne'nin kollarına düştüğüydü. Sanki böyle olmuştu: bir mutluluk parıltısı. Birbirine benzer evlerin bulunduğu bir sokakta, bir tepenin yamacındaki geniş, harikulade ev ve bir bahçe. Denizi, katil denizi gören ve bütün gece boyunca onunla yanak yanağa dans ettiği küçük bir veranda. Sonra, tuz kokan çalılıkların içindeki o küçük ev ve gürleyerek dört bir yanlarına vuran dalgalar.</p>

  <p>Ama adres yoktu. Ne bir numara, ne sokağın adı. Askeri gemiler geldiğinde konuk ağırlama işlerini organize eden kadınlar, şu ya da bu askerin adını almıyor: Yalnızca askerleri, gönüllü ev sahibi kadınlara yolluyorlardı. Daphne'nin soyadını nasıl öğrenebilirdi? Simonstown'daki üsten mi? Mektup yazıp X Nakliye Gemisi geldiğinde askerlere karşı çok nazik davranan ev sahibi hanımların isimlerini sorsa? Düşüncesizce konuşmak birilerinin hayatına mal olabilir. Mektuba bunları yazamazdı. Sansürden geçmezdi.</p>

  <p>Ne yapacaktı? Aldırma, Daphne mutlaka yazacaktı ve o zaman elinde bir adres olacaktı. Bu arada ona uzun mektuplar yazdı, tarih ve numara koyarak özenle sakladı.</p>

  <p>Hastalığa benzer bir şiddetle onun hayalini kuruyordu. Cape Town'la ilgili hatırladıkları -hayatını üzerine kurduğu sahneler, cilalayıp tekrar tekrar yaşadıkça daha da berraklaşıyorlardı- onun için, canı sıkılan gençlerle dolu bu çirkin yerden daha netti. Bu kamptan! Ne kargaşa! -Askerler böyle homurdanıyorlardı- Şimdi bile yapılmamış kulübeler vardı. Bazı askerler hâlâ, önce bembeyaz parlayan ama artık iyice kirlenmiş ve kahverengimsi bir renk almış çadırlarda kalıyorlardı; sulu çamur, çadırların çevresinde şıpırdıyor ve içeriye sızıyordu. Şimdiden, ufak tefek esmer adamlar peştemallarının içinde -herhalde bunlar kalın asker giysilerinden daha serin tutuyordur- çatıları kaplayan sac levhaları yukarı kaldırıyorlar ya da kovalar ve tuğlalarla oradan oraya koşturuyorlardı. Her şey geçici ve doğaçlama gibiydi. Her şey zordu: Yiyecek ve su, alelacele getirtileceği sözü verilen basit ilaçlar trenle Delhi'den geliyordu.</p>

  <p>Yiyeceklerden yakınılıyordu. Hint yemekleri çıkıyordu, ama askerler İngiltere'deki gibi kızarmış sığır eti istiyorlardı ve bu bir sürü soruna yol açıyordu. Hindular sığır eti yemiyorlardı; inekleri, cılız ve acınacak bir halde ama kutsal bir şey olarak çevrede dolanıyordu ve sığır eti Müslümanlardan geliyordu. Su en kötüsüydü. Her damlasının kaynatılması ya da içlerine arıtma tabletlerinin atılması gerekiyordu, ama kimi zaman askerler bunu unutuyorlardı. Bir dizanteri salgını olmuştu bile ve küçük hastane doluydu.</p>

  <p>Fırtınalı yağmurlar ara verdikçe toz kuruyordu, ama ne tozdu... James tozu avuçluyor, elekten geçirir gibi parmaklarının arasından akıtıyordu, un kadar ince bir toz. "Tükenmiş ve değersiz toprak," diye mırıldanıyordu. Kipling bu dizesini buradan, Hindistan'ın cansız, ince uçucu toprağından almıştı. Bu toprakta en ufak bir ot bile yetişmezdi, o kadar tükenmişti.</p>

  <p>Subaylar Lokantası'nda gerektiği kadar vakit geçiriyor ve bu işin ritüellerini ihmal etmiyordu. Acayip bir tip olarak algılanmamaya kararlıydı.</p>

  <p>Yine de böyle algılanmak durumunda kaldığının farkındaydı, çünkü zaman zaman insanlar ona bir şeyler söylediğinde duymuyordu. En çok, Jack Reeves'le birlikte kulübelerinde oturup kitap okudukları ya da İngiltere hakkında konuştukları zaman mutlu oluyordu. Jack, yurdunu özlüyor ve bunu söylüyordu; James ise aşkı özlüyordu, ama bu sırrını arkadaşına anlatamıyordu. Kimse anlayamazdı, bunu biliyordu.</p>

  <p>Daphne'den mektup gelmedi. Annesinden mektuplar geliyordu, evet, babasından mesajlar da oluyordu iyice sansürlenmiş mektupların içinde, ama Daphne sessizdi.</p>

  <p>İdare'deki yerinde yeni bir bir nakliye gemisinin daha geldiğini öğrendi, yükünü X Kampı'nda değil de Y ya da Z Kampı'nda boşaltacaktı. Cape Town'da bırakılan yirmi beş kişi ve o zamandan beri verilen kayıpların yerini doldurmak için buraya elli asker bırakılacaktı. Cenaze törenleri çoktan yapılmıştı; geminin geldiği X Kampı'nda ilan edilmişti... Bazı hasta askerler hiçbir zaman görev yapacak kadar iyileşmeyeceklerdi ve eve dönmek için savaşın sonuna kadar beklemek zorundaydılar. Albay Grant'ın dediği gibi Hindistan insanı öldürüyordu.</p>

  <p>&nbsp;</p>

  <p class="p6">Kamp, yurt özlemi ve hasretle öyle bir dolmuştu ki, havalanabilir, gemilere ve çok önemli şahıslara mahsus uçaklara gerek kalmadan yurda, İngiltere'ye dönebilirdi. Jack, James ile böyle şakalaşıyordu: Bu, kampı bir süre için canlandıran bir düş olmuştu.</p>

  <p>İsimsiz askeri gemiyle yeni gelenler, Cape Town'da üç gün geçirdiler: Şanssızlık onları Durban'a götürebilirdi, ama Cape Town'a gitmişlerdi. James evlerde konuk olan birini bulana kadar bir sürü kişiyle konuştu; ama bulduğu adam James'in hatırladığı evlere ve bahçelere benzeyen şeyler anlatmamıştı. Sonra James, gayretli bir takiple en sonunda, o evet kelimesini duydu, şanslı kişiyi bulmuştu. Adam tepedeki bir eve götürülmüştü, bir bahçe vardı ve...</p>

  <p>"Adı neydi?"</p>

  <p>"Betty, Betty diyorlardı. Ve o nasıl bir partiydi, yiyecekler, içki..."</p>

  <p>"Peki orada başka bir kadın daha var mıydı? Sarışın bir kız?"</p>

  <p>"Bir sürü kız vardı, evet. Adı neydi?"</p>

  <p>"Daphne, adı Daphne'ydi."</p>

  <p>James sonunda şu sözü duydu: "Evet, sanırım, vardı. Evet. Sarı saçlı. Ama çok fazla ortalarda görünmüyordu. Hamileydi. Şimdiye kadar doğurmuştur."</p>

  <p>James ne kadar zorlarsa zorlasın, sıkıştırırsa sıkıştırsın, bütün öğrenebildiği bundan ibaretti.</p>

  <p>Hamile. Dokuz ay. Uygundu. Bebek onundu. Öyle olmalıydı. Komik, bir bebek hiç aklına gelmemişti, ama şimdi bunu düşünmemesinin gülünç olduğunu hissediyordu. Bebekler sevişmenin sonucu meydana gelirlerdi. Ama bu söz biraz soyut kalıyordu. Daphne'yle sevişmesinin çocuk meydana getirmekle ne ilgisi vardı? Bebek yapmakla? Hayır, hiç aklına gelmemişti. Şimdi ise başka bir şey düşünemiyordu. Orada, bütün bu denizin, korkunç Hint Okyanusu'nun öte yanında, tepeler üzerine kurulmuş o güzel şehir vardı ve orada, o evde tek aşkı ve bebeği...</p>

  <p>Kendisine bilgi veren adamı tekrar denedi. "Adres neydi? Parti neredeydi?"</p>

  <p>"Hiçbir fikrim yok. Üzgünüm."</p>

  <p>"Sarışın kadının adı neyi?"</p>

  <p>"Sanırım, Daphne demiştin."</p>

  <p>"Hayır, soyadı."</p>

  <p>"Hiçbir fikrim yok."</p>

  <p>"Evinde kaldığın kadının soyadını öğrendin mi, esmer olanın, Betty?"</p>

  <p>"Sanırım, Stubbs."</p>

  <p>"Adresi bilmiyor musun?"</p>

  <p>"Üzgünüm, adresi almak hiç aklıma gelmedi, bilirsin, oraya arabayla götürüyor, sonra da geri getiriyorlar."</p>

  <p>"Sana yazacak mı?"</p>

  <p>"Kim?"</p>

  <p>"Betty, Betty Stubbs, sana mektup yazacak mı?"</p>

  <p>"Hayır, neden yazsın ki? Düzinelerce asker vardı, bir partiye davet ettiği her zavallı adama mektup yazmaz herhalde."</p>

  <p>Ama James bir isim daha elde etmişti. Betty'yi zaten biliyordu, şimdi Stubbs'ı da biliyordu. Kocası Simonstown'da yüzbaşıydı ve Daphne'nin kocasının arkadaşıydı.</p>

  <p>Düşler âleminden gerçek dünyaya geri döndüğü zaman -"gerçek dünya" dedikleri şeye... Bir tahmin eden çıksa, durumunun nasıl eleştirileceğini biliyordu. Daphne'nin arkadaşı Betty'nin kocasına mektup yazıp "Lütfen, ilişikteki zarfı dostunuz ve komşunuz Daphne'ye verin," diyemeyeceğine karar verdi. Sonuçta, Daphne'nin bir kocası vardı. Öyle söylemişti. Ama iki ya da üç kocası da olabilirdi ve bunlar onun Daphne'yle paylaştığı ve Daphne'nin de onunla paylaşmış olması gereken -bunu biliyordu- gizli hayatı etkilemezdi. Kimse öyle bir şey yaşayıp sonsuza kadar değişemezdi, bunu biliyordu. Ama ona zarar vermek istemiyordu.</p>

  <p>Şöyle yazdı: "Sevgili Yüzbaşı Stubbs, ben birkaç ay önce dört günlüğüne Cape Town'da kalan şanslı adamlardan biriyim. Yan komşunuz Daphne'nin konuğu olmuştum. Bana bir satırla onun adresini bildirebilirseniz, minnettar kalacağım. İçtenlikle. Asteğmen James Reid."</p>

  <p>Hiçbir şeyi ele vermeyen -bundan emindi- bu zararsız mektup, denetlenen olağan yollardan gönderildi. Her şey mükemmel gitse bile, en erken bir ay sonra cevap bekleyebilirdi, hadi altı hafta diyelim.</p>

  <p>Altı hafta geçti.</p>

  <p>James, bütün dikkatini verdiği hayalinin yoğunluğu içinde yağmurların durduğunu, toprağın susuzluktan kavrulduğunu ve sıcağın ortalığı yaktığını güçlükle fark edebildi. Birinin kulübesinin dışına attığı mango çekirdeği tutmuş ve büyüyüp sapasağlam on beş santim boya ulaşmıştı bile. Demek ki, Hindistan toprağı değersiz olabilirdi, ama kesinlikle tükenmiş değildi.</p>

  <p>James, Simonstown'a bir mektup daha yazdı. Sonuçta, mektuplar adrese ulaşmıyor, gemiler batıyordu, Simonstown'a yazdığı ilk mektup, üzerinde bir mesajla karanlığa atılan kâğıt bir ok gibiydi.</p>

  <p>Aylar geçti. Bir mektup geldi. Şöyle yazıyordu:</p>

  <p><span class="t3">Sevgili James,</span></p>

  <p><span class="t3">Yazmam</span><span class="t3">ı</span> <span class="t3">Daphne istedi. Senden bir daha yazmaman</span><span class="t3">ı</span> <span class="t3">rica ediyor. Kendisi çok iyi ve mutlu. Bir bebe</span><span class="t3">ğ</span><span class="t3">i daha olacak, san</span><span class="t3">ı</span><span class="t3">r</span><span class="t3">ı</span><span class="t3">m, sen bu mektubu ald</span><span class="t3">ığı</span><span class="t3">nda do</span><span class="t3">ğ</span><span class="t3">mu</span><span class="t3">ş</span> <span class="t3">olacak. Yani, Daphne'nin iki çocu</span><span class="t3">ğ</span><span class="t3">u olacak. Joe'ya babas</span><span class="t3">ı</span><span class="t3">n</span><span class="t3">ı</span><span class="t3">n ad</span><span class="t3">ı</span> <span class="t3">verildi ve bu seferki küçük bir k</span><span class="t3">ı</span><span class="t3">z olursa -Daphne bundan emin- ad</span><span class="t3">ı</span> <span class="t3">Jill olacak.</span></p>

  <p><span class="t3">Kendisi selamlar</span><span class="t3">ı</span><span class="t3">n</span><span class="t3">ı</span> <span class="t3">gönderiyor.</span></p>

  <p><span class="t3">En iyi dileklerimizle,</span></p>

  <p><span class="t3">Betty Stubbs. Daphne Wright.</span></p>

  <p>&nbsp;</p>

  <p>Selamlarını! Selamlarını gönderiyor! James selamları aklından çıkardı. Bu söylemek istediği değil, söylemek zorunda olduğu şeydi.</p>

  <p>Özel hatıralarına, küçük resimlerine -bir ağacın altında duran, çiçekli sabahlıklar giymiş iki güzel kadın, hepsinde gülümseyen, farklı giysilerle Daphne- şimdi küçük bir oğlanla Daphne eklenmişti; sarışın, güzel bir çocuk: Yollarda, dükkânlarda kapı önlerinde gördüğü, annelerinin kucağındaki, tombul bileklerinde altın bilezikler olan esmer bebeklere kesinlikle benzemiyordu. Savaş sona erdiğinde Cape Town'a gidip Daphne'yi alacak, oğlunu alacaktı. Bütün bu tatlı, Hintli bebekleri, anneleri Daphne olmadığı için reddettiğini biliyordu.</p>

  <p>Savaş devamlı ve aralıksız bir bütün değildir, ama eylemsizlik ve can sıkıntısıyla geçen uzun dönemlerin arasına yoğun faaliyet nöbetleri; yani çarpışmalar, tehlike ve ölüm girer, sonra yine sıkıntı ve hareketsizlik başlar. Cephelerden gelen haberler hep böyleydi. "Savaş senin için nasıldı?" "Tanrım, can sıkıntısı, en kötüsü buydu." "Ama Dunkirk'te olduğunu sanıyordum... Borodino'da... Crete'te... Burma'da.... Mafeking Kuşatması'nda?" "Evet, ama aralarda, Tanrım, sıkıntı, bunun en kötü düşmanımın bile başına gelmesini istemezdim." X Kampı'nda can sıkıntısı bir hastalık gibi, bağışıklık sisteminizi çökerten virüslerden biri gibiydi. Ateşli bir söylentinin yayılmasıyla sıkıntı hafifliyordu.</p>

  <p>Savaş zamanı söylentileri: Artık asıl konu buydu. İnsan zihninin umulmadık yerlerinden çıkan hayallerin parlaklığını, korkunun terbiyesini, yalnızlık ve umudu barındıran kehanetler kaynar, fokurdar ve sonra bir barda ya da kışlada düşüncesiz bir konuşmacının ağzından dökülürdü. Sonra hiç vakit kaybetmeden bir gün, bir hafta içinde gerçek ortaya çıkana kadar ağızdan ağıza dolaşırdı: "Japonlar saldırdığında daha yakında olmamız için Y Kampı'na gönderiliyormuşuz, yok hayır, Z Kampı'na." "Gelecek hafta saldıracaklar, 9. İmparatorluk Tüfekleri bu yüzden oraya gidiyor." "Burma'ya gönderiliyormuşuz. Emir Subayı, Çavuş Benton'a söyledi." "Bu kamp çok sağlıksız, kapatılacak ve biz de tepelere gönderileceğiz." "Bir kolera salgınını örtbas ettiler. Kimseye söyleme, yoksa isyan çıkar." "Sesimizi çıkarmamamız için yemeklerimize sakinleştirici koyuyorlar."</p>

  <p>Can sıkıntısı ve söylentiler.</p>

  <p>Japonlar yaklaşmıştı. Asya üzerinde hızla ilerliyorlardı, ama onlarla savaşmaya James'in alayı gönderilmedi. James'in hayal kurup varlığını sürdürdüğü X Kampı'ndaki alayı hiçbir yere gönderilmedi. Rahatsız bir şekilde geçen günlerle hayat devam etti, sıcak rüzgârlar esiyor, tükürükler toz tadında oluyor, gözler acıyordu ve sonra muson yağmurları... Üçüncüsü. 1943. Askerler, Hintliler'in evlerinden ve dükkânlarından koşarak çıkıp kollarını yağmura doğru kaldırdıklarını, şarkı söyleyerek kendi çevrelerinde döndüklerini gördüler. Hiçbir asker yağmurun altında durmak için barakasından çıkmadı; onların işi örnek olmak, düzgün davranmak ve görgü kurallarına uymaktı.</p>

  <p>Albay Grant ve karısı, James'i bir hafta sonu için evlerine davet etmişlerdi. Albay, James'te bir pırıltı yakalamıştı, James ise özgüvensizliği nedeniyle bunu şöyle yorumlamıştı: Sanırım Kipling üzerine konuşacak birilerini bulmak hoşuna gidiyor.</p>

  <p>Bir konuşma olmuştu. Bayan Grant kocasına şöyle demişti: "Artık bu erlerden kimsenin gelmesini istemiyorum. Nasıl davranacaklarını bilmiyorlar. Geçen sefer her yeri kusmuk yapmışlardı."</p>

  <p>"Abartıyorsun, canım."</p>

  <p>"Hayır, bizim sınıfımızdan değiller. Bize gelmek aslında hoşlarına gitmiyor."</p>

  <p>Albay Grant, bunun doğru olabileceğinden kuşkulanmış, yine de "Burada çok eziyet çekiyorlar. Elimizden geleni yapmalıyız," demişti.</p>

  <p>"Karşı çıkıyorum, yalnızca subaylar gelebilir, kabul etmiyorum işte."</p>

  <p>&nbsp;</p>

  <p class="p6">Bunun bir de arka planı vardı. Uzun zaman önce Albay Grant, Sandhurst için pek az kişiye verilen bir bursu kazanmış, zeki, yoksul bir çocuktu, hiyerarşide ilerledikçe de bu bursu almaya layık olduğu iyice ortaya çıkmıştı. İyi bir meslek yaşamı olmuştu. Ama başlangıçta, bir leydi olan karısı Mildred'ın sınıfından değildi. Grantler bu yüzden hep erleri davet ediyorlardı. Ama artık etmeyeceklerdi. Bayan Grant karşı çıkıyordu.</p>

  <p>"O çocuğa bir diyeceğim yok, adı neydi, James bir şey, o, nasıl davranması gerektiğini biliyor."</p>

  <p>"O şimdi subay oldu, canım."</p>

  <p>"İşte, görüyorsun."</p>

  <p>James'in de aralarında bulunduğu on genç subay, Grantler'le uzun bir hafta sonu geçirdiler ve yine daha önceki konuklar gibi kendilerini şehirdeki kulüplere atsalar da yeterince düzgün davrandılar.</p>

  <p>James kulüplere gitmedi.</p>

  <p>Verandada, aralarında bir çay tepsisiyle, arkadaşça otururlarken Albay Grant, James'e şöyle dedi: "James söylesene, kamptaki durum hakkında genel olarak neler konuşuluyor?"</p>

  <p>"Burada, Hindistan'da tutulup, hiçbir şey yapmamak üzerine mi demek istiyorsunuz?" Bu söz, çok açık ve acı olmuştu, aynı zamanda yalnızca kendi adına konuşmuş değildi.</p>

  <p>"Evet, ne diyorlar?"</p>

  <p>Şimdi Albay "onların" ne dediğini öğrenmeliydi, çünkü arkadaşı Albay Chase Subaylar Lokantası'nda hepsini dinlemişti. James'in artık sıradan askerlerle birlikte olmadığını unutmuş muydu?</p>

  <p>"Ben askerlerle birlikteyken, çok şikâyet ediyorlardı. Burayı sevmiyorlar. Ama bildiğiniz gibi, her şeyden şikâyet ederler zaten." Evet, Albay biliyordu, unutmamıştı. "Bana öyle geliyor ki, efendim, askerler âdet yerini bulsun diye subaylardan hoşlanmazlar... Fakat siz, bunu mu sormuştunuz?"</p>

  <p>Albay Grant'in sorusu, içindeki farklı seviyelerdeki bir sürü itici güçle oluşmuştu. O ve Albay Chase birlikte oturup sert bir şekilde -onlar için sert- muhalefetten ve kendilerini bihaber hissettiklerinden konuşmuşlardı.</p>

  <p>"Subaylar Lokantası'nda kötü bir hava var mı? Tehlikeli, kötü bir hava?"</p>

  <p>Albay Chase, bu türden şeylerin söylendiğini duyduğu için, bu daha çok bir yorum sorusu olmalıydı: Ve James ürktü.</p>

  <p>"Politikayı sevmem, efendim. Hiçbir zaman sevmedim."</p>

  <p>Lokantada olsaydı, bunu böyle doğruca söyleyemezdi.</p>

  <p>Başlarda, "Çayı şekersiz içerim," der gibi "Politikayla ilgilenmiyorum," demişti.</p>

  <p>Muhafazakâr olduğunu söyleyebilirdi ya da -cesaret göstererek- İşçi Partisi'ne oy vermeyi tasarladığını söyleyebilirdi, ama ilgisiz olduğunu söyleyemezdi. Bunu söylemek, Luther'in Tezleri'nin tartışıldığı zamanlarda dinle ilgilenmiyorum, demek gibi bir şeydi.</p>

  <p>Politikayla ilgilenmemek: Bunun anlamı, insanlığın kaderine karşı katı bir şekilde kayıtsız olması, en azından yanlış bilgilendirilmesiydi. O akşamüstü bir düzine genç adam onu bilgilendirmeye giriştiler. Böylece, kendini vakfetmeden ilgi göstermenin nazik yollarını geliştirmişti.</p>

  <p>Gerçekten hissetmemesine rağmen, ilgi duyuyormuş gibi yaparken hissettiği coşku, onu 1938 yılının o görkemli günlerine geri götürmüştü. Artık o dönemin yoğun politik duyarlılıklarının, ulusun genel durumu olmadığının farkındaydı. Daha çok sol görüşlü bir duyarlılıktı bu. İspanya İç Savaşı yüzünden, durgunluk ve yoksulluk yüzünden, yaklaşan savaş tehdidi yüzünden politik düşüncelerde bir kaynama oluşmuştu ve daha çok sol görüşlü olan bütün bu politikalar ortaya çıkmıştı. O günleri dinleyerek ve yalnızca şiir okuyarak geçirmişti.</p>

  <p>Subay Lokantası'ndaki genç adamların çoğu, çeşitli bakımlardan sol görüşlüydüler, ama konuşmalar -yüksek sesle- Hindistan üzerineydi. Yaşlılar değil, daha genç subaylar. Yarı kıtanın tamamı özgürlük, Britanya'dan bağımsızlık gibi konuşmalarla köpürüp duruyordu, ama burada, X Kampı'nda temel görevleri bunları bastırmaktı.</p>

  <p>Albay Chase, Albay Grant'e ne demişti ki? Ortalığı karıştıranlardan, solculardan, hatta komünistlerden bahsetmiş olabilirdi. Beşinci Kol'dan, muhtemelen savaş mahkemesinden bile konuşulmuş olabilirdi.</p>

  <p>"Politikayı sevmiyor olabilirsin, James, ama ondan kaçabileceğini sanmıyorum."</p>

  <p>James dürüstlükle "Üzerine hiç düşünmem," dedi.</p>

  <p>Albay, incinmiş yaşlı bir adamın sesiyle itiraz etti: "Burada, Hindistan'da yaptıklarımız senin için hiçbir şey ifade etmiyor mu? Bütün bu güzel demir yollarını yaptık, kara yolları yaptık, düzeni sağladık..." Susmak zorundaydı. O an olup bitenleri ifade etmek için, düzen uygun bir kelime değildi: Her yerde halkı kışkırtanlar vardı, Kongre, hapisteki insanlar. Sonra "Britanya İmparatorluğu senin için hiçbir şey ifade etmiyor mu, James?" diye sordu.</p>

  <p>"Kaptanlar ve Krallar gitmek zorunda kalacak, efendim, düşündüğüm bu."</p>

  <p>"Anlıyorum, umrunda değil."</p>

  <p>James, kendisi Daphne'nin kollarında olduğu sürece bütün kahrolası Britanya İmparatorluğu denizin dibini boylasa umrunda olmayacağını söyleyebilirdi.</p>

  <p>"Efendim," dedi. "Bizim düşündüklerimizin olup bitenleri pek fazla değiştireceğini sanmıyorum."</p>

  <p>Şimdi sesi sıkıntılıydı. Politika üzerine düşünmeyi sevmemesinin bir nedeni de, düşündüğü zaman savaş üzerine de düşünmek zorunda kalmasıydı ve bu da içinin dehşetle, bu savaş neden oluyor ki diye şaşkınlıkla dolu bir inanmayış ve itirazla dolmasına neden oluyordu. Bunu, savaşın büyük kötülüğünü ve ağırlığını düşündüğünü biliyordu.</p>

  <p>Albay Grant, duygusuzlukla suçlanabilecek bu genç adama sertçe baktı. Ama hayır, duygusuzluk değildi, orada gerçek bir acı vardı ve Albay'ın İngilizlere özgü olduğunu düşündüğü o mavi gözleri mutsuzdu.</p>

  <p>Grantler, sıcak mevsimin en sıcak günlerinde, James ve birkaç kişiyi daha -Asteğmen Jack Reeves de bu kişilerin arasındaydı- bir haftalığına tepelere davet ettiler. Tepelere doğru uzun, yavaş bir tren yolculuğu yaptılar ve kendilerini bahçesinde İngiliz çiçekleri bulunan küçük bir kır evinde buldular. Rüzgâr serin ve taze esiyordu ve toz yoktu. Buradaki villaların ve evlerin, Elm Yeri, Wisteria Pansiyonu, Kent Kır Evi, Hollyhock Avlusu gibi adları vardı. Elbisesinin boyun kısmından kabaca makyajlanmış, V şeklinde bir kırmızılık görünse de artık sıcaktan kıpkırmızı olmayan Bayan Grant sıradan, şikâyet etmeyen bir ev sahibesi oldu, ama belki de kendini suçlu hissettiği için gereksiz yere telaşa kapılmaya meyilliydi. "James, çok dikkat etmelisin, dün gece yine öksürdüğünü duydum. Sen de Jack, burada biraz öksürük şurubu var." Karısının normale dönmesinden açık ve dokunaklı bir şekilde rahatlamış olan Albay'ın ona sevgi dolu gözlerle baktığı görülüyordu. Bu gerçekten sevgi miydi? İlgi mi? <span class="t3">A</span><span class="t3">ş</span><span class="t3">k?</span> Gençler büyüklerinin evliliklerini nezaketle gözlemler ve gizlice asla evlenmemeye karar verirler; ya da "Evlenirsem de o yaşlı çuval gibi biri olmayacak," derler.</p>

  <p>Burada yürüyüş yapmak hoş oluyordu. Bisikletle de geziliyordu. James gezmedi, ama öbürleri gezdi. Yalnızca oturup temiz havayı solumak bile iyi geliyordu. Aşağıdaki düzlüklerde, X Kampı'nda sıcaktan, sadece ayakta dururken bile terliyorlardı ve uyumak olanaksızdı. Bu dört asker kısa bir süre sonra, çok kısa bir süre sonra yine aşağıda olacaklardı, ama bu arada...</p>

  <p>James kucağında bir kitapla küçük verandada oturuyor ve zaman zaman Albay da onunla oturuyordu. Şimdi üzerinde, babasını uzun uzun gözlemleyerek büyüyen James'in pişmanlık olarak gördüğü bir hüzün vardı. Albay birkaç kez "Bütün hayatın boyunca her şeye değeceğini düşündüğün bir iş yapmak, sonra da kimsenin sana değer vermediğini görmek üzücü bir şey," demişti.</p>

  <p>Albay Grant yalnızdı. James bu tatilde bunu keşfetmişti. Ama bir karısı vardı, değil mi? Evet, vardı, ama... Muhtemelen yakın dostları da vardı? James şimdi babasını düşünüyordu ve onun da yalnız olduğunu anlıyordu: Babasının yalnızlığını, Albay Grant'inkiyle birlikte fark etmişti. Yine de barda eski askerlerin toplandığı akşamlar oluyordu ve eve, karısına dönüyordu... Hiç konuşmadığı karısına. Albay Grant, birileriyle konuşabilseydi, ne söylemek isterdi ve kiminle konuşmak isterdi? Tek derdi, değerinin bilinmediği üzerine yakınma ihtiyacı mıydı? Hayır, orada daha derin bir şeyler vardı ve James, en azından düşüncelerinde bu soruyu nasıl yanıtlayacağını biliyordu: Sonuçta, gerçek kimliği üzerine kimseyle konuşamıyordu. Ya babası: Sessizliklerinde sakladığı düşünceler nelerdi?</p>

  <p>Albay yanında değilse bile, James yalnız kalmıyordu. Yandaki bungalovda ("Butler'ın Çimenliği") çocuklu, genç bir İngiliz çift vardı; daha yeni yürümeye, daha doğrusu sendeleyerek dolaşmaya başlamış olan, sürekli yerli dadısının, yani Ayah'ın gözetimindeki küçük bir oğlan çocuğu. Bu küçük yaratık nedense James'ten hoşlanmıştı, belki de genç adamın ona gösterdiği ilgi yüzünden. Evlerinin verandasından James'i izliyor, James de yandaki evin verandasında durup onu izliyordu. Ayah, emekleme, oturma, yukarılara tırmanıp yine oturma gibi yeni oyunlarını oynaması için bebeği James'in oturduğu verandaya getirmeye başlamıştı, bu arada bebeğin hareketlerine engel olmamak için uzun bacaklarını kenara katlayan James de çocuğa bir zarar gelmesin diye dadısı kadar tetikteydi. Çocuk kucakta oturmaktan hoşlanmıyordu, ama bacaklarını açarak James'in önünde dikilmeyi seviyordu, sonra pat diye bezli kıçının üzerine oturup gülüyor ve James'in yardımıyla tekrar ayağa kalkıyordu. Albay bütün bunları izliyordu, Bayan Grant de. Bir bebekle uğraşmak genç bir adam için olağan bir şey değildi.</p>

  <p>"Kardeşlerin var mı?" diye sordu Albay.</p>

  <p>"Hayır, tek çocuktum."</p>

  <p>"Belki de bu durumu açıklıyor... O çocuk, seni gerçekten seviyor, bak, Mildred." Ve Bayan Grant, ilgi gösterilmese de halinden memnun olacak olan genç adamı övmek için kısa bir süreliğine kapıda durdu. James uzaklarda, Güney Afrika'daki kendi çocuğuyla aşağı yukarı aynı yaşta olan bu küçük yaratıkla yalnız kalmayı tercih ederdi. Küçük çocuğu kucağına oturmaya ikna etmek istiyordu, böylece o parlak, mavi gözlere daha yakından bakabilir, belki de ona sarılıp sıcak, enerjik vücudunu hissedebilirdi. Bu çocuğu tutup kendi çocuğunu düşünebilirdi. Ama Ayah, gözünün önünden uzaklaşmasına hiçbir zaman izin vermiyordu.</p>

  <p>Albay, yaşlı bacaklarını uzatarak oturuyordu, yaşlı elleri hafifçe titriyordu, yanında bir bardak viskiyle genç adamı ve çocuğu izliyordu. Onun oğulları büyümüştü ve şu anda dünyanın bir yerlerinde askerdiler, biri Burma'da tehlikedeydi. Albay belki de şimdi bu küçük sevimli topacı gördükçe, onun düşerken kendini korumak için James'in dizlerine tutunarak güldüğünü ve sevinç çığlıkları attığını gördükçe, bir zamanlar umut vaat eden küçük afacanlar olan kendi çocuklarını hatırlıyor, yaşlıların eğilimi olduğu üzere, onları şimdiki halleriyle karşılaştırıyordu. Albay'ın yüzünde sevgi dolu bir gülümseme vardı. James'in yüzünde de.</p>

  <p>Albay, genç adama, "Savaş bittiğinde sıra sana gelecek," dedi.</p>

  <p>James içten içe sevinçten coşarak sıram çoktan geldi, diye düşündü ve "Evet, efendim, umarım," dedi.</p>

  <p>Zaman geçiyor... Eh, geçiyor, insan bunu kabul etmek zorunda, ama her zaman aynı şekilde geçmiyor ve bu zamanın üç yılda, on üç yılda, otuz, altmış, doksan yıldaki ilerleme hızı hepimizin her gün yaşadığından bir hayli farklı. Zaman farklı yerlerde farklı hareket ediyor: X Kampı'nda sürünüyor.</p>

  <p>James, Albay Grant'e -incelikle- daha ilginç bir yerlere gönderilme ihtimallerinin olup olmadığını sordu ve yalnızca "Nerede sorun çıkarsa, oraya gitmeye her zaman hazır olmalılar," cevabını aldı.</p>

  <p>Gazeteleri okumasanız ya da radyo dinlemeseniz bile "sorun" artık yalnız belirgin olmaktan çıkmış, artmaya da başlamıştı. Albay'ın deyişiyle "ortalık karıştırıcılar" daha çok çalışmaya başlamışlardı ve "muhalefet" isilik gibi her yana dağılmıştı.</p>

  <p>X Kampı'ndan birlikler, "bu konuyla ilgilenmeye" gönderildi. James de birkaç kez gitti. Hintileri "yatıştırmak"tansa düşmanla savaşmayı tercih ettiklerini açık açık söyleyerek durumdan yakınan askerlerin duygularına katılıyordu. Biraz Kızıl olduğunu söyleyen Jack Reeves de öyle. Hindistan'daki İngiliz yönetimini iş başında gördükçe daha da kızıllaşıyordu.</p>

  <p>X Kampı'nın her yerinde, yalnızca erler tarafından değil, herkes tarafından aynı şarkı söyleniyordu:</p>

  <p class="p4">&nbsp;</p>

  <p class="p4"><span class="t11">Sava</span><span class="t11">ş</span><span class="t11">ta, ne yapt</span><span class="t11">ı</span><span class="t11">n, Baba?</span></p>

  <p class="p4"><span class="t11">Hintileri yat</span><span class="t11">ı</span><span class="t11">ş</span><span class="t11">t</span><span class="t11">ı</span><span class="t11">rd</span><span class="t11">ı</span><span class="t11">m,</span></p>

  <p class="p4"><span class="t11">Evet, Hintlileri yat</span><span class="t11">ı</span><span class="t11">ş</span><span class="t11">t</span><span class="t11">ı</span><span class="t11">rd</span><span class="t11">ı</span><span class="t11">k...</span></p>

  <p class="p4">&nbsp;</p>

  <p>X Kampı'ndaki yakınmalar ve homurdanmalar bir Eğlendirme Subayı'nın gelişiyle -artık Yaver Enright olan Donald Enright- bir açıdan azaldı, ama başka bir açıdan daha da şiddetlendi, çünkü Donald bunu açıkça belli eden ve insanları kendi tarafına çekmeye çalışan bir Kızıl'dı.</p>

  <p>Canı sıkılan bu yüzlerce genç adamın, eğlenmeye ihtiyacı olduğunu kimse inkâr edemezdi.</p>

  <p>Donald, James'i gördüğüne sevinmişti, ama kesinlikle bir yıllık arkadaşlığın hak ettiği kadar değildi bu sevinç, öyle değil mi? O zamandan beri başka çömezleri olmuştu. Şimdi iri, kendine güvenen, canayakın, iyi niyetli, dışadönük genç bir adamdı. Nereye giderse gitsin, gürültücü bir grubun merkezinde oluyordu. Gerçekten de bir politikacı gibi kampta dolaşıp hayran kitlesi ediniyordu.</p>

  <p>Epeyce asker kullanıp hemen bir konser düzenledi, ama seyirciler performansı yapanlardan sayıca kat kat üstün olmak zorundaydı. James'den de yardım almıştı: James bir kız rolündeydi, ama bu onu hiç rahatsız etmiyordu, böyle anlarda zorunlu olan itirazlar ve kötü şakalar ona göre değildi. O zihninde, sık sık dünyanın en güzel kadınına sarılıyordu ve tatlı bir erkek çocuk babasıydı. Utangaç bakire rolündeki güçlü yorumuyla kendini de seyircileri de şaşırttı. Jack de bu türden bir yetenek gösterdi ve kısa bir süre sonra Donald için skeçler yazmaya başladı. Sonra Donald, Priestley'nin <span class="t3">Bir</span> <span class="t3">Ş</span><span class="t3">ehre Geldiler</span> oyununu, savaş sırasında her şeyden çok, daha iyi bir hayat için kurulan idealist ve ateşli hayalleri simgeleyen o oyunu sahneledi. Shakespeare ve <span class="t3">On</span> <span class="t3">İ</span><span class="t3">kinci Gece'yi</span> denedi. Askerler izlemeye gittiler, çünkü yapacak daha iyi bir şey yoktu, hoşlarına gideceği konusunda kandırıldılar. Bazılarının ise gerçekten hoşuna gitti.</p>

  <p><span class="t3">They Came to a City</span> (Bir Şehre Geldiler) oyunu tartışmalar düzenlenmesi fikrinin ateşledi. İlk tartışma "Sosyalist Bir Britanya," oldu. Ses getiren bir başarı. Donald, kısa bir süre sonra konser partilerinin yanı sıra seminerler ve tartışmalar da düzenlemeye başlamıştı. Bir kütüphane kurdu. Bunu nasıl yaptığını kimse bilmiyor gibiydi. Yalvar yakar ödünç kitaplar almış, sonra da geri vermeyi ihmal etmişti belki; şehirdeki kulüplere gidip kitap isteyen ilanlar asmış olabilirdi. Sosyalist ekonomi üzerine bir kitap talebi geldiğinde, kamp kütüphanesinde böyle bir kitap bulunmadığı için kendisi oturup kalın bir broşür yazmış ve teksir makinesiyle elli kopyasını çıkarmıştı. Kağıt kıtlığı vardı, bu yüzden kâğıdı birilerinden otlanmış ve muhtemelen çalmıştı.</p>

  <p>Bütün tartışmalarda ve seminerlerde bir Siyasi Subay bulunup notlar alıyordu. "Hindistan'ı Bırakın, Hemen Şimdi" -Şimdi bu biraz farazi bir şey oluyor: "Şu an savaş var, bilmiyor muydun?- tartışması, görünüşe bakılırsa Donald'ın idaresini ele geçirdiği kamp gazetesinde çıkan bir yazının konusuydu. İnsanlar Donald'ın tek kişilik bir oyun oynadığından yakınmaya başladıklarında dedi ki, "Tamam, o zaman, neden siz de işleri paylaşmıyorsunuz? Hadi! Bir kamp bülteni çıkarın, bir bültenimiz olsa, hiç de fena olmaz." Şikâyet edenler kampın dedikodularını içeren bir bülten çıkardılar, ama sonra bülten zayıf düştü ve kısa bir süre sonra Donald onu da işletmeye başladı.</p>

  <p>Donald, Yönetim tarafından çağrıldı ve birtakım sınırlar olduğu ve onları zorladığı söylendi. Bundan sonra Hindistan'daki siyasi durum üzerine seminer yapılmayacaktı. Anlaşılmış mıydı?</p>

  <p>"Hindistan tarihi üzerine bir diziye ne dersiniz?"</p>

  <p>"Olabilir," diye onayladı Yönetim.</p>

  <p>Son üç seminerin başlıkları -"Hindistanlı Clive: Bayrak Ticaretin Ardından Gider" "Doğu Hindistan Şirketi" "Britanya İmparatorluğu: Kazanç Ya da Kayıp"- hakkında sorgulandığı zaman, yumuşak başlılıkla, tarihte İngiliz katkısına yer yok mu diye itiraz etti. Bir kez daha, üst düzey subayların oturduğu bir kürsünün önünde "hazır ol"da durarak tarih seminerleri için kendisine izin verildiğini söyledi, verilmemiş miydi? Bundan emindi. Hindistan seminerlerinin devam etmesinin iyi olacağını söyleyen Yüzbaşı Hargreaves, demokrasi için savaşan İngiliz askerlerinin, iki tarafın da görüşlerini dinlemesinin neden kurallara aykırı olduğunu soran Donald'ı destekledi. Böylelikle, Donald, hizmette azimli gönüllülük örneği olarak tatlı tatlı itiraz etti.</p>

  <p>Seminerler devam etti, Öteki Rütbeler, tam kadro katılıp, seminerleri yayımlıyorlardı: Seminerlerden ikisinin tam da bu konuda uzman olan iki üst düzey subay tarafından verildiği ortaya çıktı. Soru-cevap oturumlarına gelindiğinde Donald ayağa kalkarak neden diye sorgulamanın onlara düşmediğini -şiir gazetesinde çıkmıştı- söyledi: Dinleyebilirlerdi, ama hiçbir şekilde düşüncelerini ifade edemezlerdi.</p>

  <p>Bu o kadar incelikle bilenmiş bir küstahlıktı ki Yönetim ne yapacağını şaşırmıştı, ama kampta, isyana kışkırtmaktan verilebilecek en ağır hükmün verilerek sert bir cezaya çarptırılmasının planlandığı söylentisi dolaşıyordu.</p>

  <p>İsyan değilse bile gerçek bir başkaldırı yavaş yavaş köpürüyordu. Yıllardır süren can sıkıntısı ve korkunç sıcak herkesin manevi hararet derecesini yükseltiyordu ve Donald'ın ortalığı tutuşturan varlığı olmasa bile, asker barakalarının hepsindeki Öteki Rütbeler, bütün bunların içindeki rollerini, Britanya Ordusu'nun rolünü tartışıyorlardı.</p>

  <p>Donald, <span class="t3">As You Like It</span> (Beğendiğiniz Gibi) oyununu sahneledi. Bu cilveli, hem de çekici Rosalind'in herkesin nedense yalnız bırakma gereği duyduğu o ciddi, gülümsemeyen genç adam olduğunu kim anlayabilirdi ki. Pek içmezdi; Subay Lokantası'nda seçkin bir kişi değildi; gayet iyi kriket oynardı; kamp kütüphanesinde nöbet tutma sırası ona gelince çok bilgili olması işe yarıyordu. Erlerle arasında dostça bir ilişki vardı, görünüşe bakılırsa onlar da onu gerçekten seviyorlardı. İşte şimdi de Rosalind rolünde alkışlanıyordu.</p>

  <p>Çavuşların Lokantası'ndan, üzerinde "Güzel Rosalind'e" yazan bir kartla küçük bir buket çiçek geldi. İçinde pek tabii ki müstehcen şeyler yazıyordu. Çavuşlar talim alanında havlar gibi bağıran, cezalandırıcı geleneksel rollerini oynasalar bile, burada neşeli oluyorlar, hatta amcavari davranışlar bile göstermeye başlıyorlardı. X Kampı'ndaki uzun, çetin sınav onları yıpratıyordu: Genç subaylardan bazıları "Annelerimiz gibiler," diyordu, çünkü artık çavuşların yönetimi altında değillerdi, ama çavuşlar, unvan olarak üstleri oluyorlardı ve bu genç subaylar her konuda çavuşların tavsiyelerine itaat ederken bir yandan da onlarla dalga geçiyorlardı. Bu laf Çavuş Perkins'in kulağına gelince kendisi James ile Jack'in kaldığı kulübeye gidip selam verdi ve şöyle dedi: "Tamam, o zaman. Eğer anneniz gibiysem, o zaman bu kulübenin rezil bir durumda olduğunu söylemem gerekiyor. Yüzbaşı Hargreaves bunu duymadan temizleseniz, iyi edersiniz." Sonra tekrar selam vererek çıktı.</p>

  <p>Kıdemli subaylar bir ikilem içindeydiler. Dağınık ve düzensiz olsa da kaynamakta olan isyanı ve Donald'ın odak noktası olduğunu biliyorlardı. Ama bu kötülüğün asıl kaynağı can sıkıntısıydı ve Donald can sıkıntısıyla savaşıyordu. O olmazsa, işler daha da kötüleşirdi. Bu bir denge sorunuydu. Kıdemli subayların tartışmalara ve seminerlere katılmasının sebebi -paranoyak askerlerin sandığı gibi- onları gözetlemek değil de subayların da en az askerler kadar sıkılıyor olmasıydı: "Atlantik Beyannamesi'nin Maskesi Düştü", "Mısır Nereye?" "Emperyalizmin Dünü ve Bugünü".</p>

  <p>James'in masasında, oğlu, Jimmy Reid'in doğumgününe büyük kırmızı bir çarpı işareti konulmuş bir takvim vardı. Bebeğin dünyaya geliş tarihini hesaplamıştı. Gizlice çocuğun ilk doğumgününü, sonra da ikincisini kutladı. Grantler'le birlikte tepelere bir gezi daha yapınca, içinden güzellik ve yaramazlık fışkıran iki yaşındaki çocuğu yeniden gördü. O küçük çocuğa bayılıyordu ve tepelerden ayrılırken gözyaşlarını gizlemek zorunda kaldı. Bir kaybın acısını hiç değişmeden sonsuza dek hissetmek mümkün değildir. James'in üzüntüsü yumuşadı; hâlâ oradaydı, ama artık duyduğu bir sesle, akşamleyin gökyüzünün aldığı renkle, bir şiir mısrasıyla, bir kuşun ötüşüyle onu yere serebilecek kadar güçlü değildi. Hatırasında yaşattığı bu sevgi ya da kederin ne kadar azaldığını fark etmemişti, ama o çocuktan ayrılırken hepsi geri döndü ve Albay Grant tekrar "Rahat ol, James. Aldırma," demek zorunda kaldı. Bayan Grant de "Genç bir adamın çocuklarla ilgilendiğini görmek ne hoş. Aferin," dedi.</p>

  <p>Böyle zamanlar, yani hiç bitecekmiş gibi görünmeyen sonsuz günler yaşamış olanlarımız, bir türlü sonu gelmeyen o üç ya da dört yılın ardında bıraktığımız şeyin, tekrar kapana kısılma korkusu olduğunu biliriz. Ama söz konusu, savaş olduğunda elden ne gelir? İnsanları içinde bulundukları şartlara bağlayıp arapsaçı gibi dolaştıran savaş? Hiçbir şey. Güney Afrika, Kanada ve Kenya'dakilerden başka Hindistan'daki askerler de -diyelim ki 1939'da heyecan verici konuşmalarda savaşın taslağı çizilirken, bunun sonuçlarından biri olarak yüz binlerce genç adamın sinek kâğıdına yapışan sinekler gibi Hindistan'da kalacağını düşünmüşlerdir- daha kötülere karşı kötüyü savunuyorlardı. 1939'da kimse "Bize zamanını veren Tanrı'ya şükürler olsun," diye başlayan bir şiir yazmamıştı. Donald Endright gerçekten de "Daha Kötülere Karşı Kötü'yü Savunmak" başlıklı bir konferans düzenledi ve resmen kınama cezası aldı. Kaşlarını çatmış, huzursuz bir şekilde ona bakan, sıcak korlara dokunmak istemezmiş gibi bu soruna da dokunmak istemeyen kıdemli subaylara gülümseyerek "Ama biz demokrasi için savaşıyoruz!" diye gülümsedi. Bu Donald Enright, konser partileri, Shakespeare oyunları ve konferanslarıyla şaşılacak bir şeydi. Bunu kim yadsıyabilirdi? "Sana daha önce de söyledik, rüzgâra fazla yakın gidiyorsun." "Evet, efendim, üzgünüm, efendim. Aslında daha çok 'Barış, Sosyalizm ya da Kapitalizmin Problemleri' üzerine bir tartışma düşünüyordum. Bu kurallara uygun olur mu, efendim?"</p>

  <p>Askeri olmayan ya da imparatorluktan bağımsız bir gözle baktığınız zaman, Hindistan'ın ortasında sıkışıp kalmış olan X Kampı'nı, tek ortak noktaları üniformaları olan, rastgele bir araya gelmiş yüzlerce genç adam olarak görebilirdiniz. Zaman zaman kendilerini böyle görüyorlardı. Kampın kollektif bilinçdışından bir yerlerden çıkan bu kısa şarkıyı ele alalım örneğin:</p>

  <p class="p4">&nbsp;</p>

  <p class="p4"><span class="t11">Sava</span><span class="t11">ş</span><span class="t11">tay</span><span class="t11">ı</span><span class="t11">z</span></p>

  <p class="p4"><span class="t11">Bize sava</span><span class="t11">ş</span><span class="t11">ta oldu</span><span class="t11">ğ</span><span class="t11">umuzu söylüyorsunuz,</span></p>

  <p class="p4"><span class="t11">Ama nerede bu sava</span><span class="t11">ş</span><span class="t11">, kahrolas</span><span class="t11">ı</span> <span class="t11">kahrolas</span><span class="t11">ı</span> <span class="t11">sava</span><span class="t11">ş</span><span class="t11">,</span></p>

  <p class="p4"><span class="t11">Botlar</span><span class="t11">ı</span><span class="t11">n</span><span class="t11">ı</span> <span class="t11">temizle,</span></p>

  <p class="p4"><span class="t11">Çantan</span><span class="t11">ı</span> <span class="t11">temizle,</span></p>

  <p class="p4"><span class="t11">"Haz</span><span class="t11">ı</span><span class="t11">r ol"da dur,</span></p>

  <p class="p4"><span class="t11">Rahat,</span></p>

  <p class="p4"><span class="t11">Hareketlerine dikkat et, konu</span><span class="t11">ş</span><span class="t11">mana dikkat et,</span></p>

  <p class="p4"><span class="t11">Kahrolas</span><span class="t11">ı</span> <span class="t11">bir sava</span><span class="t11">ş</span><span class="t11">tay</span><span class="t11">ı</span><span class="t11">z.</span></p>

  <p class="p4">&nbsp;</p>

  <p>Birkaç yüz genç adamı bir arada tutan şey üniformaları, tek bir disiplin çatısı, selamlamanın gerekli ölçüleri, Evet Efendim, Hayır Efendim'ler ve talimlerdi. Bu arada aylar -hayır, artık yıllar- yüz adet askeri olmayan eylemle, konser partileriyle, tiyatro gösterileri ve seminerlerle üst düzeyleri ve Öbür Rütbeleri -neredeyse- eşit hale getirmişti: Bu durum, disiplin dokusunu aşındırıp etkisizleştirebilir miydi acaba? Öyle olmadı. İlk başta, söylenti: Kahrolası Japonlarla savaşmak için kuzeydoğuya gönderiliyormuşuz. Sanki bütün kamp anında dikkat kesilmişti. Sonra tatsız gerçek. Doğruydu. X Kampı sevinçten gazoz gibi fışırdıyordu; sanki kesin bir tehlikeye, bir ihtimal ölüme değil de bir şenliğe gidiyorlarmış gibi. En sonunda, varoluşlarına bir neden bulacaklardı, kahrolası delice bir şey olan burada bulunmalarının bir anlamı olacaktı. James de diğerleri gibi heyecanlandı, ama sonra hayal kırıklığına uğradı: Adı listede yoktu. O gitmiyordu.</p>

  <p>İdare'deki masasında oturdu, bir tanesi dışında bütün masalar boşalmıştı. Her masada bir daktilo, dosyalar, motor gibi pat pat ses çıkaran tavan vantilatörlerinden esen ağır havayla kıpırdayan dağınık kâğıtlar vardı ve James'in ağzı sımsıkı, çirkin bir çizgi halini almıştı, uyumamış gibi görünüyordu. İdare'de James'inki gibi suratlar görülmesi beklendiği için, Yüzbaşı Hargreaves onları yatıştırmak ve zararsız hale getirmek için oradaydı.</p>

  <p>Asteğmen Reid ve Yüzbaşı Hargreaves şimdiki gibi bazı zamanlar dışında, birbirlerine Jimmy ve Tommy diye seslenir olmuşlardı.</p>

  <p>James, yerinde oturmaya devam ederek "Tommy," dedi, ama üstünün kaşlarını çatarak onu uyardığını görünce ayağa kalktı. "Efendim," dedi. "Bu adil değil."</p>

  <p>Yüzbaşı Hargreaves yalnızca gülümsedi, ama James üsteledi. "Adil değil işte, iyi bir şey değil, efendim."</p>

  <p>Bunun arkasından "<span class="t3">Neden ben?</span>" diyebilirdi, ama utandığı için kendini tuttu.</p>

  <p>"Birilerinin burada kalıp işleri devam ettirmesi gerekiyor, bunu biliyorsun, Asteğmen. Hep beraber gidip burayı boş bırakamayız."</p>

  <p>James bütün bu olanların keyfi adaletsizliğinden ötürü titriyordu.</p>

  <p>Üstü sözlerini sürdürdü, "İdare'de bizden on kişi ve Diğer Görevler için de birkaç kişi kalacak."</p>

  <p>James hazır ol vaziyetinde kaldı.</p>

  <p>Yüzbaşı "Gidenler, yalnızca kalıp bekleyecek olanlara da hizmet ediyorlar," dedi, ama sonra gülünçleştiğini anlayarak kızardı. Ayağa kalktı.</p>

  <p>"Siz de onlarla gidiyor musunuz, efendim?"</p>

  <p>"Evet. Doğal olarak. Gidiyorum," dedi ve kaçtı.</p>

  <p>James, daha sonra Subay Lokantası'na yürürken Binbaşı Briggs'le karşılaştı. Binbaşı, genç adamın halinden durması gerektiğini anlayarak durdu.</p>

  <p>James selam verdi.</p>

  <p>"Ne diyeceğinizi biliyorum, Teğmen. Ama birileri kalmak zorundaydı. Ve siz de bu işte iyisiniz. İsterseniz, bunun için kendinizi suçlayabilirsiniz."</p>

  <p>Bu şaka hedefine ulaşmadı. James iyi olduğunu biliyordu. Sıkıcı evrak işleri ve idare: iyi olduğu bunlardı.</p>

  <p>"Yalnızca kalıp bekleyecek olanlara da hizmet ediyorlar... Ama sen bunu pek fazla yapmayacaksın. Çok çalışıyor olacaksın, bunu söyleyebilirim."</p>

  <p>"Belki de o kadar hizmet etmiyorlardır, efendim?"</p>

  <p>"Hayır, ben bunu söylemezdim." Binbaşı bu sefil konuşmaya bir son verdi, çünkü X Kampı'nda kalmanın nasıl bir duygu olduğunu biliyordu. James selam verdi. O da selam verdi. Bu kadardı.</p>

  <p>Tümen, uzun trenlerle ve bir sürü kamyonla gitti. X Kampı neredeyse bomboştu. Kaleye göz kulak olmak için geriye kalanlar, türlü lokantalarda acı acı içki içip acı acı şanslarından konuştular.</p>

  <p>James tek başına, bütün vantilatörlerin çalıştığı, dışarıda tozun girdaplar oluşturarak döndüğü İdare'de oturdu.</p>

  <p>"Sevgilim. Sevgili Daphnem. Hayatımın sana ne kadar bağlı olduğunu bir bilseydin. Şu anda seni düşünmeseydim, bana ne olurdu..." Ve durumunu anlattı. "Burada öyle bir sıkışıp kaldım ki, tümen gitti, benim alayım da. İngiltere'de eğitimle geçen bütün o zamanın ne anlamı olduğunu merak ediyorum, sonra ilk Normandiya çıkarmasını ve Dunkirk'i kaçırdım ve Afrika'ya gönderilmedik, kolaylıkla bir bahane uydurabilirdim, dizim işe yarardı ya da kömür madenlerine inebilirdim. Bazen öylesi daha iyi olurdu, diye düşünüyorum. Ama o zaman seninle karşılaşmazdım ve önemli olan da bu, önemli olan tek şey bu." Ve bir iki sayfa boyunca tekrar tekrar aşkını anlattı. Sonra ona, her zamanki gibi o sırada okuduklarından bahsetti. "Güzel bir şiir buldum. Elbette biliyorsundur. Adı 'Deirdre'. James Stephens'ın. Bana seni hatırlatıyor. 'Ama bir daha dünyaya gelmedi/Onun kadar güzel bir kadın; hiçbiri değildi o kadar güzel/Dünyaya gelen kadınların.' Deirdre ve Daphne. Sen de bir kraliçesin. Benim kraliçem Daphne." Böylelikle bir sayfa daha, bir sayfa daha, akşam yemeği ve haberleri dinlemek için Subay Lokantası'na gitme zamanı gelene kadar çılgıncasına yazdı durdu.</p>

  <p>Alayları Manipur ve Kohima'da, çarpışmanın en ateşli yerindeydi. Kayıplar verilmişti.</p>

  <p>Haftalar geçti ve askerler geri döndü, bu sefer sevinçli değillerdi, sevinç onları terk etmişti, ama atlatmışlardı ve birbirlerinin yüzlerine baktıklarında hepsinin ne kadar da değiştiğini görüyorlardı.</p>

  <p>Jack Reeves yaralanmıştı ve hastanedeydi. James yine arkadaşını kaybetmişti. Büyük kahramanlık gösterdiği için Çavuş Perkins'e madalya verilecekti. Birkaç kişi ölmüştü. "Başardığımız şey düşünüldüğünde makul kayıplar; Japonları Hindistan'dan attık."</p>

  <p>Yine de savaş, bir sona yaklaşıyordu sanki, en azından Avrupa'da. Bir son olacaktı. Yakında. İnsanların depresyona girmesine ya da intiharı düşünmesine sebep olan daha uzun günler ve daha erken şafak vakitleri şeklinde bahar geldiğinde Kuzey Avrupa'da bitmişti. Şimdi, benzer bir şekilde gerçekten de her gün yaklaşan barışla birlikte X Kampı da hoşnutsuzlukla kaynayıp fokurduyordu. Kamp bültenindeki bir şiirin başlığı "Çok yakın yine de çok uzak," idi. Nakaratı da "Onlara çok yakın, bize çok uzak,"tı. Buradaki <span class="t3">onlar</span>, Dakota uçaklarıyla sık sık eve götürüldükleri gözlemlenen üst düzey subaylar oluyordu. Subaylar ve Önemli Şahıslar.</p>

  <p>Donald, Romeo <span class="t3">ve Juliet</span>'i sahneye koydu. James sonunda bir erkek rolüne çıkıp herkesi şaşırtarak Romeo olmuş ve sansür bittiği zaman göndereceği, Daphne'ye yazdığı mektuplara birkaç tanesini daha eklemişti.</p>

  <p>Ayrıca Modern Şiir üzerine bir seminer de verdi. Donald oturmuş, James'i kendisinin yarattığını hatırlayarak gururla dinliyordu. Ve James de öyle söyledi: "Sana çok şey borçluyum," dedi. "Bunu unutacağımı sanma."</p>

  <p>Avrupa'da savaş sona erdi, yani artık eve dönebilirlerdi. Ama ne zaman? Ah, hayır, şimdi değil, bunu düşünmeyin bile, gemiler daha uzun süre dolu olacak, sıranızı beklemelisiniz, yalnızca siz değilsiniz, İmparatorluğun çok uzaklarından dönecek, Kraliyet Hava Kuvvetleri'nden çocuklar da var, bir sürü sabırsız genç adam var, ama yeterince gemi yok, bekleyin, bekleyin, neredeyse dört sene dayandınız, değil mi? Yalnızca biraz daha sabredin.</p>

  <p>Hepsi sabredemedi ya da sabretmedi. Diğer iki kampta, askerlere "düzeni sürdürmek", "kargaşayı bastırmak" "isyanlarla mücadele etmek", "Britanya İmparatorluğu'nu korumak" üzere burada, Hindistan'da tutulacakları söylenmiş ve ayaklanma çıkmıştı. "Britanya İmparatorluğu'nun pis işlerini yapmak için askere yazılmadık." "Hitler'le savaşmak için yazıldık." "Askere çağrıldınız ve size söyleneni yapacaksınız."</p>

  <p>Konuşmalar, gerçek ayaklanmalar. Kamplar kaynıyordu.</p>

  <p>Birkaç asker, yani "elebaşları" ve "ortalığı alevlendirenler" askeri mahkemeye gönderildiler, ama Yönetim dinlemiş, kulak vermişti. Memleketteki Parlamento'da sorular soruldu ve konuşmalar yapıldı. Böylece, askerler eve dönüyorlardı.</p>

  <p>Hindistan'a gelirken gemide yaşadıkları kötü günleri hatırlayanlar, eve dönüş yolculuğunu dört gözle beklemiyordu. Ama bu sefer Ümit Burnu'dan dolaşılan o uzun, çok uzun yolculuğu yapmayacak, Süveyş Kanalı'ndan gideceklerdi.</p>

  <p>Ama James, Cape Town'da inmeyi -gerçi kader onu gayet güzel Durban'a da götürebilirdi- ve Daphne'yi, oğlunu bulmayı hayal ediyordu, sonra da... Burada düşünceleri bulanıklaşıyordu. Evet, elbette bir kocası vardı, ama Daphne onu, yani James'i seviyordu ve boşanma diye bir şey vardı, değil mi? Temel mesele şuydu ki çocuğuna tutunmak zorundaydı. <span class="t3">Onun</span> oğlu hiç kuşku götürmezdi, bir aşk çocuğu, onun ve Daphne'nin çocuğundan daha fazla aşk çocuğu sayılabilecek bir çocuk olamazdı. Jimmy Reid, şimdi dört yaşındaydı.</p>

  <p>Hindistan ve Hintliler hakkında yollarda ve pazarlarda gördükleri yaşamdan ya da ordunun çevresini saran rahatlık ağını oluşturan hizmetkârlar, kadın ve erkekler sahiplerin pislikmiş gibi davrandığı melez kızlar, ordudaki beyaz askerlerle hemen hemen hiç bağdaşmayan Hint askerler ve kamp temizlikçileri dışında başka bir şey görmeyen yüzlerce genç erkek, savaşın onlara en azından yolculuk etmenin nasıl bir şey olduğunu azıcık olsun gösterdiğini düşünerek hiç üzülmeden Hindistan'dan ayrıldılar. Tamamıyla sağlıksız ve kötü kokulu bir yer olarak algıladıkları bu kıtadan onları alıp götürecek olan gemiye sırayla bindiler. Ama bu yolculuk diğeri kadar korkunç olmayacaktı; yalnızca yarısı kadar sürecekti ve yurtlarına dönüyorlardı, bu da gözlerinde yolculuğu kısaltıyordu. Özellikle Süveyş Kanalı'ndan geçerken zor ve sıcak bir yolculuk oldu ve Biscay Körfezi'nde, beklendiği gibi dalgalar onları dövdü, çalkaladı, oradan oraya attı ve mideleri bulandı, ama yurtlarını görebiliyorlardı ve sonunda oradaydılar, Vera Lynn'in söz verdiği gibi beyaz yarlarda.</p>

  <p>Annesi "Yolculuğun nasıldı?" diye sordu. James, "Ah, o kadar da kötü değildi, daha kötü olabilirdi," dedi.</p>

  <p>James, pis ve sarsıntılı bir trenle ışığı olmayan topraklarda yol alıyordu; öyle görünüyordu, ince, puslu bir karanlık ve sönük, hayal meyal görülen ışıklar; daha sonra kendi kentine ulaştığında sokak lambaları çok hafif yanıyordu, sönüktü, tamamen karartılmamışsa pencerelerden, cimri, donuk ışıklar görülüyordu; bu yüzden yürürken bastığı yere dikkate ediyordu. Merdivenlerdeki ışığı yaktığında annesi, "Lütfen, yalnızca mecbur kalınca," dedi. Sahanlıkta "Elektrik tasarrufu! Yakmayın!" yazılı solmuş bir not vardı. Anne ve babasının yanına daha çabuk inebilmek için asker çantasını hiç açmadan bırakıverdiği eski odası küçüktü, zaten hep küçük olmuştu, ama bu sefer gözüne çok soluk göründü. Akşam yemeği mutfakta yenecekti, çünkü fırının kapağını açık bırakınca oda ısınıyordu; annesi eskiden yemeği "doğru düzgün" bir şekilde, yemek odasında yemeye önem verirdi. Üçü, üzerinde sonbahar yaprakları olan bir vazonun bulunduğu masaya oturdular ve Bayan Reid, onun eve dönüşünün şerefine kasaptan "tezgâh altından" ciğer aldığını söyleyerek övündü. Deri kayışlar gibi, üç parça, ince, uzun kahverengi eti, soğan ve patatesle servis yaptı. James büyürken kendine babasının yaşlı bir adam olmadığını söylemişti, ama elli yaşını çok da aşmış olmamasına rağmen, Bill Reid, kırmızı yüzünün çevresindeki kabarık, beyaz saçlarıyla artık yaşlı bir adamdı. Annesi, James'e nazik davranıyordu ve sürekli gülümsüyordu. Eve geldiğindeki sarılışı sıcak olmaktan çok utanmış gibiydi. "Şişmanlamışsın," dedi. Ama gülümsemekten kendini alamadı ve James fark ettiğinde gözyaşlarını saklamaya çalıştı. Her zamanki gibi sessiz olan babası, istediğin kadar al, anlamında başını sallayarak sebze tabaklarını ona doğru itip duruyordu, ama onun da gözleri nemli olduğu halde konuşamıyor, "Tanrı'ya şükür, evdesin," bile diyemiyor, bu yüzden bunu onun yerine, sebze tabakları yapmak zorunda kalıyordu. "Biraz patates al," dedi Bayan Reid. "Hiç olmazsa, bol bol patatesimiz var." Üçü loş mutfakta oturup yemek yediler ve gülümsediler; James yorgun olduğunu söyleyince hem kendileri hem de birbirleri için rahat bir nefes aldılar. James annesinin yanından ayrıldığında kadın lambanın altında oturmuş, açık radyonun eşliğinde tığla bir şeyler örüyordu ve babası da bara gitti.</p>

  <p>"Senin eve döndüğünü arkadaşlarına söylemesi gerekiyor," dedi.</p>

  <p>James, yatak odasının penceresinin önünde durdu ve karartılmış şehre baktı. Hindistan'da ışıklar pırıl pırıl parlıyor ve bas bas bağırıyordu, güneş hareket ettikçe gölgeler de kara kara hareket edip saatleri gösteriyordu. James, ışıksız bir ülkeye geri gelmişti.</p>

  <p>Hemen Belediye Sarayı'nda bir iş buldu, ama X Kampı idaresindeki yılları sayesinde en alttan başlamayacaktı. İyi bir işti. Uzun süre odasında kalıp okuyor, çocukken gördüğü kıtlıkta olduğundan daha bile az olan yemekleri yiyordu: Adam başına miktar tayin etmek annesinin yaradılışına uyuyordu. Annesi jambonu idareli kullanmayı, et tayınının ise süresini uzatmayı seviyordu. Savaş sonrası İngiltere'sinin sıkıntılı ve karanlık günleri... Eh, evdeydi ya, önemli olan tek şey buydu. Hindistan'ı düşünüyordu, hatırladıkları hoşuna gitmiyordu. Birbirlerine adreslerini verdikleri Jack Reeves, Donald ve Albay Grant dışında -ve elbette o iki ziyarette gördüğü küçük çocuk dışında- tutunabilecek, dayanabilecek pek bir duygusu bulunmayan bir yer olduğu için Hindistan'ı hatırlamaktan hoşlanmıyordu.</p>

  <p>Kapısını kilitleyip odasında yalnız kalarak Daphne'ye yazdığı mektupları okudu. Bu saatlerce sürdü. Onları nasıl gönderebileceğini bilmiyordu: Ya yolda kalırlarsa? Ya kocası... Hayır, mektupları ona kendisi verecekti. Ne zaman? Savaşın verdiği korkunç hasar kaybolup da her şey rayına oturur oturmaz.</p>

  <p>Onu siyasete götürecek olan merdivenin yukarılarına çoktan tırmanmış olan Donald'la buluştu. Jack Reeves'i ziyaret etti ve Jack de bir hafta sonu için onlara geldi. Bir kulübe katıldı; kriket oynamaya başladı, iddiasız ve hoş bir oyundu. Çiftçilik yapan ve bu işi seven Helen Gage ile evlendi. Ona savaşın bitmesini ne kadar çok istediğini söylediği zaman Helen'in anlamadığını görebiliyordu, ama anladığını söylüyordu. Yıllardır çok çalışmasının bir sonucu olarak dayanıklı ve güçlü, güzel, sağlıklı, bir genç kadındı. James'in annesi sevinmişti. James'in evlenmeyeceğinden ya da geç evleneceğinden korkuyordu, nedenini bilmiyordu, ama gizlice hep bundan korkmuştu. Savaşın çıkarıp attığı başka bir sessiz adam daha görmekten korkuyordu; bildiklerini anlatamayan bir adam. James konuşkan değildi: Hindistan üzerine söyleyecek pek bir şeyi yoktu. Ama günlük hayatta yeterince rahattı, normaldi. Karısı geceleri uyandığında yanında kâbuslarla kıvranan bir adam bulmak zorunda kalmayacaktı.</p>

  <p>Helen'e, Cape Town'da kısa bir ilişkisi olduğunu ve bir çocuğu olduğunu söyledi. Kadın evliydi. Yolculuk etmek kolaylaştığı zaman gidip onu görecekti. Aslında, Londra'ya gidip bir haftada eve dönebilecek şekilde yolculuk edip edemeyeceğini soruşturmuştu bile. Sıradan insanlar henüz uçakla yolculuk edemiyorlardı; ya da yalnızca arkası olanlar edebiliyordu. Onun arkasında birileri var mıydı? Hayır, demek ki beklemek zorundaydı. Gemi oldukça eve dönenler yalnızca askerler ve havacılar değildi, savaş yüzünden yıllarca bir yerde sıkışıp kaldıktan sonra, yurtdışındaki yeni iş olanakları yüzünden herkes bir yerlere gidiyor ya da gitmek istiyordu. Epeyce süre bekleyeceği söylenebilirdi. Aylarca mı, hayır: Yıllarca beklemesi, daha büyük bir olasılıktı.</p>

  <p>Zaten yıllar geçmişti bile. Beklemeyi öğrenmişti. Onlarınki gibi aşklar, aradan ne kadar zaman geçerse geçsin hep sürer. Daphne'nin beyaz kolları onu karşılayacak ve aradaki yıllar unutulacaktı.</p>

  <p>Helen, aşk çocuğunun şimdi kaç yaşında olduğunu sordu. Bu kelimeyi kullanmakla yüce bir gönüllülük ediyordu, James önce bunun için onu öptü, sonra tam yaşını söyledi: Yıl, ay ve gün olarak. Helen'in o âna kadar bir an bile kuşkulanmak için nedeni olmamıştı: Bu onun ilk şokuydu ve kötü bir şok olmuştu. Ciddi ve tehlikeli bir şeye dokunmuştu ve bunu anlamıştı. Bu rüyanızda hiç düşünmeden açtığınız ve beklediğinizden daha geniş, daha büyük, daha parlak ya da daha karanlık bir ev, dünya ya da manzara bulduğunuz o kapılara benziyordu. Neredeyse, hemen o anda nişanı bozacaktı. Yaşını söylerken yüzünün aldığı şekli daha önce hiç görmemişti; kararlı, içine kapalı, kendisinin paylaşmayacağı bir dünyaya dönük. Bu an, James hakkında, kolaylıkla dile getiremeyeceği öbür duygulara büyük bir ferahlık getirmişti. Şimdi bu duyguları dile getirmeye ya da anlamaya çalışmadı. Ama ben ona sahibim, öyle değil mi, diye düşündü. <span class="t3">De</span><span class="t3">ğ</span><span class="t3">ildi.</span> Beni sevdiğini söylüyor. Ve kendisi de kesinlikle James'ten çok hoşlanıyordu. Kendisinin de maceraları olmuştu. Savaş zamanı "kısa ilişkiler" açısından verimlidir, bir de kırık kalpler açısından. Helen'in ne kalbi kırılmış ne de onun gibi bir şey olmuştu, ama kısaca söylemek gerekirse sevdiği adamlardan biri, Normandiya'da öldürülmüştü. Bunu atlattığını biliyordu, ama James'e itiraf ederken gözyaşlarına boğuldu, buna kendi de çok şaşırdı, kendini James'in kollarına atarak ağladı. Yalnızca bir erkek için değil, diğer kayıp erkekler için de ağlıyordu; sevgilisi, erkek kardeşi -denizde kaybolmuştu-, bir kuzeni -Tobruk'ta- ve sonra Blitz'de öldürülen itfaiyeci bir arkadaşı... Yaşanmamış hayatlar.</p>

  <p>James onu, o da James'i avuttu, ama onun kalbini yaralayan, hiçbir zaman öğrenemeyeceği bir şey olduğunu biliyordu. Kaç yaşında? "Neredeyse altı yaşında. Beş yıl, on bir ay, on gün."</p>

  <p>Savaş sonrası yokluklarının kısıtladığı bir düğün.</p>

  <p>Her şeyi düzgün yapıyorlardı. Her pazar, James'in ailesiyle öğle yemeğine gidiyorlar; tatillerde, Helen'in İskoçya'da yaşayan ailesini ziyaret ediyorlardı. Bir çocukları oldu; James Stephens'in İrlanda kraliçesiyle ilgili şiirindeki gibi Deirdre adında bir kız. Helen bu şiiri seviyordu, ama şaka olsun diye, küçük kızlarından o kadar güzel olmasını bekleyerek çok fazla şey istediklerini söylüyordu. Yine de Deirdre, gayet güzeldi.</p>

  <p>Savaş sona erdikten sekiz yıl sonra James, Helen'e Güney Afrika'ya gideceğini söyledi. Daha önce de gidebilirdi, ama o zaman gemiyle gitmesi gerekecekti ve bir daha asla bir gemiye ayak basmamaya kararlıydı. Asla! Hava yoluyla gitmek ve bunu durumları elverdiği zaman yapmak zorundaydı. Helen, karşı çıkmanın anlamı olmadığını biliyordu. James, o sormadıkça hiçbir zaman öbür çocuğundan bahsetmezdi, ama sonra durup dururken "Yedi yaşında, üç ay, on gün," deyiveriyordu ya da her neyse. Kimi zaman Helen, yalnızca içindeki o görünmez takvimin hâlâ çalışıp çalışmadığını görmek için soruyordu, bu takvim bir şeyi daha gösteriyordu... Ama neyi gösterdiğini Helen bilmiyordu. Bu, yalnızca bir çocuğun tam yaşıyla ilgili bir mesele değildi.</p>

  <p>James'in uçağı yakıt almak için Khartoum, Lake Victoria ve Johannesburg'a inerek her birinde uzunca süreler durdu. Deniz yolculuğunu hatırladığında, bu sıkıcı yolculuk ona mucizevi bir şey gibi geliyordu. Sonra, denizin kuşattığı, tepelere yayılmış Cape Town göründü. Denizi görebileceği küçük bir otel buldu; masum gemilerle dolu denizi görebileceği bir oteldi; gemilerden biri yeni boyasıyla pırıl pırıl parlayan büyük bir yolcu gemisiydi. Sonra kolunun altına kâğıttan kalın bir paket sıkıştırarak hiç hatırlamadığı sokaklardan yukarı çıktı ve hatırladığı bir sokağa girdi; bahçeli evlerin bulunduğu sokakta yan yana iki geniş ev vardı. <span class="t3">Wright</span> isminin yazılı olması gereken kapıda hiç bilmediği bir isim, <span class="t3">Williams</span> yazıyordu. Yandaki evin bahçe kapısında hâlâ <span class="t3">Stubbs</span> yazıyordu. Sokağın karşı tarafına çekilip bir meşe ağacının altında durdu ve uzun bir süre, belleğinde belli bölümler olarak kalan Daphne'nin evine baktı; ona verilen küçük oda, Daphne'nin yatak odası ve veranda, bunlar dışındaki her şey karanlıktı. Verandaya, elinde bir kitapla yaşlı bir kadın geldi. Bir şezlonga oturdu, siyah gözlükler taktı ve denize bakmaya başladı. Başka bir yaşam belirtisi yoktu. James sonra dikkatle yalnızca bahçesini hatırladığı Betty'nin evine baktı. Verandaya açılan pencerelerde bir hareket görüyordu. Hizmetçi mi? Başında beyaz bir eşarp bulunan siyah bir kadın. Ama onu tam olarak göremiyordu. Sokağın karşısına geçti, bahçe kapısını dikkatle ittirdi; bir ağacın altında durdu; burada yiyecek ve içeceklerle dolu masaların ve kalabalık bir grubun -askerlerin- olduğunu hatırlıyordu. Öbür bahçedeki ağaç; çiçekli sabahlıklar giymiş, çimenlerinde duran, biri esmer, öbürü sarışın, iki güzel kadından ötürü sonsuza dek belleğinde yaşayacaktı.</p>

  <p>Stubbs'ların verandasına biri çıktı. Uzun boylu bir kadın. James'a bakmak için ellerini gözlerine siper etti ve yavaş yavaş basamaklardan inerek ona doğru geldi. James onu tanımıyordu. Kadın birkaç adım ötede durdu, elleri yana düştü ve daha iyi görebilmek için hafifçe öne doğru uzandı. Sonra doğruldu ve James'in hatırlar gibi olduğu bir şekilde kollarını iki yanında serbest bırakarak durdu. Uzun, ince bir kadın. Küçük geometrik desenleri olan kısa, üzerine tam oturan, sarı ve mavi renkte bir elbise giymişti, kenarları altın rengi süslü ve üzerinde yine altın rengi, küçük boncuklar bulunan dar bir kemer takmıştı. Yüzü ince ve bronzdu, koyu renk saçlarına düzgün dalgalar verilmişti. İnce bileklerinden birinden altın bir bilezik sarkıyordu. Evet, James şimdi Betty'yi tanımıştı. Bilezikten. Betty "Burada ne arıyorsun?" dedi.</p>

  <p>Bu soru James'e o kadar anlamsız geldi ki yalnızca gülümsemekle yetindi. Karşılığında bu acımasız yüzün de -bir okul müdiresi ya da bir yerlerin yöneticisi gibiydi- neredeyse gülümsediğini düşündü, ama sonra kaşlarını çatmıştı.</p>

  <p>"James. Sen James'sin? Öyleyse, buradan gitmelisin."</p>

  <p>"Daphne nerede?"</p>

  <p>Bunun üzerine kısa bir sessizlik oldu, sonra Betty çabucak soluk vererek -içini çekmemek için kendini tutan birinin iç çekmesi- "Burada değil," dedi.</p>

  <p>"Nerede?"</p>

  <p>Betty bir adım yaklaştı. James, acı içinde kıvranarak bu uzun boylu, hiç de çekici olmayan kuru kadının, siyah dalgalı saçlar ve dökümlü, yumuşak elbiselerle hatırladığı o güzel yaratık olduğunu düşünüyordu.</p>

  <p>"Daphne'yi görmeliyim."</p>

  <p>"Sana söyledim, burada değil."</p>

  <p>"Nerede?"</p>

  <p>"Artık burada yaşamıyor."</p>

  <p>"Bunu görebiliyorum. Kapıda yazıyor. Cape Town'da mı?"</p>

  <p>Küçük bir bocalama. "Hayır."</p>

  <p>Demek ki yalan söylüyordu. "Nerede yaşadığını öğrenebilirim." Bu bir tehdit değildi, daha çok kendi kendine onun vereceği bilgiye bağlı olmadığını hatırlatıyordu.</p>

  <p>Betty şimdi endişelenmişti, o kahverengi, ince kollarını kaldırarak uzun, kuru ellerini göğsüne bastırdı. Acele, yalvarır gibi, korkmuş bir sesle "James!" dedi. "Bunu yapmamalısın. Bunu neden yapıyorsun? Onun hayatını mahvetmek mi istiyorsun? Evliliğini yıkmak mı istiyorsun? Artık üç çocuğu var."</p>

  <p>"Biri benim çocuğum."</p>

  <p>Bunu tartışma eğiliminde değil gibiydi. "Böyle çıkıp geliveriyorsun, sanki hiçbir şey yokmuş gibi çıkıyorsun, <span class="t3">gelip...</span>"</p>

  <p>"Oğlumu görmek istiyorum. Yakında doğum günü, on ikinci doğum günü." Yıl, ay ve gün olarak oğlunun tam yaşını söyledi.</p>

  <p>Betty gözlerini kapadı. Göz kapakları yüzünün bronzluğuna göre beyazdı. Derin derin soluk alıyordu: Şaşırmıştı. James, gözlerini açmasını bekledi. Betty'nin koyu kahverengi gözleri olduğunu hatırlıyordu; güneşten hafifçe yanmış, gülümseyen bir yüzde kahverengi, sevecen gözler: James onu "kestane rengi bir kız" olarak düşünmüştü. İşte gözlerini açmıştı, gözlerinde yaşlar vardı. Sert değil, hayır, hâlâ sevecendi.</p>

  <p>"James, Daphne'nin hayatını mahvetmek mi istiyorsun?"</p>

  <p>"Hayır. Onu seviyorum."</p>

  <p>"Bunu sürdürürsen, yapacağın bu ama."</p>

  <p>"Oğlumu istiyorum."</p>

  <p>"Ama şunu <span class="t3">anlamal</span><span class="t3">ı</span><span class="t3">s</span><span class="t3">ı</span><span class="t3">n ki</span>..." Sustu. Yine o iç çekmesi, neredeyse üzüntüden soluğunu tutmuş gibiydi. Ah, evet, iyice korkmuştu. Ama tetikteydi, mücadele ediyordu: Arkadaşını koruyordu.</p>

  <p>"Onu hâlâ görüyor musun?"</p>

  <p>"Elbette. O benim en iyi arkadaşım."</p>

  <p>James büyük, şişkin paketini çıkardı: Mektuplar. Uzattı.</p>

  <p>"Bu da ne?"</p>

  <p>"Mektuplarım. Ona yazdım. Ona hep yazdım. Savaşta sansür vardı. Sonra başının derde girmesini istemedim. Bu yüzden kendim getirdim."</p>

  <p>Betty mektupları ondan almadı.</p>

  <p>James inatla, paketi uzatarak orada durdu. Bu isteğinin şiddeti Betty'nin elini uzatmasını sağladı. Tereddüt etti, sonra aldı. "Bunları ona verecek misin?"</p>

  <p>"Sanırım."</p>

  <p>"Söz veriyor musun?"</p>

  <p>Birbirlerine baktılar, sonra Betty gözlerini pakete indirdi.</p>

  <p>"Evet, söz veriyorum."</p>

  <p>"Oğlum," diye üsteledi James. "O benim oğlum. Onu düşünüyorum... Evet, her zaman. Belki de İngiltere'ye gelip bizi ziyaret eder."</p>

  <p>"Sen delisin. Evet, sen delisin. Evet, öyle."</p>

  <p>Ama paketi göğsüne bastırdı.</p>

  <p>"Söz verdin!" dedi James.</p>

  <p>Betty birkaç adım geriledi, sonra dönüp koştu, ama omzunun üzerinden "Bekle, orada bekle," dedi.</p>

  <p>James bekledi. Şimdi siyah gözlüklerini alnına kaldırmış, kitabını okuyan yaşlı kadının oturduğu verandaya hiç bakmadı.</p>

  <p>Aşağı yukarı yirmi dakika sonra, evin içinden beyaz önlüklü, beyaz eşarplı, endişeli yüzlü bir hizmetçi çıktı. James'in önünde durdu ve büyük bir zarf uzattı. James zarfı yırtıp açarken orada durdu. Görebileceği kadarını görmeye çalışıyordu. Evin içinden, görünmeyen Betty'nin sesi geldi. "Evelyn, Evelyn, sana ihtiyacım var."</p>

  <p>Kadın işi ağırdan alıp gözlerini zarftan ayırmayarak döndü ve omzunun üzerinden arkaya yavaş, düşünceli bakışlar atarak gitti.</p>

  <p>Zarfın içinde bir dosya kâğıdı vardı ve üzerine şu sözler karalanmıştı. "Lütfen, lütfen git. <span class="t3">Hemen</span> git. Lütfen. Ona zarar verme. Bu senin oğlun."</p>

  <p>Bir fotoğraf; bacaklarını açmış, ayakta dikilerek gülümseyen, sekiz yaşlarında bir çocuğun tek başına, öylesine çekilmiş, büyük boy bir fotoğrafı. Bu resim James'in aynı yaşlardayken çekilmiş resimlerinden birine benziyordu. Elbette siyah-beyaz olduğu için gözlerinin rengi belli olmuyordu. Ama gerisi James'e benzediğine göre, neden gözleri de benzemesin? Ayrıca Daphne'nin de gözleri maviydi.</p>

  <p>Fotoğrafı, sonra da kağıdı ağır ağır zarfın içine geri koydu. Şık bir hareketle hazır ol durumuna geçti ve kendisini izlediğini bildiği, görünmeyen Betty'ye selam verdi. Sıcağın yakıp kavurduğu, buradaki kadar tatlı olmadığı Hindistan'da öğrendiği gibi ağaçların gölgelerinden giderek yavaş yavaş sokaktan aşağı indi.</p>

  <p>Sabahın geç saatleriydi, güzel bir Cape Town günüydü, şu ünlü dağın üzerinde ince, dağınık bir bulut uzanıyordu; beyaz ve parlaktı, ünlü masa örtüsü. Huzur içinde parıldayan denize dalgın bakışlar atarak aşağı indi. Beceriksizce yürüyordu, insanlar bakıyordu. Halka ait bir yerdeki bir banka oturdu, ama sonra kalkıp yürümeye devam etti, sonra başka bir bank bulup oturdu, fotoğrafı çıkarıp uzun uzun baktı.</p>

  <p>Yerinde duramıyordu. Amaçsızca hızlı hızlı yürümeye başladı ve kendini bir çeşit pazar yerinde buldu; ağaçların altında, her türden kurutulmuş meyveyle dolu tezgâhlar vardı: Şeftali, kayısı, armut, erik, elma. Her birinin başında siyah ya da esmer, yani beyaz olmayan kadınların durduğu metrelerce uzanan tezgâhlar. Soluk meyve sarısı, kavrulmuş toprak rengi, mor, siyah; meyve kırmızısı, soluk kahverengi, altın rengi, gül pembesi ve yeşil. Bazıları şekerlenmişti, renkler beyaz, kırağılı gibi bir tabakanın altından parlıyordu. Bir bereket görüntüsü. Bir tane frenk eriği alıp ağzına attı, satıcının arkasından bağırdığını duyunca parasını ödemesi gerektiğini fark etti ve birkaç kilo karışık meyve şekerlemesi aldı. "Helen bunları sevecek," diye düşündü.</p>

  <p>Sokaklarda bir aşağı bir yukarı yürüdü. Her yer insan doluydu, ama onları görmüyordu. Banklara oturdu ve o yaşa geldiğinde tıpkı kendisi gibi olabilecek çocuğun fotoğrafına baktı, fotoğrafı geri koyup yürümeye devam etti. Ayaklarına şeytan girmişti, yerinde duramıyordu. Akşam karanlığı çöktü. Baharat ve sıcak kokan sokaklardaydı: Malay semtindeydi, ama zihnindeki Cape Town kendini bölgelerle tanımlamıyordu, geniş gülümseyen bir şehirdi, çocukken topladığı pullar gibi hoş geldiniz ışıkları saçan bir Ümit Burnu'ydu. Bir tezgâh gördü, şekerli, yapış yapış bir çörek aldı; siyah adam ona parasını ödemesi gerektiğini söylerken durduğu yerde, ayakta yedi. Ah, evet, bu Güney Afrika'da konuşulan lehçe olmalı diye düşünerek adama bir avuç dolusu para verdi. Sonra karanlık oldu, bir parktaydı ve bir bank görüp hemen çöktü, bütün vücudunu sımsıkı tutarak yana eğildi. Sonunda acı onu alt etmişti. Bağırmaktan ve gelen insanlardan korkuyordu, bu yüzden gergin duruşu yüzünden her yeri ağrıyarak kıpırdamadan durdu.</p>

  <p>Hiç hoş olmayan okul müdiresi elbisesi içindeki Betty'yi düşünüyordu. O sahne çoktan geçmişte kalmıştı ve kendisi hatırlamak istemeseydi, var olmayacaktı. Gözünde canlandırmayı sevdiği ağacın altındaki iki kadın resminden neden daha gerçekti bu hatıra? Daha yeni olduğu için mi? ikisi de her ayrıntısını hatırlayabildiği canlı resmilerdi: Onun için bir tanesi gerçekti. Ve bu şehirde bir yerlerde, belki de beş dakikalık yürüyüş mesafesinde bir yerlerde olan Daphne'yi düşünüyordu. Yine de hiçbir şey ve hiç kimse ondan daha uzak olamazdı. Daphne'yle ilgili hatıraları ona Daphne'nin kendisinden daha yakındı.</p>

  <p>Bankta birinin daha oturduğunu fark etti, ama gözlerini kaldırıp bakmadı.</p>

  <p>Ama kadın ona bakıyordu: İyi bir otel olan Fairview Oteli'ndeki vardiyasını bitirmiş ve her akşam bu bankta yaptığı gibi, eve gidişini geciktiren Annette Rogers. Evdeki durumu, en hafif deyimiyle söylersek hiç de memnuniyet verici değildi ve bununla yüzleşmeden önce gücünü toplaması gerekiyordu. Buradaki bu adam, hasta mıydı? Yüzü bembeyazdı, göz kapakları sıkmaktan solmuştu, gözleri kapalıydı ve her şeyiyle gergin ve sıkıntılıydı. "O şekilde kaskatı kesilmiş olmalı," diye düşündü ve öne doğru eğilip "Hey, affedersiniz, karışmak istemem, ama hasta mısınız?" dedi.</p>

  <p>James, gözlerini açmadan başını iki yana salladı.</p>

  <p>Kadın biraz daha yaklaştı ve James sıkılmış elini kaldırdı, el güçsüz bir şekilde onun eline düştü. Soğuktu. Ama sıcak, güzel bir akşamdı. Annette, adama fark ettirmeden nabzına bakmaya çalışarak elini tutmaya devam etti. Ama James fark etti ve "Ben iyiyim," dedi.</p>

  <p>İyi olmadığı her halinden belliydi.</p>

  <p>Mutsuzluk, kadının alışık olduğu bir şeydi: Bunu anlama konusunda bir yeteneği olduğu söylenebilirdi. Birtakım ipuçları bulabilmek için adamı incelemeye başladı. Giysileri iyiydi: Şimdi, şu gerçekten de şık bir ceketti, biraz pahalı olmalıydı. Pantolonu iyi bir kumaştan yapılmıştı. Gömleği... Hayır, yemek yiyecek parası yok değildi. Ama yüzü kesinlikle korkunçtu, sorun para değilse, ölüm olabilirdi... Biraz daha yaklaştı ve elini adamın omzuna koydu. Sonra adamda hissettiği bir şey yüzünden diğer kolunu da başının altına koydu. Nasıl olduğunu bilmeden adamı bebek gibi sallamaya başlamıştı. Şimdi kendisi için endişelenmeye başlıyordu. Kıskanç kocası, düşün ki şans eseri buradan geçiyor ve onu başka bir adama sarılırken görüyordu. Bunun cezasını birkaç çürükle ödeyeceğine emin olabilirdi. Ama tanımadığı bu adamı kucaklamaya devam etti ve "Hey, dinle, kendini böyle bırakmamalısın, her şeyi daha da kötüleştirir, başka da bir işe yaramaz," dedi.</p>

  <p>Adam gözlerini açtı: Mavi, kararmakta olan bu ışıkta bile keskin bir mavi.</p>

  <p>Adam, "Görüyorsun, kendi hayatımı yaşamıyorum. Bu benim gerçek hayatım değil. Böyle bir hayat sürmemem gerekiyor," dedi.</p>

  <p>Mantıklı olandan saçma sapan olana kadar her konuda Kader'e ya da Tanrı'ya karşı yapılan bu şikâyeti, bütün insanlar dile getirebilir ya da düşünebilir; "Ah, keşke hiç doğmasaydım!" "Keşke on sekizinci yüzyılda bir aristokrat olarak dünyaya gelseydim." "Keşke sakat doğmasaydım." en sık duyulanı Annette Rogers'ın ânında anladığı bu yakınmadır. Annette onun ne demek istediğini tam olarak anlıyordu. <span class="t3">Kendisi de</span> hayatında şiddete başvuran bir koca, bunak bir anne ve zapt edilemez iki ergen çocuk olsun istemezdi. <span class="t3">Onun</span> hayalindeki hayat... Ama hayalinin birkaç değişik biçimi vardı... En sevdiği hayalindeki hayatı yaşayabiliseydi, Cape Town'nın dışına doğru kısa bir yolculuk yaptığınızda görebileceğ<a id="a1"></a>iniz o evler gibi, denizin hemen kenarında küçük bir evde yaşıyor olurdu ve orada, özelliklerini kesin belirlemediği ama nazik olacağını bildiği bir adamla birlikte yaşıyor olurdu. Nazik bir adamla orada sessizce, neşe içinde yaşıyor, balık yiyip sebze yetiştirirlerdi ve meyve ağaçları olurdu.</p>

  <p>"Yanlış bir hayatı yaşadığını, kendi hayatını yaşamadığını bilmek korkunç bir şey." Ve adam ağlamaya, kuru kuru hıçkırmaya başladı, bu arada Annette de onu tutuyordu. Eve gitmek zorundaydı, gitmeliydi, yoksa azarı işitecekti, ah, evet, buna emin olabilirdi. Ama yerinden kıpırdamadı.</p>

  <p>Annette, iri yarı bir kadındı, ensesinde toplanmış, kuru, sarı saçları vardı. Betty Grable: Kocası saçını öyle yapmasını söylüyordu. İşi için gerekli, makul ayakkabılar giyiyordu; Fairview'in koca bir katını idare etmek için bütün gün ayakta durması gerekiyordu.</p>

  <p>Şimdi epey güç sarf ederek bu adamı çekeliyordu, çünkü adam iki büklüm oturmaktan kaskatı kesilmişti. Adamın koluna girdi ve onu aydınlık, hareketli sokaklardan oteline doğru götürdü. Seaview -Deniz Manzarası- Oteli. Bu giysilere bakılacak olursa, kesinlikle daha iyisinde kalabilirdi!</p>

  <p>Meyve paketini bankta bırakmıştı, sonra bir serseri gelip paketi bulacaktı.</p>

  <p>Yanında durup adamın kendini toplamasını, sonra kapıyı iterek iyi aydınlatılmamış, soluk görünümlü lobiye girmesini bekledi. Anahtarını almak için resepsiyona gittiğini, sonra da bir depoda bu kadar yersiz durmayacak olan demir merdivenlerden çıktığını görünce adamın kendinde olduğundan emin oldu. Arkasını dönüp gülümsemeyeceğini ya da onun orada olduğunu bildiğini gösteren bir hareket yapmayacağını biliyordu: içini kemiren her neyse onunla uğraştığından, iyice kendi içine gömülmüştü. "İçini kemiren şeyi öğrenmek için epeyce bir şey verirdim, ama hiçbir zaman öğrenemeyeceğim!" O perişan yüzü son bir kez gördü.</p>

  <p>Sonra iki saat geç kalmış olarak eve gitti.</p>

  <p>James'e gelince, onun zihninde, kendisini tutan -böyle hissediyordu- tanımadığı kişiyle ilgili hiçbir resim yoktu. Annette Rogers'ı ona sarılan kollar olarak hatırlıyordu: Sığındığı bir kucak.</p>

  <p>James ve Helen, örnek gösterilmeye uygun hayatlarını sürdürdüler. James şimdi Belediye'deki bir bölümün başındaydı ve bir sürü yurttaşının refahı ona bağlıydı. Helen, bölgedeki her türlü hayır işinde ünlüydü. James kriket oynuyordu. Helen jimnastik ve modern dans dersleri veriyordu. Gezi Kulübü'ne üyeydiler ve okulda başarılı olan kızlarıyla birlikte uzun kır yürüyüşlerine çıkıyorlardı.</p>

  <p>James'in babası öldü. Annesi hemen radyoyu kapattı, örgüsünü ve tığ işini bir çekmeceye bırakıp evini kiraya verdi. Bütün Britanya Adaları'nı gezdi ve sonra Avrupa'ya gitti. Bir grup şen dulla birlikte, uzun deniz yolculuklarına ya da uçakla egzotik adalara gitti ve oralardan James'e ve Helen'e kartpostallar gönderdi. James bunlardan bir karton kutu dolusu biriktirmişti.</p>

  <p>Evlerine gelen her mektuba bakıyordu. Helen, onun ne beklediğini biliyordu. Onu anladığını gösteriyordu. James, her telefon çalışında ilk açan olmaya çalışıyordu. Helen'e çocuğun fotoğrafını gösterdi, bu fotoğraf ona kocasının çocukluk fotoğrafları kadar gerçek geldi.</p>

  <p>Cape Town'a bir yolculuk daha yapacaktı ve Helen onunla gitmek istedi. Karşı çıkmadı.</p>

  <p>Deirdre, sanki bir gecede arkadaşça, aklı başında bir kız olmaktan çıkmış; tanıyamadıkları kinci, öfkeli, acımasız bir şeye dönüşmüştü. "Hormonlar," diye mırıldandı Helen. "Ah, canım!" Cape Town'a Deirdre'yi de davet ettiler; o ise oraya gitmektense ölmeyi tercih edeceğini söyledi. "Hayatımdan çıkmanızı istiyorum," diye bağırdı, 1960'ların gençlik isyanının bildik deyişlerinden biriyle. "Arkadaşım Mary'yle yaşayacağım." James ve Helen, geri döndüklerinde bu durumun geçebileceği sonucuna varıp rahatlayarak onsuz yola çıktılar.</p>

  <p>Artık uçaklar Salisbury'ye, oradan da Johannesburg'a uçuyordu; arada iki heyecan verici durak kalkmıştı.</p>

  <p>Cape Town'da iyi bir otelde kalıyorlardı: James deniz manzarasını görebilecek kadar yüksek bir otel olmasında ısrar etmişti.</p>

  <p>Helen, Cape Town'dan büyülenmişti, kim büyülenmezdi ki? Sahil boyunca, eşsiz sahil boyunca arabayla gezdiler, bahçeleri dolaştılar, Table Dağı'na çıktılar ve üzüm bağlarını gezdiler. James onu, her türden ve her renkten meyveyle dolu tezgâhlar olduğunu hatırladığı yere götürdü, ama orayı bulamadı. Katı hijyen kuralları duruma müdahale etmiş olmalıydı.</p>

  <p>Helen, James'in bahçelerde, otelde, sokaklarda gördüğü her yüze nasıl da dikkatle baktığını görüyordu. Kendisi de bakıyor, James'in gençlik halini arıyordu. Şimdi genç bir adam olmuştur, James'in üniformalı fotoğraflarındaki gibi çok genç bir adam.</p>

  <p>Günler geçti: Sonra James üniversiteye gitmeleri gerektiğini söyledi. Ders dönemiydi. Ve okulun her yerinde yürüyüp yanlarından geçen her gence baktılar: Jimmy Reid, küçük James tek başına ya da bir grupla ya da bir kızla onlara doğru yürüyordu. Üniversiteye tek bir gün gitmişlerdi, sonra James bir kez daha gitmek istedi. Ondan sonra, Cape Town'dan ayrılma vakitleri gelecekti.</p>

  <p>Helen ona şöyle dedi: "Bak, James, umudunu kaybetmemelisin. Bir gün bir mektup gelecek ya da telefon çalacak ya da kapıyı açacağız ve onu karşında bulacaksın."</p>

  <p>James gülümsedi. Helen'in, o kalın mektup paketinden haberi yoktu. Betty'nin sözünü tutacağından emindi. Söz vermişti. Daphne o mektupları; onu en iyi anlatan, özünü, hakikatini "gerçekte ne olduğunu" en iyi anlatan o mektupları okumuştu. Okumuş olması gerekiyordu. Ama oğluna, <span class="t3">o</span><span class="t3">ğ</span><span class="t3">ullar</span><span class="t3">ı</span><span class="t3">na</span> söylediyse, o zaman şimdiye kadar o mektubun gelmesi, telefonun ya da kapının çalması gerekiyordu. Çocuk yirmi yaşında olmuştu. Yirmi yıl, bir sürü ay ve gün. Bilseydi, kendi kararını verebilecek yaştaydı.</p>

  <p>"Göreceksin," dedi Helen. "Bugünlerde olacak."</p>

  <p>Yatakta uzanıyorlardı ve Helen onun düşündüğünü biliyordu, çünkü sık sık yaptığı gibi yine boş karanlığa bakıyordu.</p>

  <p>James, kolunu Helen'e doladı ve inceliğinden, bağlılığından ve aşkından ötürü minnet duyarak onu kendisine doğru çekti. Ama içinden güçlü, gizli, acımasız bir düşünce geçiyordu: "Buna aşk denebilirse..."</p>

  <p>&nbsp;</p>
</body>
</html>
