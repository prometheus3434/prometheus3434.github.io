<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div id="bookmark0" style="height:0pt"></div>

  <h1 class="calibre6" id="calibre_pb_0"><a class="calibre7" id="bookmark1"></a><span class="calibre8">&nbsp;GÖKLERİN ve YERİN TANRILARI</span></h1>

  <p class="calibre1">&nbsp;Yüz binlerce, hatta milyonlarca yıllık, acı verecek derecede yavaş seyreden insanın gelişiminden sonra her şeyi böylesine birdenbire ve tamamen değiştiren ve bir-iki-üç dokunuşta, yani M.Ö. 11.000, 7.400 ve 3.800'ler civarında, ilkel göçebe avcıları ve yiyecek toplayıcılarını, çiftçilere ve çömlekçilere, derken şehir kurucularına, mühendislere, matematikçilere, gökbilimcilere, metalürjistlere, tüccarlara, müzisyenlere, yargıçlara, doktorlara, yazarlara, kütüphanecilere, rahiplere dönüştürüveren şey neydi? Daha ileri gidilebilir ve Profesör Robert J. Braidwood'un <span class="calibre9">[Pre-historic Men</span> (Tarihöncesi İnsanlar)] son derece iyi ifade ettiği gibi daha temel bir soru sorulabilir: 'Tüm bunlar niçin oldu? Niçin tüm insanlar, hâlâ Maglemosyanlar (Kuzey Avrupa'da M.Ö. 8000-5000 yılları arasında yaşayan ilk Mezolitik kültür) gibi yaşamıyor?"</p>

  <p class="calibre1">&nbsp;Sümerlilerin, bu yüksek uygarlığın birdenbire ortaya çıktığı halkın hazır bir cevabı var. Bu cevap, ortaya çıkartılan on binlerce kadim Mezopotamya yazıtından birinde şöyle özetleniyor: "Güzel görünen her neyse, tanrıların lütfuyla yaptık."</p>

  <p class="calibre1">&nbsp;Sümer'in tanrıları. Kimdi onlar?</p>

  <p class="calibre1">&nbsp;Sümerlilerin tanrıları Grek tanrıları gibi miydi? Hani şu büyük bir avluda yaşayan, göklerde Zeus'un Büyük Salonu, dünyadaki dengi Yunanistan'ın en yüksek tepesi olan Olimpos Dağı olan Olimpos'ta ziyafet çeken tanrılar gibi mi?</p>

  <p class="calibre1">&nbsp;Grekler tanrılarını antropomorfik, yani ölümlü erkek ve kadınlara fiziksel olarak benzeyen ve karakter olarak insan biçiminde tarif etmişlerdi: Mutlu, öfkeli ve kıskanç olabilirlerdi; sevişirler, kavga ederler ve savaşırlardı; ve insanlar gibi çoğalırlar, ya birbirleri ya da insanlarla girdikleri cinsel ilişki yoluyla evlât sahibi olurlardı.</p>

  <p class="calibre1">&nbsp;Ulaşılmazdılar ama yine de insanın meselelerine sürekli karışmaktaydılar. Muazzam hızlarda seyahat edebilir, görünür ve gözden kaybolurlardı; muazzam ve sıra dışı güçte silâhları vardı. Her birinin belirli işlevleri vardı ve sonuç olarak, o belirli faaliyetten sorumlu tanrının tutumundan dolayı belirli bir insanî faaliyet acı çekebilir veya ondan yararlanabilirdi; dolayısıyla, tanrılara tapınma ve adak sunma törenleri, sözde onların hoşuna gitmeyi amaçlamaktaydı.</p>

  <p class="calibre1">&nbsp;Helenik uygarlıkları döneminde Greklerin başlıca ilâhı Zeus idi; "Tanrıların ve İnsanların Babası", "Göksel Ateşin Üstadı". Başlıca silâhı ve sembolü, yıldırım idi. O, göklerden inmiş olan, dünya "kralı" idi; bir karar alıcı, ölümlülere iyi ve kötüyü dağıtan bir kral ama esas bölgesi göklerdeydi.</p>

  <p class="calibre1">&nbsp;Dünya üzerindeki ne ilk tanrı, ne de göklerdeki ilk ilâhtı. Bilginlerin mitoloji diyerek baktıkları şeyi oluşturmak üzere ilahiyat ile kozmolojiyi karıştıran Grekler, ilk önce Kaos'un olduğuna; daha sonra Gaea'nın (Arz) ve kocası Uranüs'ün (gökler) ortaya çıktığına inanmaktaydı. Gaea ve Uranüs, altısı erkek altısı dişi olan on iki Titanı oluşturdular. Efsanelere geçen işleri hep Dünya'da yer aldıysa da, hep yıldızsal denklerinin olduğu varsayıldı.</p>

  <p class="calibre1">&nbsp;Kronos, en genç Titan, Olimpos mitolojisindeki başlıca figür olarak ortaya çıktı. Babası Uranüs'ü hadım ettikten sonra, Titanlar arasında zorbalık ve hile ile üstün hâle geldi. Diğer Titanlardan korkan Kronos, onları hapsetti. Bu yüzden, annesi tarafından lanetlendi: Babasıyla aynı kaderi paylaşacak ve oğullarından biri tarafından tahttan indirilecekti.</p>

  <p class="calibre1">&nbsp;Kronos, ona üç oğul ve üç kız doğuran kendi kız kardeşi Rhea ile eşleşti; doğan oğullar Hades, Poseydon ve Zeus, kızlar ise Hestia, Demeter ve Hera'ydı. Bir kez daha, en genç oğulun babasını devirecek oğul olması artık kaderdi ve Zeus babası Kronos'u devirdiğinde, Gaea'nın laneti gerçekleşti.</p>

  <p class="calibre1">&nbsp;Devirme işlemi, anlaşıldığı kadarı ile pek kolay olmadı. Tanrılar ve canava-rımsı yaratıklar ordusu arasındaki savaşlar yıllarca sürdü. Son savaş Zeus ile yılana benzer bir ilâh olan Tifon arasında oldu. Kavgaları Dünya'da ve göklerde, çok geniş alanlarda devam etti. Son çarpışma, Mısır ve Arabistan arasındaki sınıra yakın olan, anlaşılan Sina yarımadasında bir yerde olan Casius Dağı'nda yapıldı. (Şekil 21)</p>

  <p class="calibre1"><img alt="" class="calibre27" src="../Images/main-23.jpg" /></p>

  <p class="calibre1"><span class="calibre9">Şekil 21</span></p>

  <p class="calibre1">&nbsp;Çarpışmayı kazanan Zeus, en büyük ilâh olarak kabul edildi. Ancak yine de kontrolü kardeşleri ile paylaşmak zorundaydı. Seçimlerine göre (veya bir versiyona göre, kura çekerek) Zeus'a göklerin kontrolü, büyük kardeşi Hades'e Aşağı Dünya ve ortanca kardeş Poseydon'a da denizlerin efendiliği verildi.</p>

  <p class="calibre1">&nbsp;Zamanla Hades ve bölgesi, Cehennem'le eşanlamlı hâle gelmesine karşın, onun orijinal bölgesi, bataklıkları, ıssız alanları ve büyük nehirlerce sulanan toprakları kapsayan "aşağıda bir yerlerdi. Hades "görünmeyen" olarak resmedilmekteydi; uzak duran, yasaklayıcı, sert; dualar veya kurbanlar tarafından etkilenmeyen. Öte yandan Poseydon, sık sık sembolü olan üç dişli asayı (trident) kaldırmış olarak resmedilmiştir. Denizlerin hükümdarı olmasına rağmen, ayrıca metalürji ve yontuculuk üstadı ve bir o kadar da becerikli bir sihirbaz veya büyücü idi. Zeus, Grek geleneğinde ve efsanelerinde insanoğluna karşı sert -hatta bir keresinde insanoğlunu ortadan kaldırmayı planlamaktadır- olarak resmedilmesine karşın, Poseydon insanoğlunun bir dostu ve ölümlülerin ululamalarını kazanabilmek için hayli çaba harcayan bir tanrı olarak düşünülür.</p>

  <p class="calibre1">&nbsp;Üç erkek kardeş ve onların üç kız kardeşi, yani Kronos'un kendi kız kardeşi Rhea'dan olan bütün çocukları, On İki Büyük Tanrıdan oluşan Olimpos Grubunun daha eski kısmını oluşturur. Diğer altısının hepsi de Zeus'un çocuklarıdır ve Grek masalları çoğunlukla onların soy sopları ve ilişkileri ile ilgilidir.</p>

  <p class="calibre1">&nbsp;Zeus'un çocukları olan erkek ve dişi ilâhların anneleri farklıydı. İlk olarak Metis adlı tanrıçayla eşleşen Zeus ona bir kız verdi; büyük tanrıça Athena. Sağduyu ve elişlerinden sorumluydu ve dolayısıyla Bilgelik Tanrıçasıydı. Ama Zeus'un Tifon'la çarpışması sırasında onunla kalan tek ilâh olduğundan (diğer tüm tanrılar kaçmıştı), Athena askerî nitelikler de kazandı ve Savaş Tanrıçası da oldu. "Mükemmel bakire" idi ve hiç kimsenin karısı olmadı; ama bazı hikâyeler onu sık sık amcası Poseydon ile ilişkilendirmektedir; resmî eşi Girit adasından Labirentlerin Hanımı olan bir tanrıça olmasına karşın, yeğeni Athena, Poseydon'un metresiydi.</p>

  <p class="calibre1">&nbsp;Zeus daha sonra diğer tanrıçalarla da birleşti; ama onların çocukları Olimpos Grubuna uygun nitelikte değillerdi. Zeus bir erkek varis üretme işini ciddiye alınca, kız kardeşlerinden birine gitti. En büyükleri Hestia idi. Her anlamda bir münzeviydi Hestia; belki evlilik faaliyetleri için fazla yaşlı veya fazla hastaydı ve Zeus'un dikkatini ortanca kız kardeşe, Bereketlilik Tanrıçası Demeter'e çevirmesi için fazla bahane bulmasına gerek kalmadı. Ama bir oğul yerine, Demeter bir kız doğurdu; amcası Hades'in karısı olan ve Aşağı Dünya'nın hükümranlığını onunla paylaşan Persefon'u.</p>

  <p class="calibre1">&nbsp;Oğlu olmadığı için hayal kırıklığına uğrayan Zeus, sevgi ve huzur bulmak için diğer tanrıçalara döndü. Harmonia'dan dokuz kızı oldu. Derken Leto ona bir kız ve bir oğlan doğurdu; yani derhal büyük ilâhlar grubunun içine giren Artemis ve Apollo'yu.</p>

  <p class="calibre1">&nbsp;Apollo, Zeus'un ilk doğan oğlu olduğundan, Helenik panteonun en büyük tanrılarından biriydi; tanrılar da insanlar da ondan korkardı. Ölümlülere, babası Zeus'un isteklerini anlatan ve böylece, dinsel yasalar ve tapmak ibadeti meselelerinde yetki sahibi olan oydu. Ahlâkî ve ilâhî kanunları temsil ederek, hem ruhsal hem de fiziksel anlamda saflaşmadan ve mükemmelleşmeden sorumlu oldu.</p>

  <p class="calibre1">&nbsp;Zeus'un tanrıça Maia'dan olan ikinci oğlu Hermes'ti; çobanların efendisi, sürülerin koruyucusu. Kardeşi Apollo'dan daha az önemli ve güçlü olan Hermes, insanî olaylarla daha yakından ilgiliydi; her türden iyi şans ona atfedilirdi. İyi şeylerin Vericisi olarak, ticaretten sorumlu, tüccarların ve yolcuların efendisi olan ilâhtı. Ama mitlerdeki ve efsanelerdeki başlıca rolü, Zeus'un müjdecisi olarak, Tanrıların Habercisi olmaktı.</p>

  <p class="calibre1">&nbsp;Belirli hanedansal geleneklerin zorlaması sebebiyle Zeus’un, kız kardeşlerinden birinden bir oğul doğurması şarttı ve o da en genç olan Hera'ya yöneldi. Kutsal Evlilik törenleriyle onunla evlenerek, Hera'yı Tanrıların Kraliçesi, Ana Tanrıça ilân etti. Evlilikleri Ares adlı bir oğul ve iki kız ile kutsandı ama Zeus’un sürekli ihanetleri ve rivayete göre, Hephaestus adlı bir diğer oğlun gerçek babasının kim olduğu konusuna şüphe düşürecek biçimde Hera'nın ihaneti ile sallandı.</p>

  <p class="calibre1">&nbsp;Ares hemen on iki büyük tanrıdan oluşan Olimpos Grubu’na sokuldu ve Zeus'un başyaveri, bir Savaş Tanrısı oldu. Katliam Ruhu olarak resmedildi ama yenilmez olmaktan uzaktı; Truva savaşında, Truvalıların yanında savaşırken, sadece Zeus'un sağaltabildiği bir yara almıştı.</p>

  <p class="calibre1">&nbsp;Öte yandan Hephaestus, Olimpos'un zirvesine çıkmak için çalışıp didinmek zorundaydı. Bir Yaratıcılık Tanrısı idi; demircinin ateşi ve metalürji sanatı ona atfedilmiştir. İlâhî bir yapımcıydı; hem insanlara hem de tanrılara pratik ve büyülü nesneler yapardı. Efsaneler sakat doğduğunu ve annesi Hera tarafından öfkeyle çöplüğe atılıverdiğini söyler. Bir diğer ve daha inanılır versiyonda, Hephaestus'u -babasının kim olduğu yolundaki şüpheler nedeniyle- gözden uzaklaştıran Zeus'tur ama Hephaestus, Zeus'u ona Büyük Tanrılar arasında bir koltuk vermesi için büyülü yaratıcı güçlerini kullanarak zorlar.</p>

  <p class="calibre1">&nbsp;Efsaneler ayrıca Hephaestus'un bir keresinde, bir aşığı tarafından ısıtıldığı takdirde karısının yatağının üzerine kapanan görünmez bir ağ yaptığını da anlatır. Böyle bir korumaya ihtiyacı olduğu açıktır zira karısı ve eşi, Aşk ve Güzellik Tanrıçası Afrodit'tir. Onun çevresinde oluşan birçok aşk macerasının olması doğaldır; ve bunların birçoğunda baştan çıkaran, Hephaestus'un kardeşi Ares'tir. (Bu yasak aşk macerasının ürünlerinden biri, Aşk Tanrısı Eros'tur.)</p>

  <p class="calibre1">&nbsp;Afrodit de On ikili Olimpos Grubuna dâhildir ve onun bu gruba dahil edilişi, konumuza ışık tutmaktadır. Afrodit, Zeus'un ne kız kardeşi, ne de kızıdır ama göz ardı edilememişti. Yunanistan’ın karşı kıyısından, Akdeniz'deki Asya'dan gelmişti (Grek şair Hesiod'a göre, Kıbrıs yoluyla gelmiştir); ve çok eskilerden olduğunu iddia ederek, kökenini Uranüs'ün cinsel organlarına atfetmiştir. Dolayısıyla soy bakımından, Zeus'un babasının bir kız kardeşi, hadım edilmiş olan Tanrıların Atasının cisimleşmişi olduğundan, Zeus'tan bir nesil önceydi. (Şekil 22)</p>

  <p class="calibre1">&nbsp;Öyleyse Afrodit, Olimpos tanrılarının arasına alınmalıydı. Ama toplam sayıları olan on iki, anlaşılan aşılamıyordu. Çözüm, dâhineydi: Bir çıkart, bir ekle. Hades'e Aşağı Dünya'nın hükümranlığı verildiğine ve Olimpos Dağı'nda Büyük Tanrıların arasında oturmadığına göre, Afrodit'i On İkiler Grubuna yerleştirmek için uygun bir boşluk yaratılmış oluyordu.</p>

  <p class="calibre1">&nbsp;On İki sayısı da iki yönlü iş gören bir gereklilik gibi gözükmektedir: On İkiden fazla Olimposlu olamıyordu ama on ikiden azı da olmuyordu. Bu durum, Dionysus'un Olimpos Grubuna dâhil edilmesine yol açan şartlarda daha belirgin hâle gelmektedir. Dionysus, Zeus'un oğluydu ve Zeus'un kendi kızı Semele'yi gebe bırakmasıyla doğmuştu. Hera'nın gazabından korunması gereken Dionysus çok uzak diyarlara gönderilir (hatta Hindistan’a kadar ulaşmıştır), gittiği her yere asma yetiştirmeyi ve şarap yapmayı öğretir. Bu arada, Olimpos'ta bir yer açılır. Zeus'un gittikçe zayıflayan ve ihtiyarlayan en büyük kız kardeşi Hestia, On İkiler Grubundan tamamen düşmüştür. O zaman Dionysus Yunanistan'dan dönmüştür ve boş yeri almasına izin verilir. Bir kez daha, on iki Olimposlu vardır.</p>

  <p class="calibre1">&nbsp;Grek mitolojisi insanlığın kökeni hakkında pek net olmasa da, efsaneler ve gelenekler, kahramanlar ve kralların tanrılardan geldiğini iddia etmektedir. Bu yarı-tanrılar, insanın kaderi -günlük uğraş, elementlere bağımlılık, vebalar, hastalık, ölüm ile bir zamanlar Dünya'da sadece tanrıların dolaştığı altın bir geçmiş arasında bir bağlantı oluşturmaktaydı. Ve tanrıların birçoğunun Dünya'da doğmuş olmasına karşın, tanrıların göksel veçhesini sadece seçilmiş Olimpos On ikiler Grubu temsil etmekteydi. Orijinal Olimpos, Odyssey'de "saf yükseklerdeki havada" uzanıyor biçimde tasvir edilmektedir. Orijinal On İki Büyük Tanrı, Dünya'ya inmiş olan Göklerin Tanrılarıydılar ve "Göklerin kemerindeki" on iki gök cismini temsil etmekteydiler.</p>

  <p class="calibre1">&nbsp;Büyük Tanrılara, Grek panteonu Romalılar tarafından benimsendiğinde verilen Latince adlar, onların uzaysal ilişkilerini de netleştirmektedir: Gaea, Dünya idi;</p>

  <p class="calibre1">&nbsp;Hermes, Merkür; Afrodit, Venüs; Ares, Merih; Kronos, Satürn; ve Zeus da Jüpiter. Grek geleneğini sürdüren Romalılar, Jüpiter'i silâhı yıldırım olan kudretli bir tanrı olarak canlandırmışlar; Grekler gibi, Romalılar da onu boğa ile ilişkilendirmişlerdi. (Şekil 23)</p>

  <p class="calibre1">&nbsp;Artık genel olarak kabul edilmektedir ki, Grek uygarlığının temelleri, Minos kültürünün M.Ö. 2.700 ilâ M.Ö. 1.400 arasında geliştiği Girit adasında yatmaktadır. Minos mitlerinde ve efsanelerinde, minatorun hikâyesi en baskın olanıdır. Bu yarı insan, yarı boğa yaratık, Minos Kralının karısı Pasifae ve bir boğanın ilişkisinin ürünüdür. Arkeolojik buluntular yaygın bir Minos boğa tapınımını onaylamaktadır ve bazı silindir mühürler, boğayı, tanımlanamayan bir yıldız veya gezegeni temsil eden bir haç sembolü eşliğindeki bir ilâhî varlık olarak resmetmektedir. Dolayısıyla, Minosluların tapındığı boğa, sıradan dünyasal bir yaratık değil, M.Ö. 4.000'lerde Güneş'in bahar tün-gün eşitliği bu takımyıldızda ortaya çıktığında meydana gelen bazı olayların hatırasına Göksel Boğa, yani Boğa takımyıldızıdır. (Şekil 24)</p>

  <p class="calibre1">&nbsp;Grek geleneğine göre, Zeus Grek anakarasına Girit yoluyla gelmiştir; Tire şehrinin Fenikeli kralının güzel kızı Europa'yı kaçırdıktan sonra (Akdeniz'i yüzerek) oradan kaçmıştı. Gerçekten de, en eski Minos yazıları, en sonunda Cyrus H. Gordon tarafından deşifre edildiğinde, bunun "Doğu Akdeniz kıyılarından bir Sami diyalekti" olduğu görülmüştür.</p>

  <p class="calibre1">&nbsp;Aslında Grekler, Olimposlu tanrılarının Yunanistan'a doğrudan göklerden geldiğini asla iddia etmemişlerdi. Zeus, Girit yoluyla Akdeniz'i geçerek gelmişti. Afrodit'in Kıbrıs yoluyla Yakın Doğu'dan deniz yoluyla geldiği söylenir. Poseydon (Romalılar için Neptün), Küçük Asya'dan beraberinde atı getirmiştir. Athena, İncil diyarlarından Yunanistan'a "bereketli ve kendi kendini eken zeytini" getirmiştir.</p>

  <p class="calibre1">&nbsp;Grek geleneklerinin ve dininin; Küçük Asya ve Akdeniz adaları yoluyla Yakın Doğu'dan Yunanistan anakarasına vardığına hiç şüphe yoktur. Panteonlarının kökü oradadır; Grek tanrılarının kökenini ve onların on iki sayısı ile göksel ilişkilerini arayacağımız yer orasıdır.</p>

  <p class="calibre1">&nbsp;Hindistan'ın kadim dini Hinduizm, Vedaların, yani tanrılarla ilgili ilâhîlerin, törensel formüllerin ve diğer deyişlerin birleşimini, "insan kökenli olmayan" kutsal yazılar olarak düşünmektedir. Şu ankinden önce gelen çağda tanrıların kendileri bunları yazmıştır, der Hindu gelenekleri. Ama zaman geçtikçe, nesilden nesile sözel olarak aktarılan orijinal 100.000 dizeden gittikçe daha fazlası kayboldu ve karıştı. Sonunda, bir bilge kalan dizeleri yazarak, bunları dört kitaba böldü ve baş müritlerinden dördüne korumaları için birer Veda teslim etti.</p>

  <p class="calibre1"><img alt="" class="calibre28" src="../Images/main-24.jpg" /></p>

  <p class="calibre1"><span class="calibre9">Şekil 24</span></p>

  <p class="calibre1"><br class="calibre2" /></p>

  <p class="calibre1">&nbsp;Bilginler on dokuzuncu yüzyılda unutulmuş dilleri deşifre etmeye ve anlamaya başladıklarında, Vedaların çok kadim bir Hint-Avrupa dilinde, Hint kök-dili Sanskritçenin de, Grek, Lâtin ve diğer Avrupa dillerinin öncülü olan bir lisanda yazılmış olduklarını fark ettiler. Nihayet Vedaları okuyabildiklerinde ve analiz edebildiklerinde, tanrıların Vedik hikâyeleri ile Grek hikâyeleri arasındaki garip benzerliği görerek şaşırdılar.</p>

  <p class="calibre1">&nbsp;Vedalar, tanrıların hepsinin tek ve büyük ama pek de huzurlu olmayan bir ailenin üyeleri olduklarını anlatmaktaydı. Göklere yükselme, Dünya'ya alçalma, hava savaşları, harikulade silahlar, arkadaşlık ve rekabet, evlilikler ve ihanetlerle ilgili hikâyelerin arasında, soy sop kayıtlarının tutulmasına yönelik temel bir kaygı mevcut gibi görünmektedir; kim, kimin babasıdır ve kim, kimin ilk doğan çocuğudur. Dünya'nın tanrıları göklerden kaynaklanmıştı ve esas ilâhlar, Dünya'da bile gök cisimlerini temsil etmeye devam ediyorlardı.</p>

  <p class="calibre1">&nbsp;İlksel zamanlarda, Rişiler ("ilksel akanlar") göksel olarak "akardı", karşı konulmaz güçlere sahiptiler. Bunların yedisi, Büyük Atalardır. Tanrılar Rahu ("de-mon") ve Ketu ("kopuk") bir zamanlar, tanrıları izin olmaksızın birleştirmeyi amaçlayan tek bir gök cismiydiler ama Fırtınalar Tanrısı alevli silâhını ona fırlattı ve onu iki parçaya böldü: O zamandan beri öç almak için göklerde hiç durmadan dönen Rahu, "Ejderhanın Başı" ve Ketu, "Ejderhanın Kuyruğu". Güneş Hanedanlığının Atası Mar-İşi, Kaş- Yapa'yı ("taht olan") doğurdu. Vedalar onu son derece doğurgan biri olarak tarif eder ama hanedan, ancak onun Prit-Hivi'den ("göksel ana") olan onuncu çocuğuyla devam edebildi.</p>

  <p class="calibre1">&nbsp;Hanedan başı olarak Kaş-Yapa, aynı zamanda devaların ("parıltılı olanlar") şefidir ve Dyaus-Pitar ("parıldayan baba") unvanını da taşır. Eşi ve on çocuğu ile birlikte, ilâhî aile on iki Aditya'yı oluştururlar; yani her biri zodyaktaki bir burca ve bir gök cismine atanan tanrıları. Kaş-Yapa'nın göksel cismi "parıldayan yıldız"dır; Prit-Hivi Dünya'yı temsil eder. Sonra da göksel karşılıkları Güneş, Ay, Merih, Merkür, Jüpiter, Venüs ve Satürn olan tanrılar vardır.</p>

  <p class="calibre1">&nbsp;Zamanla, on ikiler panteonunun liderliği, Varuna'ya, Göksel Genişleme Tanrı-sı'na geçer. O, her yerdedir ve her şeyi görendir; ilâhîlerden biri onu sanki İncil'den alınmış sözlerle tarif eder:</p>

  <p class="calibre1">Göklerdeki güneşi parlatan o'dur,</p>

  <p class="calibre1">Ve esen rüzgârlar nefesidir onun.</p>

  <p class="calibre1">Nehirlerin aktığı kanalları o açmıştır;</p>

  <p class="calibre1">Onun emriyle akarlar.</p>

  <p class="calibre1">Denizin derinliklerini yapan o'dur.</p>

  <p class="calibre1">&nbsp;Onun hükmü de eninde sonunda sona erecektir. Göksel "Ejderhamı alt eden İndra, babasını katlederek tahta geçer. Artık yeni Göklerin Efendisi ve Fırtınalar Tanrısı O'dur. Yıldırımlar ve gökgürültüsü silâhlarıdır ve unvanı Ordular Efendisi 'dir. Ancak hükümdarlığı iki erkek kardeşiyle paylaşmak zorundadır. Biri, ilk insan Manu'nun atası olan Vivaşvat'tır. Diğeri ise, insanoğlu kullanabilsin diye ateşi göklerden Dünya'ya getiren Agni ("ateşleyici")'dir.</p>

  <p class="calibre1">&nbsp;Vedik ve Grek panteonları arasındaki benzerlikler pek açıktır. Başlıca ilâhları ilgilendiren hikâyeler kadar, oğullardan, karılardan, kızlardan, metreslerden oluşan ikincil derecedeki diğer ilâhlar güruhunu ilgilendiren dizelerin de Grek masallarının bir kopyası (yoksa orijinali midir?) olduğu açıktır. Hiç şüphe yoktur ki, Dyaus, Zeus anlamına gelmekteydi; Dyaus-Pitar, Jüpiter; Varuna, Uranüs ve saire. Ve her iki durumda da, Büyük Tanrılar Dairesi, ilâhî soy sop silsilesinde ne değişiklik olursa olsun, daima on ikide kalır.</p>

  <p class="calibre1">&nbsp;Coğrafya ve zaman bakımından birbirlerinden böylesine uzak iki bölgeden nasıl böylesine bir benzerlik ortaya çıkabilmişti?</p>

  <p class="calibre1">&nbsp;Bilginler, M.Ö. ikinci bin yıl sıralarında, Hint-Avrupa dili konuşan ve kuzey İran veya Kafkasya bölgesi merkezli bir halkın büyük göçlere koyulduklarına inanmaktalar. Bir grup güneydoğuya, Hindistan'a gitti. Hindular onlara Aryanlar ("asil insanlar") dediler. Beraberlerinde, M.Ö. 1.500 lerde sözlü hikâyeler olan Vedaları getirdiler. Bu Avrupa-Hint göçünün bir diğer dalgası batıya doğru, Avrupa'ya gitti. Bazıları Karadeniz'in çevresini dolandı ve Rusya steplerinden geçerek Avrupa'ya vardı. Ama bu halkın, geleneklerinin ve dininin Yunanistan'a ulaştığı ana yol, en kısa olanıydı: Küçük Asya. En eski Grek şehirlerinin bazıları, gerçekten de, Grek anakarasında değil de Küçük Asya'nın batı ucunda bulunmaktadır.</p>

  <p class="calibre1">&nbsp;Ama Anadolu'yu mekân olarak seçen bu Hint-Avrupalılar kimdi? Batının bilgisindeki pek az şey bu konuya ışık tutmaktadır.</p>

  <p class="calibre1">&nbsp;Bir kez daha, elimizdeki tek -ve güvenilir- kaynağın Eski Ahit olduğu ortaya çıkıyor. Bilginler, Eski Ahit'te Anadolu dağlarında yerleşik halk olan "Hititler" hakkında çeşitli göndermeler olduğunu buldular. Eski Ahit'te aktarılan Kenanlılara, töreleri "iğrenç" olarak görülen diğer komşulara duyulan düşmanlığın tersine, Hititler, İsrail'in dostları ve müttefikleri olarak görülmektedir. Kral Davud'un ayarttığı Bathşeba, kralın ordusunda bir subay olan Hititli Uriya'nın karısıydı. Yabancı kralların kızları ile evlenerek ağır ve emin ittifaklar yapan Kral Süleyman, hem bir Mısır firavununun hem de bir Hitit kralının kızını eş olarak almıştı. Bir başka sefer de, istilâcı bir Suriye ordusu "İsrail kralı bize karşı Hitit krallarını ve Mısır krallarını tutmuş" rivayetini duyunca kaçmıştı. Hititler hakkındaki bu kısa göndermeler, kadim Yakın Doğu'daki diğer halkların Hititlerin askerî yeteneklerine verdikleri yüksek değeri açığa çıkarmaktadır.</p>

  <p class="calibre1">&nbsp;Mısır hiyerogliflerinin ve daha sonra Mezopotamya yazılarının deşifre edilmesiyle, bilginler, Anadolu'da büyük ve güçlü bir krallık olan "Hatti Diyarı'na ait sayısız göndermeye rastlamıştır. Böylesine önemli bir güç, hiç iz bırakmamış olabilir miydi?</p>

  <p class="calibre1">&nbsp;Mısır ve Mezopotamya metinlerinden sağladıkları ipuçlarıyla donanan bilginler, Anadolu'nun tepelik bölgelerindeki kadim sit alanlarında kazılar yapmaya koyuldular. Çabaları karşılığını verdi: Hitit şehirlerini, saraylarını, kraliyet hazinelerini, kraliyet mezarlarını, tapınakları, dinsel objeleri, araçları, silâhları, sanat eserlerini buldular. Her şeyden önemlisi, hem piktografık hem de çivi türü yazılar buldular. İncil'deki Hititler canlanmıştı.</p>

  <p class="calibre1">&nbsp;Kadim Yakın Doğu'dan bizlere miras kalan nadir bir anıt da, kadim Hitit başkentinin dışındaki bir kaya yontusudur (alanın bugünkü adı Yazılıkaya'dır). Kapılardan ve mabetlerden geçen kadim dönemlerin tapınağı bir açık hava galerisine, Hititlerin tüm tanrılarının geçit hâlinde resmedildiği, yarım daire biçiminde yerleştirilmiş kayalar arasındaki bir açıklığa çıkıyordu.</p>

  <p class="calibre1">&nbsp;Soldan başlayarak geçit yapan, açık biçimde onikilik "gruplar" hâlinde düzenlenmiş erkek ilâhlar vardı. En sol uçta ve bu şaşırtıcı resmîgeçitte en son geçecek olan, birbirine tıpatıp benzeyen ve aynı silâhı taşıyan on iki ilâh vardı. (Şekil 25)</p>

  <p class="calibre1">&nbsp;On iki yürüyüşçünün ortasındaki grup daha yaşlıca görünen, bazıları farklılaşmış silâhlar taşıyan ve ikisi ilâhî bir sembolle belirtilmiş olanları içermekteydi. (Şekil 26)</p>

  <p class="calibre1"><img alt="" class="calibre29" src="../Images/main-25.jpg" /></p>

  <p class="calibre1"><span class="calibre9">Şekil 27</span></p>

  <p class="calibre1"><img alt="" class="calibre30" src="../Images/main-26.jpg" /></p>

  <p class="calibre1"><span class="calibre9">Şekil 28</span></p>

  <p class="calibre1">&nbsp;Üçüncü (öndeki) onikilik grubun ise daha önemli erkek ve dişi ilâhlardan oluştuğu açıktı. Silâhları ve amblemleri çok daha farklılaşmıştı; dördünün tepesinde ilâhî göksel semboller vardı; ikisi kanatlıydı. Bu grup ayrıca ilâhî olmayan katılımcılarda içermekteydi: bir küreyi tutan iki boğa ve Kanatlı Disk amblemi altında duran ve bir başlık giyen Hitit kralı. (Şekil 27)</p>

  <p class="calibre1">&nbsp;Sağdan yürüyüşe başlayan iki grup dişi ilâh da vardır ancak kaya yontuları, orijinal sayıları tam olarak belirlenemeyecek kadar çok bozulmuştur. Onların da onikilik iki "gruptan" oluştuğunu varsaymamız pek de yanlış olmaz.</p>

  <p class="calibre1">&nbsp;Soldan ve sağdan gelen iki yürüyüş kolu, merkezdeki panelde birleşirler; bu açık biçimde Büyük Tanrıları resmeder, zira onlar yükseltilmiş biçimde, dağların, hayvanların, kuşların ve hatta ilâhî hizmetkârlarının omuzlarının üstünde gösterilmiştir. (Şekil 28)</p>

  <p class="calibre1">&nbsp;Bilginler tarafından [örneğin E. Laroche, <span class="calibre9">Le Pantheon de Yazılıkaya</span> (Yazılı-kaya Panteonu)] resimlerden, hiyeroglif sembollerden ve bir o kadar da kısmen okunabilen metinlerden ve kayalara kazınmış tanrı isimlerinden yararlanarak bu resmîgeçitteki ilâhların adlarını, unvanlarını ve rollerini belirlemek için çok çaba sarf edilmiştir. Ama Hitit panteonunun da, Olimpos'taki gibi on ikiler tarafından yönetildiği açıktır, ikincil dereceli tanrılar on ikilik gruplar hâlinde düzenlenmiş ve Dünya'daki Büyük Tanrı’lar on iki gök cismiyle ilişkilendirilmiştir.</p>

  <p class="calibre1">&nbsp;Panteonun "kutsal sayı" on iki tarafından yönetildiği, bugün Beit-Zehir denen yerin yakınlarında bulunan bir taş kabir olarak yapılmış bir diğer Hitit anıtı ile bir kez daha kesinleşmektedir. Bu, diğer on tanrı tarafından çevrelenmiş olan ilâhî çifti net biçimde göstermektedir; toplam on iki ederler. (Şekil 29)</p>

  <p class="calibre1">&nbsp;Arkelojik buluntular kesin bir şekilde göstermektedir ki Hititler, hepsi birbirle-riyle soy sop açısından hiyerarşik biçimde ilişkili olan "Göklerin ve Dünya'nın" tanrılarına tapmaktaydılar. Büyük ve "eski" tanrılardan bazılarının kökeni göklerdir. Hitit piktografık yazısında "ilâhî" veya "gök tanrısı" anlamına gelen sembolleri, bir çift dalgıç gözlüğüne benzer. (Şekil 30) Bu sembol, yuvarlak mühürlerde rokete benzer bir nesnenin bir parçası olarak sık sık görülmektedir. (Şekil 31)</p>

  <p class="calibre1"><img alt="" class="calibre31" src="../Images/main-27.jpg" /></p>

  <p class="calibre1"><span class="calibre9">Şekil 30</span></p>

  <p class="calibre1"><img alt="" class="calibre32" src="../Images/main-28.jpg" /></p>

  <p class="calibre1"><span class="calibre9">Şekil 29</span></p>

  <p class="calibre1">&nbsp;Diğer tanrılar ise, sadece Dünya'da mevcut olmakla kalmaz; ülkenin en üstün hükümdarları olarak Hititlerin arasındadırlar, insan krallar atar ve onlara savaş, anlaşma ve diğer uluslararası meselelerde talimat verirlerdi.</p>

  <p class="calibre1">&nbsp;Fiziksel olarak mevcut olan Hitit tanrılarının başında, "rüzgâr üfleyen" anlamına gelen Teşub adlı bir ilâh vardı. Bu nedenle, bilginler ona Fırtına Tanrısı demektedir çünkü rüzgârlar, fırtına ve yıldırımla ilişkilendiriliyordu. Ayrıca Taru ("boğa") takma adını da taşıyordu. Yunanlılar gibi Hititliler de boğa tapınımını resmetmişlerdir; ardından gelen Jüpiter gibi Teşub da, bir boğanın üstünde duran Gökgürültüsü ve Yıldırım Tanrısı olarak resmedilmekteydi. (Şekil 32)</p>

  <p class="calibre1">&nbsp;Hitit metinleri de, daha sonraki Grek efsaneleri gibi, baş ilâhlarının üstünlüğünü sağlamak üzere bir canavarla yaptığı çarpışmadan söz ederler. Bilginler tarafından "Ejderhanın Katli Miti" denilen bir metin, Teşub'un rakibini tanrı Yanka olarak tanımlar. Savaşta onu yenemeyen Teşub, yardım için diğer tanrılara yalvarır ama sadece bir tanrıça yardımına gelir ve Yanka'yı bir partide sarhoş ederek, ondan kurtulur.</p>

  <p class="calibre1"><img alt="" class="calibre33" src="../Images/main-29.jpg" /></p>

  <p class="calibre1"><span class="calibre9">Şekil 32</span></p>

  <p class="calibre1">&nbsp;Bu hikâyelerde Aziz George ve Ejderha efsanesinin kökenini gören bilginler, "iyi" tanrı tarafından katledilen rakibe "ejderha" derler. Ama aslında Yanka "yılan" anlamına gelmektedir ve kadim halklar "kötücül" olanı böyle resmetmişlerdir; tıpkı bir Hitit sit alanındaki bu rölyefteki gibi. (Şekil 33) Zeus da, göstermiş olduğumuz gibi, bir "ejderha" ile değil, bir yılan-tanrıyla savaşmıştır. Daha sonra göstereceğimiz üzere, bir rüzgâr tanrısı ile bir yılan ilâh arasındaki çekişmeyle ilgili kadim geleneklerde çok derin bir anlam gizlidir. Burada, sadece, kadim metinlerde ilâhî Krallık için tanrılar arasında yapıldığı bildirilen savaşların, hiç tartışmasız meydana gelmiş olaylar olduğunu vurgulamamız yeterlidir.</p>

  <p class="calibre1"><img alt="" class="calibre34" src="../Images/main-30.jpg" /></p>

  <p class="calibre1"><span class="calibre9">Şekil 33</span></p>

  <p class="calibre1">&nbsp;"Göklerdeki Krallık" denilen uzun ve iyi korunmuş bir Hitit destanı, bu meseleyle, yani tanrıların göksel kökeni ile ilgilidir. Ölüm öncesi olayların anlatılışı, ilk olarak on iki "kudretli eski tanrı"nın bu hikâyeyi dinlemeye ve doğruluğuna tanıklık etmeye çağrılışıyla başlar:</p>

  <p class="calibre1">Göklerde olan tanrılar dinlesin,</p>

  <p class="calibre1">Ve koyu gölgeli Dünya üstünde olanlar da !</p>

  <p class="calibre1">Kudretli eski tanrılar da dinlesin.</p>

  <p class="calibre1">&nbsp;Eski tanrıların hem Göklerde ve hem de Dünya üstünde olduğunu böylece saptayan destan, on iki "kudretli eskiyi", tanrıların atalarını sıralar ve dikkatlerini çekerek, "Göklerde kral" olanın, "koyu gölgeli Dünya"ya nasıl geldiğini anlatmaya devam eder:</p>

  <p class="calibre1">Eskiden, o eski günlerde, Alalu Göklerde kraldı;</p>

  <p class="calibre1">O, Alalu, tahtta otururdu.</p>

  <p class="calibre1">Kudretli Anu, tanrılar arasında ilk olan, onun önünde durdu,</p>

  <p class="calibre1">Ayaklarına kapandı, içki kadehini ellerine verdi.</p>

  <p class="calibre1">Dokuz sayılı dönem için, Alalu Göklerde kraldı.</p>

  <p class="calibre1">Dokuzuncu dönemde, Anu Alalu'ya karşı savaştı.</p>

  <p class="calibre1">Alalu yenildi, Anu'dan kaçtı-</p>

  <p class="calibre1">Koyu gölgeli Dünya'ya indi.</p>

  <p class="calibre1">Koyu gölgeli Dünya'ya doğru gitti;</p>

  <p class="calibre1">Tahta, Anu oturdu.</p>

  <p class="calibre1">&nbsp;Destan, tahttan indirildikten sonra Dünya'ya bir "Göklerdeki kral"ın gelişini anlatmaktadır: Alalu adında bir tanrı (göklerde bir yerlerdeki) tahtından zorla indirilir ve yaşamını kurtarmak için kaçarken "koyu gölgeli Dünya'ya iner." Ama bu, hikâyenin sonu değildir. Metin Anu'nun da Kumarbi adında (bazı yorumlara göre Anu'nun kendi erkek kardeşidir) bir tanrı tarafından tahttan indirilişini anlatmaya devam eder.</p>

  <p class="calibre1">&nbsp;Grek efsaneleri yazılmadan bin yıl önce yazılmış olan bu destanın, Uranüs'ün Kronos, Kronos'un da Zeus tarafından tahttan indirilişi hikâyesinin bir atası olduğuna hiç şüphe yoktur. Kronos'un Zeus tarafından hadım edilişiyle ilgili detay bile Hitit metninde mevcuttur, zira Kumarbi'nin Anu'ya yaptığı da aynen budur:</p>

  <p class="calibre1">&nbsp;Dokuz sayılı dönem için Anu Göklerde kraldı;</p>

  <p class="calibre1">&nbsp;Dokuzuncu dönemde, Anu Kumarbi ile savaşmak zorunda kaldı.</p>

  <p class="calibre1">&nbsp;Anu, Kumarbi'nin elinden kurtulup kaçtı-</p>

  <p class="calibre1">&nbsp;Kaçtı Anu, göğe yükselip kaçtı.</p>

  <p class="calibre1">&nbsp;Ardından koştu Kumarbi, onu ayağından yakaladı.</p>

  <p class="calibre1">&nbsp;Göklerden çekip onu aşağı aldı.</p>

  <p class="calibre1">&nbsp;Kasıklarını ısırıp koparttı; ve Anu'nun "Erkekliği"</p>

  <p class="calibre1">&nbsp;Kumarbi'nin içiyle birleşti, tunç gibi kaynadı.</p>

  <p class="calibre1">&nbsp;Bu kadim masala göre, savaş tam bir galibiyetle sonuçlanmamıştı. Erkekliğinden olan Anu, Kumarbi'ye Dünya'nın kontrolünü bırakarak Göksel Evine geri uçmayı becermişti. Bu arada, Anu'nun "Erkekliği" Kumarbi'nin içinde birkaç ilâh oluşturmuş ve bunları (Grek efsanelerindeki Kronos gibi) salmak zorunda kalmıştı. Bunlardan biri baş Hitit ilâhı Teşub idi.</p>

  <p class="calibre1">&nbsp;Ancak, Teşub'un barış içinde hüküm sürebilmesi için bir destansı savaş daha yapılması gerekiyordu.</p>

  <p class="calibre1">&nbsp;Kummiya'da ("Göksel Ev") Anu'nun bir varisinin ortaya çıktığını öğrenen Kumarbi, "Fırtınalar Tanrısı'na bir rakip çıkartmak" için bir plân yaptı. "Eline asasını aldı, rüzgârlar kadar hızlı sandallarını giydi"; ve şehri Ur-Kiş'ten Büyük Dağın Hanımının mekânına gitti. Ona varınca,</p>

  <p class="calibre1">&nbsp;Arzusu kabardı;</p>

  <p class="calibre1">&nbsp;Dağ Hanım ile yattı;</p>

  <p class="calibre1">&nbsp;Erkekliği ona aktı,</p>

  <p class="calibre1">&nbsp;Beş kez aldı onu...</p>

  <p class="calibre1">&nbsp;On kez aldı onu.</p>

  <p class="calibre1">&nbsp;Kumarbi sadece şehvetli miydi? Bundan çok daha fazlasının söz konusu olduğuna inanmak için nedenlerimiz var. Tahminimiz şu ki, Kumarbi'nin Büyük Dağın Hanımından olacak bir oğlu, Göksel Tahtın varisi olmaya uygun olacaktı ve Ku-marbi, gebe kalmasını sağlama almak için tanrıçayı beş ve on kez "aldı", gerçekten de gebe kalmıştı: Kumarbi'nin sembolik olarak Ulli-Kummi (Teşub'un mekânı olan "Kummiya'nın zaptedicisi") adını verdiği bir oğlan doğurdu.</p>

  <p class="calibre1">&nbsp;Tahta çıkmak için yapılan çarpışma, Kumarbi tarafından göklerdeki çarpışmaları da içeren türden görülmekteydi. Oğlunun Kummiya'nın görevlilerine üstün gelmesini sağlama alan Kumarbi, oğlu için şu övgüleri saydı:</p>

  <p class="calibre1">&nbsp;Krallık için Göklere yükselsin!</p>

  <p class="calibre1">&nbsp;Güzel şehir Kummiya'yı alt etsin!</p>

  <p class="calibre1">&nbsp;Fırtınalar Tanrısına saldırsın</p>

  <p class="calibre1">&nbsp;ve onu bir ölümlü gibi parça parça etsin!</p>

  <p class="calibre1">&nbsp;Gökteki tüm tanrıları vurup indirsin!</p>

  <p class="calibre1">&nbsp;Teşub tarafından Dünya üstünde ve göklerde yapılan savaşlar, acaba M.Ö. 4.000'lerde, Boğa Çağı başladığında mı meydana gelmişti? Bu nedenle mi kazanan, boğa ile ilişkilendirilmeyle onurlandırıldı? Ve bu olaylar, tam da aynı zamanda, Sümer’deki anî uygarlığın başlangıcıyla herhangi bir biçimde bağlantılı mıydı?</p>

  <p class="calibre1">&nbsp;Hitit panteonunun ve tanrıların hikâyelerinin kökünün, gerçekten de Sümer'de, uygarlığında ve tanrılarında olduğuna hiç şüphe yoktur.</p>

  <p class="calibre1">&nbsp;Ulli-Kummi'nin İlâhî Taht'a meydan okuyuşunun hikâyesi, kahramanca ama pek de sonuç getirmeyecek türden çarpışmaları anlatmaya devam eder. Bir noktada, Teşub'un rakibini alt etmeyi başaramaması, eşi Hebat'ın intihara kalkışmasına sebep olur. En sonunda, anlaşmazlığı ele almaları için tanrılara başvurulur ve bir Tanrılar Meclisi çağrılır. Meclis Enlil adında bir "eski tanrı" tarafından yönetilmektedir ve Ea adlı bir diğer "eski tanrı", "kader sözlerini taşıyan eski tabletler"i ortaya çıkarması için çağrılır; anlaşılan bunlar ilâhî silsile ile ilgili anlaşmazlığı çözmeye yardım edecek bazı kadim kayıtlardır.</p>

  <p class="calibre1">&nbsp;Bu kayıtlar anlaşmazlığı çözmeye yardım etmeyince, Enlil meydan okuyanla bir kez daha ama bu kez çok eski silâhların yardımıyla çarpışma yapılmasını tavsiye eder. "Dinleyin, eski tanrılar ki siz eski sözleri bilirsiniz" der Enlil takipçilerine:</p>

  <p class="calibre1">&nbsp;Kadim depoları açın,</p>

  <p class="calibre1">şu, babaların ve atalarınkini!</p>

  <p class="calibre1">&nbsp;Getirin ortaya Eski Bakır kamayı Hani, Gökleri Dünya'dan ayıranı;</p>

  <p class="calibre1">&nbsp;Onlar kessin Ulli-kummi'nin ayaklarını.</p>

  <p class="calibre1">&nbsp;Bu "eski tanrılar" kimdi? Cevap, açıktır; zira hepsi de -Anu, Antu, Ninlil, Ea, İşkur- Sümer isimleri taşımaktadır. Teşub'un ve hatta diğer "Hitit" tanrılarının bile isimleri, kimliklerini belirtmek için sıklıkla Sümer yazısı ile yazılmıştır. Ayrıca, söz konusu harekette adı verilen yerlerin bazıları da kadim Sümer bölgeleriydi.</p>

  <p class="calibre1">&nbsp;Bilginler anladılar ki, Hititler aslında Sümer kaynaklı bir panteona tapınmaktaydılar ve "eski tanrılar"ın hikâyelerinin geçtiği alan Sümer'di. Ancak bu, çok daha geniş bir keşfin sadece bir kısmıydı. Hitit dilinin, sadece birkaç Hint-Avrupa diyalektine dayandığı değil, ayrıca hem konuşmada hem de yazıda bir hayli Akkad etkisine maruz kaldığı da bulundu. Akkad dili M.Ö. ikinci bin yılda kadim dünyanın uluslararası dili olduğu için, Hitit üstündeki etkisi açıklanabilirdi.</p>

  <p class="calibre1">&nbsp;Ama bilginlerin Hitit dilini deşifre ederken, bu dilin Sümer piktografık işaretlerini, hecelerini, hatta tam kelimelerini kullandığını keşfettiklerinde, gerçekten büyük şaşkınlık yaşandı! Dahası, Sümerce onların yükseköğrenim diliydi. Sümer dili, O.R. Gurney'in <span class="calibre9">[The Hittites</span> (Hititler)] kelimeleri ile "<span class="calibre9">Hattuşaş'ta (başkentte) yoğun biçimde çalışılmaktaydı... Hitit dönemindeki çivi yazısı işaretleriyle ilişkilendirilen birçok hece, aslında anlamı (Hititlerce) unutulmuş olan Sümerce kelimelerdi... Hitit metinlerinde, kâtipler sık sık sıradan Hitit kelimelerinin yerine denk gelen Sümerce veya Babilce kelimeyi koymaktaydılar."</span></p>

  <p class="calibre1">&nbsp;Ancak, Hititler M.Ö. 1.600'lerden bir süre sonra Babil'e ulaştıklarında, Sümerliler Yakın Doğu sahnesinden ayrılalı çok olmuştu. Nasıl olmuştu da Sümerlilerin dili, edebiyatı ve dini, bir başka bin yılda ve Asya'nın bir başka kısmındaki bir başka büyük krallıkta baskın çıkmıştı?</p>

  <p class="calibre1">&nbsp;Bilginlerin kısa bir süre önce keşfettikleri gibi, aradaki köprü Hurriler denilen bir halktı.</p>

  <p class="calibre1">&nbsp;Eski Ahit'te onlardan Huritler ("hür halk") diye söz edilmekteydi, Mezopotamya'da Sümer ve Akkad ile Anadolu'da Hitit krallığının arasındaki geniş alandaydılar. Kuzeyde ülkeleri, yakındaki ve uzaktaki ülkelerin en iyi ağaçları elde ettiği "sedir diyarı" idi. Doğudaki merkezleri, günümüzdeki Irak petrol alanlarını kucaklıyordu; sadece tek bir şehirde, Nuzi'de bile, arkeologlar sadece yapılar ve eserler değil, ayrıca büyük değer taşıyan binlerce hukukî ve toplumsal belge buldular. Batıda, Hurrilerin egemenliği ve etkisi Akdeniz kıyısına kadar uzanmaktaydı ve Karkamış ve Alalak gibi büyük ve kadim ticaret, sanayi ve öğrenim merkezlerini içermekteydi.</p>

  <p class="calibre1">&nbsp;Ama güçlerinin merkezi, kadim ticaret yollarının ana merkezleri ve ülkenin içindeki en muteber türbeler, "iki nehrin arasındaydı, yani İncil'de geçen adıyla Na-harayim'de. En eski (ve hâlâ keşfedilmemiş olan) başkentleri Kebar Nehrinde bir yerlerdeydi. Balıklı Nehir üstündeki en büyük ticaret merkezi, İncil'de adı geçen Harran'dı; yani İbrahim peygamberin ailesinin, güney Mezopotamya'daki Ur'dan Kenan iline giderken kaldıkları şehir.</p>

  <p class="calibre1">&nbsp;Mısır ve Mezopotamya kraliyet belgeleri, Hurri krallığından Mittani diye söz eder ve onu kendilerine eşdeğer görürler; yani etkisi sınırlarının ötesine yayılmış üçlü bir kudret olarak. Hititler, Hurri'li komşularını "Hurri" diye adlandırmaktaydı. Ancak bazı bilginler, bu kelimenin "Har" olarak da okunabileceğini ve <span class="calibre9">[G.Contennau'nun, La Civilisation des Hittites et des Hurrites du Mitanni'de</span> (Mi-tanni'deki Hititler ve Hurrilerin Uygarlığı) belirttiği gibi] "Harri" kelimesinde, "bu halk için 'Ari' veya Aryanlar kelimesi de görülebilir" olasılığını ortaya atmışlardır.</p>

  <p class="calibre1">&nbsp;Hurrilerin, köken olarak Aryan veya Hint-Avrupalı olduklarına hiç şüphe yoktur. Yazılarında birçok ilâhı, Vedik "Aryan" isimleriyle anmışlardır, kralları Hint-Avrupalı isimler taşırdı ve askerî ve şövalyelik ile ilgili terminolojileri, Hint-Avrupa dillerinden türemiştir. 1920'lerde Hitit ve Hurri kayıtlarını gün ışığına çıkartmak için büyük çaba harcayan B. Hrozny, Hurrileri "en eski Hindular" diye adlandıracak kadar ileri gitmiştir.</p>

  <p class="calibre1">&nbsp;Bu Hurriler, Hintliler üzerinde kültürel ve dinsel bakımdan baskındılar. Hitit mitoloji metinlerinin Hurri kaynaklı ve hatta tarih öncesi yarı ilâhi kahramanları anlatan destansı şiirlerin bile Hurri kökenli olduğu bulunmuştur. Artık, Hititlilerin kozmolojilerini, "mit"lerini, tanrılarını ve on ikiler panteonunu Hurrilerden aldıklarına hiç şüphe yoktur.</p>

  <p class="calibre1">&nbsp;Aryan kökeni, Hitit ibadeti ve bu inançlarla ilgili Hurri kaynakları arasındaki üçlü bağlantı; hasta kocasının hayatı için dua eden bir Hitit kadınının duasında dikkate değer biçimde iyi belgelenmiştir. Duasını Teşub'un eşi Hebat'a yollayan kadın şöyle devam eder:</p>

  <p class="calibre1">&nbsp;Ah, Arinna'nın Yükselen Diskinin Tanrıçası,</p>

  <p class="calibre1">&nbsp;Hanımım, Hatti Diyarının Hanımefendisi,</p>

  <p class="calibre1">&nbsp;Göklerin ve Yerin Kraliçesi...</p>

  <p class="calibre1">&nbsp;Hatti ülkesinde, senin adın</p>

  <p class="calibre1">&nbsp;"Arinna'nın Yükselen Diskinin Tanrıçası"dır;</p>

  <p class="calibre1">&nbsp;Ama senin yarattığın diyarda,</p>

  <p class="calibre1">&nbsp;Sedir Ülkesinde,</p>

  <p class="calibre1">&nbsp;Sen "Hebat" adını taşırsın.</p>

  <p class="calibre1">&nbsp;Ama bununla birlikte, Hurriler tarafından benimsenen ve yayılan kültür ve din, Hint-Avrupalı değildi. Dilleri bile aslında Hint-Avrupa dili değildir. Hurri dilinde, kültüründe ve geleneklerinde Akkad etkileri olduğuna hiç şüphe yoktur. Başkentlerinin adı, Waşugeni; Samî dilindeki <span class="calibre9">reş-eni</span> ("suların başladığı yer") kelimesinin değişmiş bir hâlidir. Dicle Nehri, <span class="calibre9">Aranzak</span> diye adlandırılırdı, ki (öyle inanıyoruz ki) bu "saf sedir ağaçlarının nehri" anlamına gelen Akkad kelimelerinden kaynaklanmaktaydı. Şamaş ve Taşmetum adlı tanrılar ise Hurri dilinde Şimiki ve Taşimmetiş hâline gelmişti vs.</p>

  <p class="calibre1">&nbsp;Ancak Akkad kültürü ve dini, orijinal Sümer gelenekleri ve inançlarının sadece bir gelişimi olduğundan, aslında Hurriler, Sümer dinini özümsemiş ve yaymışlardı. Bu durum, orijinal Sümer ilâhî adlarının, ithafların ve yazı işaretlerinin sık sık kullanılmasıyla da bariz hâle gelmektedir.</p>

  <p class="calibre1">&nbsp;Destansı şiirlerin, Sümer hikâyeleri olduğu artık anlaşılmıştır; eski tanrıların "ikamet yerleri" Sümer şehirleridir; "eski dil" Sümer'in dilidir. Hatta Hurri sanatı, Sümer sanatını bile kopyalamıştır; formlarını, temalarını ve sembollerini.</p>

  <p class="calibre1">&nbsp;Hurriler, ne zaman ve nasıl Sümer "gen"i ile "mutasyona" uğramışlardı?</p>

  <p class="calibre1">&nbsp;Kanıtların önerdiğine göre, M.Ö. ikinci bin yılda Sümer ve Akkad'ın kuzey komşusu olan Hurriler, aslında Sümerlilerle bir önceki bin yılda kaynaşmıştı. Hurrilerin M.Ö. üçüncü bin yılda Sümer'de mevcut ve aktif oldukları, Sümer'in son şaşaalı döneminde, yani üçüncü Ur hanedanı sırasında önemli görevlerde oldukları artık kesin bir gerçektir. Hurrilerin, antik çağlarda Sümer’in (ve bilhassa Ur'un) tanınan giysi sanayiini yönetip çalıştırdıklarını gösteren kanıtlar vardır. Ur'un tanınmış tüccarları, muhtemelen çoğunlukla Hurriler idi.</p>

  <p class="calibre1">&nbsp;M.Ö. 1.300'lerde, (İsrailoğullarının Mısır'dan Kenan'a çıkışı dâhil) geniş göçlerin ve istilâların baskısı altında kalan Hurriler, krallıklarının kuzeydoğu kısmına doğru geri çekildiler. Yeni baş-kentlerini Van Gölü yakınlarında kurarak, krallıklarına Urartu ("Ararat") adını verdiler. Burada, boynuzlu bir başlık giyen ve kült sembolü olan boğanın üstünde duran dinç bir tanrı olarak resmettikleri (Şekil 34) Teşeba (Teşub)'nın başını çektiği bir panteona tapındılar. Ana türbelerini Bitanu ("Anu'nun evi") olarak adlandırdılar ve kendilerini, krallıklarını "Anu'nun vadisinin kalesi" yapmaya adadılar.</p>

  <p class="calibre1">&nbsp;Ve Anu, göreceğimiz üzere, Sümer için Tanrıların Babası idi.</p>

  <p class="calibre1"><img alt="" class="calibre35" src="../Images/main-31.jpg" /></p>

  <p class="calibre1"><span class="calibre9">Şekil 34</span></p>

  <p class="calibre1">&nbsp;Hikâyelerin ve tanrılara tapınmanın Yunanistan'a ulaştığı diğer yola ne olacak? Şu, Akdeniz'in doğu kıyılarından, Girit ve Kıbrıs üstünden gelen yola?</p>

  <p class="calibre1">&nbsp;Bugün İsrail, Lübnan ve güney Suriye olan -ve kadim Bereketli Hilâl'in güneybatı yakasını oluşturan- topraklar, o zamanlar Kenanlılar diye bir arada grup-landırılabilecek halkların yaşam alanıydı. Bir kez daha, onlar hakkında yakın bir zamana dek bilinen her şey Eski Ahit'te görünen (genellikle aleyhte) ve Fenike yazıtlarının içine serpiştirilmiş göndermelerdi, iki keşif gün ışığına çıktığında, arkeologlar Kenanlıları daha yeni anlamaya başlıyorlardı: Lüksor ve Sakkara'da bulunan belirli bazı Mısır metinleri ve çok daha önemlisi, büyük bir Kenan merkezinde ortaya çıkarılan tarihî, edebî ve dinsel metinler. Şimdilerde Ras Şamra adını taşıyan ve Suriye kıyısında olan bu yer, kadim kent Ugarit idi.</p>

  <p class="calibre1">&nbsp;Ugarit yazıtlarının dili, yani Kenan dili; en eski Akkad dilini ve günümüz İb-ranicesini de içeren diller grubunun bir kolu olan ve bilginlerin Batı Samîce dediği dildi. Gerçekten de, İbranice bilen her kişi Kenan yazıtlarını da aynı kolaylıkla takip edebilirdi. Dil, edebî stil ve terminoloji Eski Ahit'inkini andırmaktadır.</p>

  <p class="calibre1">&nbsp;Kenan metinlerinden ortaya çıkan panteon, daha sonraki Grek panteonu ile birçok benzerlikler taşımaktadır. Kenan panteonunun da başında <span class="calibre9">EL</span> adında bir üstün ilâh vardır; bu kelime hem tanrının kişisel adıdır ve hem de "ulu ilâh" anlamında kullanılan bir terimdi, ilâh, insanî veya ilâhî olsun tüm meselelerde yetkiliydi. Unvanı <span class="calibre9">Ab Adam</span> ("insanın babası") idi; merhamet ve şefkatli ise sıfatlarıydı. O, "yaratılan şeylerin yaratıcısı ve krallığını tek verebilecek olan" idi.</p>

  <p class="calibre1">&nbsp;Kenan metinleri (birçok bilgin için "mit" demektir) El'i günlük meselelerden uzak kalan yaşlıca bir ilâh, bir bilge olarak resmetmektedir. Mekânı uzaktadır, "iki nehrin su başlarında"dır, yani Fırat ve Dicle'nin. Burada tahtında oturur, elçileri kabul eder, sorunlar üzerinde düşünür veya huzuruna getirilen diğer tanrılarla tartışırdı.</p>

  <p class="calibre1">&nbsp;Filistin'de bulunan bir stelada, tahtında oturan ve genç bir ilâh tarafından kendisine bir içki sunulan yaşlıca bir ilâh resmedilmiştir. Oturan ilâh boynuzlarla süslü konik bir başlık giymektedir; bu, gördüğümüz gibi, tarih öncesi zamanlardan beri, tanrıların bir işaretidir. Sahnede baskın olan bir kanatlı yıldız sembolüdür; gittikçe artan bir şekilde karşılaşacağımız, her yerde mevcut olan bir amblem. Bu yontulmuş rölyefin büyük Kenan ilâhı El'i resmettiği, bilginler tarafından kabul edilmektedir. (Şekil 35) Ama El, her zaman en yaşlı efendi değildir. Sıfatlarından biri Tor'dur ("boğa" anlamında); bilginlerin inancına göre bu, onun cinsel kudretini ve Tanrıların Babası şeklindeki rolünü belirtmektedir. "Zarif Tanrıların Doğumu" adı verilen bir Kenan şiiri, El'i deniz kıyısında (muhtemelen çıplak) anlatır; iki kadın,penisinin boyu sebebiyle tamamen büyülenirler. Kumsalda bir kuş kızarırken, El iki kadınla da ilişki kurar. Derken iki tanrı, Şahar ("şafak") ve Şalem ("tamamlanma" veya "akşam karanlığı") doğar.</p>

  <p class="calibre1"><img alt="" class="calibre36" src="../Images/main-32.jpg" /></p>

  <p class="calibre1"><br class="calibre2" /></p>

  <p class="calibre1">&nbsp;Bunlar ne tek çocukları ne de başta gelen oğullarıdır (anlaşıldığı kadarıyla yedi oğlu vardır). Baş oğlu Baal'dir; yine bu isim hem ilâhın şahsî adı, hem de "efendi" anlamına gelen genel bir terimdir. Greklerin kendi hikâyelerinde yaptıkları gibi, Kenanlılar da oğulun otoriteye ve babasının hükümdarlığına meydan okuyuşlarından söz etmekteydi. Babası El gibi Baal de bilginlerin Fırtına Tanrısı, Gökgürültüsü ve Yıldırım Tanrısı dedikleri bir ilâhtı. Baal'in lâkabı Hadad ("keskin olan") idi. Silâhları savaş baltası ve yıldırım-mızrak idi; kült hayvanı, El'inki gibi, boğaydı ve El gibi, bir çift boynuzla süslü konik bir başlık giyer biçimde resmedilmişti.</p>

  <p class="calibre1">&nbsp;Baal ayrıca Elyon ("üstün") olarak da adlandırılıyordu; yani, onaylanmış prens, bariz varis. Ama bu unvanı savaş vermeden alamamıştı; ilk olarak erkek kardeşi Yam ("denizin prensi") ve daha sonra erkek kardeşi Mot ile savaşmıştı. Sayısız parçalanmış tabletin biraraya getirilmesinden oluşan uzun ve dokunaklı bir şiir, "iki nehrin su başlarının ortasındaki, suların kaynaklarındaki" El'in mekânına "Usta Zanaatkar"ın çağrılmasıyla başlar:</p>

  <p class="calibre1">&nbsp;El'in tarlalarından geçerek gelir</p>

  <p class="calibre1">&nbsp;Yılların Babasının köşküne girer.</p>

  <p class="calibre1">&nbsp;El'in önünde eğilir, ayaklarına kapanır,</p>

  <p class="calibre1">&nbsp;Kendini bitirir, biat eder.</p>

  <p class="calibre1">&nbsp;Usta Zanaatkâr'a, iktidara yükselişini işaret etmek üzere Yam için bir saray inşa etmesi emredilir. Bu nedenle cesaretlenen Yam, habercilerini tanrılar meclisine yollayarak Baal'i kendisine teslim etmelerini ister. Yam, elçilerine cüretkâr olmaları talimatını vermiştir ve tanrılar meclisi boyun eğer. El bile oğulları arasındaki bu yeni sıralanışı kabullenir. "Baal kölendir, ey Yam" diye açıklar.</p>

  <p class="calibre1">&nbsp;Ancak Yam'ın üstünlüğü kısa ömürlüdür. İki "ilâhi silâh" kuşanan Baal Yam ile çarpışır ve onu yener; ancak Mot (adı "darbeci" anlamındadır) ona meydan okuyacaktır. Bu çarpışmada Baal kısa sürede alt edilir, ama kız kardeşi Anat, Baal'in ölümünü bir son olarak kabullenmeyi reddeder. "Mot'u, El'in oğlunu yakaladı ve bir bıçakla onu deşiverdi."</p>

  <p class="calibre1">&nbsp;Kenan hikâyesine göre, Mot'un yok oluşu, Baal'in mucizevî dirilişine yol açar. Bilginler bu sonucu, tüm hikâyenin alegorik olduğunu; Yakın Doğu'da bitkileri kurutan sıcak, yağmursuz yazlar ile bitkileri canlandıran veya "dirilten" sonbahardaki yağmur mevsiminin gelişi arasındaki yıllık didişmenin bir hikâyesinden başka bir şeyi temsil etmediğini önererek rasyonalize etmeye giriştiler. Ama Kenan hikâyesinin hiç de alegori amacı taşımadığına, o zamanlar gerçek olaylar olduğuna inanılan olaylarla ilgili olduğuna hiç şüphe yoktur: Baş ilâhın oğulları aralarında savaşmış ve içlerinden biri tekrar ortaya çıkmak ve kabul edilen varis olmak üzere yenilgiye karşı gelmiştir ve El şenlenir:</p>

  <p class="calibre1">&nbsp;Merhametli olan, şefkatli olan El şenlenir.</p>

  <p class="calibre1">&nbsp;Ayaklarını tabureye yaslar.</p>

  <p class="calibre1">&nbsp;Boğazını açar ve kahkahalar atar;</p>

  <p class="calibre1">&nbsp;Sesini yükseltir ve bağırır:</p>

  <p class="calibre1">&nbsp;"Oturacak ve rahatıma bakacağım,</p>

  <p class="calibre1">&nbsp;Canım, göğsümde dinlenecek;</p>

  <p class="calibre1">&nbsp;Çünkü kudretli Ba'al canlı,</p>

  <p class="calibre1">&nbsp;Çünki Dünyanın Prensi yaşıyor!"</p>

  <p class="calibre1">&nbsp;Kenan geleneklerine göre, Anat; kötücül Mot ile ölüm kalım savaşında kardeşi Efendi (Baal)'nin yanında yer almıştır; bunun ve Tanrıça Athena'nın, Tifon ile yaptığı ölüm kalım savaşında üstün tanrı Zeus'un yanında yer alışı arasındaki paralellik, son derece açıktır. Athena, görmüş olduğumuz gibi, "mükemmel bakire" diye adlandırılıyordu ama birçok yasak aşk macerası yaşıyordu. Benzer şekilde, Kenan gelenekleri de (ki Grek geleneğinden çok önce gelir) "Bakire Anat" sıfatını kullanır ama buna rağmen onun çeşitli aşk maceralarını, özellikle de kendi erkek kardeşi Baal ile olanları bildirmeye devam eder. Bir metin, Anat'ın, Baal'in Zapfon Dağı'ndaki mekânına gelişini ve Baal'in karılarını gönderişini anlatır. Derken kız kardeşinin ayaklarına kapanır; birbirlerinin gözlerinin içine bakarlar ve birbirlerinin "boynuzlarını" yağlarlar:</p>

  <p class="calibre1">&nbsp;Onu yakalar ve rahmini tutar...</p>

  <p class="calibre1">&nbsp;Onu yakalar ve "taşlarını" tutar...</p>

  <p class="calibre1">&nbsp;Bakire Anat... gebe kalır ve taşır.</p>

  <p class="calibre1">&nbsp;Anat'ın, cinsel unsurlarını vurgulamak için sık sık tamamen çıplak resmedil-mesine şaşmamak gerek; tıpkı, miğferli Baal'in bir diğer tanrı ile savaşmasını gösteren bu mühür izindeki gibi. (Şekil 36)</p>

  <p class="calibre1">Grek dini ve onun doğrudan öncülleri gibi, Kenan panteonu da bir baş ilâhın resmî eşi olan bir Ana Tanrıça içermekteydi. Ona Aşera denirdi; Greklerin Hera'sına paraleldir. Astarte (İncil'deki Aştoret) Afrodit'e paraleldir; onun en sık birarada olduğu eşi ise parlak bir gezegenle ilişkilendirilen ve muhtemelen Afrodif’in erkek kardeşi Ares'le paralel olan, Athtar'dır. Uzaysal veya Grek panteonundaki paralelleri kolayca bulunabilecek diğer genç, dişi ve erkek ilâhlar mevcuttur.</p>

  <p class="calibre1"><img alt="" class="calibre37" src="../Images/main-33.jpg" /></p>

  <p class="calibre1"><span class="calibre9">Şekil 36</span></p>

  <p class="calibre1">&nbsp;Ama bu genç ilâhların yanı sıra, dünyasal işlerden uzak kalan ama tanrıların kendileri ciddî belâya bulaştıklarında erişilebilen "eski tanrılar" da vardır. Bazılarının heykelleri, kısmen tahrip olmuş bir hâldeyken bile, onları boynuzlu başlıklarından tanınabilen, etkili tanrılar olarak göstermektedir. (Şekil 37)</p>

  <p class="calibre1">&nbsp;Peki, Kenanlılar kendi kültürlerini ve dinlerini nereden almışlardı?</p>

  <p class="calibre1">&nbsp;Eski Ahit onları, Afrika'nın sıcak topraklarındaki kökleri ile Mısırlıların kardeşleri olan Berberi ailesinden oluşan ulusların bir bölümü olarak ele alır. Arkeologlar tarafından ortaya çıkartılan eserler ve yazılı kayıtlar; Kenan ve Mısır ilâhları arasındaki birçok benzerlik kadar bu ikisi arasındaki yakınlığı da onaylamaktadır.</p>

  <p class="calibre1">&nbsp;Birçok ulusal ve yerel tanrı, adlarının ve sıfatlarının oluşturduğu çokluk, rollerinin, amblemlerinin ve hayvan maskotlarının çeşitliliği; ilk bakışta Mısır tanrılarını garip bir sahne üstündeki anlaşılmaz bir aktörler grubu gibi göstermektedir. Ama daha yakından bakılınca, esasında kadim dünyanın diğer ülkelerindekilerden hiç de farklı olmadıkları ortaya çıkar.</p>

  <p class="calibre1">&nbsp;Mısırlılar Gök ve Yer tanrılarına, ikincil derecedeki ilâhlar güruhundan açık bir biçimde ayrılan Büyük Tanrılara inanıyorlardı. G.A. Wainwright [The Sky-Religion in Egypt (Mısır'da Gök Dini)] kanıtları özetleyerek, göklerden Dünya'ya inen Gök Tanrı’ları inancının "son derece kadim" olduğunu göstermektedir. Bu Büyük Tanrıların bazılarının sıfatları, meselâ En Büyük Tanrı, Göklerin Boğası, Dağların Efendisi/Hanımı, kulağa pek tanıdık gelmektedir.</p>

  <p class="calibre1"><img alt="" class="calibre38" src="../Images/main-34.jpg" /></p>

  <p class="calibre1"><span class="calibre9">Şekil 37</span></p>

  <p class="calibre1"><br class="calibre2" /></p>

  <p class="calibre1">&nbsp;Mısırlılar onluk sistemle sayı saymalarına karşın, dinsel meseleleri; Sümer altılı sistemi altmış ile yönetiliyor ve göksel meseleleri ise ilâhî sayı on ikiye tâbi idi. Gökler üç parçaya ayrılmıştı; her biri on iki gök cisminden oluşmaktaydı. Öte âlem on iki parçaya bölünmüştü. Gün ve tün de on ikişer saate ayrılmıştı. Ve tüm bu ayırmalar, yine her biri on iki tanrı içeren tanrılar "grupları"na paraleldi.</p>

  <p class="calibre1">&nbsp;Mısır panteonunun başı Ra ("yaratıcı") idi; on iki tanrıdan oluşan Tanrılar Meclisinin üstünde hüküm sürerdi. Muhteşem yaratma işini, ilksel zamanlarda Geb ("Dünya") ve Nut'u ("gök") yaratarak yapmıştır. Sonra Dünya'da bitkilerin ve sürünen yaratıkların ve en sonunda insanın büyümesine sebep olmuştur. Ra, kendisini sadece dönemsel olarak tezahür ettiren, görünmez bir gök tanrısıdır. Tezahürü ise, Kanatlı Küre olarak resmedilen Göksel Disk olan Aten'dir. (Şekil 38)</p>

  <p class="calibre1">&nbsp;Ra'nın Dünya üstünde ortaya çıkışının ve faaliyetlerinin, Mısır geleneklerine göre, Mısır'daki krallık ile doğrudan bağlantısı vardır. Bu geleneğe göre, Mısır'ın ilk hükümdarları insan değil tanrılardı ve Mısır'da hüküm süren ilk tanrı ise Ra idi. Derken krallığı ikiye böldü, Aşağı Mısır'ı oğlu Osiris'e, Yukarı Mısır'ı ise oğlu Set'e verdi. Ama Set, Osiris'i tahtan indirmeyi plânlıyordu ve en sonunda Osiris boğuldu. Osiris'in kız kardeşi ve karısı olan İsis, Osiris'in parçalanmış vücudunu topladı ve onu yeniden diriltti. Ardından Osiris "gizli kapılardan" geçerek, göksel yolundaki Ra'ya katıldı ve Mısır'daki tahtına, bazen kanatlı ve boynuzlu bir ilâh olarak resmedilen oğlu Horus geçti. (Şekil 39)</p>

  <p class="calibre1">&nbsp;Ra, göklerdeki en ulu olmasına rağmen, Dünya üzerinde sa-dece tanrı Ptah'ın ("geliştirici", "şeyleri biçimlendiren") oğluydu. Mısırlılar Ptah'ın, Nil'in yükseldiği noktada bentler kurarak Mısır toprağını sel sularının altından yükselttiğine inanmaktaydılar. Bu Büyük Tanrının Mısır'a bir başka yerden geldiğini söylüyorlardı; sadece Mısır'ı değil, "dağ ülkesini ve uzaktaki yabancı ülkeyi" de kurmuştu. Gerçekten de Mısırlılar bütün "eski tanrıları" nın bir kayıkla güneyden geldiklerini kabul ederler ve birçok tarih öncesi kaya resminin bu eski tanrıları gösterdiği bulunmuştur; boynuzlu başlıklarından fark edilebilirler, Mısır'a kayıkla gelmektedirler. (Şekil 40)</p>

  <p class="calibre1">&nbsp;Güneyden Mısır'a doğru tek deniz yolu, Kızıl Deniz'dir ve bu denizin Mısır dilindeki adının Ur Denizi olması çok ilginçtir. Hiyeroglif olarak gösterildiğinde Ur için kullanılan işaret "doğudaki uzak yabancı (diyar)" anlamına gelmektedir; tam da o yönde bulunan Sümer şehri Ur'a gönderme yapabileceği olasılığını hemen bir kenara atmamak gerek.</p>

  <p class="calibre1">"İlâhî varlık" veya "tanrı" için kullanılan Mısırca kelime <span class="calibre9">NTR'dir</span> ve "gözleyen" anlamına gelir. Şumer adının da tam bu anlama geldiğini belirtmek önemlidir: "gözleyenlerin" diyarı.</p>

  <p class="calibre1"><img alt="" class="calibre39" src="../Images/main-35.jpg" /><img alt="" class="calibre40" src="../Images/main-36.jpg" /></p>

  <p class="calibre1">&nbsp;Uygarlığın Mısır'da başlamış olduğu fikri, uzun zaman önce terk edilmiştir. Artık, Sümer tarzı olandan beş yüzyıl kadar sonra başlamış olan Mısır tarzı örgütlenmiş toplum ve uygarlığın; kültürünü, mimarîsini, teknolojisini, yazı sanatını ve bir yük-sek uygarlığın diğer tüm unsurlarını Sümer'den almış olduğunu gösteren bolca kanıt vardır. Kanıtların ağırlığı, Mısır tanrılarının da Sümer kökenli olduğunu göstermektedir.</p>

  <p class="calibre1">&nbsp;Mısırlıların kültürel ve kan bağı anlamında akrabası olan Kenanlılar, onlarla aynı tanrıları paylaşmaktaydılar. Ama hatırlanamayacak kadar uzun zamandır Asya ve Afrika arasındaki köprü olan toprak parçasında yerleşik olan Kenanlılar, aynı zamanda güçlü Samî veya Mezopotamya etkileri altında da kalmıştır. Kuzeydeki Hititler, kuzeydoğudaki Hurriler, güneydeki Mısırlılar gibi Kenanlılar da orijinal bir panteon ile övünemiyorlardı. Onlar da kozmogonilerini, ilâhlarım ve efsanevî masallarını başka yerden almışlardı. Sümer kaynaklarıyla doğrudan temasları, Amoritler idi.</p>

  <p class="calibre1">&nbsp;Amoritlerin ülkesi, Mezopotamya ve batı Asya'nın Akdeniz toprakları arasında uzanmaktaydı. Adları Akkadca <span class="calibre9">amurru</span> ve Sümerce <span class="calibre9">martu'dan</span> ("batılılar") türemiştir. Onlara yabancı gibi olmasa da, Sümer ve Akkad'ın batı eyaletlerinde oturan halk olarak davranılmaktaydı.</p>

  <p class="calibre1">&nbsp;Amori adları taşıyan kişiler, Sümer'de tapınak işleticiler olarak belirtilmiştir. Ur şehri M.Ö. 2000'lerde Elamlı istilâcılar tarafından düşürüldüğünde, İşbi-Iraa adlı bir Martu Larsa'da Sümer krallığını yeniden kurmuş ve ilk hedefi, Ur'un yeniden ele geçirilmesi ve tanrı Sin'e adanan büyük türbenin restorasyonu idi. Amorit "kabile reisleri" Asur'daki ilk bağımsız hanedanı M.Ö. 1900'lerde kurdular. Ve M.Ö. 1800'lerde Babil'e büyüklük getiren Hammurabi, Babil'in Amorit olan ilk hanedanının altıncı halefiydi.</p>

  <p class="calibre1">&nbsp;1930'larda arkeologlar Amoritlerin Mari diye bilinen merkez ve başkentine rast geldiler. Fırat nehrinin bir kıvrımında, şimdilerde Suriye sınırının nehri kestiği yerde, kazıcılar M.Ö. 3000 ve 2000 arasında binaları dikilen ve daha sonra tekrar tekrar dikilen büyük bir şehir keşfettiler. Bu en eski kalıntılar bir basamaklı piramit ve Sümer ilâhları olan İnanna, Ninhursag ve Enlil'e adanmış tapınaklar içermekteydi.</p>

  <p class="calibre1">&nbsp;Mari'nin sadece sarayı beş dönüm kadar bir alanı kaplıyordu ve en çarpıcı duvar resimleriyle boyanmış bir taht odasını, üç yüz çeşitli odayı, kâtip odalarını ve (tarihçiler için en önemlisi) çivi yazısı ile yazılmış; ekonomi, ticaret, politika, o zamanların sosyal yaşamı, devlet ve askerî meseleler ve şüphesiz ülkenin ve halkın dini ile ilgili yirmi bini aşkın tableti içermekteydi. Mari'deki büyük sarayın duvar resimlerinden biri, kral Zimri-Lim'in tanrıça İnanna (Amoritler ona İştar diyorlardı) tarafından tayin edilişini gösterir. (Şekil 41)</p>

  <p class="calibre1"><img alt="" class="calibre41" src="../Images/main-37.jpg" /></p>

  <p class="calibre1"><span class="calibre9">Şekil 41</span></p>

  <p class="calibre1">&nbsp;Diğer panteonlarda da olduğu gibi, Amurrular arasında fiziksel olarak mevcut olan baş ilâh, bir hava veya fırtına tanrısıdır. Ona Adad -Kenanlıların Baal ("efendi") kelimesine denk- diyorlardı ve Hadad lâkabını takmışlardı. Sembolü, beklenebileceği gibi, çatallı yıldırımdı.</p>

  <p class="calibre1">&nbsp;Kenan metinlerinde Baal sıklıkla "Dagon'un Oğlu" olarak adlandırılır. Mari metinleri de Dagan adında, -El gibi- emekliye ayrılmış, bir keresinde belirli bir savaşın yürütülmesinde kendisine danışılmadığı için şikâyet eden bir ilâh, bir "Bolluk Efendisi" olarak resmedilen yaşlı bir ilâhtan söz etmektedir.</p>

  <p class="calibre1">&nbsp;Panteonun diğer üyeleri arasında Kenanlıların Yerah, Akkadların Sin ve Sümerlilerin Nannar dediği Ay Tanrı; ortaklaşa Şamaş diye adlandırılan Güneş Tanrı ve kimlikleri, Mari'nin doğu Akdeniz'in ülkeleri ve halkları ile Mezopotamya kaynakları arasında (coğrafî ve kronolojik) bir köprü olduğuna hiç şüphe bırakmayan diğer ilâhlar bulunmaktaydı.</p>

  <p class="calibre1">&nbsp;Mari'deki buluntular arasında, tıpkı Sümer topraklarındaki diğer yerlerdeki gibi halkın kendisinin de düzinelerce heykeli vardı; krallar, asiller, rahipler, şarkıcılar. Değişmez bir biçimde elleri dua ederken kenetlenmiş, bakışları sonsuza dek tanrılarına doğru bakarken donmuş hâlde betimlenmişlerdir. (Şekil 42)</p>

  <p class="calibre1">&nbsp;İlâhî ama insan, her zaman on iki ilâhtan oluşan bir panteon veya iç dairenin başını çeken bu Gök ve Yer Tanrıları kimlerdi?</p>

  <p class="calibre1">Greklerin ve Aryanların, Hititlerinve Hurrilerin, Kenanlıların, Mısırlıların ve Amoritlerin tapınaklarına girdik. Bizleri kıtalardan ve denizlerden aşıran yolları ve binlerce yıllık ipuçlarını izledik.</p>

  <p class="calibre1">&nbsp;Tüm tapınakların tüm koridorları, bizi tekbir kaynağa getirdi: <span class="calibre9">Sümer.</span></p>

  <p class="calibre1"><img alt="" class="calibre42" src="../Images/main-38.jpg" /></p>
</body>
</html>
