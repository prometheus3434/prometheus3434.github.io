<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>
<body>
  <h3 style="text-align: right;" class=" sigil_not_in_toc"><br/></h3>
<h3 style="text-align: right;" class=" sigil_not_in_toc"><br/></h3>
<h3 style="text-align: right;" id="sigil_toc_id_6">14<br/></h3>
<div><i><br/></i></div>
<div><i><br/></i></div>
<div><i>Karanlıktaki insanlar ne yapacaklarını bilmezler.</i></div>
<div><i>Küçük bir fenerim varmış, ah o da sönmüş.</i><i>Elimi uzatıyorum. Umarım sen de öyle yapıyorsundur.</i></div>
<div><i>Ben sadece karanlıkta seninle beraber olmak istiyorum.&nbsp;</i></div>
<div><i>-</i> Greg Brown, <i>Karanlıkta Seninle Beraber</i></div>
<div><i><br/></i></div>
<div><i><br/></i></div>

  <p>Arabalarını sabahın beşinde, Minneapolis’de havaalanının uzun süreli park yerinde değiştirdiler. Park binasının gökyüzüne açılan en üst katına çıktılar.</p>

  <p>Gölge, turuncu üniformayı, kelepçeleri alıp bir süre için kişisel eşyalarının bulunduğu kahverengi kağıt torbaya koydu, hepsini katlayıp bir çöp tenekesine attı. Bir adam, havaalanı kapısından çıkıp onlara doğru yürürken on dakikadır bekliyorlardı. Bir paket Burger King kızarmış patatesi yiyordu. Gölge onu hemen tanıdı: o Kayanın Üzerindeki Ev’den ayrıldıklarında arabanın arkasında oturan ve arabayı titretecek kadar güçlü şarkı mırıldanan adamdı. O, yeni kış sakalında beyaz çizgiler olan, fıçı gibi geniş göğüslü genç adamdı. Bu onu daha yaşlı gösteriyordu.</p>

  <p>Adam ellerindeki yağı kotuna silip kocaman elini Gölge’ye uzattı. "Herkesin Babası’nın öldüğünü duydum," dedi. "Bunu ödeyecekler ve çok pahalıya ödeyecekler."</p>

  <p>"Çarşamba senin baban mıydı?" diye sordu Gölge.</p>

  <p>"O, Herkesin Babası’ydı," dedi adam. Kalın sesi boğazında takıldı. "Onlara söyle, hepsine söyle, bize ihtiyaç duyulduğunda, halkım orada olacak."</p>

  <p>Czernobog dişlerinin arasındaki bir tütün parçasını yakaladı ve donmuş, sulu kara tükürdü. "Peki bu kaç kişisiniz demek? On mu? Yirmi mi?"</p>

  <p>Fıçı gibi geniş göğüslü adamın sakalları diken diken oldu. "Peki on tanemiz onların yüz tanesine yetmiyor mu? Savaşta halkımdan birinin karşısında duracak kim var ki? Ama bizden başkaları da var, şehirlerin kenarında. Dağlarda olanlar var. Bazıları Catskills Dağları'nda, birkaçı Florida'daki sirk kasabalarında yaşıyor. Baltalarını bileli tutuyorlar. Eğer onları çağırırsam geleceklerdir."</p>

  <p>"Bunu yap, Elvis," dedi Bay Nancy. Gölge yine Elvis dediğini sandı. Nancy, şerif yardımcısı üniformasını kalın kahverengi bir hırka, fitilli kadife pantolon ve kahverengi makosenlerle değişti. "Onları çağır. Yaşlı piç bunu isterdi."</p>

  <p>"Ona ihanet ettiler." Onu öldürdüler. Çarşamba’ya güldüm ama hatalıydım. Artık hiçbirimiz güvende değiliz," dedi ismi Elvis’e benzeyen adam. "Ama bize güvenebilirsiniz." Yavaşça Gölge’nin omzuna vurdu ve neredeyse onu yere yıkıyordu. Bu, hurda ezen metal topun sırtınıza vurması gibi bir şeydi.</p>

  <p>Czernobog park yerinde etrafına bakıyordu. "Sorduğum için özür dilerim," dedi, "ama yeni taşıtımız hangisi?"</p>

  <p>Fıçı göğüslü adam gösterdi. "İşte orada," dedi.</p>

  <p>Czernobog homurdandı. "O mu?"</p>

  <p>Bu bir 1970 VW otobüstü. Arka camında bir gökkuşağı çıkartması vardı.</p>

  <p>"Bu güzel bir taşıt. Ve kullanmanızı bekleyecekleri en son şey o."</p>

  <p>Czernobog aracın etrafında bir tur attı. Sonra öksürmeye başladı, ciğer söken, yaşlı bir adamın, sabahın beşinde sigara içen birinin öksürmesi. Boğazını temizledi ve tükürdü. Elini göğsüne koyup acıyı dindirmek için masaj yaptı. "Evet. Şüphelenecekleri son araba. Peki polis durdurup hippi ve esrar ararsa ne olacak? Hı? Biz buraya kafa kırıp uçan otobüs sürmek için değil, onunla kalabalığa karışmak için geldik."</p>

  <p>Sakallı adam otobüsün kapısını açtı. "Size bakacaklar, sizin hippi olmadığınızı görecekler ve güle güle diye arkanızdan el sallayacaklar. Mükemmel bir kılık değiştirme yolu. Ve dikkat çekmeden bulabildiğim tek şey bu."</p>

  <p>Czernobog daha da tartışmaya hazır gibi görünüyordu ama Bay Nancy tatlıca araya girdi. "Elvis, biz çağırır çağırmaz geldin. Sana çok minnettarız. Şimdi, bu arabanın Chicago’ya geri gitmesi lazım."</p>

  <p>"Onu Bloomington’a bırakacağız," dedi sakallı adam. "Kurtlar bu işle ilgileneceklerdir. Bu konuyu düşünmeyin artık." Gölge’ye döndü. "Tekrar, duygularını ve acını paylaşıyorum. İyi şanslar. Ve eğer nöbet sana düşerse, bunu takdir edip duygularını paylaşıyorum." Gölge’nin elini kendi parmaksız eldivenli eliyle sıktı. Gölge’nin canı yandı. "Cesedini gördüğünde ona söyle. Vindalf’ın oğlu Alviss sadakatini sürdürecek."</p>

  <p>VW otobüs patchouli, eski tütsüler ve sarma tütün kokuyordu. Yere ve duvarlara solmuş bir pembe halı yapıştırılmıştı.</p>

  <p>"O kimdi?" diye sordu Gölge, vitesleri gıcırdatarak rampadan aşağı inerken.</p>

  <p>"Tam söylediği gibi Vindalf’ın oğlu Alviss. Dwarfların kralı. Bütün dwarf halkının en büyüğü, en güçlüsü, en iyisi."</p>

  <p>"Ama o bir dwarf değil," diye belirtti Gölge. "Ne kadar, bir yetmiş mi, bir yetmiş beş mi?"</p>

  <p>"Bu da onu dwarflar arasında bir dev yapar," dedi arkadan Czernobog. "Amerika'daki en uzun boylu dwarf."</p>

  <p>"O nöbet de neydi?" diye sordu Gölge.</p>

  <p>İki yaşlı adam hiçbir şey söylemediler. Gölge gözlerini pencereden dışarı dikmiş Bay Nancy'ye baktı.</p>

  <p>"Evet? O bir nöbetten bahsediyordu. Onu duydun."</p>

  <p>Czernobog arka koltuktan konuştu. "Onu tutman gerekmiyor," dedi.</p>

  <p>"Neyi tutmam?"</p>

  <p>"Nöbeti. Çok fazla konuşuyor. Bütün dwarflar konuşur konuşur dururlar. Düşünmeden. Onu aklından çıkarsan daha iyi olur."</p>
<p><br/></p>

  <p>Güneye doğru gidiş, zamanın içinden ilerleyiş gibi bir şeydi. Karlar yavaş yavaş azaldı ve ertesi sabah otobüs Kentucky’e ulaştığında tamamen yok olmuşlardı. Kentucky’de kış neredeyse bitmişti ve ilkbahar yoldaydı. Gölge bunu açıklayacak bir denklem olup olmadığını merak etmeye başladı - belki güneye doğru gittikleri her seksen kilometrede gelecekten bir gün geçiyorlardı.</p>

  <p>Bu fikrini belirtecekti ama Bay Nancy’ye öndeki koltukta uyurken arkadaki Czernobog durmadan horluyordu.</p>

  <p>Zaman o an için esnek bir kavram gibi göründü, araba kullanırken gördüğü bir rüya. Kuşları ve hayvanları acı verecek kadar çok fark etmeye başladığını keşfetti: Yolun yanında ya da otobüsün önünde yolda ölmüş bir şeyi didikleyen kargalar, pek bir anlam ifade etmeden gökyüzünde daireler çizen kuş sürüleri, çimenlikler ve çit kazıklarının üstünden ona bakan kediler gördü.</p>

  <p>Czernobog homurdandı ve uyanıp yavaşça oturdu. "Tuhaf bir rüya gördüm," dedi. "Tamamen Bielebog olduğumu gördüm. Dünya bizi her zaman iki olarak gördü, ışığın tanrısı ve karanlığın tanrısı ama artık ikimiz de yaşlıyız, bütün bu kadar zaman sonra onlara hediyeler verip hediyelerimi geri alanın sadece ben olduğumu fark ettim." Bir Lucky Strike’ın filtresini koparıp dudaklarının arasına koydu ve yaktı.</p>

  <p>Gölge penceresini açtı.</p>

  <p>"Akciğer kanserinden çekinmiyor musun?" dedi.</p>

  <p>"Kanser <i>benim,"</i> dedi Czernobog. "Kendi kendimi korkutmam."</p>

  <p>Nancy konuştu. "Bizim gibiler kansere yakalanmaz. Biz Arteriosclerosis, Parkinson Hastalığı ya da frengiye yakalanmayız. Bizi öldürmesi biraz zordur."</p>

  <p>"Çarşamba’yı öldürdüler," dedi Gölge.</p>

  <p>Ayağını gazdan çekti ve sonra erken bir kahvaltı için bir lokantanın önünde park etti. İçeri girdiklerinde girişteki genel telefon ahenksiz sesler çıkardı.</p>

  <p>Siparişlerini, Jeny Kerton'un <i>Kalbim Ne Demek İstedi</i> kitabını okuyan ve endişeli bir gülümsemesi olan yaşlıca bir kadına verdiler. Kadın iç çekti, sonra telefonun yanına gitti ve alıp, "Evet," dedi. Sonra salonda etrafına bakındı. "Evet," dedi. "Onlara benziyorlar. Hattan ayrılmayınız," ve Bay Nancy’nin yanına geldi.</p>

  <p>"Sizi arıyorlar," dedi.</p>

  <p>"Tamam," dedi Bay Nancy. "Şimdi, hanfendi, patates kızartmaları kesinlikle iyice <i>kıtır kıtır</i> olsun. Yanmış gibi düşünün." Telefona doğru yürüdü. "Bu O."</p>

  <p>"Peki size güvenecek kadar salak olduğumu düşünmeni sağlayan ne?" dedi.</p>

  <p>"Bulabilirim," dedi. "Nerede olduğunu biliyorum.</p>

  <p>"Evet," dedi. "Tabii ki istiyoruz. İstediğimizi biliyorsunuz. Ve ondan kurtulmak istediğinizi biliyorum. Bu yüzden bana masal okumayın."</p>

  <p>Telefonu yerine koydu ve geri geldi.</p>

  <p>"Kimdi?" diye sordu Gölge.</p>

  <p>"Söylemedi."</p>

  <p>"Ne istiyorlar?"</p>

  <p>"Cesedi verirlerken ateşkes önerdiler."</p>

  <p>"Yalan söylüyorlar," dedi Czernobog. "Bizi tuzağa çekmek ve hepimizi öldürmek istiyorlar. Çarşamba’ya yaptıkları şey. Benim her zaman yaptığım şeydir," diye ekledi, sıkıntılı bir övünmeyle.</p>

  <p>"Tarafsız bölgede olacak," dedi Nancy. "Gerçekten tarafsız."</p>

  <p>Czernobog kıkırdadı. Bu metal bir bilyenin bir kuru kafatasının içinde tangırdaması gibiydi. "Ben de <i>öyle</i> söylerdim. Tarafsız bölgeye gelin, der, sonra o gece coşar ve hepsini öldürürdük. Ne günlerdi o günler."</p>

  <p>Bay Nancy omuz silkti. Beğendiğini sırıtarak belli edip, koyu kahverengi kızarmış patatesleri çatır çutur yemeğe başladı. "Mmm. Bunlar güzel patatesler," dedi.</p>

  <p>"O heriflere güvenemeyiz," dedi Gölge.</p>

  <p>"Dinle, ben senden daha yaşlıyım, senden daha zekiyim ve senden daha yakışıklıyım," dedi Bay Nancy, ketçap şişesinin dibine vurup, ketçabı yanmış patateslerin üzerine damlatırken. "Senin bir yılda bulacağından fazla amı ben bir öğlende bulabilirim. Bir melek gibi dans edebilirim, köşeye sıkışmış bir ayı gibi dövüşebilirim, bir tilkiden daha iyi plan yapabilirim, bir bülbülden daha iyi şarkı söyleyebilirim . . ."</p>

  <p>"Ve burada belirtmek istediğin şey . . .?"</p>

  <p>Nancy, kahverengi gözlerini Gölge'ninkilere dikti. "Bizim onu almamız gerektiği kadar, onların da o cesedi başlarından atmaları gerekiyor."</p>

  <p>'Öyle bir tarafsız bölge yok," dedi Czernobog.</p>

  <p>'Bir tane var," dedi Bay Nancy. "Orası da merkez.'</p>
<p><br/></p>

  <p>Herhangi bir şeyin tam merkezini saptamak, mümkün olan en iyi durumda bile askıda kalabilir. Yaşayan şeylerde - mesela insanlar ya da kıtalarda - sorun soyutlaşır: Bir insanın merkezi neresidir? Bir rüyanın merkezi neresidir? Sorun kıtasal Birleşik Devletler olduğunda, merkezi bulmak için insan Alaska’yı ya da Hawai’yi de hesaplamalı mıdır?"</p>

  <p>1930’larda ABD’nin dev bir maketini yaptılar: Kalın mukavvadan, aşağıdaki kırk sekiz eyaletin. Merkezini bulana kadar bir toplu iğne üzerinde dengelediler.</p>

  <p>Herkesin çıkarabileceği gibi, kıtasal Birleşik Devletlerin tam merkezi Lübnan, Kansas’dan birkaç kilometre uzaktaki Johnny Grib’in domuz çiftliğindeydi. Lübnan ahalisinin hepsi domuz çiftliğini tam ortasına bir anıt dikmeye hazırdı; ama Johnny Grib milyonlarca turistin gelmesini ve etrafta tepinip domuzları rahatsız etmesini istemedi. Böyle olunca Birleşik Devletler’in coğrafik merkezini gösteren anıtı kasabanın üç kilometre kuzeyine diktiler. Bir park ve parkın içinde görülmesi için bir taş anıt yaptılar; ve anıtın üzerine de pirinç bir levha. Kasabadan oraya kadar asfalt döktüler. Turist akınının geleceğinden emin bir şekilde beklediler. Hana anıtın yanına bir motel de inşa ettiler. Sonra beklediler.</p>

  <p>Turistler gelmedi. Hiç kimse gelmedi.</p>

  <p>Orası şimdi, içinde küçük bir cenaze alayının bile sığamayacağı seyyar bir kilise ve pencereleri ölü gözleri gibi gözüken bir moteliyle acınacak kadar küçük bir park.</p>

  <p>"İşte bundan dolayı," diye sözünü bitirdi Bay Nancy, Humansville’e, Missouri (nüfus 1084) doğru gelirlerken, "Amerika’nın asıl merkezi, minnacık, yok olmasına izin verilmiş bir park, boş bir kilise, bir taş yığını ve metruk bir motel."</p>

  <p>"Domuz çiftliği," dedi Czernobog. "biraz önce Amerika’nın asıl merkezinin bir domuz çiftliği olduğunu söylemiştin."</p>

  <p>"Bunun onunla ilgisi yok," dedi Bay Nancy. "Önemli olan insanların ne düşündüğü. İşte bu yüzden önemli. İnsanlar sadece hayali şeyler için savaşırlar."</p>

  <p>"Benim türümden insanlar mı?" diye sordu Gölge. "Yoksa senin türünden insanlar mı?"</p>

  <p>Nancy hiçbir şey söylemedi. Czernobog kıkırdamayla kahkaha arasında bir ses çıkardı.</p>

  <p>Gölge otobüsün arkasında rahatına bakmaya çalıştı. Çok az uyumuştu. Karnının ta içinde kötü bir his vardı. Hapishanedekinden de daha kötü. Laura’nın ona geldiği ve ona soygundan bahsettiğinde hissettiğinden de daha kötü. Bu kötüydü. Ensesi karıncalandı, midesi bulandı ve birkaç kez, dalgalanmalar halinde korktuğunu hissetti.</p>

  <p>Bay Nancy, Humansville’e girdi, bir süpermarketin önünde durdu. Bay Nancy içeri girdi ve Gölge onu takip etti. Czernobog park yerinde sigarasını içerek bekledi.</p>

  <p>Bir çocuktan biraz daha büyük, sarı saçlı, genç bir adam, kahvaltılık mısır gevreği raflarını dolduruyordu.</p>

  <p>"Selam," dedi Bay Nancy.</p>

  <p>"Selam," dedi genç adam. "Doğru, değil mi? Onu öldürdüler mi?"</p>

  <p>"Evet," dedi Bay Nancy. "Onu öldürdüler."</p>

  <p>Genç adam birkaç Cap’n Crunch kutusunu rafa sertçe vurdu. "Bizi hamamböcekleri gibi ezeceklerini sanıyorlar," dedi. Bileğinde kararmış gümüş bir bilezik vardı. "O kadar kolay ezilmeyiz, değil mi?"</p>

  <p>"Hayır," dedi Bay Nancy. "Ezilmeyiz."</p>

  <p>"Orada olacağım, efendim," dedi genç adam, açık mavi gözleri parıldıyordu.</p>

  <p>"Olacağını biliyorum, Gwydion," dedi Bay Nancy.</p>

  <p>Bay Nancy, birkaç şişe R.C. Cola, altılı tuvalet kağıdı, bir paket kötü görünüşlü siyah sigarillo, bir hevenk muz ve bir paket Doublemint sakız aldı. "O iyi bir çocuktur. Yedinci yüzyılda gelenlerden. Galli."</p>

  <p>Otobüs önce batıya sonra kuzeye doğru kıvrıla kıvrıla ilerledi. İlkbahar tekrar kışın çıkmazına dönüştü. Kansas, neşesiz gri kimsesiz bulutlar, boş pencereler ve kayıp kalplerden oluşuyordu.</p>

  <p>Gölge dans müziği ve talk radyodan hoşlanan Bay Nancy’yle kasvetlisi daha da iyi olan, aşırı tutucu dini istasyonlarla gücü artan klasikleri tercih eden Czernobog, arasını bularak istasyondan istasyona dolaşıyordu. Kendisi de eskileri seviyordu.</p>

  <p>O gün, ikindinin sonuna doğru, Czernobog’un isteği üzerine, Kansas, Cherryvale’in (nüfus 2464) varoşlarında durdular. Czernobog onları kasabanın dışındaki bir otlağa götürdü. Ağaçların gölgelerinde hâlâ kar izleri vardı ve otlar çamur rengindeydi.</p>

  <p>"Burada bekleyin," dedi Czernobog.</p>

  <p>Tek başına otlağın ortasına yürüdü. Orada, Şubat sonu rüzgârlarının içinde bir süre durdu. Önce kafasını yana sarkıttı, sonra el kol hareketleri yapmaya başladı.</p>

  <p>"Sanki birisiyle konuşuyormuş gibi görünüyor," dedi Gölge.</p>

  <p>"Hayaletlerle," dedi Bay Nancy. "Bin yıl önce ona burada taparlardı. Ona kanlı kurbanlar verilirdi, kanlar balyozla dökülürdü. Bir süre sonra, kasaba halkı kasabadan geçen yabancıların bir daha niçin geriye gelmediklerini keşfetti. Burası cesetlerin bir kısmının saklandıkları yerdi."</p>

  <p>Czernobog tarlanın ortasından geri geldi. Bıyığı daha koyuydu ve kır saçlarında siyah çizgiler vardı. Krom dişini göstererek gülümsedi. "Şimdi kendimi iyi hissediyorum. Ah. Bazı şeyler yavaş yavaş kayboldu. En geç kaybolan da kandır."</p>

  <p>Otlağı geçip VW otobüslerini park ettikleri yere yürüdüler. Czernobog bir sigara yaktı. "Onları balyozla yaptılar," dedi. "Votan, darağaçları ve mızraktan bahsederdi ama benim için bir tek o vardır . . ." Nikotin renkli parmağını kaldırdı ve Gölge’nin alnının ortasına sertçe vurdu.</p>

  <p>"Lütfen bunu yapma," dedi Gölge.</p>

  <p><i>"Lütfen bunu yapma,"</i> diye taklit etti Czernobog. "Bir gün balyozumu alacağım ve sana bundan çok daha kötüsünü yapacağım, dostum, hatırlıyor musun?"</p>

  <p>"Evet," dedi Gölge. "Ama kafama bir daha vurursan. Elini kıracağım."</p>

  <p>Czernobog kahkahayla güldü. "Buranın halkı minnettar olmalı. Buradan çok büyük bir güç yükseldi. Halkımı gizlenmeye zorladıklarından otuz yıl sonra bile, bu topraklar, tam bu topraklar, bize bilinen en büyük film yıldızını verdi. O kadın var olanların en iyisi ve büyüğüydü."</p>

  <p>"Judy Garland mı?" diye sordu Gölge.</p>

  <p>Czernobog sertçe başını salladı.</p>

  <p>"O Louise Brooks'dan bahsediyor," dedi Bay Nancy.</p>

  <p>Gölge, Louise Brooks’un kim olduğunu sormaktan vazgeçti. Onun yerine dedi ki, "Şimdi bakın, Çarşamba onlarla konuşmaya gittiğinde bunu ateşkes altında yaptı."</p>

  <p>"Evet."</p>

  <p>"Ve şimdi Çarşamba’nın cesedini almaya ateşkes altında gidiyoruz"</p>

  <p>"Evet."</p>

  <p>"Ve beni ölü ya da ortadan kalmış istediklerini biliyoruz."</p>

  <p>"Onlar hepimizin ölmesini istiyorlar," dedi Nancy.</p>

  <p>"O zaman benim anlamadığım, niçin Çarşamba’ya karşı dürüst olmazlarken bize karşı dürüst olacaklarını düşünüyoruz?"</p>

  <p>"Bunun nedeni," dedi Czernobog, "merkezde toplanıyor olmamız." Kaşlarını çattı. "Ona ne deniyor? Kutsalın zıttı."</p>

  <p>"Kafir," dedi Gölge, düşünmeden.</p>

  <p>"Hayır," dedi Czernobog. "Yani, bir yer diğer herhangi bir başka yerden daha az kutsal olduğunda demek istedim. Negatif kutsallık. Tapınak inşa edilemeyecek yerler. İnsanların gelmeyeceği ve ellerinden geldiği kadar çabuk terk edecekleri yerler. Tanrıların ancak zorladıklarında gidecekleri yerler."</p>

  <p>"Bilmiyorum," dedi Gölge. "Bunun için bir kelime olduğunu sanmıyorum."</p>

  <p>"Amerika’nın tamamında ondan biraz var," dedi Czernobog. "İşte bundan dolayı burada hoş karşılanmıyoruz. Ama Merkez," dedi Czernobog. "Merkez en kötüsü. Bir mayın tarlası gibi. Orada, ateşkesi bozmamak için hepimizin çok dikkatli olması gerekiyor."</p>

  <p>Otobüse geldiler. Czernobog Gölge’nin pazısına vurdu. "Sen merak etme," dedi kasvetli bir güvenle. "Seni hiç kimse öldürmeyecek. Benim dışımda."</p>

  <p>Gölge, o akşam hava tamamen kararmadan önce Amerika’nın merkezini öğrendi. Lübnan’ın kuzey batısındaki küçük bir tepenin üstündeydi. Küçük tepelik parkın etrafından dolaştı, minnacık seyyar kiliseyi ve taşlık anıtı geçti. Parkın kenarında, 1950’lerin tek katlı motelini gördüğünde Gölge’nin içi cız etti. Önünde park etmiş siyah bir HumVee vardı - lunaparktaki aynalardan yansıyan bir cipe benziyordu; zırhlı bir araba kadar çirkin, bodur, anlamsızdı. Binanın içinde yanan hiçbir ışık yoktu.</p>

  <p>Motelin yanına park ettiler. Şoför şapkası ve üniforması giyen bir adam motelden çıktığında otobüsün farlarıyla aydınlandı. Şapkasına dokunarak onlara nazikçe selam verdi, HumVee’ye bindi ve gitti.</p>

  <p>"Büyük araba, minik sik," dedi Bay Nancy.</p>

  <p>"Ne dersiniz acaba yatakları var mıdır?" diye sordu Gölge. "Bir yatakta uyumayalı günler oldu. Burası öylesine yok olmayı bekleyen, bir yere benziyor."</p>

  <p>"Sahipleri Texaslı avcılar," dedi Bay Nancy. "Yılda bir kez gelirler. Ne avladıklarını biliyorsam, ağzıma sıçsınlar. İşte bu, burasının yok olmamasını ve kullanılırlığını sağlıyor."</p>

  <p>Otobüsten indiler. Otelin önünde, onları bekleyen, Gölge’nin tanımadığı bir kadın vardı. Mükemmel bir makyajı vardı, saçları da mükemmel yapılmıştı. Kadın, Gölge’ye sabahları televizyonda, aslında oturma odasına hiç benzemeyen bir stüdyoda otururken gördüğü tüm haber spikerlerini hatırlatıyordu.</p>

  <p>"Sizi görmek ne hoş," dedi. "Şimdi, sen Czernobog olmalısın. Senin hakkında çok şey duydum. Ve sen her zaman muzipliğe hazır Anansi, hı? <i>Neşeli</i> yaşlı adam. Ve sen Gölge <i>olmalısın.</i> Bize kesinlikle eğlenceli bir takip yaşattın, değil mi?" Bir el Gölge’ninkini tuttu, gözlerinin içine bakarak sertçe sıktı. "Ben Medya. Tanıştığımıza sevindim. Umarım bu akşamın işini mümkün olduğu kadar <i>tatlı</i> bir şekilde halledebiliriz."</p>

  <p>Ana kapı açıldı. "Her nasılsa, Toto<a id="ds19" href="../Text/dipnotlar.xhtml#d19"><sup>[19]</sup></a>," dedi Gölge’nin en son limuzininin içinde gördüğü şişko velet. "Artık Kansas’da olduğumuza inanmıyorum."</p>

  <p>"Kansas'dayız," dedi Bay Nancy. "Sanırım, bugünün çoğunu oradan geçerken geçirdik. Kahretsin ama bu eyalet düz bir yer."</p>

  <p>"Burada ne elektrik, ne su, ne de ışık var," dedi şişko velet. "Yanlış anlamayın, ama sizin gerçekten sıcak suya ihtiyacınız var. Bir haftadır bir otobüsün içinde kalmış gibi kokuyorsunuz."</p>

  <p>"İşi o kadar uzatmaya <i>bir</i> gerek olduğunu sanmıyorum," dedi kadın, kibarca. "Burada hepimiz dostuz. İçeri girin. Biz ilk dört odayı <i>aldık.</i> Merhum arkadaşınız beşincide. Beşten sonraki odalar boş - istediğinizi seçebilirsiniz. Korkarım, burası Four Seasons <i>değil</i> ama zaten ne ki?"</p>

  <p>Onlar için motel lobisine açılan kapıyı açtı. İçerisi küf, rutubet, toz ve çürüme kokuyordu. Neredeyse karanlık olan lobide oturan bir adam vardı. "Siz, millet aç mısınız?" diye sordu.</p>

  <p>"Ben her zaman yiyebilirim," dedi Bay Nancy.</p>

  <p>"Şoför bir torba hamburger almaya gitti," dedi adam. "Yakında burada olur." Kafasını kaldırdı. İçerisi yüzleri göremeyecek kadar karanlıktı ama dedi ki, "Koca adam. Sen Gölge’sin, hı? Oduncuğu ve Taş’ı öldüren göt?"</p>

  <p>"Hayır," dedi Gölge. "O başkasıydı. Ben senin kim olduğunu biliyorum." Biliyordu. Daha önce o adamın kafasının içindeydi. "Sen Kasabasın. Odun'un dul eşiyle yatabildin mi?"</p>

  <p>Bay Kasaba, iskemlesinden düştü. Bu bir filmde komik olabilirdi; gerçek hayatta sadece sakarcaydı. Çabucak ayağa kalkıp Gölge’ye doğru geldi. Gölge başını eğip ona baktı. "Sonunu getirmeye hazır olmadığın bir şeye başlama," dedi.</p>

  <p>Bay Nancy, elini Gölge’nin pazısına koydu. "Ateşkes, hatırlıyor musun?" dedi. "Biz merkezdeyiz."</p>

  <p>Bay Kasaba dönüp uzaklaştı ve bankonun üzerine eğilip üç anahtar aldı. "Siz holün sonundasınız," dedi. "İşte."</p>

  <p>Anahtarları Bay Nancy’ye verdi ve koridorun gölgelerine doğru yürüdü. Bir motel odası kapısının açıldığını ve güm diye vurarak çarpıldığını duydular.</p>

  <p>Bay Nancy anahtarlardan birini Gölge’ye diğerini Czernobog’a verdi. "Otobüste el feneri var mı?" diye sordu Gölge.</p>

  <p>"Hayır," dedi Bay Nancy. "Ama etraf sadece karanlık. Karanlıktan korkmaman lazım."</p>

  <p>"Korkmuyorum," dedi Gölge. "Ben karanlıktaki kişilerden korkuyorum."</p>

  <p>"Karanlık iyidir," dedi Czernobog. Nereye gittiğini görmekle ilgili bir sorunu yokmuş gibiydi, onları karanlık koridordan götürüp anahtarları el yordamıyla aramadan kilitlere soktu. "Ben on numaralı odada olacağım," dedi onlara. "Medya," dedi sonra. "Sanırım onu duydum. O çocuklarını öldüren kişi değil mi?"</p>

  <p>"Farklı kadın," dedi Bay Nancy. "Ama aynı bokun soyu." Bay Nancy sekiz numaralı odadaydı. Gölge ikisinin de karşısında, dokuz numarada. Oda, rutubetli, tozlu ve terk edilmişlik kokuyordu. Üzerinde döşek olan bir yatak vardı ama çarşaflar yoktu. Akşam karanlığında pencereden içeri giren küçük bir ışık vardı. Gölge şiltenin üstüne oturdu, ayakkabılarını çıkardı ve boylu boyunca uzandı. Son birkaç gün boyunca çok uzun süre araba kullanmıştı.</p>

  <p>Belki uyudu.</p>
<p><br/></p>

  <p><i>Yürüyordu.</i></p>

  <p><i>Soğuk bir rüzgâr elbiselerini uçuruyordu. Minnacık kar taneleri rüzgârda uçuşan ve savrulan kristal tozlardan biraz büyüktüler.</i></p>

  <p><i>Ağaçlar kıştan dolayı yapraklarını dökmüşlerdi. Her iki yanında yüksek tepeler vardı: Gökyüzü ve kar morun aynı koyu tonunu elde etmişlerdi. Önünde bir yerlerde - bu ışıkta mesafeleri tahmin etmek imkansızdı - bir kamp ateşinin turuncu sarı alevleri titreşti.</i></p>

  <p><i>Gri bir kurt önünde, karların üstünde sağlam adımlarla yürüdü.</i></p>

  <p><i>Gölge durdu. Kurt da durdu. Döndü ve bekledi. Gözlerinden biri sarımsı-yeşil renkte parıldadı. Gölge omuz silkti ve alevlere doğru ilerledi. Kurt da önünden yavaş yavaş yürüdü.</i></p>

  <p><i>Bir ormanın içindeki açıklığın ortasında bir kamp ateşi yanıyordu. Orada iki sıra halinde dikilmiş yüz ağaç vardı. Ağaçlarda asılı şekiller vardı. Ağaç sıraların sonunda ters dönmüş tekneye benzeyen bir bina vardı. Odundan yapılmıştı. Ateşin titreşen ışığında dans eden odundan yapılma yaratıklar ve odundan yapılma yüzlerle - ejderhalar, grifonlar, troller ve yaban domuzlarıyla - tıklım tıklım doluydu. Ateş o kadar yüksekti ki Gölge ona zor bela yaklaşabildi. Kurt çatırdayan ateşin etrafında dolaşıyordu.</i></p>

  <p><i>Ateşin diğer tarafından kurdun yerine bir adam ortaya çıktı. Uzun bir sopaya yaslanıyordu.</i></p>

  <p><i>'İsveç’te Uppsala’dasın," dedi adam, tanıdık, ciddi bir sesle. "Yaklaşık bin yıl önce."</i></p>

  <p><i>"Çarşamba?" dedi Gölge.</i></p>

  <p><i>Adam, sanki Gölge orada değilmiş gibi konuşmaya devam etti. "Önceleri her yıl, arkasından çürüme başlayıp ilgisizleştiklerinde dokuz yılda bir, burada kurban veriyorlardı. Dokuz kurban. Dokuz gün süreyle her gün açıklıktaki ağaçlara dokuz hayvan asarlardı. Bu hayvanlardan biri, her zaman için, insandı."</i></p>

  <p><i>Adam, ateşten ağaçlara doğru adımlarını Sürüyerek uzaklaştı ve Gölge onu takip etti. Ağaçlara yaklaştıkça ağaçlara asılı şekillerin ne olduğu çözüldü: Bacaklar, gözler, diller ve kafalar. Gölge olumsuzca başını salladı: Bir ağaca boynundan asılı bir boğa görmekte oldukça üzücü ve de aynı zamanda komik olacak kadar gerçeküstü bir yön vardı. Gölge, asılı bir erkek geyik, bir kurt köpeği, bir kahverengi ayı, beyaz yeleli, kestane rengi, bir midilliden biraz daha büyük bir atın yanından geçti. Köpek hâlâ yaşıyordu: ipte sallanırken her birkaç saniyede bir kasılıyor ve zorlanan bir inilti sesi çıkarıyordu.</i></p>

  <p><i>Takip ettiği adam, hareket etmesiyle Gölge’nin onun aslında bir mızrak olduğunu anladığı uzun sopasını aldı ve yukarıdan aşağı bıçak gibi bir kesişle köpeğin karnını yardı. Üzerlerinden dumanlar tüten iç organlar karın üzerine döküldüler. "Bu ölümü Odin ’e adıyorum," dedi adam, törensel bir biçimde.</i></p>

  <p><i>"Bu sadece bir jest," dedi, Gölge’ye dönerek, "ama jestler her şey manasına gelir. Bir köpeğin ölümü bütün köpeklerin ölümünü simgeler. Bana dokuz adam verdiler ama onlar bütün insanların yerine geçiyorlar, bütün kanların, bütün gücün. O kadarı da yeterli değil. Kan akması bir gün duracak. İnanç, kan olmadan bizi ancak buraya kadar getirir. Kan akmalı."</i></p>

  <p><i>"Senin öldüğünü gördüm,"dedi Gölge.</i></p>

  <p><i>"Tanrılık işlerinde," dedi kişi - ve şimdi Gölge onun Çarşamba olduğundan emindi, çünkü başka hiç kimsenin kelimelerinde o&nbsp;</i><i>sinirlendirici, o derin alaycı neşe yoktu - "önemli olan ölüm değildir. Önemli olan yeniden canlanma fırsatıdır. Ve kan aktığı zaman</i> . . <i>."Ağaçlarda asılı insanları, hayvanları işaret etti.</i></p>

  <p><i>Gölge, yanından geçtiği ölü insanların hayvanlardan daha az mı yoksa çok mu dehşete düşürücü olduğuna karar veremedi: insanlar en azından akıbetlerini biliyorlardı. İnsanlarda darağacına giderken kendilerini uyuşturmaya izin verildiğini gösteren yoğun, bir içki kokusu vardı; hayvanlarsa canlıyken ve dehşete düşmüş bir şekilde, linç edilerek ipe çekilmişlerdi. İnsanların yüzleri çok genç gözüküyordu: Hiçbiri yirmiden büyük değildi.</i></p>

  <p><i>"Ben kimim?" diye sordu Gölge.</i></p>

  <p><i>"Sen mi?" dedi adam. "Sen bir fırsattın. Sen büyük bir geleneğin parçasıydın. Bununla beraber ikimiz de kendimizi uğruna ölecek kadar bu işe adadık. Hı?"</i></p>

  <p><i>"Sen kimsin?" diye sordu Gölge.</i></p>

  <p><i>"En zor tarafı basitçe hayatta kalmak," dedi adam. Kamp ateşi - Gölge tuhaf bir dehşet içinde onun bir kamp ateşi olduğunun farkına vardı: Göğüs kafesleri ve alevler içinden dik dik bakan, oraya yapışmış, ileri doğru çıkan ateş gözlü kafatasları, karanlığa, yeşilli, sarılı, mavili minnacık renkler fışkırtıyordu - birden alevleniyor, çatırdıyor ve heyecanla yanıyordu. "Üç gün ağacın üstünde, üç gün ölüler diyarında, üç gün geri dönecek yolu bulmam için."</i></p>

  <p><i>Gölge doğrudan onlara baksın diye alevler çok parlak bir şekilde fışkırdı ve harlandı. Ağaçların altındaki karanlığa baktı.</i></p>

  <p>Kapı çaldı - artık pencereden içeri gelen bir ay ışığı vardı. Gölge uyanıp doğruldu. "Akşam yemeği hazır," dedi Medya’nın sesi.</p>

  <p>Gölge tekrar ayakkabılarını giydi, kapıya doğru yürüdü ve koridora çıktı. Birisi mum bulmuş olmalıydı ki soluk sarı bir ışık resepsiyon salonunu aydınlatıyordu. HumVee’nin şoförü mukavva bir tepsi ve kağıt bir torbayla içeri girdi. Uzun bir siyah palto ve siperlikli bir şoför şapkası giyiyordu.</p>

  <p>"Gecikmeden dolayı özür dilerim," dedi kısık bir sesle. "Herkese aynısından aldım: İki burger, büyük patates kızartması, büyük kola ve elmalı pasta. Ben kendiminkini dışarıda arabada yiyeceğim. Yemeği bıraktı ve sonra dışarı çıktı. Lobiyi fastfood kokusu kapladı. Gölge kağıt torbayı aldı ve yemekleri, peçeteleri, ketçap poşetlerini dağıttı. Mumlar titreşir ve balmumları tıslayarak yanarken yemeklerini sessizce yediler.</p>

  <p>Gölge, Kasaba’nın ona ters ters baktığını fark etti. Arkası tamamen duvara gelsin diye iskemlesini biraz çevirdi. Medya, burgerinin kırıntılarını temizlemek için yerken peçeteyi ağzının yanında tutuyordu.</p>

  <p>"Ah. Bak bu harika işte. Bu burgerler neredeyse buz gibi," şişko velet. Gölge’nin odanın karanlığından dolayı gereksiz ve salakça olduğunu düşündüğü güneş gözlüklerini hâlâ takıyordu.</p>

  <p>"Bundan dolayı üzgünüm," dedi Kasaba. "En yakın McDonalds Nebraska’da."</p>

  <p>Ilık burgerlerini ve kızarmış patateslerini bitirdiler. Şişko velet tek kişilik elmalı pastasını ısırdı ve içindeki malzeme çenesinden aşağı fışkırdı. İçindeki beklenmedik bir şekilde hâlâ sıcaktı. "Ah," dedi. Onları eliyle sildi ve temizlemek için parmaklarını yaladı. "Bu şey yanıyor!" dedi. "Bu pastalara bir gün dava açacaklar."</p>

  <p>Gölge velede vurmak istedi. Laura’nın cenazesinden sonra, veledin fedailerine onu limozininin içinde dövdürdüğünden beri ona vurmak istiyordu. Bu fikri kafasından uzaklaştırdı. "Çarşamba’nın cesedini alıp hemen buradan gidemez miyiz?" diye sordu.</p>

  <p>"Gece yarısı," dedi Bay Nancy ve şişko velet aynı anda.</p>

  <p>"Bunun kurallara göre yapılması gerekiyor," dedi Czernobog.</p>

  <p>"Evet," dedi Gölge. "Ama hiç kimse bana onların neler olduğunu söylemiyor. Tanrının cezası kurallardan bahsedip duruyorsunuz ve ben sizin ne oyunu oynadığınızı bile bilmiyorum."</p>

  <p>"Bu öylesine rastladığın birine verdiğin sözden dönmek gibi," dedi Medya. "Bilirsin. Her an satabileceğin bir şeyler olduğunu."</p>

  <p>Kasaba dedi ki, "Bence bütün bunlar boktan bir dalavere. Ama kuralları onları mutlu ediyorsa o zaman benim şirketim de mutlu olur, herkes de mutlu olur." Kolasını şapırdatarak içti. "Gece yarısı bir an önce gelsin artık. Alın cesedi ve gidin. Hepimiz amına koduğumun tatlı barışseverleriyiz ve size güle güle diye el sallayacağız. Ve sonra sizi sıçanlar gibi avlayacağız."</p>

  <p>"Hey," dedi Gölge’ye şişko velet. "Aklıma geldi de. Sana. patronunun tarih olduğunu ona söylemeni söylemiştim. Bunu ona hiç söyledin mi?"</p>

  <p>"Ona söyledim," dedi Gölge. "Ve bana ne söyledi biliyor musun? Onu bir daha görürsen o küçük sümüklüye bugünün geleceğinin yarının dünü olduğunu hatırlatmayı unutma dedi." Çarşamba hiç böyle bir şey söylememişti. Ama bu insanlar klişelerden hoşlanıyorlarmış gibi görünüyorlardı. Siyah güneş gözlükleri mumların titreyen ışıklarını sanki gerçek gözlermiş gibi ona yansıttılar.</p>

  <p>"Bu amına koduğumun yeri bir mezbelelik gibi. Elektrik yok. Telsiz alanı dışında. Yani, hâlâ kablolu telefon kullanıyorsanız çoktan taş devrine dönmüşsünüz demektir." Kolasının son yudumunu kamışla emdi, bardağı masaya bıraktı ve koridordan uzaklaştı.</p>

  <p>Gölge uzandı ve şişko veledin çöpünü kağıt torbaya geri koydu. "Ben gidip Amerika’nın merkezini göreceğim," diye söyledi. Ayağa kalktı ve dışarıdaki karanlığa doğru yürüdü. Bay Nancy onu takip etti. Küçük parkta, anıta gelene kadar hiçbir şey konuşmadan dolaştılar. Rüzgâr düzensiz bir biçimde önce bir yönden, sonra diğer bir yönden hızla onlara doğru esti. "Evet," dedi. "Şimdi ne yapıyoruz?"</p>

  <p>Yarım ay karanlık gökyüzünde asılı duruyordu.</p>

  <p>"Şimdi," dedi Nancy, "sen odana geri döneceksin. Kapıyı kilitleyeceksin. Biraz daha uyumaya çalışacaksın. Gece yarısı bize cesedi verecekler. Ve buradan siktirip gideceğiz. Merkez, hiç kimse için kalıcı bir yer değildir."</p>

  <p>"Eğer öyle diyorsan öyledir."</p>

  <p>Bay Nancy sigarillosundan derin bir nefes çekti. "Bu asla olmamalıydı," dedi. "Bunların hiçbiri asla olmamalıydı. Bizim türümüz, biz . . ." sanki bir kelime arar gibi sigarillosunu salladı, sonra ileri doğru sapladı, ". . . <i>seçkiniz.</i> Biz sosyal değiliz. Ben bile değilim. Bachus bile değil. En azından uzun bir süre değiliz. Tek başımıza ya da kendi küçük gruplarımızla beraber yaşarız. Diğerleriyle iyi geçinmeyiz. Biz çok sevilmek, sayılmak ve tapınılmak isteriz - ben, ben onların benim hakkımda, benim zekiliğimi gösteren öyküler anlatmalarından hoşlanırım. Bu yanlış, biliyorum ama ben böyleyim. Biz büyük olmaktan hoşlanırız. Şimdi, bu rezil günlerde, biz küçüğüz. Yeni tanrılar doğuyor, ölüyor, tekrar doğuyorlar. Ama burası tanrılara uzun süre katlanan bir ülke değil. Brahma yaratıyor, Vişnu koruyor, Şiva yok ediyor ve ortam Brahma’nın tekrar yaratması için temizlenmiş oluyor."</p>

  <p>"Peki de ne demek istiyorsun?” diye sordu Gölge. "Çarpışma sona erdi mi? Savaş bitti mi, şimdi?"</p>

  <p>Bay Nancy homurdandı. "Aklını mı kaçırdın? Çarşamba’yı öldürdüler. Onu öldürdüler ve bununla övündüler. Bunu herkese yaydılar. Onu görebilecek gözleri olan herkesin görmesi için bütün kanallarda gösterdiler. Hayır, Gölge. Savaş daha yeni başladı."</p>

  <p>Taş anıtın dibinde eğilip toprakta sigarillosunu söndürdü ve sanki bir adakmış gibi orada bıraktı. "Daha önce espriler yapardın," dedi Gölge. "Artık yapmıyorsun."</p>

  <p>"Bugünlerde espri bulmak zor. Çarşamba öldü. İçeri geliyor musun?"</p>

  <p>"Birazdan."</p>

  <p>Nancy motele doğru uzaklaştı. Gölge uzandı ve eliyle anıtın taşlarına dokundu. Koca parmaklarını soğuk pirinç levha boyunca çekti. Sonra döndü ve minnacık beyaz kiliseye doğru yürüdü. Açık kapıdan içerideki karanlığa girdi. En yakın sıraya oturdu, gözlerini kapattı, başını eğdi ve Laura’yı, Çarşamba’yı, hayatta olmayı düşündü.</p>

  <p>Arkasından bir tıkırtı ve bir ayakkabının toprağa sürtünüşünü duydu. Gölge ayağa kalktı ve döndü. Kapının tam dışında birisi duruyordu. Yıldızların önündeki karanlık bir şekil. Ay ışığı metal bir şeyden parıldadı.</p>

  <p>"Bana ateş mi edeceksin?" diye sordu Gölge.</p>

  <p>"Tanrım - keşke," dedi Bay Kasaba. "Bu sadece nefsi müdafaa olur. Demek, dua ediyorsun? Onlar seni kendilerinin tanrı olduğuna inandırdılar mı? Onlar tanrı değiller."</p>

  <p>"Dua etmiyordum," dedi Gölge. "Düşünüyordum."</p>

  <p>"Anladığım kadarıyla," dedi Kasaba, "onlar başkalaşımlar. Evrimsel deneyimler. Birazcık uyutma yeteneği, biraz hokus pokusla insanları her şeye inandırabilirler. Yeni bir şey yok. Hepsi bu. Her şeye rağmen insanlar gibi ölüyorlar."</p>

  <p>"Her zaman öyle öldüler," dedi Gölge. Ayağa kalktı ve Kasaba bir adım geriye attı. Gölge küçük kiliseden dışarı çıktı ve Bay Kasaba aralarındaki mesafeyi korudu. "Hey," dedi Gölge. "Louis Brooks'un kim olduğunu biliyor musun?"</p>

  <p>"Bir arkadaşın mı?"</p>

  <p>"Hayır. Buraların güneyinden çıkma bir film yıldızı."</p>

  <p>Kasaba duraksadı. "Belki ismini değiştirdi. Liz Taylor ya da Sharon Stone ya da başka biri oldu," diye yardım etmek istercesine önerdi. "Belki." Gölge motele doğru yürümeye başladı. Kasaba ona ayak uydurdu.</p>

  <p>"Senin hapishaneye geri dönmen lazımdı," dedi Bay Kasaba. "Amma koyduğumun idam olacakların arasında olman lazım."</p>

  <p>"Senin iş arkadaşlarını ben öldürmedim," dedi Gölge. "Sana ben hapishanedeyken bir herifin bana söylediği bir şey söyleyeceğim. Hiç unutmadığım bir şey."</p>

  <p>"Neymiş?"</p>

  <p>"Bütün İncil’de İsa’nın kişisel olarak Cennet vaat ettiği tek bir kişi var. Ne Peter, ne Paul, ne de o diğer adamlardan biriydi. O idam edilen bir hırsızdı. Bu yüzden idam sırası bekleyen adamları kötüleme. Belki senin bilmediğin bir şey biliyorlardır."</p>

  <p>Şoför, HumVee’nin yanında duruyordu. "İyi geceler, beyler," dedi, geçerlerken.</p>

  <p>"İyi geceler," dedi Bay Kasaba. Ve sonra Gölge’ye, "Kişisel olarak bunların hiçbiri sikimde değil," dedi. "Ben Bay Dünya ne derse onu yapıyorum. Böylesi daha kolay."</p>

  <p>Gölge koridordan dokuz numaralı odaya yürüdü.</p>

  <p>Kilidi açıp, içeri girdi. "Özür dilerim," dedi. "Burasının benim odam olduğunu sanmıştım."</p>

  <p>"Senin," dedi Medya. "Ben seni bekliyordum." Gölge ay ışığında onun saçını ve soluk yüzünü görebiliyordu. Derli toplu bir şekilde Gölge’nin yatağının üstünde oturuyordu.</p>

  <p>"Kendime başka bir oda bulacağım."</p>

  <p>"Burada uzun süre kalmayacağım," dedi Medya. "Sana bir <i>teklif</i> yapmak için uygun bir zaman olduğunu düşündüm."</p>

  <p>"Tamam. Teklifi yap."</p>

  <p>"Sakin ol," dedi. Sesinde bir gülümseme vardı. "Heyheylerin üzerinde bakıyorum. Bak. Çarşamba <i>öldü.</i> Hiç kimseye hiçbir şey borçlu değilsin. Bize katıl. Kazanan Takıma Katılma Zamanı."</p>

  <p>Gölge hiçbir şey söylemedi. "Seni <i>meşhur</i> edebiliriz, Gölge. Sana insanların inanabileceğinin, söyleyebileceğinin, dayanabileceğinin, hayal edebileceğinin üstünde güç verebiliriz. Yeni Cary Grant olabilirsin? Bunu <i>gerçekleştirebiliriz.</i> Seni yeni Beatles yapabiliriz."</p>

  <p>"Sanırım bana Lucy’nin memelerini göstermeyi teklif ettiğinde onu tercih edebilirdim," dedi Gölge. "Eğer o sen olsaydın."</p>

  <p>"Ah," dedi.</p>

  <p>"Odam bana lazım. İyi geceler."</p>

  <p>"Ve tabii ki sonra," dedi, sanki hiç konuşmamış gibi hiç hareket etmeden, "bunun tam tersini de yapabiliriz. Seni <i>kötü</i> yapabiliriz. Sonsuza kadar kötü bir şaka olabilirsin, Gölge. Ya da bir canavar olarak hatırlanabilirsin, Manson ya da Hitler gibi . . . buna ne <i>dersin?"</i></p>

  <p>"Özür dilerim, hanfendi ama yorgunum," dedi Gölge. "Şimdi giderseniz minnettar olacağım."</p>

  <p>"Sana dünyayı sundum," dedi. "Sefaletten ölürken bunu <i>hatırlayacaksın."</i></p>

  <p>"Buna özel bir dikkat göstereceğim," dedi.</p>

  <p>O gittikten sonra parfümünün kokusu sürdü. Gölge boş şiltenin üzerine uzandı ve Laurayı düşündü. Ama ne düşünürse düşünsün - Laura Frisbee oynuyor, Laura kaşık olmadan kök birası köpüğü yiyor, Laura kıkırdıyor, Anatheim’de katıldığı bir seyahat acentaları toplantısında aldığı çekici iç çamaşırını gösteriyor - düşündüğü şey zihninde Laura Robbie’nin sikini emerken TIRın onlara çarpıp yoldan çıkarmasına ve unutulmaya dönüştü. Ve sonra Laura’nın sözlerini duydu. Her seferinde onu incitiyorlardı.</p>

  <p><i>Sen ölü değilsin,</i> dedi Laura sakin sesiyle, kafasının içinde. <i>Ama hayatta olduğundan da emin değilim.</i></p>

  <p>Kapı vuruldu. Gölge ayağa kalktı ve kapıyı açtı. Gelen şişko veletti. "Şu hamburgerler," dedi. "Çok iğrençti. Buna inanabiliyor musun? McDonaldslardan seksen kilometre uzakta. <i>Dünyada</i> McDonaldslardan seksen kilometre uzakta bir yer olduğunu sanmıyordum."</p>

  <p>"Burası Yol Geçen Hanı’na dönüyor," dedi Gölge. "Tamam, sanırım şimdi eğer çitin doğru tarafına geçersem bana internette sınırsız dolaşım önermek için buraya geldin. Doğru mu?"</p>

  <p>Şişko velet ürperdi. "Hayır. Senin işin zaten bitmiş," dedi. "Sensen sikilmiş, ışıklandırılmış, siyah-gotik harflere yazılmış bir el yazmasısın. Sen istesen bile hipertext olamazsın. Ben . . . ben daha yeni doğmuşken senin üzerin tarihin tozlarıyla kaplanmış durumda . . ." Gölge onun tuhaf koktuğunu fark etti. Karşısındaki bir hücrede Gölge’nin adını bilmediği bir adam vardı. Günün ortasında bütün elbiselerini çıkartmıştı ve herkese gümüş bir gemiyle onları mükemmel bir yere götürmek için ona benzeyen gerçek iyiler tarafından yollandığını söylüyordu. Gölge onu en son o an görmüştü. Şişko velet onun gibi kokuyordu.</p>

  <p>"Buraya gelmenin bir nedeni var mı?"</p>

  <p>"Sadece konuşmak için," dedi şişko velet. Sesinde bir ağlamaklılık vardı. "Odam tüyler ürpertici. Hepsi bu. Orası tüyler ürpertici. Bir McDonalds seksen kilometre uzaklıkta, buna inanabiliyor musun? Belki burada seninle kalabilirim?"</p>

  <p>"Ya limodaki arkadaşların? Şu bana vuranlar? Onlardan seninle kalmalarını isteyemez misin?"</p>

  <p>"Çocuklar burada çalışamazlar. Biz ölü bölgedeyiz."</p>

  <p>Gölge dedi ki, "Gece yarısına daha var ve şafağa ise daha da çok. Sanırım belki de dinlenmeye ihtiyacın var. Benim dinlenmeye ihtiyacım olduğunu biliyorum."</p>

  <p>Şişko velet bir an için hiçbir şey söylemedi, sonra başıyla onayladı ve odadan çıkıp gitti.</p>

  <p>Gölge kapıyı kapattı ve anahtarla kilitledi. Şilteye sırtüstü yattı.</p>

  <p>Birkaç saniye sonra gürültü başladı. Gölge’nin ne olduğunu anlaması birkaç saniye sürdü, sonra kapıyı açtı ve hole çıktı. Bu kendi odasına dönen şişko veletti. Sanki odasının duvarlarına kocaman bir şey atıyormuşçasına bir ses çıkıyordu. Gölge kendini attığını düşündü. "Bu sadece benim," diye hıçkırıyordu. "Bu sadece bir et." Gölge aradaki farkı anlayamadı.</p>

  <p>"Kes sesini!" diye holün aşağısındaki Czernobog’un odasından bir böğürtü geldi.</p>

  <p>Gölge lobiyi geçti ve motelden çıktı. Yorgundu.</p>

  <p>Şoför hâlâ HumVee’nin yanında duruyordu, siperlikli şapkalı, siyah bir şekil. "Uyuyamadınız mı, efendim?" diye sordu.</p>

  <p>"Evet," dedi Gölge.</p>

  <p>"Sigara, efendim?"</p>

  <p>"Hayır, teşekkür ederim."</p>

  <p>"Ben içersem aldırmazsınız, değil mi?"</p>

  <p>"İç." Şoför bittikten sonra atılan bir Bic çakmak kullandı. Gölge alevin sarı ışığında adamın yüzünü gördü, doğrusu ilk kez gördü ve onu tanıyıp anlamaya başladı.</p>

  <p>Gölge o ince yüzü tanıyordu. Siyah şoför şapkasının altında çok kısa kesilmiş turuncu saçlar olduğunu biliyordu. Adam gülümsediğinde dudaklarında bir seri derin yara izi ortaya çıkacağını biliyordu.</p>

  <p>"İyi gözüküyorsun, iri adam," dedi şoför.</p>

  <p>"Silik?" Gölge eski hücre arkadaşına dikkatle gözlerini dikti. Hapishane arkadaşlıkları iyi şeylerdir: Seni kötü yerlerden ve kötü zamanlardan kurtarırlar. Ama hapishane arkadaşlığı hapishane kapılarında sona erer ve hayatında yeniden ortaya çıkan bir hapishane dostu en fazla çifte yönlü bir nimettir.</p>

  <p>"Tanrım. Silik Lyesmith,"<a id="ds20" href="../Text/dipnotlar.xhtml#d20"><sup>[20]</sup></a>&nbsp;dedi Gölge ve ne söylediğini duyup anladı. "Loki," dedi. " Yalan yapımcısı Loki<a id="ds21" href="../Text/dipnotlar.xhtml#d21"><sup>[21]</sup></a>.</p>

  <p>"Yavaşsın," dedi Loki, "ama sonunda yakaladın." Dudakları korkutucu bir gülümseme için kıvrıldı ve gözlerinin gölgelerinde korlar dans etti.</p>
<p><br/></p>

  <p>Terk edilmiş motelde, Gölge’nin odasındaki yatağın üzerindeki şiltenin farklı uçlarına oturuyorlardı. Şişko veledin odasından gelen sesler oldukça azalmıştı.</p>

  <p>"Beraberce içeride olduğumuz için şanslısın," dedi Loki. "Ben olmasaydım ilk yılı asla canlı çıkaramazdın."</p>

  <p>"İsteseydin anında dışarı çıkamaz mıydın?"</p>

  <p>"Cezanı çekmek daha kolay." Durakladı. "Tanrılık olayını anlaman lazım," dedi sonra. "Büyü değil. Bu sen olmaktır, ama insanların inandığı sen olmaktır. Yoğunlaştırılmış, büyütülmüş kendinin özü olmak. Ya gök gürültüsü, ya koşan bir atın gücü, ya da bilgeliğe dönüşmek. Bütün imanı alırsın ve çok daha büyük, daha cool, insan ötesi bir hale gelirsin. Belirginleşirsin." Duraksadı. "Ve sonra bir gün seni unuturlar, sana inanmazlar, sana kurban vermezler, umursamazlar, bir sonrasında 24. caddeyle Broadway arasındaki köşede bul karoyı al parayı oynatmaya başlarsın."</p>

  <p>"Niçin benim hücremdeydin?"</p>

  <p>"Tesadüf. Saf ve basit."</p>

  <p>"Ve şimdi karşı taraf için şoförlük yapıyorsun."</p>

  <p>"Eğer onlara öyle diyorsan. Bu nerede olduğuna bağlı. Benim anladığım kadarıyla, ben kazanan takıma şoförlük yapıyorum."</p>

  <p>"Ama sen ve Çarşamba aynı, ikiniz de -"</p>

  <p>"İskandinav panteonu. İkimiz de İskandinav panteonundanız. Söylemek istediğin bu muydu?" "Evet."</p>

  <p>"Ne olmuş?"</p>

  <p>Gölge tereddüt etti. "Dost olmalıydınız. Bir zamanlar."</p>

  <p>"Hayır. Hiçbir zaman için dost olmadık. Öldüğü için üzgünüm. Geri kalanlarımızı geri planda tutuyordu. Onun ölmesiyle, geri kalanlar gerçeklerle yüz yüze gelmek zorunda: Bu değişim ya da ölüm, gelişme ya da yok olmadır. O öldü. Savaş bitti." Gölge şaşkınca ona baktı. "Bu kadar salak değildin," dedi. "Her zaman zekiydin. Çarşamba’nın ölümü hiçbir şeyi sona erdirmedi. Sadece kararsızları zorladı."</p>

  <p>"Benzetmeleri karıştırıyorsun, Gölge. Kötü bir alışkanlık."</p>

  <p>"Her neyse," dedi Gölge. "Ama hâlâ gerçek. Tanrım. Onun ölümü son birkaç ay içinde yapmaya çalıştığını bir anda gerçekleştirdi. Bu onları birleştirdi. Bu onlara inanacak bir şey verdi."</p>

  <p>"Belki." Loki omuz silkti. "Bildiğim kadarıyla, çitin bu tarafından düşünülünce, bir baş belası ortadan kalkınca bela da ortadan kalkar. Ama bu benim işim değil. Ben sadece şoförlük yaparım."</p>

  <p>"O zaman söyle bana," dedi Gölge, "niye herkes benimle uğraşıyor? Ben önemliymişim gibi davranıyorlar. Benim ne yaptığım niçin bu kadar önemli?"</p>

  <p>"Biliyorsam canım çıksın. Bizim için önemli olmanın nedeni Çarşamba için önemli olman. Onun niçin olduğu . . . sanırım sadece hayatın küçük sırlarından biri."</p>

  <p>"Sırlardan bıktım."</p>

  <p>"Öyle mi? Sanırım, onlar dünyaya farklı bir çeşni veriyorlar. Yahnideki tuz gibi."</p>

  <p>"Demek onların şoförüsün. Hepsine şoförlük yapıyor musun?"</p>

  <p>"Kimin bana ihtiyacı olursa," dedi Loki. "Hayatımı böyle kazanıyorum."</p>

  <p>Kol saatini yüzüne yaklaştırıp bir düğmeye bastı: Kadran açık mavi renkte parıldayıp yüzünü akıldan çıkmayacak, zor unutulan bir görüntü vererek aydınlattı. "Gece yarısına beş var. Zaman geldi," dedi Loki. "Geliyor musun?"</p>

  <p>Gölge derin bir nefes aldı. "Geliyorum," dedi.</p>

  <p>Karanlık motel koridorundan Beş Numaralı Oda’ya gelene kadar yürüdüler.</p>

  <p>Loki cebinden bir kutu kibrit çıkardı ve bir kibriti yaktı. Bir anlık alev Gölge’nin gözlerini rahatsız etti. Bir mum fitili titrek bir şekilde yandı ve tutuştu. Ve bir tane daha. Loki yeni bir kibrit yaktı ve mumları yakmaya devam etti: Mumlar pencere kenarlarında, yatağın başucunda ve odanın köşesindeki lavabonun üstünde duruyorlardı.</p>

  <p>Yatak duvara dayalı pozisyonundan motel odasının ortasına çekilerek iki tarafta da duvarla arasında yaklaşık otuz santimlik bir mesafe bırakılmıştı. Yatağın üstüne örtülü, güve delikli, lekeli, eski motel çarşafları vardı. Çarşamba çarşafların üstünde kımıldamadan yatıyordu.</p>

  <p>Üzerine vurulduğunda giydiği soluk renk takım giydirilmişti. Yüzünün sağ tarafı mükemmeldi, dokunulmamış, kanlanmamıştı. Yüzünün sol tarafı ise darmadağındı. Sol omuzu ve elbisesinin önüne koyu renk lekeler sıçramıştı. Elleri yanlarındaydı. Harap olmuş yüzünün ifadesi hiç huzurlu değildi: İncinmiş görünüyordu -ruhu incinmiş, gerçekten çok derinlere kadar incinmiş, nefretle-öfke-saf çılgınlıkla dolmuştu. Ve bir şekilde de tatmin olmuş gibi görünüyordu.</p>

  <p>Gölge, Bay Jacquel’in deneyimli ellerinin o nefretle acıyı hafifletmesini, Çarşamba’ya balmumu ve makyaj malzemeleriyle yeniden bir yüz yaparak ölümün bile onu inkâr edeceği nihai huzur ve ciddiyeti vermesini hayal etti.</p>

  <p>Ama ceset ölümünde bile küçük görünmüyordu. Ve hâlâ hafifçe Jack Daniel's kokuyordu.</p>

  <p>Ovalardan gelen rüzgâr esmeye başlıyordu: Rüzgârın Amerika’nın hayali merkezindeki motelin etrafında uğuldayışını duyabiliyordu. Pencere kenarındaki mumlar titrek alevlerle yanıyorlardı.</p>

  <p>Holdeki ayak seslerini duyabiliyordu. Birisi kapıyı çalıp seslendi, "Çabuk olun, lütfen, zaman geldi," ve başlar eğik içeri girmeye başladılar.</p>

  <p>Önce içeri Kasaba girdi, onu Medya, Bay Nancy, Czernobog izledi. En son gelen şişko veletti: Yüzünde yeni kırmızı çürükler vardı ve kendi kendine konuşuyormuşçasına dudakları sürekli kımıldıyor, ama ses çıkarmıyordu. Gölge ona acıdığını fark etti.</p>

  <p>Teklifsizce, bir kelime bile konuşulmadan, hepsi birbirinden bir kol boyu mesafede, cesedin etrafında dizildiler. Odanın içinde dini bir atmosfer vardı - bu, Gölge’nin daha önce hiç yaşamadığı, bir şekilde, derin bir dini atmosfer havasıydı. Rüzgârın uğultusuyla mumların çıtırtısı dışında başka hiçbir ses yoktu.</p>

  <p>"Burada biraraya geldik, bu tanrısız yerde," dedi Loki, "törelere uygun bir şekilde onu hazırlayacaklara bu bireyin cesedini vermek için. Eğer birisi bir şey söylemek isterse, şimdi söylesin."</p>

  <p>"Ben değil," dedi Kasaba.."Ben bu adamlarla tam anlamıyla tanışmadım. Ve bu şeylerin hepsi beni rahatsız ediyor."</p>

  <p>"Bu davranışların sonuçları olacak," dedi Czernobog. "Bunu biliyorsunuz? Bu sadece hepsinin başlangıcı olabilir."</p>

  <p>Şişko velet yüksek perdeden, kız gibi bir sesle kıkırdamaya başladı. "Tamam," dedi. "Tamam anladım." Ve sonra tekdüze bir sesle ezberden okumaya başladı:</p>
<p><br/></p>

  <p>"Genişleyen daireler çizerek dönüyor&nbsp;</p>
<p>Şahin şahinciyi duyamaz:</p>

  <p>Her şey parçalanıyor; merkez dayanamaz . . ."</p>
<p><br/></p>

  <p>Ve sonra kaşını buruşturarak kesti. "Siktir," dedi. "Eskiden bütün hepsini bilirdim." Şakaklarını ovdu, yüzünü astı ve sesini kesti.</p>

  <p>Sonra hepsi Gölge'ye bakıyorlardı. Artık rüzgâr çığlık çığlığaydı. Gölge ne söyleyeceğini bilmiyordu. "Bu tamamen acınacak bir durum. Yarınız onu öldürdünüz ya da ölümünde yardımınız oldu. Şimdi bize onun cesedini veriyorsunuz. Harika. O huysuz yaşlı bir sikik ama ben onun meadini içtim ve hâlâ onun için çalışıyorum. Hepsi bu kadar."</p>

  <p>"İnsanların her gün öldüğü bir dünyada yaşıyoruz," dedi Medya, "sanırım hatırlanması gereken <i>önemli</i> şey, bu dünyadan ayrılanlar olduğunda hissettiğimiz her üzüntü anının karşılığı olarak yeni bir bebeğin dünyaya gelişinin sevinci vardır. O ilk feryat -şey, <i>büyülüdür.,</i> değil mi? Belki söylemesi zor; ama neşe ve keder, süt ve kurabiye gibidir. İşte bundan dolayı beraber iyi giderler. Sanırım hepimiz bir an için bunu enine boyuna düşünmeliyiz."</p>

  <p>Ve Bay Nancy boğazını temizleyip dedi ki, "Şimdi. Bunu söylemem gerekiyor, çünkü başka hiç kimse söylemeyecek. Bu yerin merkezindeyiz: Tanrılar için zamanı olmayan bir ülkede ve bizim için başka her yerden daha az zamanımız olan merkezde. Burası tarafsız bir bölge, ateşkes bölgesi ve burada ateşkesimize saygı gösteriyoruz. Başka şansımız yok. Bu yüzden. Bize dostumuzun cesedini veriyorsunuz. Biz de onu kabul ediyoruz. Bunu ödeyeceksiniz, katile katil, kana kan."</p>

  <p>Kasaba dedi ki, "Her neyse. Evinize dönüp kafanıza bir kurşun sıkarsanız kendiniz için oldukça zaman kazanabilirsiniz. bu işten vazgeç aracı."</p>

  <p>"Götünü sikeyim," dedi Czernobog. "Götünü sikeyim, ananı sikeyim, sikerek bindiğin sikilmiş atını sikeyim. Sen savaşırken bile ölmeyeceksin. Hiçbir savaşçı senin kanının tadına bakmayacak. Hayatını canlı biri almayacak. Kolay, zavallı bir ölümün olacak. Dudaklarında bir öpücük ve kalbinde bir yalanla öleceksin."</p>

  <p>"Kes sesini, yaşlı herif," dedi Kasaba.</p>

  <p><i>"Kanın bulandırdığı gelgit durdurulamaz,"</i> dedi şişko velet. "Sanırım arkasından bu geliyor."</p>

  <p>Rüzgâr uğuldadı.</p>

  <p>"Tamam," dedi Loki. "O sizin. İşimiz bitti. Yaşlı piçi alıp götürün."</p>

  <p>Parmaklarıyla bir hareket yaptı ve Kasaba, Medya, şişko velet odadan çıktılar. Gölge’ye gülümsedi. "Ölene kadar hiç kimseye mutlu biri deme, değil mi, ufaklık?" dedi. Ve sonra o da çıkıp gitti. "Şimdi ne olacak," diye sordu Gölge.</p>

  <p>"Şimdi onu saracağız," dedi Anansi. "Ve buradan uzaklaştıracağız."</p>

  <p>Cesedi motel çarşaflarından yaptıkları bir kefene iyice sardılar. Ortada görünen bir ceset yoktu ve onu taşıyabilirlerdi. İki yaşlı adam cesedin iki ucuna gittiler; ama Gölge dedi ki, "Durun bir bakayım." Eğildi dizlerini eğdi, kollarıyla beyaz çarşaflı figürü kucakladı ve kaldırıp omzuna vurdu. Üç aşağı beş yukarı, rahatça ayakta duracak kadar doğruldu. "Tamam," dedi. "Onu aldım. Hadi onu arabanın arkasına koyalım."</p>

  <p>Czernobog tartışacakmış gibi göründü ama ağzını kapattı. Baş ve işaret parmağına tükürüp mumları parmak uçlarında söndürmeye başladı. Kararan odadan çıkarlarken Gölge onların cıs sesini duyabiliyordu. Çarşamba ağırdı; ama Gölge eğer muntazam yürürse bu işin üstesinden gelebilirdi. Başka seçeneği yoktu. Çarşamba’nın kelimeleri koridorda attığı her adımda kafasının içindeydi ve boğazının gerisinde meadin ekşi-tatlı tadını hissedebiliyordu. <i>Beni koruyacaksın. Beni bir yerden diğerine götüreceksin. Ayak işleri yapacaksın. Acil durumlarda ama sadece acil durumlarda, canı yanması gerekenlerin canını yakacaksın. Olası olmayan ölümümde benim nöbetimi tutacaksın . . .</i></p>

  <p>Bay Nancy, onun için önce motel lobisinin kapısını, sonra hızla gidip otobüsün arkasını açtı. Diğer dördü, çoktan HumVee’nin yanına gitmiş, defolup gitmelerini bekleyemiyorlarmışçasına onları izliyorlardı. Loki, şoför şapkasını tekrar taktı. Soğuk rüzgâr Gölge’yi yürürken şiddetle çekip çarşafları şaklattı.</p>

  <p>Gölge, Çarşamba’yı elinden geldiği kadar yavaşça otobüsün arkasına koydu.</p>

  <p>Birisi omzuna vurdu. Döndü. Kasaba elini uzatmış orada duruyordu. Tuttuğu bir şey vardı.</p>

  <p>"İşte," dedi Bay Kasaba. "Bay Dünya bunu almanı istedi."</p>

  <p>Bu cam gözdü. Ortasında saç gibi bir çatlak vardı ve ön tarafındaki minnacık çentik yok olmuştu.</p>

  <p>"Onu Mason Locası’nda temizlik yaparken bulduk. Al, sana şans getirir. Tanrı biliyor ki buna ihtiyacın olacak."</p>

  <p>Gölge gözü eline aldı. Kurnaz ve hızlı bir karşılık vermeyi diledi ama Kasaba çoktan HumVee'ye varmış, arabaya biniyordu. Gölge hâlâ söyleyecek herhangi zekice bir şey düşünememişti.</p>
<p><br/></p>

  <p>Doğuya doğru gittiler. Şafak onları Missouri, Princeton’da buldu. Gölge henüz uyumamıştı.</p>

  <p>"Seni bırakmamızı istediğin herhangi bir yer var mı?" diye sordu Nancy. "Ben senin yerinde olsaydım bir kimlik çalar ve Kanada’ya yollanırdım. Ya da Meksika’ya."</p>

  <p>"Ben sizinle kalıyorum baylar," dedi Gölge. "Çarşamba olsaydı böyle olmasını isterdi."</p>

  <p>"Artık onun için çalışmıyorsun. O öldü. Onun cesedini bıraktıktan sonra nereye istersen gitmekte özgürsün."</p>

  <p>"Ve ne yapacağım?"</p>

  <p>"Savaş sürerken ortalarda dolaşma," dedi Nancy. İşaretini verip sola döndü. "Kısa bir süreliğine saklan," dedi Czernobog. "Sonra, bu iş bittiğinde, bana geri geleceksin ve ben bütün işi bitireceğim."</p>

  <p>"Cesedi nereye götürüyorsunuz?" dedi Gölge.</p>

  <p>"Virginia," dedi Nancy. "Orada bir ağaç var."</p>

  <p>"Bir dünya ağacı," dedi Czernobog, üzüntülü bir tatminle. "Dünyanın benim bölümümde bir tane vardı. Ama bizimki dünyanın altında büyürdü, üstünde değil."</p>

  <p>"Onu o ağacın altına koyacağız," dedi Nancy. "Onu orada bırakacağız. Seni bırakacağız. Güneye gideceğiz. Savaş olacak. Kan döküldü. Çok kişi ölecek. Dünya biraz değişiyor."</p>

  <p>"Beni savaşınızda istemiyor musunuz? Ben oldukça iriyim. Dövüşte iyiyimdir." Nancy başını Gölge’ye çevirdi ve gülümsedi - bu Gölge’yi Lumber Bölge Hapishanesi’nden kurtardığından beri Bay Nancy’nin yüzünde gördüğü ilk gerçek gülümsemeyi. "Bu çarpışmanın çoğu senin gidemeyeceğin ve dokunamayacağın yerlerde olacak."</p>

  <p>"İnsanların kalplerinde ve zihinlerinde," dedi Czernobog. "Büyük bir dönmedolap gibi."</p>

  <p>"Hı?"</p>

  <p>"Atlıkarınca," dedi Bay Nancy.</p>

  <p>"Ah," dedi Gölge. "Kulis. Anladım. İçinde kemikler olan çöl gibi." Bay Nancy kafasını kaldırdı. "Ne zaman sende bir dirhem bile akıl olmadığını fark etsem, beni şaşırtıyorsun. Evet. Gerçek çarpışmanın yapılacağı yer orası. Diğer her şey sadece fasa fiso."</p>

  <p>"Bana nöbetten bahset," dedi Gölge.</p>

  <p>"Birisinin cesetle beraber kalması gerekiyor. Bu bir gelenek. Birisini bulacağız."</p>

  <p>"O benim tutmamı istedi."</p>

  <p>"Hayır," dedi Czernobog. "O seni öldürecek. Kötü, kötü, çok kötü fikir."</p>

  <p>"Ne? Beni öldürecek mi? Cesetle beraber kalmak mı?"</p>

  <p>"Bu, benim cenazemde istediğim bir şey değil," dedi Bay Nancy. "Ben öldüğümde, beni sadece sıcak bir yere yerleştirmelerini istiyorum. Ve sonra güzel kadınlar mezarımın üstünden geçerlerken onları ayak bileklerinden yakalayacağım, aynı filmdeki gibi."</p>

  <p>"O filmi daha önce görmedim," dedi Czernobog.</p>

  <p>"Tabii ki gördün. Tam filmin sonunda. O bir lise filmiydi. Bütün çocuklar sahile gidiyorlardı."</p>

  <p>Czernobog başını olumsuzca salladı.</p>

  <p>"O filmin ismi <i>Carrie,</i> Bay Czernobog," dedi Gölge. "Tamam. İkinizden biri bana nöbetin ne olduğunu anlatsın." "Sen anlat," dedi Nancy. "Ben araba kullanıyorum."</p>

  <p><i>"Carrie</i> isminde hiçbir film duymadım. Sen anlat."</p>

  <p>"Nöbet tutan kimse," eledi Nancy, "- o ağaca bağlanır. Aynı Çarşamba gibi. Ve orada dokuz gün, dokuz gece kalırlar. Ne yemek, ne su. Tek başlarına. Sonunda o kişiyi indirirler ve eğer yaşarsa - şey; bu olabilir. Çarşamba’nın nöbeti tutulmuş olur."</p>

  <p>Czernobog dedi ki, "Belki Alvis halkından birini bize yollayacak. Bir dwarf hayatta kalabilir."</p>

  <p>"Nöbeti ben tutacağım," dedi Gölge.</p>

  <p>"Hayır," dedi Bay Nancy.</p>

  <p>"Evet," dedi Gölge.</p>

  <p>İki yaşlı adamdan da ses çıkmadı. Sonra, "Niçin?" dedi Nancy.</p>

  <p>"Bu canlı bir insanın yapacağı türden bir şey," dedi Gölge.</p>

  <p>"Sen delisin," dedi Czernobog.</p>

  <p>"Belki. Ama Çarşamba’nın nöbetini ben tutacağım."</p>

  <p>Benzin almak için durduklarında Czernobog midesinin bulandığını ve önde gitmek istediğini belirtti. Gölge otobüsün arkasına geçmeyi umursamadı. Daha fazla yayılabilir ve uyuyabilirdi.</p>

  <p>Sessizce yola devam ettiler. Gölge büyük ve tuhaf bir karar verdiğini hissetti.</p>

  <p>"Hey, Czernobog," dedi Bay Nancy, bir süre sonra. "Moteldeyken teknik servis elemanının hesabını kestin mi? Mutlu değildi. Onu becererek karşılık veren bir şeyi beceriyordu. Yeni çocukların en büyük sorunu bu - her şeyi bildiklerini sanıyorlar ve onlara zor yollar dışında hiçbir şey öğretemiyorsun."</p>

  <p>"İyi," dedi Czernobog.</p>

  <p>Gölge arka koltuğa boylu boyunca uzandı. Kendini iki kişi ya da iki kişiden de fazlaymış gibi hissetti. Bir bölümü hafifçe keyiflenmiş gibiydi: Bir şey <i>yapmıştı.</i> Hareket etmişti. Eğer yaşamak istememiş olsaydı bunun önemi olmayacaktı; ama yaşamak istedi ve bütün fark da bundan çıktı. Bu işten canlı kurtulmak istedi ama canlı olmak için bu gerekiyorsa ölmeye razıydı. Ve bir an için bütün bu şeyin komik, hem de dünyadaki en komik şey olduğunu düşündü; ve Laura’nın bu şakayı beğenip beğenmeyeceğini merak etti.</p>

  <p>Onun başka bir parçası - ki belki de o Gölkenarı Polis Merkezi'nde bir düğmeye basılarak ortadan yok olan Mike Ainsel’di diye düşündü - hâlâ bütün bu işi çözmeye çalışıyordu; asıl resmin tamamını görmeye çalışıyordu.</p>

  <p>"Saklanmış Kızılderililer," dedi yüksek sesle.</p>

  <p>"Ne?" Czernobog'un sinir bozucu vıraklaması ön koltuktan geldi.</p>

  <p>"Resimlerin içini çocuklar gibi boyayacaksın. ‘Bu resimdeki gizli Kızılderilileri göremiyor musun? Bu resimde on Kızılderili var, hepsini bulamıyor musun?’ İlk bakışta sadece şelaleyi, kayaları ve ağaçları görebilirsin, sonra eğer resmi biraz yana eğersen şu gölge bir Kızılderili . . ." Esnedi.</p>

  <p>"Uyu," diye önerdi Czernobog.</p>

  <p>"Ama büyük resim," dedi Gölge. Sonra uyudu ve rüyasında saklanmış Kızılderilileri gördü.</p>
<p><br/></p>

  <p>Ağaç Virginia'daydı. Her yerden çok uzakta, bir çiftliğin arkasındaydı. Çiftliğe varmak için Blacksburg'dan en az bir saat güneye gitmek, Midye, Dal ve Horoz Mahmuzu gibi isimleri olan yollardan geçmek gerekiyordu. İki kez geriye dönmüşlerdi. Bay Nancy ile Czernobog, hem Gölge’yle hem de birbirlerine karşı gerginleşmişlerdi.</p>

  <p>Yön sormak için, bir tepenin eteğinde yolun çatallaştığı bir yere kurulmuş minnacık bir markette durdular. Dükkanın arkasından yaşlı bir adam çıktı ve dik dik onlara baktı: Oshkosh B’Gosh kot bir işçi tulumu giyiyordu ve üzerinde başka hiçbir şey yoktu, ayakkabı bile. Czernobog tezgâhtan bir kavanozdaki domuz ayağı turşusunu aldı ve iskelede yemek için dışarı çıkarken tulum giyen adam Bay Nancy’ye peçetelerin arkasına haritalar çizip kavşakları ve yerel nişanları işaretliyordu.</p>

  <p>Tekrar yola koyuldular, Bay Nancy şoförlük yapıyordu. On dakika sonra oradaydılar. Kapının üzerindeki tabelada DİŞBUDAK AĞACI yazıyordu.</p>

  <p>Gölge otobüsten çıktı ve kapıyı açtı. Otobüs sarsılarak araziden içeri girdi. Gölge kapıyı kapattı. Otobüsün biraz arkasından, bacaklarını esneterek yürüdü ve otobüs aralarındaki mesafeyi açtığında, koşarak vücudunu hareket ettirmenin keyfini hissetti.</p>

  <p>Kansas'dan beri araba kullanırken zaman kavramını yitirmişti. İki günden beri mi, üç günden beri mi yolda olduklarını bilmiyordu.</p>

  <p>Otobüsün arkasındaki ceset çürüyormuş gibi görünmüyordu. Kokusunu alabiliyordu - Jack Daniel’in hafif kokusu ekşi bal olabilecek bir şeyi kaplamıştı. Ama koku nahoş değildi. Zaman zaman cebindeki cam gözü çıkarıyor ve bakıyordu: İçinde bir yerden kırılmıştı, bir mermi çarpması sonucu çatladığını sanıyordu ama irisin bir tarafındaki parça hariç yüzeyi bozulmamıştı. Gölge onu avuç içine alıyor, elden ele geçiriyor, yuvarlıyor, parmakları boyunca itiyordu. Bu korkunç bir hatıraydı ama tuhaf bir şekilde rahatlatıcıydı: Gözünün sonunda Gölge’nin cebinde olduğunu bilmesinin Çarşamba’yı eğlendireceğini zannetti.</p>

  <p>Çiftlik evi karanlık ve kapalıydı. Çayırlar aşırı büyümüş ve terk edilmiş görünüyordu. Çiftlik çatısının arkası harap olmuştu; siyah plastik bir örtüyle kaplanmıştı. Bir tepeye çıktılar ve Gölge ağacı gördü.</p>

  <p>Gümüşü gri renkleri vardı ve çiftlik evinden daha yüksekti. Gölge’nin gördüğü en güzel ağaçtı: İskeletimsi olmasına rağmen çok doğaldı ve neredeyse mükemmel bir simetriye sahipti. Anında tanıdıkmış gibi göründü: Gölge rüyasında onu görüp görmediğini merak etti, sonra görmediğini fark etti. Onu ya da onun tasvirlerini daha önce bir çok kez görmüştü. O Çarşamba’nın gümüş kravat iğnesiydi.</p>

  <p>VW otobüs sallana sarsıla çayırda ilerledi ve ağacın gövdesinden yaklaşık altı metre uzakta durdu.</p>

  <p>Ağacın yanında duran üç kadın vardı. İlk bakışta Gölge onların Zoryalar olduğunu sandı; ama değildiler; onlar, tanımadığı üç kadındı. Orada uzun zamandır duruyormuşçasına yorgun ve sıkılmış görünüyorlardı. Her birinin elinde tahta bir merdiven vardı. En iri olanı bir de kahverengi torba taşıyordu. Birtakım Rus bebek gibi görünüyorlardı: Bir tanesi uzundu - Gölge’nin boyunda ya da biraz daha uzun - biri orta boyluydu, diğeri o kadar kısa boylu ve kamburdu ki Gölge ilk bakışta yanlışlıkla onun bir çocuk olabileceğini sanmıştı. O kadar birbirlerine benziyorlardı ki; Gölge kadınların kardeş olması gerektiğinden kuşku duymadı.</p>

  <p>Otobüs yaklaştığında en kısa boylu kadın reverans yaptı. Diğer ikisi sadece dik dik baktılar. Bir sigarayı paylaşıyorlardı ve biri bir köke bastırıp söndürmeden önce filtresine kadar içtiler.</p>

  <p>Czernobog otobüsün arkasını açtı ve kadınların en irisi onu itip geçti. Çarşamba’nın cesedini bir buket çiçeği kaldırırmışçasına kaldırdı ve ağacın yanına taşıdı. Onu ağacın önüne, gövdeden yaklaşık üç metre uzağa yatırdı. O ve kardeşleri Çarşamba’nın cesedini açtılar. Gün ışığında, o motel odasındaki mum ışığındakinden çok daha kötü görünüyordu. Gölge cesede kısa bir bakış attıktan sonra kafasını çevirdi. Kadınlar, Çarşamba’nın elbiselerini düzelttiler, takımına çekidüzen verdiler, sonra onu çarşafın köşesine yerleştirdiler ve onu bir kez daha sardılar.</p>

  <p>Sonra kadınlar Gölge’nin yanına geldiler.</p>

  <p>- <i>Sen o kişi misin?</i> diye sordu en iri olanı.</p>

  <p>- <i>Herkesin Babası'nın yasını tutacak olanı kişi misin?</i>diye sordu orta boylu olanı.</p>

  <p>- <i>Nöbeti tutmayı kabul ettin mi?</i> diye sordu en ufak tefek olanı.</p>

  <p>Gölge başıyla onayladı. Daha sonradan, kadınların seslerini gerçekten duyup duymadığını hatırlayamadı. Belki de sadece bakışları ve gözlerinden ne demek istediklerini anlamıştı.</p>

  <p>Tuvaleti kullanmak için eve giden Bay Nancy ağaca doğru yürüyordu. Bir sigarillo içiyordu. Düşünceli görünüyordu.</p>

  <p>"Gölge," diye seslendi. "Gerçekten bunu yapman gerekmiyor. Daha uygun birisini bulabiliriz."</p>
<p><br/></p>

  <p>"Yapıyorum," dedi Gölge, basit bir şekilde.</p>

  <p>"Ve eğer ölürsen," diye sordu Bay Nancy. "Eğer seni öldürürse?"</p>

  <p>"O zaman," dedi Gölge, "beni öldürür."</p>

  <p>Bay Nancy sigarillosunu kızgınca çayıra silkti. "Sende beyin yerine bok var demiştim ve sen de hâlâ beyin yerine bok var. Birisi sana bir kaçamak göstermeye çalıştığında onu anlayamıyor."</p>

  <p>"Özür dilerim," dedi Gölge. Başka bir şey söylemedi. Nancy otobüse döndü.</p>

  <p>Czernobog Gölge’nin yanına yaklaştı. Hoşnut görünmüyordu. "Bu işten canlı kurtulman lazım," dedi. "Bundan benim için sağlam kurtul." Sonra parmak boğumuyla nazikçe Gölge’nin alnına vurdu ve <i>"Bam!"</i> dedi. Gölge’nin omzunu sıktı, kolunu okşadı ve Bay Nancy'ye katılmaya gitti.</p>

  <p>İsmi Urtha ya da Urder olan - Gölge onu memnun etmek için ona hitap edememişti - en iriyarı kadın pantomimle, ona elbiselerini çıkarmasını söyledi.</p>

  <p>"Hepsini mi?"</p>

  <p>İriyarı kadın omuz sikti. Gölge donuna ve tişörtüne kadar soyundu. Kadınlar merdivenleri ağaca dayadı. Merdivenlerden birini - payandasına kadar üst üste küçük çiçek ve yaprak resimleri yapılmış olanı - ona gösterdi.</p>

  <p>Dokuz basamak tırmandı. Sonra onların ısrarıyla alçak dallardan birine bastı.</p>

  <p>Orta boylu kadın, torbanın içindekileri çayırın üzerine boca etti. İçi tozdan ve eskilikten kahverengileşmiş, yumak olmuş ince iplerle doluydu. Kadın, onları uzunluklarına göre ayırmaya ve Çarşamba’nın cesedinin yanında yere yaymaya başladı.</p>

  <p>Şimdi hepsi kendi merdivenine tırmandı. İpleri karmakarışık ve şık düğümlerle bağlamaya başladılar. İpleri önce ağaca sonra da Gölge’ye sardılar. Utanmadan, sanki ebe ya da hemşire ya da ölü yıkayıcıymışçasına tişörtünü ve donunu çıkardılar. Onu bağladılar; ipler hiç sıkı değildi. Ama onu sağlamca ve tamamen bağladılar. Gölge, ağırlığını taşıyan iplerin ve düğümlerin ne kadar rahat olduğuna şaşırdı. İpler onu göğsünden, koltuk altlarından, bacaklarının arasından, el ve ayak bileklerinden ağaca bağlıyorlardı.</p>

  <p>Son ip gevşekçe boğazına bağlandı. Başlangıçta rahatsızlık verdi ama ağırlığı iyi dağıtılmıştı ve iplerin hiçbiri derisini kesmiyordu.</p>

  <p>Ayakları yerden bir buçuk metre yukarıdaydı. Ağaç yapraksız ve kocamandı, dalları gri gökyüzünde simsiyah duruyordu: Bu kalın düzgün gümüşümsü bir griydi.</p>

  <p>Merdivenleri çektiler. Bütün ağırlığı iplere yüklendiğinde bir anlık panik oldu ve birkaç santim aşağı düştü. Ama sesini çıkarmadı.</p>

  <p>Kadınlar, motel çarşafından kefene sarılmış cesedi ağacın dibine yerleştirdiler. Onu orada bıraktılar.</p>

  <p>Onları orada yalnız başlarına bıraktılar.</p>
</body>
</html>