<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>
<body>
  <h3 class="        " style="text-align: right;"><br/></h3>
<h3 class="        " style="text-align: right;"><br/></h3>
<h3 class="        " style="text-align: right;">11</h3>
<div><br/></div>

  <p><i>Bir sırrı üç kişi saklayabilir derler, eğer ikisi ölüyse.</i>&nbsp;</p>
<p><i>-</i> Ben Franklin. <i>Zavallı Richard’ın Almanağı</i></p>
<p><i><br/></i></p>

  <p>Üç soğuk gün geçti. Termometre günün ortasında bile sıfırın üstüne çıkmadı. Gölge, insanların elektrikten önce, ısıtıcılı yüz maskeleri ve hafif ısıtıcılı iç çamaşırlarından önce, kolay seyahatlerden önce nasıl hayatta kaldıklarını merak etti.</p>

  <p>Hinzelmann Video, Bronzlaşma, Yem ve Takım dükkânında Gölge’ye elle bağlanmış alabalık sinekleri gösteriliyordu. Beklediğinden çok daha ilginçtiler: Her birinin içinde bir iğne olan tüy ve ipliklerden yapılmış, rengarenk yaşam taklitleri.</p>

  <p>Hinzelmann’a sordu.</p>

  <p>"Gerçekten mi?" diye sordu Hinzelmann.</p>

  <p>"Gerçekten," dedi Gölge.</p>

  <p>"Şey," dedi yaşlı adam. "Bazen hayatta kalamadılar ve öldüler. Sızdıran bacalar, kötü havalandırmalı sobalar ve mutfak ocakları en az soğuk kadar insan öldürdü. Ama onlar zor günlerdi - yaz ve sonbaharı kış için saklanacak yiyecek ve yakacak odun toplayarak geçirirlerdi. Hepsinin en kötüsü, delilikti. Radyoda duydum güneş ışığıyla onun bağlantısını; kışın ne kadar az olduğunu anlatıyorlardı. Babam, kışın insanlar yerinde duramaz çıldırır derdi -ona kış deliği derlerdi. Gölkenarı onu her zaman kolay geçirirdi; ama etraftaki diğer kasabalar zor. Ben çocukken hâlâ geçerli olan bir söz vardı, eğer hizmetçi kız şubatta sizi hâlâ öldürmeye çalışmamışsa karaktersizdir.</p>

  <p>"Hikaye kitapları altın tozu gibiydi - kasabada kütüphane olmadığı dönemde okuyabildiğin her şey çok kıymetliydi. Büyükbabam, Bavyera’daki erkek kardeşinin yolladığı bir hikaye kitabını aldığında, kasabadaki bütün Almanlar onu okumasını dinlemek için meclis binasında toplandılar. Finliler, İrlandalılar ve diğerleri de o hikayeleri Almanlara anlattırırlardı.</p>

  <p>"Burasının otuz kilometre güneyinde, Jibway’de, kışın ortasında göğsünde ölü bir bebekle anadan doğma çıplak yürüyen bir kadın buldular ve kadın bebeği ondan almalarına izin vermedi." Düşüncelice kafasını sallayıp alabalık için el ile bağlanmış sinek yemleri dolabını bir çıtla kapattı. "İşler kötü. Video kiralama kartı ister misin? Eninde sonunda burada bir Blockbuster açacaklar ve kısa bir süre sonra işsiz kalacağız. Ama şimdilik oldukça iyi bir koleksiyonumuz var."</p>

  <p>Gölge, Hinzelmann’a ne televizyonu, ne de VCR’ı olduğunu hatırlattı. Hinzelmann’ın arkadaşlığından hoşlanıyordu - anılarından, uzun öykülerinden, yaşlı adamın sırıtışından. Gölge onunla konuşmaya başladığından beri televizyonun kendisini rahatsız ettiğini söyleyerek onu rahatsız etmek istemedi.</p>

  <p>Hinzelmann bir çekmeceyi aradı ve bir teneke kutu çıkardı -görünüşüne göre, bir zamanlar içine çikolata ya da kurabiye konulan türden Noel Kutusu olmalıydı: Alacalı bulacalı Noel Baba, kapaklarından ışıklar çıkan bir tepsi Coka-Cola şişesi tutuyordu. Hinzelmann, kutunun metal kapağını açıp boş bilet defterleriyle koçanları çıkardı ve dedi ki, "Kaç tanesine adını yazayım?"</p>

  <p>"Neyin kaç tanesi?"</p>

  <p>"Klunker bileti. Bugün buzun üstüne çıkacak, bu yüzden bilet satışına başladık. Her bilet beş dolar, on tane kırık, yirmi tane yetmiş beş. Bir biletle beş dakika alıyorsun. Tabii ki senin beş dakikanda batacağına söz veremeyiz ama en yakın bilen beş yüz papel kazanıyor ve eğer senin beş dakikan içinde giderse bin dolar kazanıyorsun. Biletini ne kadar önce alırsan satın alınmamış zamanlar o kadar çok olur. İnfo kağıdını görmek ister misin?"</p>

  <p>"Tabii."</p>

  <p>Hinzelmann, Gölge’ye fotokopisi çıkarılmış bir kağıt verdi. Klunker, kış için buzun üzerine park edilecek motoru ve benzin deposu çıkarılmış eski bir arabaydı. Gölün buzu ilkbaharda bir gün eriyecek ve arabanın ağırlığını taşıyamayacak kadar inceldiğinde araba göle düşecekti. En erken göle düşen klunker 27 Şubattaydı ("O, 1998 kışıydı. Ama ona tam bir kış diyebileceğini sanmıyorum,) en geçi ise 1 Mayıs’tı ("O 1950'deydi. O yıl kışı sona erdirmenin yolu, birinin kalbine bir kazık sokması gibi görünüyordu.") Nisan başı araba batışları için en sık rastlanan zamandı -çoğunlukla ikindide.</p>

  <p>Nisanın bütün ikindileri çoktan bitmiş, Hinzelmann’nın defterinde işaretlenmişti. Gölge, 23 Mart’ın sabahı 9:00’dan 9:25’e kadar olan süreyi aldı. Hinzelmann’a otuz dolar verdi.</p>

  <p>"Keşke kasabadaki herkese senin kadar kolay satabilseydim," dedi Hinzelmann.</p>

  <p>"Bu, kasaba ilk geldiğimde beni arabanla götürdüğün için bir teşekkür."</p>

  <p>"Hayır, Mike," dedi Hinzelmann. "bu çocuklar için." Bir an için yaşlı kırışmış suratında şeytanca bir ifade olmadan ciddice baktı. "Bu ikindi gelirsen, klunkerı göle itmeye yardımcı olabilirsin."</p>

  <p>Gölge’ye beş mavi kart verdi, her birinde Hinzelmann’ın eski tip el yazısıyla gün ve saat yazılıydı, sonra her birinin üstündeki detayları kendi defterine kaydetti.</p>

  <p>"Hinzelmann," dedi Gölge. "Hiç kartal taşlarından bahsedildiğini duydun mu?"</p>

  <p>"Rhinelander’ın kuzeyi mi? Hayır, orası Kartal Nehri. Duyduğumu söyleyemem."</p>

  <p>"Ya thunderbirdler?"</p>

  <p>"Şey, 5. caddedeki Framing Gallery’de vardı bir Tunderbird ama orası kapandı. Yardımcı olamıyorum, değil mi?"</p>

  <p>"Hayır."</p>

  <p>"Bak sana ne söyleyeceğim, Niçin gidip kütüphaneye bakmıyorsun? İyi insanlardır, bununla beraber bu haftaki indirimli kitap satışından dolayı dikkatleri dağılmış olabilir. Sana kütüphanenin nerede olduğunu gösterdim, değil mi?"</p>

  <p>Gölge başıyla onayladı ve hoşça kal dedi. Kütüphaneyi kendi kendine düşünmüş olmayı diledi. Mor 4-Çekere bindi ve Ana Cadde’nin güneyine doğru sürdü, belediye kütüphanesini barındıran kale gibi binaya gelene kadar gölü en güney noktasından dönerek onu takip etti. İçeri girdi. Bodrum katını gösteren bir tabela vardı. İNDİRİMLİ KİTAP SATIŞI, yazıyordu. Asıl kütüphane giriş katındaydı ve botlarındaki karları silkeleyip içeri girdi.</p>

  <p>Büzülmüş, koyu kırmızı renkli dudakları olan ters bakışlı bir kadın, anlamlıca, ona yardımcı olup olamayacağını sordu.</p>

  <p>"Sanırım bir kütüphane kartına ihtiyacım var," dedi. "Ve thunderbirdlerle ilgili her şeyi bilmek istiyorum."</p>

  <p>Amerikan Yerlilerinin İnançları ve Gelenekleri, kale gibi küçük bir kulenin tek rafında duruyordu. Gölge birkaç kitap aldı ve pencere kenarındaki iskemleye oturdu. Birkaç dakikada Thunderbirdlerin, dağların zirvelerinde yaşayan, şimşekler yağdıran, gök gürültüsü yapmak için kanatlarını çırpan, devasa, mitolojik kuşlar olduklarını öğrenmişti. Bazı kabilelerin dünyayı thunderbirdlerin yarattığına inandığını okudu. Yarım saat daha okuma sonunda başka bir şey çıkaramadı ve kitapların indekslerindeki hiçbir yerde Kartal Taşları’na rastlayamadı.</p>

  <p>Gölge kitapların sonuncusunu rafa koyarken birisinin onu izlediğini fark etti. Koca rafların arkasından küçük ve ciddi birisi onu dikizliyordu. Bakmak için dönmesiyle beraber yüz yok oldu. Sırtını çocuğa döndü, sonra tekrar izlenip izlenmediğini görmek için etrafına bakındı.</p>

  <p>Özgürlük doları cebindeydi. Onu cebinden çıkardı, sağ elinde yukarı kaldırıp çocuğun onu görmesini sağladı. Parmağıyla sol elinin avuç içinde sakladı, iki elini de boşmuş gibi gösterdi, sağ elini ağzına doğru götürdü ve bir kez öksürüp parayı sol elinden sağ eline bıraktı.</p>

  <p>Çocuk, gözleri fal taşı gibi açık Gölge'ye baktı ve hızlı koşarak uzaklaştı. Birkaç saniye sonra gülmeyen suratıyla Marguerite Olsen’i çekerek getirdi. Kadın, Gölge'ye şüpheyle baktı ve dedi ki, "Selam Bay Ainsel. Leon onun için sihir yaptığınızı söylüyor."</p>

  <p>"Sadece küçük bir hokkabazlık, Hanfendi. Şey, daireyi ısıtma konusundaki tavsiyeleriniz için size teşekkür etmedim. Şimdi içerisi ekmek kızartacak kadar sıcak."</p>

  <p>"Bu iyi." Kadının buz gibi ifadesi erimeye başlamamıştı.</p>

  <p>"Burası çok güzel bir kütüphane," dedi Gölge.</p>

  <p>"Burası güzel bir bina. Ama belediyenin daha işe yarar ve daha az güzel bir şeye ihtiyacı var. Aşağıdaki ucuz kitap satışına mı gidiyorsunuz?"</p>

  <p>"Onu hiç düşünememiştim."</p>

  <p>"Şey, düşünmelisiniz. İyi bir amaç için yapılıyor."</p>

  <p>"Aşağıya inmeyi unutmayacağım."</p>

  <p>"Koridora çıkın ve merdivenlerden aşağı inin. Sizi gördüğüme sevindim, Bay Ainsel."</p>

  <p>"Bana Mike de," dedi.</p>

  <p>Marguerite Olsen hiçbir şey söylemedi, sadece Leon’un elini tuttu ve çocuğu çocuk bölümüne götürdü.</p>

  <p>"Ama anne," dediğini duydu Leon’un Gölge, "o hokkabazlık değildi. <i>Değildi.</i> Onun kaybolduğunu ve <i>burnundan</i> düştüğünü <i>gördüm.</i> Onu <i>gördüm."</i></p>

  <p>Abraham Lincol’ün bir yağlıboya tablosu duvardan ona bakıyordu. Gölge, mermer ve meşe basamaklardan kütüphanenin bodrumuna indi. Bir kapıdan geçip, içi masalarla dolu geniş bir odaya girdi. Bütün masalar rasgele sınıflandırılmış ve karmakarışık düzenlenmiş cins cins kitapla doluydu: Karton kaplılar ve ciltliler, öyküler ve bilimsel olanlar, ansiklopediler ve sürekli yayınlar, kaplı kapsız, hepsi yan yana, masaların üstündeydi.</p>

  <p>Gölge odanın arkasında, üzerinde eski görünüşlü, her birinin sırtında beyaz katalog numarası yapıştırılmış deri kaplı kitapların olduğu masaya doğru yollandı. "Bugün o köşeye giden ilk kişisin," dedi boş kutu ve torba yığınıyla küçük, açık, metal para kutusunun yanında oturan adam. "İnsanların çoğu sadece heyecanlı romanlar, çocuk kitapları ve Ucuz Aşk Romanları alır. Jenny Kerton, Danielle Steel gibi şeyler." Adam Agatha Christie’nin <i>Roger Ackyord Cinayetini</i> okuyordu. "Masalardaki kitapların tanesi elli sent ya da üç tanesi bir dolar."</p>

  <p>Gölge ona teşekkür etti ve kitapları karıştırmaya devam etti.</p>

  <p>Üstü soyulmuş, kahverengi deri kaplı, bir cilt <i>Heredot Tarihi</i> buldu. Bu, ona hapishanede bıraktığı karton kapaklısını hatırlattı. İçinde bazı para oyunları olabilecekmiş gibi görünen <i>Evde Yapabileceğiniz Şaşırtıcı İllüzyonlar</i> isminde bir kitap vardı. İki kitabı da para kutusu olan adama götürdü.</p>

  <p>"Bir tane daha al, hâlâ bir dolar," dedi adam. "Ve bir kitap daha alırsan bize iyilik yapmış olacaksın. Boş raflara ihtiyacımız var."</p>

  <p>Gölge, eski deri kaplı kitapların olduğu yere döndü. Başka biri tarafından alınma olasılığı en az olan kitabı almaya karar verdi. Kendini bir Tıp Doktorunun yazdığı, <i>Çizimlerle Yaygın İdrar Yollu Hastalıkları</i> kitabı ve <i>Gölkenarı Belediye Meclisi Tutanaktan 1872-1884</i> arasında karar veremez bir halde buldu. Tıp kitabındaki çizimlere baktı ve kasabada bir yerlerde, bu kitabı arkadaşlarının midesini bulandırmak için kullanabilecek yeni yetme bir oğlan çocuğu olduğuna karar verdi. <i>Tutanaklar</i> kapıdaki bir dolarını alan ve bütün kitapları kahverengi kağıttan, Dave’in Kaliteli Gıdaları poşetine koyan adama götürdü.</p>

  <p>Gölge kütüphaneden ayrıldı. Önünde öbür kıyıya kadar tamamen açık bir göl manzarası vardı. Köprünün ilerisindeki kendi apartmanını bile bir bebek evi gibi görebiliyordu. Köprünün yanında dört ya da beş adam, koyu yeşil bir arabayı beyaz gölün ortasına doğru itiyordu.</p>

  <p>"Mart’ın 23’ü," dedi yavaşça göle, Gölge. "Sabah 9:00’dan 9:25’e kadar." Gölün ya da klunkerin onu duyup duymadığını -ve duyabilseler bile onu dikkate alıp almayacaklarını - merak etti. Buna güvenmedi.</p>

  <p>Esen rüzgâr yüzünü acıttı.</p>

  <p>Geri döndüğünde memur Chad Mulligan Gölge’nin apartmanın dışında bekliyordu. Polis arabasını görünce Gölge’nin kalbi küt küt atmaya başladı. Polisin ön koltukta kırtasiye işleri yaptığını görünce biraz rahatladı.</p>

  <p>Kitapların olduğu kağıt torbayı taşıyarak arabaya doğru yürüdü.</p>

  <p>Mulligan penceresini açtı. "Ucuz kitaplar mı?" dedi.</p>

  <p>"Evet."</p>

  <p>"Ben de bir kutu iki, üç yıllık <i>Robert Ludlum</i> kitabı aldım. Onları okumayı düşünüyorum. Kuzenim o adama çok değer veriyor. Bugünlerde eğer ısız bir adada düşersem ve yanımda bir kutu <i>Robert Ludlum</i> kitabım varsa okuma açığımı kapatabileceğimi fark ettim."</p>

  <p>"Senin için yapabileceğim özel bir şey var mı, Şef?"</p>

  <p>"En ufak bir şey bile yok, dostum. Öylesine durup eve yerleşmenin nasıl gittiğine bir göz atmayı düşündüm. Çinlilerin ne dediğini hatırla, bir insanın hayatını kurtarırsan ondan sorumlusundur. Şey, geçen hafta hayatını kurtardım demek istemiyorum. Ama yine de bir kontrol etmem gerektiğini düşündüm. Mor Guntermobil nasıl gidiyor?"</p>

  <p>"İyi," dedi Gölge. "İyi. İyi çalışıyor."</p>

  <p>"Duyduğuma sevindim."</p>

  <p>"Kapı komşumu kütüphanede gördüm," dedi Gölge. "Bayan Olsen. Merak ediyordum . . ."</p>

  <p>"Poposuna girip de orada ölen şeyin ne olduğunu mu?"</p>

  <p>"Eğer öyle ifade ediyorsan."</p>

  <p>"Uzun hikaye. Bir süre benimle gelmek istersen bütün hepsini anlatırım."</p>

  <p>Gölge bir an bunu düşündü. "Tamam," dedi. Arabanın yolcu koltuğuna oturdu. Mulligan arabayı kasabanın kuzeyine sürdü. Sonra ışıklarını söndürdü ve yolun kenarında park etti.</p>

  <p>"Darren Olsen, Marge’le Wisconsin Üniversitesi, Stevens Point’de tanıştı ve onu kuzeye, Gölkenarı’na getirdi. Marge gazetecilik mezunuydu. Darren, bok, otel işletmesi gibi bir şey okuyordu. Buraya geldiklerinde ağızlar bir karış açıldı. Bu, şey, on üç yıl önceydi. Marge güzeldi . . . siyah saçları . . ." duraksadı. "Darren, buranın otuz kilometre batısındaki Camden'deki Motel Amerika’yı işletti. Ne var ki, hiç kimse Camden’de durmak istemiyormuş gibi göründü ve sonunda motel kapandı. İki oğulları vardı. O zaman Sandy on bir yaşındaydı. Küçük - Leon, değil mi? - daha kucaktaki bir bebekti.</p>

  <p>"Darren Olsen cesur bir adam değildi. Lisedeyken iyi bir Amerikan futbolu oyuncusuydu ama o zaman yüksekten uçtuğu son dönemdi. Her neyse. Margie’ye işini kaybettiğini söyleyecek cesareti bulamadı. Böylece bir ya da iki ay, erkenden yola çıkıp geç saatte eve gelip motelde ne kadar yoğun bir gün geçirdiğinden şikayet etti."</p>

  <p>"Ne yapıyordu?" diye sordu Gölge.</p>

  <p>"Mmm. Kesinlikle bir şey söyleyemem. Kanıma göre, Ironwood ya da Green Bay’e gidiyordu. Sanırım başlangıçta iş arıyordu. Çok kısa bir süre sonra zamanını içki içerek, kafayı kırarak, büyük ihtimalden de fazla bir olasılıkla küçük anlık mutluluklar için ara sıra çalışan bir kızla buluşarak geçiriyordu. Kumar bile oynuyor olabilirdi. Kesinlikle emin olduğum şey, yaklaşık on haftada yedek banka hesabını boşalttığı. Margie’nin anlaması bir an meselesiydi ki - hadi başlıyoruz!"</p>

  <p>Arabayı döndürdü, sirenleri ve ışıkları açıp, yokuş aşağı yüz kilometreyle gelen, Iowa plakalı ufak tefek bir adamın ödünü kopardı.</p>

  <p>Serseri Iowalı’ya ceza kesildi, Mulligan, hikayesine döndü.</p>

  <p>"Nerede kalmıştım? Tamam. Böylece Margie onu kovup boşanma davası açtı. Mahkeme acımasız bir vesayet savaşına dönüştü. People dergisinde bunlara bu isim veriliyor. Acımasız Vesayet Savaşı. Margie çocukları aldı. Darren ziyaret haklarını ve biraz daha değerli bir şeyi aldı. O zamanlar Leon oldukça küçüktü. Sandy büyüktü, iyi bir çocuktu, babasına tapan cinsten bir çocuk. Margie’nin onun hakkında kötü bir şey söylemesine izin vermedi. Evi kaybettiler - Daniels Yolunda güzel bir yerleri vardı. Margie bu apartmana taşındı. Darren kasabayı terk etti. Herkesi perişan etmek için her birkaç ayda bir geri geldi.</p>

  <p>"Bu birkaç yıl böyle devam etti. Darren geri gelip parasını çocuklarla harcayıp Margie’yi gözyaşlarıyla bırakıyordu. Çoğumuz bir daha asla geri gelmemesini dilemeye başlamıştık. Annesi ve babası, emekli olunca, Wisconsin kışına bir kez daha dayanamayacaklarını söyleyip Florida’ya taşınmışlardı. Geçen yıl gelip Noel için oğlanları Florida’ya götürmek istedi. Margie ona en ufak bir umut bile olmadığını, ortadan kaybolmasını söyledi. İşler çok nahoş bir hal aldı - bir noktada oraya gitmek zorunda kaldım. Aile kavgası. Oraya geldiğimde, Darren önavluda durmuş, bir şeyler bağırıyordu, oğlanlar zor bela ayakta duruyor, Margie ağlıyordu.</p>

  <p>"Darren’e hücrede bir gece geçirmenin aklını başına getireceğini söyledim. Bir an bana vuracağını sandım ama bunu yapmayacak kadar ayıktı. Onu kasabanın güneyinde karavan parkına götürüp, aklını başına toplamasını söyledim. Bunun Margie’yi yeteri kadar üzdüğünü . . . Ertesi gün Darren kasabayı terk etti.</p>

  <p>"İki hafta sonra Sandy ortadan kayboldu. Okul otobüsüne binmedi. En yakın arkadaşına yakında babasını göreceğini, Darren’in Florida’da Noel’i kaçırmasını telefi etmek için ona özel bir güzel hediye getireceğini söylemiş. O zamandan beri onu kimse görmedi. Vesayetsiz çocuk kaçırmalar en zorlarıdır. Bulunmak istemeyen bir çocuğu bulmak zordur, anlıyor musun?"</p>

  <p>Gölge anladığını söyledi. Bir şey daha anlamıştı. Chad Mulligan, Marguerite Olsen’e aşıktı. Adamın bunun ne kadar aleni göründüğünü bilip bilmediğini merak etti.</p>

  <p>Mulligan arabayı, ışıklar yanarak bir kez daha sürdü ve doksanla giden birkaç yeni yetmeyi kenara çektirdi. Onlara ceza kesmedi, "sadece içlerine Tanrı korkusu soktu".</p>
<p><br/></p>

  <p>O akşam Gölge mutfak masasına oturup bir gümüş doları bir peniye dönüştürmeyi çözmeye çalıştı. Bu, <i>Evde Yapabileceğiniz Şaşırtıcı İllüzyonlarda</i> bulduğu bir oyundu; ama açıklaması çileden çıkarıcı, yararsız ve anlaşılmazdı. "Sonra parayı her zamanki yolla kaybedin" gibi cümleler yaklaşık her satırda ortaya çıkıyordu. Gölge bu bağlamda "her zamanki yolun?" ne olduğunu merak etti. Fransız düşürüşü mü? Giysi kolunda saklama mı? "Ah Tanrım, dikkat! - bir dağ aslanı!" diye bağırmak ve izleyiciler dikkatleri başka yöne çevrildiklerinde parayı cebine atmak mı?</p>

  <p>Gümüş dolarını havaya atıp yakaladı, parayı ona veren kadını ve ayı hatırladı, sonra illüzyonu denedi. İşe yaramıyormuş gibi göründü. Yatak odasına gitti ve aynanın önünde denedi. Bu, haklı olduğunu onayladı. Oyun, yazıldığı basitlikte işe yaramıyordu. İç çekip paraları cebine attı ve <i>Gölkenarı Belediye Meclisi Tutanaktan</i> 1872-1884’ü açtı. İki kolon olan yazılar o kadar küçüktü ki neredeyse okunamıyordu. Kitaba bir göz attı, o dönemin yeniden basılan fotoğraflarına, orada olan birkaç Gölkenarı Belediye Meclisi canlandırmasına baktı: uzun aşağı doğru bıyıklar, uzun pipolar, yıpranmış şapkalar, parlak şapkalar, çoğu özellikle tanıdık görünen bezgin yüzler. 1882 belediye meclisinin tombalak başkanının bir Patrick Mulligan olduğunu gördüğüne şaşırmadı: Tıraş olup, 10 kilo verirse - galiba torununun oğlu mu? - Chad Mulligan’ın tıpkısı olacaktı. Hinzelmann’ın öncü büyükbabasının fotoğraflar arasında olup olmadığını merak eni ama ismi belediye meclisinde geçmiyordu. Gölge fotoğraflara bakarken metinde bir Hinzelmann’dan bahsedildiğini görmüştü; ama o sayfaya geri dönmeye çalıştığında gözünden kaçtı. Minnacık yazılar Gölge’nin gözünü ağrıttı.</p>

  <p>Kitabı göğsüne koydu ve kafasının yana düştüğünü fark etti. Ciddi bir şekilde, kanepenin üstünde uyumanın salakça olacağına karar verdi. Yatak odası sadece bir metre uzaktaydı. Diğer taraftan, beş dakika sonra yatak odası da yatak da yine orada olacaktı. Her neyse, uyumayacaktı, sadece bir an için gözlerini kapatacaktı . . .</p>

  <p><i>Karanlık kükredi.</i></p>

  <p><i>Açık havada, bir ovada duruyordu. Yanında toprağın bir zamanlar onu sıkarak çıkardığı yer vardı. Gökten yıldız yağmaya devam ediyor ve kırmızı toprağa değen her yıldız bir erkek ya da kadına dönüşüyordu. Erkeklerin uzun siyah saçtan ve çıkık elmacık kemikleri vardı. Kadınların hepsi Marguerite Olsen’a benziyordu. Bunlar yıldız insanlarıydı.</i></p>

  <p><i>Koyu, gururlu gözlerle ona baktılar.</i></p>

  <p><i>"Bana thunderbirdlerden bahsedin," dedi Gölge. "Lütfen. Benim için değil. Karım için."</i></p>

  <p><i>Birer birer arkalarını ona döndüler. Gölge yüzlerini gözden kaybettikçe yok olup manzarayla birleştiler. Ama son kalan, koyu gri üzerine beyaz meçli saçtan olan kadın gitmeden önce şarap rengi gökyüzünü işaret etti."</i></p>

  <p><i>"Onlara kendin sor," dedi. Y</i><i>a</i><i>z şimşeği manzarayı</i> <i>u</i><i>f</i><i>u</i><i>k boyunca bir anlık aydınlatarak çakıp söndü.</i></p>

  <p><i>Yanında yüksek kayalar vardı, kum taşından doruklar ve sivri kuleler. Gölge, en yakındakine tırmanmaya başladı. Sivri kule eskimiş fildişi rengindeydi. Gölge, tutunacak bir yer yakaladı ve onun elini kestiğini hissetti. Onun kemik olduğunu düşündü Gölge.</i> Taş değil. O eski kuru bir kemikti.</p>

  <p><i>Bu bir rüyaydı ve</i> <i>rüya</i><i>larda seçeneğiniz olmaz: O</i><i>r</i><i>ada ya alınacak karar yoktur ya da rüya başlamadan önce sizin adınıza alınmıştır. Gölge tırmanmaya devam etti. Eli acıyordu. Kemik,&nbsp;</i><i>çıplak ayaklarının altında kırıldı, çatır diye parçalara ayrıldı. Rüzgâr onu şiddetle itti. Gölge kuleye yapıştı ve tırmanmaya devam etti.</i></p>

  <p><i>Onun defalarca yenilenen tek bir cins kemikten yapıldığını fark etti. Kemiklerin her biri kunt ve top gibiydi. Onların bazı büyük kuşların yumurtaları olduğunu sandı. Ama çakan başka bir şimşek ona farklı bir şey söyledi: Onların göz delikleri vardı ve espri olmadan sırıtan dişleri.</i></p>

  <p><i>Bir yerlerden kuş çığlıkları geliyordu. Yüzüne yağmur serpintisi gelmeye başladı.</i></p>

  <p><i>Gölge yerden metrelerce yukarıda, kafataslarından bir kulenin yanına yapışmış dururken, şimşek parlamaları kulenin etrafında daireler çizen gölgemsi kuşların kanatlarında yanıyordu -bunlar devasa siyah, akbabaya benzer kuşlardı, her birinin boynunda beyaz bir halka vardı. Bunlar kocaman, zarif ve korkunç kuşlardı. Kanatlarının çırpışları karanlık gökyüzünde gök gürültüsü gibi gürlüyordu.</i></p>

  <p><i>Kuşlar kulenin etrafında daireler çiziyordu.</i></p>

  <p>Kanat uçlarının açıklığı beş, altı metre olmalı <i>diye düşündü Gölge.</i></p>

  <p><i>Sonra ilk kuş dönüp ona doğru süzüldü, kanatlarında mavi şimşek çatırdıyordu. Gölge, kendisini kafataslarından bir çatlağa doğru soktu, boş göz çukurları ona baktı, birtakım çarpık fildişi diş ona gülümsedi ama o kafatası dağında kendini yukarı çekerek tırmanmaya devam etti. Her keskin kenar derisini kesiyordu. Tiksinti, dehşet ve huşu hissediyordu.</i></p>

  <p><i>Bir kuş daha ona doğru geldi ve bir el büyüklüğündeki pençesi koluna battı.</i></p>

  <p><i>Gölge uzanıp kanadından bir tüy yakalamaya çalıştı - çünkü eğer kabilesine thunderbirdün bir t</i><i>ü</i><i>yünü alamadan dönerse onurunu kaybedecekti, bir daha asla erkek olmayacaktı - ama kuş yükselince tüyü yakalayamadı.</i> <i>T</i><i>hunderbird onu bı</i><i>r</i><i>aktı ve rüzgâra geri döndü. Gölge tırmanmaya devam etti.</i></p>

  <p>Burada binlerce kafatası olmalı <i>diye düşündü Gölge.</i> Binlerce bin. <i>Ve hepsi insanla</i><i>r</i><i>a ait değildi. En sonunda kulenin tepesine çıktı. Koca kuşlar, thunderbirdler etrafında yavaşça dönüyor, ka</i><i>natlarının minnacık vuruşlarıyla fırtınanın rüzgârını yönlendiriyorlardı.</i></p>

  <p><i>Bir ses duydu;, bufalo adamın sesi rüzgârın üstünden ona seslenip, kafataslarının kime ait olduğunu ona söylüyordu</i> . . .</p>

  <p><i>Kule yıkılmaya başladı ve gözleri kör edici mavibeyaz çatallı şimşek olan kuşların en büyüğü ona doğru bir şimşek hızıyla aniden aşağı doğru daldı. Gölge kafatası kulesinden aşağı doğru yuvarlanarak düştü .</i> . .</p>

  <p>Telefon tiz bir sesle çaldı. Gölge onun bağlantılı olup olmadığını bile bilmiyordu. Bitkin, sarsılmış bir şekilde telefonu aldı.</p>

  <p>"Orada ne boktan işler dönüyor," diye bağırdı Çarşamba, Gölge’nin onu daha önce duyduklarından çok daha kızgın bir sesle, "sen ne amına koduğumun her şeye kadir uçan şeyiyle oynadığını sanıyorsun?"</p>

  <p>"Uyuyordum," dedi Gölge, alıcının içine salakça.</p>

  <p>"Eğer ölü bir adamın bile kaçıramayacağı bir yaygara koparacaksan, seni Gölkenarı gibi bir yere saklamanın ne sikim anlamı var ki?"</p>

  <p>"Rüyamda thunderbirdleri gördüm . . ." dedi Gölge. "Ve bir kule. Kafatasları ..." Ona rüyasını anlatmak onun için çok önemliymiş gibi geldi.</p>

  <p>"Rüyanda ne gördüğünü biliyorum. Herkes rüyanda ne gördüğünü bal gibi biliyor. Yüce İsa. Amma koyduğumun reklamını yapacaksan seni saklamanın ne anlamı var ki?"</p>

  <p>Gölge hiçbir şey söylemedi.</p>

  <p>Telefonun diğer ucunda bir duraklama oldu. "Sabaha orada olacağım," dedi Çarşamba. Sesi kızgınlığı geçmiş gibi geldi. "San Fransisko’ya gideceğiz. Saçına çiçek takmak zorunluluğu yok." Ve hat kapandı.</p>

  <p>Gölge, telefonu halının üstüne bıraktı ve kaskatı bir şekilde oturdu. Saat sabahın altısıydı ve dışarısı hâlâ karanlıktı. Titreyerek kanepeden kalktı. Donmuş gölün üstünde çığlıklar atarak esen rüzgârı duyabiliyordu. Ve yakında, sadece bir duvar kalınlığı uzaktan birisinin ağladığını duyabildi. Onun, Marguerite Olsen olduğundan emindi. Hıçkırıkları sürekli, alçak sesli ve insanın içini burkucuydu.</p>

  <p>Gölge banyoya gitti ve işedi, sonra yatak odasına gidip ağlayan kadının sesin duymamak için kapıyı kapattı. Dışarıdaki rüzgar, sanki o da kayıp bir çocuğu arıyormuşçasına inleyip feryat etti.</p>
<p><br/></p>

  <p>Ocak’ta San Fransisko, mevsime uymayan bir şekilde sıcaktı. Gölge’nin ensesinin arkasında ter damlaları oluşmaya başlayacak kadar sıcaktı. Çarşamba, koyu mavi birtakım giymiş ve onu eğlence dünyasının avukatlarından biri gibi gösteren altın çerçeveli gözlükler takmıştı.</p>

  <p>Haight Caddesi'nde yürüyorlardı. Sokak insanları, üçkağıtçılar ve anaforcular onların yanlarından geçmesini izlediler. Hiç kimse bozuk para için kağıt bardak sallamadı, hiç kimse onlardan hiçbir şey istemedi.</p>

  <p>Çarşamba’nın çenesi dikti. Gölge, adamın hâlâ kızgın olduğunu hemen görmüş ve o sabah siyah Lincoln evin önüne geldiğinde hiçbir soru sormamıştı. Havaalanına giderken yolda konuşmamışlardı. Çarşamba birinci mevki, kendisi de ikinci mevkide giderken rahatlamıştı.</p>

  <p>Artık ikindi olmuştu. Çocukluğundan beri San Fransisko’yu görmeyen; o zamandan beri onu sadece filmlerin geri planında gören Gölge, onun ne kadar tanıdık olduğuna, tahta evlerin ne kadar renkli ve kendine has olduğuna, tepelerin ne kadar dik olduğuna, başka hiçbir yere ne kadar benzemediğine şaşırdı.</p>

  <p>"Burasının Gölkenarı’yla aynı ülkede olduğuna inanmak neredeyse çok zor," dedi.</p>

  <p>Çarşamba ona ters ters baktı. Sonra dedi ki, "Değil. San Fransisko, Gölkenarı'yla New Orleans’ın, New York’la ya da Miami’nin Minneapolis’le aynı ülkede olması kadar aynı ülkede değil."</p>

  <p>"Öyle mi?" dedi Gölge, nazikçe.</p>

  <p>"Kesinlikle öyle. Belirli kültürel öğeleri paylaşabilirler - para, federal hükümet, eğlence - aynı topraklarda olduğu, besbelli -ama bir ülke olduğunu gösteren tek yanılsama, kağıt dolar, Tonight Show ve MacDonaldslar." Yolun sonundaki parka yaklaşıyorlardı. "Ziyaret ettiğimiz bayana karşı nazik ol. Ama çok nazik olma."</p>

  <p>"Cool olacağım," dedi Gölge.</p>

  <p>Çimenlerde yürümeye başladılar.</p>

  <p>On dört yaşından büyük olmayan, saçları yeşil, turuncu ve pembeye boyalı genç bir kız yanından geçerlerken kız onlara dik dik baktı. Boynuna tasma ve zincir yerine bir ip parçası bağlı kırma bir köpeğin yanında oturuyordu. Köpekten daha aç gözüküyordu. Köpek onlara doğru kesik kesik havladı, sonra kuyruğunu salladı.</p>

  <p>Gölge, kıza kağıt bir dolar verdi. Kız sanki onun ne olduğundan emin değilmiş gibi baktı. "Onunla köpek maması al," diye önerdi Gölge. Kız başını sallayarak onayladı ve gülümsedi.</p>

  <p>"Şimdi açık sözlü olacağım," dedi Çarşamba. "Ziyaret edeceğimiz bayana karşı çok dikkatli olmalısın. Senden hoşlanabilir ve bu da kötü olur."</p>

  <p>"Senin kız arkadaşın filan mı?"</p>

  <p>"Çin'deki bütün küçük plastik oyuncaklar için dahi olamaz," dedi Çarşamba, hoş bir biçimde. Kızgınlığı yok olmuştu ya da belki de gelecek için bir yere yatırım yapılmıştı. Gölge, kızgınlığın Çarşamba’yı çalıştıran makine olduğundan şüphelendi.</p>

  <p>Çimenlerin üstünde, bir ağacın altında oturan bir kadın vardı ve önünde, üzerinde çeşitli kapalı kaplarda yemekler olan kağıt bir masa örtüsü duruyordu.</p>

  <p>Şişman değildi, hayır, şişmandan uzaktı: Ne olduğu Gölge’nin şu ana kadar kullanacak hiçbir nedeni olmadığı bir kelimeydi, hoş-kıvrımlı. Saçları, eskiden ölmüş olması gereken bir film yıldızına ait olması gereken uzun, platin sarısı türden, neredeyse beyaz olacak kadar açık renkti, dudakları koyu kırmızıya boyanmıştı ve yirmi beşle elli arasında bir yaşta görünüyordu.</p>

  <p>Onun yanına geldiklerinde, baharatlı yumurta tabağından parçalar seçiyordu. Çarşamba ona doğru yaklaşırken kafasını kaldırdı ve aldığı yumurtayı geri koyup ellerini sildi. "Selam, yaşlı dolandırıcı," dedi ama bunu söylerken gülümsedi. Çarşamba hafifçe eğildi, onun elini tuttu ve dudaklarına götürdü.</p>

  <p>Dedi ki, "Bir ilahe gibi görünüyorsun."</p>

  <p>"Başka nasıl görünecektim ki!" diye tatlıca sordu. "Her neyse, sen bir yalancısın. New Orleans büyük bir hataydı - orada, ne kadar, on beş kilo mu aldım? Yemin ederim. Badi badi yürümeye başlayınca ayrılmam gerektiğini biliyordum. Şimdi yürümeye başlayınca uyluklarım birbirine sürtüyor, buna inanabiliyor musun?" Son cümle Gölge'ye söylenmişti. Gölge’nin karşılık olarak ne diyeceği konusunda hiçbir fikri yoktu ve yüzünün kızardığını hissetti. Kadın zevkle güldü. "Yüzü kızarıyor! Çarşamba şekerim, bana bir utangaç getirdin. Sen ne kadar mükemmel bir harikasın. İsmi ne?"</p>

  <p>"Bu Gölge," dedi Çarşamba. Gölge’nin rahatsızlığından hoşlanıyor gibi görünüyordu. "Gölge, Easter’e merhaba de."</p>

  <p>Gölge, Selam olabilecek bir şey söyledi ve kadın ona tekrar gülümsedi. Kendini farların ışığına yakalanmış gibi hissetti - kaçak avcıların onları vurmadan önce geyikleri kımıldamaz hale soktukları kör edici türden. Gölge bulunduğu yerden onun parfümünün kokusunu alabiliyordu; yasemin, hanımeli, taze süt ve dişi teninin insanı sarhoş edici bir karışımı.</p>

  <p>"Peki, muziplikler nasıl gidiyor?" diye sordu Çarşamba.</p>

  <p>Kadın - Easter - alçak, kalın bir sesle, bütün vücuduyla ve sevinçli güldü. Böyle gülen birinden kim hoşlanmayabilirdi ki? "Her şey iyi," dedi. "Ya senden ne haber, yaşlı kurt?"</p>

  <p>"Senin desteğini almayı umuyordum."</p>

  <p>"Zamanını boşuna harcıyorsun."</p>

  <p>"Beni kafandan çıkarmadan önce en azından bir dinle."</p>

  <p>"Boşuna. Zahmet bile etme."</p>

  <p>Gölge'ye baktı. "Lütfen, otur ve kendine yiyecek al. İşte, al bu tabağı ve tepeleme doldur. Hepsi çok güzel. Yumurtalar, kızarmış tavuk, körili tavuk, tavuklu salata, orada tavşan var - doğrusu soğuk tavşan bir keyiftir ve oradaki kasede yabani tavşan güveci var, şey niye senin için bir tabak hazırlamıyorum ki? "Ve hazırladı, bir plastik tabak alıp, tepeleme yiyecek doldurduktan sonra ona verdi. Sonra Çarşamba’ya baktı. "Sen yemiyor musun?" diye sordu.</p>

  <p>"Emrindeyim, tatlım," dedi Çarşamba.</p>

  <p>"Sen," dedi ona, "bokla dolusun, gözlerinin kahverengi olmaması bir mucize." Ona boş bir tabak verdi. "Kendi servisini kendin yap," dedi.</p>

  <p>Easter’in arkasından gelen ikindi güneşi saçlarına yanıyormuş gibi platin bir hava verdi. "Gölge," dedi, zevkle bir tavuk budunu çiğnerken. "Bu tatlı bir isim. Sana niye Gölge diyorlar?"</p>

  <p>Gölge nemlendirmek için dudaklarını yaladı. "Ben çocukken," dedi. "Biz, ben ve annem, şey, o sekreter olarak çalışıyordu, bir çok A.B.D. elçiliğinde, bütün Kuzey Avrupa’daki şehirleri dolaştık. Sonra hastalandı ve erken emekli oldu. Birleşik Devletler’e geri döndük. Diğer çocuklarla ne konuşacağımı hiç öğrenemedim, bu yüzden yetişkinleri bulup hiçbir şey söylemeden onları takip ettim. Sanırım, sadece yanımda birilerinin olmasına ihtiyacım vardı. Küçük bir çocuktum."</p>

  <p>"Büyüdün," dedi.</p>

  <p>"Evet," dedi Gölge. "Büyüdüm."</p>

  <p>Soğuk bamya çorbasına benzeyen bir kaseyi kaşıklayan Çarşamba’ya döndü. "Herkesin neşesini kaçıran çocuk bu mu?"</p>

  <p>"Duydun mu?"</p>

  <p>"Kulaklarım hep dikili durur," dedi. Sonra Gölge’ye, "Onların yollarından uzak dur. Etrafta birçok gizli kurum bulunur. Ne sadakatları, ne de sevgileri vardır. Ticari olanlar, bağımsız olanlar, hükümetinkiler, hepsi aynı gemideler. Ancak kendi kendine yeterli olanlardan, aşırı tehlikeli olanlara kadar sıralanıyorlar. Hey, yaşlı kurt, geçen gün senin hoşlanabileceğin bir espri duydum. CIA’in Kennedy suikastına karışmadığından nasıl emin olabiliriz?"</p>

  <p>"Onu duydum," dedi Çarşamba.</p>

  <p>"Yazık." Dikkatini Gölge’ye çevirdi. "Ama hayalet gösterisi, senin karşılaştıkların, onlar başka bir şeyler. Herkes onların var olması gerektiğini bildiği için varlar." Bir kağıt bardak beyaz şaraba benzer bir şeyi içip bitirdi ve sonra ayağa kalktı. "Gölge güzel bir isim," dedi. "Canım Mochaccino istiyor. Gelin."</p>

  <p>Uzaklaşmaya başladı. "Ya yemek?" diye sordu Çarşamba. "Onları öylesine orada bırakamazsın."</p>

  <p>Easter ona gülümsedi ve köpeğin yanında oturan kızı gösterdi. Sonra Haight’i ve dünyayı içine alırcasına kollarını açtı. "Bırak onlar yesinler," dedi. Arkasından gelen Gölge ve Çarşamba’yla yürüdü.</p>

  <p>"Hatırlarsan," dedi Çarşamba’ya, yürürlerken, "ben zenginim. Herkesin hayran olduğu kızım. Sana niçin yardım edeyim ki?"</p>

  <p>"Sen bizden birisin," dedi. "Herhangi birimiz kadar unutuldun, sevilmiyorsun ve hatırlanmıyorsun. Hangi tarafta olman gerektiği oldukça net."</p>

  <p>Kaldırım kenarındaki bir kafeye geldiler, içeri girip oturdular. İçeride toplumsal konumunu belirtmek için kaşına halka takan garson kız ve kasanın arkasında kahve yapan kadın dışında hiç kimse yoktu. Garson kız onlara doğru yaklaştı, otomatikman gülümsedi, onları oturtup siparişlerini aldı.</p>

  <p>Easter, ince elini Çarşamba’nın köşeli gri elinin üstüne koydu. "Sana söyledim," dedi. "Ben iyiyim. Benim festival günlerimde, hâlâ yeniden doğum ve çiftleşme adına yumurtalar, tavşanlar, şekerlemeler ve etlerle ziyafetler çekiyorlar. Bonelerine çiçekler takıyorlar ve birbirlerine çiçekler veriyorlar. Bunu benim adıma yapıyorlar. Her yıl daha da çoğu. Benim adıma, yaşlı kurt."</p>

  <p>"Sen de onların ibadeti ve sevgisiyle giderek şişmanlayıp servet sahibi mi oldun?" dedi Çarşamba, yavan bir şekilde "Salaklaşma." Birden sesi çok yorgunmuş gibi çıktı. Machaccinosunu yudumladı.</p>

  <p>"Bu ciddi bir soru, tatlım. Milyonlarcasının senin adına birbirlerine hediyeler verdiğinde ve festivalinde saklanmış yumurtaları aramaya kadar bütün töreleri yerlerine getirdiklerinde mutabıkım. Ama kaç tanesi senin kim olduğunu biliyor? Hım? Affedersiniz bayan?" Bu garson kızaydı.</p>

  <p>Kız dedi ki, "Bir espresso daha mı istiyorsunuz?"</p>

  <p>"Hayır, tatlım. Buradaki küçük tartışmamızı çözüp çözemeyeceğinizi merak ediyordum. Arkadaşım ve ben ‘Easter’ kelimesinin manası üzerinde aynı fikirde değiliz. Acaba ne olduğunu biliyor musun?"</p>

  <p>Kız sanki yeşil kurbağalar Çarşamba’nın dudakları arasından çıkmaya çalışıyorlarmışçasına ona dik dik baktı. Sonra dedi ki, "Ben bu Hıristiyan şeylerinin hiçbirinden anlamam. Ben putperestim."</p>

  <p>Kasanın arkasındaki kadın dedi ki, "Sanırım, belki "İsa Doğdu" gibi Latince ya da benzeri bir şey."</p>

  <p>"Gerçekten mi?" dedi Çarşamba.</p>

  <p>"Evet, tabii," dedi kadın. "Easter. Bildiğiniz gibi, aynı Doğu'dan doğan güneş gibi."<a id="ds16" href="../Text/dipnotlar.xhtml#d16"><sup>[16]</sup></a></p>

  <p>"Doğan oğlan. Tabii ki - en mantıki varsayım." Kadın gülümsedi ve kahve çekme aletine döndü. Çarşamba garson kıza baktı. "Sanırım, bir espresso daha isteyeceğim, eğer sakıncası yoksa. Ve bana söyler misin, bir putperest olarak kime tapıyorsun?"</p>

  <p>"Tapmak mı?"</p>

  <p>"Doğru. Tahminime göre oldukça geniş bir alanın olmalı. Yani evindeki sunağını kimin adına kurdun? Kimin önünde eğiliyorsun? Gün doğarken ve gün batarken kime dua ediyorsun?"</p>

  <p>Garson kızın dudakları bir şey söylemeden önce birçok şekil aldı. "Bir dişi güce. O saygın bir şey. Bilirsiniz."</p>

  <p>"Tabii. Peki bu senin dişi gücün. Onun bir ismi var mı?"</p>

  <p>"O hepimizin içinde olan tanrıça," dedi kaşında halka olan kız, yanakları kızarmaya başlıyordu. "Onun bir isme ihtiyacı yok."</p>

  <p>"Ah," dedi Çarşamba ağzı bir karış sırıtarak, "onun adına debdebeli alemler yapıyor musunuz? Dolunayda, koyu kırmızı mumlar gümüş şamdanlarda yanarken kan şarabı içiyor musunuz? Denizin köpüklerine çırılçıplak adımlarınız atıp, dalgalar bacaklarınızı okşar, binlerce leoparın diliymiş gibi uyluklarınızı yalarken isimsiz tanrıçanıza kendinizden geçerek ilahiler söylüyor musunuz?"</p>

  <p>"Benimle alay ediyorsunuz," dedi. "Biz söylediklerinizin hiçbirini yapmayız." Derin bir nefes adlı. Gölge, ona kadar saydığından şüphelendi. "Burada başka kahve isteyen var mı? Sizin için bir Machaccio daha, hanfendi?" Gülümseyişi, içeri girdiklerinde onları karşıladığındaki gibiydi.</p>

  <p>Başlarını olumsuzca salladılar ve garson kız başka bir müşteriyi karşılamak için döndü.</p>

  <p>"İşte," dedi Çarşamba, " <i>‘inancı olmayıp eğlenemeyecek</i>' biri. Chesterton. Cidden putperest. Şimdi. Caddeye çıkıyor ve egzersizi tekrar ediyor muyuz, Ester, tatlım? Easter festivalinin, ismini Şafağın Eostre'sinden aldığını yoldan geçenlerin kaç tanesinin bildiğini saptayacak mıyız? Hadi bakalım - ben varım. Yüz kişiye soracağız. Doğruyu bilen her kişi için parmaklarımdan birini kesebilirsin ve parmaklarım bittiğinde ayak parmaklarımı; seni tanımayan her yirmi kişi için bir akşamı benimle sevişerek geçireceksin. İhtimaller kesinlikle senden yana - her şeyden önce burası San Fransisko. Bu yalçın caddeler putperestler, dinsizler ve Wiccanlarla dolu."</p>

  <p>Easter’in yeşil gözleri Çarşamba’ya dikildi. Gölge onların ilkbaharda içinden güneş ışıkları geçen bir yaprakla aynı renk olduğuna karar verdi. Hiçbir şey söylemedi.</p>

  <p><i>"Deneyebiliriz</i><i></i>'<i></i>' diye devam etti Çarşamba. "Ama sonuçta on el ve on ayak parmağıyla senin yatağında beş gece kazanabilirim. Bu yüzden bana sana taptıklarını ve festival gününü takip ettiklerini söyleme. Senin ismini ağızlarına alıyorlar ama onlar için hiçbir anlamı yok. Hem de hiç."</p>

  <p>Gözyaşları gözlerinde belirdi. "Bunu biliyorum," dedi, yavaşça. "Ben aptal değilim."</p>

  <p>"Hayır," dedi Çarşamba. "Değilsin."</p>

  <p>Onu çok zorladı, diye düşündü Gölge.</p>

  <p>Çarşamba gözlerini aşağı indirdi, utanmıştı. "Özür dilerim," dedi. Gölge sesindeki gerçek samimiyeti duyabildi. "Sana ihtiyacımız var. Senin enerjine ihtiyacımız var. Senin gücüne ihtiyacımız var. Fırtına geldiğinde bizim yanımızda savaşacak mısın?"</p>

  <p>Easter tereddüt etti. Sol bileğinde, bir sıra, mavi unutma beni çiçeği dövmesi vardı.</p>

  <p>"Evet," dedi bir süre sonra. "Sanırım savaşacağım."</p>

  <p><i>Sanırım söyledikleri doğru,</i> diye düşündü Gölge. <i>Eğer samimiyet numarası yapabiliyorsan, başardın.</i> Sonra bunu düşündüğü için suçluluk duydu.</p>

  <p>Çarşamba, parmağını öpüp Easter’in yanağına değdirdi. Garson kızı çağırdı ve parayı dikkatlice sayıp, hesapla beraber katladıktan sonra ona vererek kahvelerini ödedi.</p>

  <p>Garson kız giderken Gölge dedi ki, "Hanfendi? Bakar mısınız? Sanırım bunu düşürdünüz." Yerden bir on dolar aldı.</p>

  <p>"Hayır," dedi, elindeki katlı paralara bakıp.</p>

  <p>"Düştüğünü gördüm," dedi Gölge, nazikçe. "Sayın."</p>

  <p>Kız elindeki paraları saydı, şaşırmış göründü ve dedi ki, "Tanrım. Haklısınız. Özür dilerim." Gölge’den on doları aldı ve gitti.</p>

  <p>Easter onlarla kaldırıma çıktı. Hava yeni kararmaya başlamıştı. Çarşamba’ya başıyla selam verdi, sonra Gölge’nin eline dokundu ve dedi ki, "Dün gece rüyanda ne gördün?"</p>

  <p>"Thunderbirdler," dedi. "Kafataslarından bir dağ."</p>

  <p>Başıyla onayladı. "Peki onların kimlerin kafatasları olduğunu biliyor musun?"</p>

  <p>"Bir ses vardı," dedi. "Rüyamda. O bana söyledi."</p>

  <p>Başıyla onayladı ve bekledi.</p>

  <p>Gölge dedi ki, "O ses benim olduklarını söyledi. Benim eski kafataslarını. Binlercesi."</p>

  <p>Çarşamba’ya baktı ve dedi ki, "Sanırım bu bir bekçi." O neşeli gülümsemesiyle gülümsedi. Sonra Gölge’nin koluna hafifçe vurdu ve kaldırımda uzaklaştı. Gölge onun gidişini izledi, yürürken birbirlerine sürten uyluklarını düşünmemeye çalışarak - ama beceremeyerek.</p>

  <p>Havaalanına giderken takside Çarşamba Gölge'ye döndü. "O on dolar da ne boktan işti?"</p>

  <p>"Parayı eksik verdin. Eksik çıkarsa onun maaşından keserler."</p>

  <p>"Seni ne ilgilendiriyor?" Çarşamba gerçekten sinirlenmiş gibi görünüyordu.</p>

  <p>Gölge bir an düşündü. Sonra dedi ki, "Şey, birisinin bunu bana yapmasını istemem. O kötü bir şey yapmadı."</p>

  <p>"Yapmadı mı?" Çarşamba cümlenin yarısında gözlerini kaçırdı. "Yedi yaşındayken bir kedi yavrusunu dolaba kilitledi. Birkaç gün boyunca miyavlamasını dinledi. Miyavlaması kesildiğinde, onu dolaptan çıkardı, bir ayakkabı kutusuna koydu ve arka bahçeye gömdü. Bir şey gömmek istemişti. Çalıştığı her yerden sürekli para çalar. Genelde küçük miktarlar. Geçen sene yaşlı kadının kapatıldığı huzur evinde büyükannesini ziyaret etti. Büyükannesinin başucu masasından antik bir altın kol saati aldı. Sonra gizli gizli başka odaları dolaşıp altın çağlarını yaşayan alacakaranlık halkından küçük miktarda paralar ve kişisel eşyalar çaldı. Eve geri geldiğinde çalınmış mallarla ne yapacağını bilemedi, birisinin onun izini bulacağından korktu ve nakit paralar hariç geri kalanını attı.</p>

  <p>"Olayı çözdüm," dedi Gölge.</p>

  <p>"Asymptomatic gonorrheası var," dedi Çarşamba. "Hastalığı olduğundan şüpheleniyor ama bu konuda hiçbir şey yapmıyor. Son erkek arkadaşı onu kendisine hastalık bulaştırmakla suçlayınca kırıldı, gücendi ve onu bir daha görmeyi reddetti..</p>

  <p>"Bu gerekli değil," dedi Gölge. "Çözdüm dedim ya. Bunu herkese yapabilirsin, değil mi? Onlar hakkında bana kötü şeyler söylemeyi."</p>

  <p>"Tabii ki," diye onayladı Çarşamba. "Hepsi aynı şeyleri yaparlar. Kendi günahlarının özgün olduğunu düşünebilirler ama çoğunlukla önemsiz ve basmakalıptırlar."</p>

  <p>"Ve bu da ondan on dolar çalmanı haklı çıkarıyor?"</p>

  <p>Çarşamba taksinin parasını ödedi ve iki adam havaalanına girip kapılarını aradılar. Biniş henüz başlamamıştı. Çarşamba dedi ki, <i>"Başka</i> ne bok yapabilirim ki? Benim için koç ya da boğa kurban etmiyorlar. Darağacına asılı, kuzgunların didiklediği katil ve kölelerin ruhlarını bana yollamıyorlar. Beni <i>onlar</i> yarattı. Beni <i>onlar</i> unuttu. Şimdi birazını onlardan geri alıyorum. Bu adil değil mi?"</p>

  <p>"Annem <i>"Hayat adil değildir"</i> derdi," dedi Gölge.</p>

  <p>"Tabii ki derdi," dedi Çarşamba. "Bu annelerin, <i>bütün arkadaşların uçurumdan atlarsa sen de atlayacak mısın</i> yanında söyledikleri şeylerden biridir."</p>

  <p>"Sen o kızdan on papel kaptın, ben de o kıza on papel verdim," dedi Gölge, inatla. "Ben doğru şeyi yaptım."</p>

  <p>Birisi uçağa binişin başladığını anons etti. Çarşamba ayağa kalktı. "Umarım, her zaman seçimlerin bu kadar net olur," dedi.</p>
<p><br/></p>

  <p>Çarşamba, günün ilk saatlerinde Gölge’yi bıraktığında soğuk dalgası hafiflemişti. Gölkenarı hâlâ iğrenç soğuktu; ama artık inanılmaz bir soğuk yoktu. Kasabadan geçerlerken M&amp;I Bank’ın yanındaki ışıklı tabela, dönüşümlü olarak 3:30 ve -5°F yanıyordu.</p>

  <p>Polis Şefi Chad Mulligan dairesinin kapısını çaldığında saat 9:30du. Gölge’ye Alison McGovern isminde bir kızı tanıyıp tanımadığını sordu.</p>

  <p>"Sanmıyorum," diye cevapladı Gölge, uykulu uykulu.</p>

  <p>"İşte resmi," dedi Mulligan. Bu bir lise fotoğrafıydı. Gölge, resimdeki kişiyi hemen tanıdı: Dişlerinde mavi plastik tel olan, arkadaşından Alka Seltzer’in ağızla her tür kullanışını öğrenen kız.</p>

  <p>"Ah, evet. Tamam. Kasabaya geldiğim otobüsteydi."</p>

  <p>"Dün neredeydiniz, Bay Ainsel?"</p>

  <p>Gölge dünyasının kararmaya başladığını hissetti. Bu konuda kendini suçlu hissedecek bir şeyi olmadığını biliyordu <i>(sen, şartlı tahliye kurallarını çiğnemiş farazi bir isimle yaşayan ağır bir suçlusun</i><i>,</i> diye fısıldadı sakin bir ses zihninin içinde. Bu yeterli değil mi?)</p>

  <p>"San Fransisko," dedi. "Kaliforniya. Amcama dört afiş yatağının taşınmasında yardım ediyordum."</p>

  <p>"Herhangi bir bilet parçası var mı? Ya da öyle bir şey?"</p>

  <p>"Tabii." Arka cebindeki iki biniş kartının parçası da vardı, onları çıkardı. "Ne oluyor?"</p>

  <p>Chad Mulligan biniş kartlarını inceledi. "Alison McGovern ortadan kayboldu. Gölkenarı Merhametliler Cemiyeti'ne yardım ederdi. Hayvanları beslemek, köpekleri yürüyüşe çıkarmak gibi. Okuldan sonra birkaç saatliğine gelirdi. Merhametliler Cemiyetinin işletmecisi, Dollly Knopf her zaman, akşam kapattıklarında onu eve bırakırdı. Dün Alison oraya hiç gitmemiş."</p>

  <p>"Ortadan kayboldu."</p>

  <p>"Evet. Ebeveyni dün gece bizi aradı. Salak çocuk, Merhametliler Derneğine otostopla giderdi. Orası Bölge W’nin dışında, oldukça izole bir yer. Annesiyle babası ona yapmamasını söylediler ama burası böyle şeylerin olduğu türden bir yer değil . . . burada insanlar kapılarını kilitlemezler, biliyor musun? Ve çocuklara bir şey anlatamazsın. Şimdi şu fotoğrafa bir kez daha bak."</p>

  <p>Alison McGovern gülümsüyordu. Fotoğraftaki diş teli mavi değil, kırmızıydı.</p>

  <p>"Dürüstçe, onun ırzına geçmediğini, onu kaçırmadığını, onu öldürmediğini, öyle bir şey yapmadığını söyleyebilir misin?"</p>

  <p>"Ben San Fransisko'daydım. Hem öyle bir pislik yapmam."</p>

  <p>"Ben de öyle düşünmüştüm, dostum. Onu aramamıza yardım etmek ister misin?"</p>

  <p>"Ben mi?"</p>

  <p>"Sen. Bu sabah K-9lar çıkardık - şu ana kadar hiçbir şey yok."</p>

  <p>İç çekti. "Siktir. Mike. Umarım salak bir erkek arkadaşıyla Twin Cities’de ortaya çıkar."</p>

  <p>"Bunun mümkün olduğunu düşünüyor musun?"</p>

  <p>"Sanırım olabilir. Arama grubuna katılmak ister misin?"</p>

  <p>Gölge, kızı Henning’in Çiftlik ve Ev Malzemeleri’nde gördüğünü, utangaç mavi telli gülümsemesinin ışıltısını, bir gün ne kadar güzel olacağını düşündüğünü hatırladı. "Geleceğim," dedi.</p>

  <p>İtfaiyenin lobisinde bekleyen iki düzine adam ve kadın vardı. Gölge, Hinzelmann ve birkaç aşina görünen yüzü tanıdı. İçeride polis memurları, Lumber Bölge Şerifliği'nden kahverengi üniformalı kadın ve erkekler vardı.</p>

  <p>Chad Mulligan onlara, Alison ortadan kaybolduğunda üzerinde olanları söyledi (koyu kırmızı kar elbisesi, yeşil eldivenler, kar elbisesinin kapüşonunu altında mavi yün bere) ve gönüllüleri üç kişilik gruplara ayırdı. Gölge, Hinzelmann ve Brogan ismindeki adam bir grup oluşturdular. Onlara gün ışığının ne kadar kısa sürdüğü hatırlatıldı, Tanrı korusun, eğer Alison'un cesedini bulurlarsa hiçbir şeye dokunmamaları, sadece telsizle yardım istemeleri; ama eğer hayattaysa, yardım gelene kadar onu sıcak tutmaları tekrar edildi.</p>

  <p>Bölge W'ye bırakıldılar. Hinzelmann, Brogan ve Gölge, donmuş bir derenin kenarından yürüdüler. Ayrılmadan önce her üç kişilik gruba birer küçük walkie-talkie verilmişti.</p>

  <p>Bulutlar alçaktı ve hava gri. Son 36 saattir kar yağmıyordu. Ayak izleri taze karın üstünde mükemmel görünüyordu.</p>

  <p>Brogan ince bıyıkları ve beyaz favorileriyle emekli albaya benziyordu. Onlara yol gösterirken Gölge'ye emekli Lise Müdürü olduğunu söyledi. "Artık gençleşmiyorum. Bugünlerde hâlâ biraz ders veriyorum, okul oyununu hazırlıyorum - o her şeye rağmen, her zaman yılın en önemli olayıdır - arada bir ava çıkarım ve Pike Gölü'nde küçük bir ahşap kulübem var, çoğu zamanımı orada geçiririm." Yola koyulduklarında Brogan dedi ki, "Bir taraftan, umarım onu biz buluruz. Diğer taraftan eğer bulunacaksa, onu biz değil de başkasının bulmasına çok minnettar olacağım. Ne demek istediğimi anladın değil mi?"</p>

  <p>Gölge, tam olarak ne demek istediğini anladı.</p>

  <p>Üç adam fazla konuşmadı. Ya kırmızı bir kar kıyafeti, ya yeşil eldivenler, ya bir mavi şapka ya da beyaz bir ceset arayarak yürüdüler. Walkietalkieyi taşıyan Brogan arada sırada Chad Mulligan’la haberleşiyordu.</p>

  <p>Öğlen yemeği zamanı, arama grubunun geri kalanıyla beraber, el konmuş bir okul otobüsünde oturdular ve sosisli yiyip sıcak çorba içtiler. Birisi, yaprakları dökülmüş bir ağacın üzerindeki kırmızı kuyruklu bir atmacayı gösterdi. Başka birisi, onun daha çok şahine benzediğini söyledi ama uçup gidince tartışma kesildi.</p>

  <p>Hinzelmann onlara büyükbabasının trompeti hakkında bir öykü anlattı. Bir soğuk dalgası sırasında onu nasıl çalmayı denediğini ve büyükbabasının çalışmak için gittiği ağılın yanında havanın o kadar çok soğuk olduğunu, öyle ki hiç müzik sesi duyulmadığını anlattı.</p>

  <p>"Sonra, içeri geldiğinde erisin diye trompeti odun sobasının yanına koymuş. Şey, o gece bütün aile yataktaymış ve birden eriyen notalar trompetten çıkmaya başlamış. Büyükannemi o kadar korkutmuş ki kadının neredeyse elden ayaktan kesilmiş."</p>

  <p>Öğleden sonra sonsuz, verimsiz ve keyifsiz geçti. Gün ışığı yavaş yavaş kayboldu: Mesafeler katlandı, dünya çivit mavisine dönüştü. Rüzgar yüzünüzün derisini yakacak kadar soğuk esiyordu. Devam edemeyecek kadar karanlık olduğunda Mulligan o akşamlık durmaları için onları telsizle aradı. Toplandılar ve itfaiye merkezine götürüldüler.</p>

  <p>İtfaiye merkezinin yan bloğunda Geyik Buraya Takılır barı vardı ve aramaya katılanların çoğu kendilerini orada buldular. Çok yorgundular ve cesaretleri kırılmıştı. Birbirleriyle, havanın daha ne kadar soğuyacağını, Alison’un bir iki gün içinde ortaya çıkma olasılılığının yüksekliğini, herkese ne kadar çok sorun yarattığı konusunda hiçbir fikri olmadığını konuşuyorlardı.</p>

  <p>"Bundan dolayı kasaba hakkında kötü şeyler düşünmemelisin," dedi Brogan. "Burası iyi bir kasabadır."</p>

  <p>"Gölkenarı," dedi henüz tanıştırılmış olsalar da, Gölge’nin ismini unuttuğu zarif kadın, "Kuzey Ormanları’nın en iyi kasabasıdır. Gölkenarı’nda kaç kişinin işsiz olduğunu biliyor musun?"</p>

  <p>"Hayır," dedi Gölge.</p>

  <p>"Yirmiden az," dedi. "Bu kasabanın içinde ve çevresinde beş binin üstünde insan yaşıyor. Belki zengin değiliz; ama herkes çalışıyor. Kuzeydoğunun madenci kasabaları gibi değir - çoğu artık hayalet kasaba oldu. Düşen süt fiyatları ya da düşük besi domuzu fiyatları yüzünden yok olan çiftçi kasabaları vardı. Ortabatıdaki çiftçiler arasında doğal olmayan ölümlerin en büyük nedeninin ne olduğunu biliyor musun?"</p>

  <p>"İntihar mı?" diye riske girdi Gölge.</p>

  <p>Kadın neredeyse hayal kırıklığına uğramış göründü. "Evet. Doğru. Kendilerini öldürüyorlar." Başını olumsuzca salladı. Sonra devam etti. "Buralarda birçok kasaba sadece avcılar ve tatilcilerle varlıklarını sürdürüyor. Bu kasabalar, sadece paralarını aldıktan sonra onları avları ve böcek ısırıklarıyla evlerine geri yolluyor. Sonra şirket kasabaları var; şu Wal-Mart dağıtım merkezini taşıyana ya da 3Mler CDleri orada ya da başka bir yerde üretmeyi durdurana kadar her şeyin neşeli olduğu ve aniden yığınla insanın ipoteklerini ödeyemediği yerler. Özür dilerim; ama ismini hatırlayamadım."</p>

  <p>"Ainsel," dedi Gölge. "Mike Ainsel." İçtiği bira, kaynak suyuna mayalanmış yerel bir üründü. İyiydi.</p>

  <p>"Ben Callie Knopf," dedi. "Dolly’nin kardeşiyim." Yüzü soğuktan dolayı hâlâ yakut rengindeydi. "Söylemek istediğim, Gölkenarı’nın şanslı olduğu. Burada her şeyden biraz var - çiftlikler, küçük endüstriler, turizm, zanaatlar. İyi okullar."</p>

  <p>Gölge şaşkınca ona baktı. Bütün kelimelerinin altında boş bir yer vardı. Ürününe güvenen, ama evinize bütün fırçaların hepsini ya da ansiklopedilerin tam takımını aldıktan sonra döndüğünüzden emin olmak isteyen iyi bir satıcıyı dinliyor gibiydi. Belki kadın bunu onun yüzünde görebiliyordu. Dedi ki, "Özür dilerim. Bir şeyi sevdiğinizde onun hakkında durmadan konuşmak istersiniz. Siz ne iş yapıyorsunuz, Bay Ainsel?"</p>

  <p>"Amcam ülke çapında antika alır ve satar. Beni büyük, ağır şeyleri taşımak için kullanır. İyi bir iş; ama düzenli değil." Barın maskotu olan siyah bir kedi Gölge’nin bacakları arasına dolanıp alnını botuna sürttü. Onun oturduğu sıranın yanına sıçradı ve uykuya daldı.</p>

  <p>"En azından seyahat ediyorsunuz," dedi Brogan. "Başka bir şey yapıyor musun?"</p>

  <p>"Üzerinizde sekiz tane çeyrek dolar var mı?" diye sordu Gölge. Brogan bozuklarını yokladı. Beş çeyrek bulup masanın üzerinden Gölge’ye itti. Callie Knopf üç çeyrek daha çıkardı. "Ve bir beş sent," dedi Gölge, cebinden bir tane çıkararak. "Buna işaretleyici olarak ihtiyacımız var."</p>

  <p>Paraları birinci sırada dört, ikincide beş olmak üzere dizdi. Güçbela, el hareketleriyle <i>Masanın İçinden Geçen Paralan</i> yaptı. Paraların yarısını sol elinden sağ eline masa tahtasının içinden geçiriyormuş izlenimini vererek.</p>

  <p>Ondan sonra, beş senti kaldırıp çeyrekleri iki dörtlük küme yaptı. Sekiz çeyreği sağ eline, boş bir bardağı da sol eline aldı, bardağı bir mendille örttü, duyulabilir bir tıkırtı sesiyle paraları sağ elinden kaybolup mendilin altındaki bardağa geçmiş gibi gösterdi. Boş olduğunu göstermek için sağ elini açtı, sonra bardaktaki paraları göstermek için mendili çekti.</p>

  <p>Paraları geri verdi - üç Callie’ye, beş Brogan’a - sonra Brogan’ın elinden bir çeyrek geri alıp, dört para bıraktı. Üzerine üfledi ve o bir peniyi, çeyreklerini sayan ve elinde hâlâ beş olduğunu görünce aptallaşan Brogan’a verdi.</p>

  <p>"Sen bir Houdini'sin," diye zevkle kıkırdadı Hinzelmann. "İşte sen busun!"</p>

  <p>"Sadece bir amatör," dedi Gölge. "Daha gidecek çok uzun yolum var." Sesinde birazcık gurur hissetti. Onlar ilk yetişkin seyircileriydi.</p>

  <p>Bir kutu süt almak için dükkânda durdu. Kasadaki kıvırcık kızıl saçlı kız tanıdık göründü. Gözlerinin kenarı ağlamaktan kızarmıştı. Bütün yüzü kocaman bir çildi.</p>

  <p>"Seni hatırlıyorum," dedi Gölge. "Sen -" ve tam Alka Seltzer kızsın demek üzereydi ki kendini tuttu ve sözünü bitirmedi. "Sen Alison’un arkadaşısın. Otobüsten. Umarım iyidir."</p>

  <p>Kız burnunu çekti ve başıyla onayladı. "Ben de." Burnunu yüksek sesle bir kağıt mendile sildi ve onu elbisesinin koluna geri soktu.</p>

  <p>Rozetinde şu yazıyordu: "Selam! Ben SOPHIE! 30 günde nasıl 1O kilo verebileceğinizi BANA sorun!"</p>

  <p>"Bugünü onu arayarak geçirdim. Henüz bir şey yok."</p>

  <p>Sophie başını salladı, tekrar gözlerinde yaşlar belirdi. Karton sütü okuyucunun önünde salladı ve o da fiyatını onlara cıvıldadı. Gölge ona iki dolar verdi.</p>

  <p>"Bu boktan kasabadan gidiyorum," dedi kız, aniden kalın bir sesle. "Ashland’deki annemle yaşayacağım. Alison yok oldu. Sandy Olsen geçen sene yok oldu. Jo Ming ondan önceki sene. Ya gelecek sene ben yok olursam?"</p>

  <p>"Ben Sandy Olsen’i babasının aldığını sanıyordum."</p>

  <p>"Evet," dedi kız, acı acı. "Aldığından eminim. Ve Jo Ming, Kaliforniya’ya gitti. Sarah Lindquist kırlarda yürüyüşe çıktığında kayboldu ve onu asla bulamadılar. Her neyse. Ben Ashland’a gitmek istiyorum."</p>

  <p>Derin bir nefes adlı ve bir an tuttu. Sonra, beklenmedik bir şekilde ona gülümsedi. Bu gülümsemede samimiyetsiz hiçbir şey yoktu. Bunu ona sadece birisine paranın üstünü verdiğinde gülümse dendiği için yaptığını tahmin etti Gölge. Kız ona iyi günler diledi. Sonra Gölge’nin arkasındaki ağzına kadar dolu alışveriş arabasıyla bekleyen kadına döndü ve içindekileri boşaltıp okutmaya başladı.</p>

  <p>Gölge, sütü aldı ve arabasıyla uzaklaşıp, benzinciyi, buzun üstündeki klunkerı, köprüyü geçip eve geldi.</p>
</body>
</html>