<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>
<body>
  <h3 style="text-align: right;" class=" sigil_not_in_toc"><b><br/></b></h3>
<h3 style="text-align: right;" class=" sigil_not_in_toc"><b><br/></b></h3>
<h3 style="text-align: right;" id="sigil_toc_id_13"><b>20</b></h3>
<div><b><br/></b></div>
<div><b><br/></b></div>

  <p><i>ilkbahar</i></p>

  <p><i>&nbsp; &nbsp; &nbsp; &nbsp; &nbsp;geldi</i></p>

  <p><i>&nbsp; &nbsp; &nbsp; &nbsp; ve</i></p>

  <p><i>&nbsp; &nbsp; &nbsp; &nbsp;keçi ayaklı</i></p>

  <p><i>balonAdam ıslık çalıyor&nbsp;</i></p>
<p><i>&nbsp; &nbsp; &nbsp;uzaklardan</i></p>
<p><i>&nbsp; &nbsp;ve</i></p>

  <p><i>&nbsp; çiş yapıyor</i></p>
<p>- e.e.cummings&nbsp;</p>
<p><br/></p>
<p><br/></p>
<p>Gölge sabahın 8:30'unda kiralık arabasıyla ormanda çıkıp saatte yetmiş kilometreyle tepeden indi ve dört hafta önce kendi iyiliği için ayrıldığına emin olduğu Gölkenarı kasabasına girdi.</p>

  <p>Kasabanın içinden geçerken, ona bir ömür gibi gelen son birkaç haftada ne kadar az değiştiğine şaşırdı ve göle inen yolun yarısında arabayı park etti. Sonra arabadan çıktı.</p>

  <p>Artık donmuş gölün üzerinde, buzbalıkçılığı kulübeleri, SUV-lar yoktu, hiç kimse balık deliklerinin başında ellerinde olta ve on ikilik biralarla oturmuyordu. Göl siyahtı: Artık kör edici beyaz kar tabakasıyla kaplı değildi, artık buzun yüzeyinde parlak su parçaları vardı ve buzun altındaki su koyu renkti, buz ise altındaki karanlığı içinden gösterecek kadar saydamdı. Gökyüzü gri ama buzlu göl karanlık ve boştu.</p>

  <p>Neredeyse boştu.</p>

  <p>Buzun üstünde kalmış bir araba vardı. Kasabadan geçen herkes, kasabaya giden herkes, istese de istemese de onu görebilsin diye köprünün neredeyse tam altında, buz tutmuş gölün üstüne park edilmişti. Rengi kirli yeşildi; insanların park yerlerinde terk ettikleri türden. Motoru yoktu. Bir bahis simgesiydi; gölün sonsuza kadar ona sahip olmasına izin verecek kadar tehlikeli olmasını, buzun çözülmesini ve buzun yumuşamasını bekliyordu.</p>

  <p>Göle inen kısa yolun sonunda bir zincir ve insan ya da araçların girmesini yasaklayan bir uyarı tabelası vardı. Üzerinde <i>İnce buz,</i> yazıyordu. Altında elle yapılmış, aralarında çizgiler olan semboller dizisi vardı: araba yasak, yaya yasak, kar arabası yasak. <i>Tehlike.</i></p>

  <p>Gölge uyarıları umursamadı ve çabucak kıyıya indi. Yer kaygandı - kar çoktan erimiş, ayağının altındaki toprağı çamura dönüştürmüştü ve kahverengi otların pek kavrama özelliği yoktu. Göle kadar kayarak ve yalpalayarak indi. Kısa tahta mendireğin üstünde dikkatlice yürüdü ve oradan buzun üzerine indi.</p>

  <p>Buzun üstündeki erimiş buz ve kardan oluşan tabaka, yukarıdan gözüktüğünden daha derindi. Suyun altındaki buz bütün buz pateni alanlarından daha düz ve kaygan olduğundan dolayı, Gölge ayağını sağlam basmak için mücadele etmek zorunda kaldı. Botlarının bağcıklarına kadar gelen ve içeri damlayan suyu sıçratarak ilerledi. Buzsuyu. Dokunduğu yeri hissizleştiriyordu. Donmuş gölün üzerinde ağır adımlarla ilerlerken sanki kendini bir film perdesinde izliyormuş gibi tuhaf bir şekilde kendine uzak hissetti - kendisinin kahraman olduğu bir filmde: belki bir detektif.</p>

  <p>Buzun bunun için çok yumuşak olduğunu ve buzun altındaki suyun donmadan olabilecek en soğuk derecede olduğunu acı bir şekilde farkederek klunkere doğru yürüdü. Kaya kaya yürümeye devam etti. Birçok kez düştü.</p>

  <p>Buzun üzerine çöp diye atılmış bira kutuları ve şişelerinin yanından geçti. Buzun içine oyulmuş tekrar donmamış, her biri siyah suyla dolu balık deliklerinden geçti.</p>

  <p>Klunker yoldan gözüktüğünden çok daha uzaktaydı. Gölün güneyinden bir sopa kırılmasına benzer yüksek sesli bir çatırdı duydu ve onu göl büyüklüğünde, bir bas teli titreşiyormuş gibi devasa homurtumsu bir şey sesi izledi. Muazzam bir buz kütlesi açılmaya itiraz eden eski bir kapı gibi çatırdadı ve inledi. Gölge elinden geldiği kadar düzenli biçimde yürümeye devam etti.</p>

  <p><i>Bu bir intihar,</i> dedi mantıklı bir ses kafasının içinde. <i>Bunu bir kenara bırakamaz mısın?</i></p>

  <p>"Hayır," dedi yüksek sesle. "Bilmem gerekiyor." Ve yürümeye devam etti.</p>

  <p>Klunker’ın yanına vardı ve daha ona ulaşmadan haklı olduğunu biliyordu. Arabanın etrafında bir miyasma vardı; aynı zamanda hafif, kötü bir koku olan ve boğazının dibinde kötü bir tat veren bir şey. İçine bakarak arabanın etrafında yürüdü. Koltuklar lekeli ve parçalanmıştı. Arabanın boş olduğu açıktı. Kapıları denedi. Kilitlilerdi. Bagajı denedi. O da kilitliydi.</p>

  <p>Bir lövye getirmiş olmayı diledi.</p>

  <p>Elini eldivenin içinde yumruk yaptı. Üçe kadar saydı, sonra şoför camına sertçe bir yumruk attı.</p>

  <p>Eli acıdı ama yan cama hiçbir şey olmadı.</p>

  <p>Ona doğru koşmayı düşündü tekmeyle pencereyi kırabileceğinden emindi, tabii ki eğer buzun üzerinde kayıp düşmezse. Ama en son istediği şey, altındaki buz çatlamasın diye klunkeri fazla sallamamaktı.</p>

  <p>Arabaya baktı. Sonra radyo antenine uzandı - inip çıkanlardandı ama uzun zaman önce çıkık vaziyette kalmıştı - ve biraz eğdikten sonra dibinden kırdı. Antenin ince ucunu aldı - bir zamanlar ucunda metal bir top vardı ama sonradan kaybolmuştu - ve güçlü parmaklarıyla eğip eğreti bir kanca yaptı.</p>

  <p>Sonra uzun metal anteni camla lastik arasından kapı koluna kadar zorla soktu. Onu yakalayana kadar metal anteni sağa sola, aşağı yukarı itip çevirdi: Sonra yukarı çekti.</p>

  <p>Uydurma kancasının kilitten kayıp işe yaramadığını hissetti.</p>

  <p>İç çekti. Daha yavaş, daha dikkatli, tekrar yakalamaya çalıştı. Ağırlığını değiştirdikçe ayaklarının altındaki buzların yakındığını duyabiliyordu. Ve yavaşça . . . ve . . .</p>

  <p><i>Yakalamıştı.</i> Anteni yukarı çekti ve ön kapının kilit mekanizması yerinden fırladı. Gölge eldivenli elini uzattı, kapı kolunu tuttu ve düğmeye basıp çekti. Kapı açılmadı.</p>

  <p>Donup sıkışmış, diye düşündü. Hepsi bu.</p>

  <p>Buzun üzerinde kayarak yüklendi ve birden klunkerin kapısı her yere buzlar saçarak hızla açıldı.</p>

  <p>Arabanın içindeki miyasma çok daha kötüydü: leş gibi bir çürüme ve hastalık kokusu. Gölge’nin midesi bulandı.</p>

  <p>Ön konsolun altında uzandı, bagajı açacak siyah plastik kolu buldu ve sertçe çekti.</p>

  <p>Arkasından gelen bir takırtıyla bagaj kapağı açıldı.</p>

  <p>Gölge arabanın kenarına tutunarak, kayıp sular sıçratarak, buzun üzerinde arkaya geçti.</p>

  <p>O bagajın içinde<a id="ds24" href="../Text/dipnotlar.xhtml#d24"><sup>[24]</sup></a>, diye düşündü.</p>

  <p>Bagaj birkaç santim aralıktı. Yukarı doğru çekerek tamamen açtı.</p>

  <p>Koku kötüydü ama çok daha kötü olabilirdi: Bagajın dibi birkaç santim kadar yarı erimiş suyla kaplanmıştı. Bagajda bir kız vardı. Artık lekelenmiş koyu kırmızı bir kar elbisesi giymişti. Mat kahverengi saçları uzundu ve ağzı kapalı olduğu için Gölge plastik mavi dişliğini göremedi ama orada olduğu biliyordu. Soğuk onu bir dondurucudaymışçasına olduğu gibi konmuştu.</p>

  <p>Gözleri fal taşı gibi açıktı. Ölürken ağlıyormuş gibi gözüküyordu ve yanaklarındaki donmuş gözyaşları hâlâ erimemişti.</p>

  <p>"Sen her zaman buradaydın," dedi Allison McGover’ın cesedine Gölge. "Bu köprüden geçen herkes seni gördü. Bu kasabadan geçen herkes seni gördü. Balıkçılar her gün yanından geçtiler. Ve hiç kimse bilmiyordu.</p>

  <p>Ve sonra ne kadar aptal olduğunu fark etti.</p>

  <p>Birisi biliyordu. Onu buraya birisi koymuştu.</p>

  <p>Bagajın içine uzandı - onu çıkarıp çıkarmayacağına bakmak için. Eğilirken ağırlığını arabanın üstüne verdi. Belki de buna neden olan oydu.</p>

  <p>Ön tekerleklerin altındaki buz belki hareketinden, belki de değil o anda çöktü. Arabanın önü gölün karanlık sularına doğru bir metre kadar yalpaladı. Sular açık şoför kapısından içeri dolmaya başladı. Göl suları Gölge’nin ayak bileklerine çarparken o hâlâ sağlam buzun üzerinde duruyordu. Nasıl kaçacağını düşünerek etrafına bakındı - ve sonra artık çok geçti, buz dik bir şekilde yana yatıp onu araba ve bagajdaki ölü kıza doğru attı. Arabanın arkası battı ve Gölge onunla beraber gölün soğuk sularına daldı. Saat, yirmi üç Mart sabah dokuzu on geçeyi gösteriyordu.</p>

  <p>Suyuna altında girmeden önce gözlerini kapayıp derin bir nefes aldı ama göl suyunun soğukluğu ona bir duvar gibi çarpıp ciğerlerindeki nefesi bir vuruşta çıkardı.</p>

  <p>Arabanın çekişiyle karanlık buz gibi suların içine doğru baş aşağı yuvarlandı.</p>

  <p>Gölün altında, karanlık ve soğuğun içindeydi. Elbiseleri, eldivenleri ve botlarıyla iyice yüklenmişti; hayal edemeyeceği kadar ağırlaşmış ve şişmiş gibi görünen paltosuyla sarılmış ve içinde sıkışmıştı.</p>

  <p>Hâlâ batıyordu. Onu itip uzaklaşmaya çalıştı ama araba Gölge'yi kendisiyle beraber çekiyordu. Sonra kulaklarıyla değil de bütün vücuduyla duyabileceği bir gürültü oldu ve sol ayak bileği döndü, ayağı burkulup gölün dibine oturan arabanın altında kaldı. Ve panik onu sardı.</p>

  <p>Gözlerini açtı.</p>

  <p>Orasının karanlık olacağını biliyordu: Mantıken, hiçbir şey göremeyecek kadar karanlık olduğunu biliyordu ama yine de görebildi; her şeyi görebildi. Alison McGovern’ın açık bagajdan ona bakan beyaz yüzünü görebildi. Diğer arabaları da görebildi -gölün çamuruna yarı yarıya gömülmüş, karanlıkta çürümüş enkazlara benzeyen, geçmiş yılların klunkerları.</p>

  <p>Hiç şüphesiz, her birinin bagajında ölü bir çocuk olduğunu biliyordu. Etrafta yüzden fazla vardı - her biri bütün soğuk kış boyunca, bütün dünyanın gözleri önünde, buzun üzerinde durmuştu. Her biri kış bittiğinde gölün soğuk sularına yuvarlanmıştı.</p>

  <p>Burası onların gömülü olduğu yerdi: Lemmi Hautala, Jessie Lovat, Sandy Olsen, Jo Ming, Sarah Lindquist ve diğer hepsinin.</p>

  <p>Burasının dibi sessiz ve soğuktu . . .</p>

  <p>Ayağını çekti. Sağlam sıkışmıştı. Ciğerlerindeki basınç dayanılmaz bir hale geliyordu. Kulaklarında keskin ve berbat bir acı vardı. Yavaşça nefes verdi ve yüzünü önünden hava kabarcıkları çıktı.</p>

  <p><i>Hemen</i>, diye düşündü, <i>hemen nefes almalıyım. Yoksa boğulacağım..</i></p>

  <p>Eğildi, ellerini klunkerin tamponuna koydu ve üzerine abanarak onu bütün gücüyle itti. Hiçbir şey olmadı.</p>

  <p><i>Bu sadece bir araba iskeleti, dedi kendi kendine. Motorunu çıkardılar. Arabanın en ağır yeri orasıdır. Bunu yapabilirsin. Böyle itmeye devam et.</i></p>

  <p>itti.</p>

  <p>Acı verecek derecede yavaşlıkta, her seferinde bir iki santimlik parçalarla araba çamurun içinde ileri doğru kaydı ve Gölge ayağını arabanın altındaki çamurdan çekti. Onu tekmeledi ve kendini soğuk göl suyunun üstüne itmeye çalıştı. Çıkamadı. Palto, dedi kendi kendine. Bu paltodan dolayı olmalı. Ya sıkışmıştı ya da bir yere takılmıştı. Sonra iki elini de paltosundan çekip uyuşmuş parmaklarıyla donmuş fermuarı el yordamıyla aradı. Sonra iki eliyle fermuarın iki tarafından çekti, paltonun esnediğini ve yırtıldığını hissetti. Kendini ondan hızla kurtardı ve arabadan yukarı doğru itti.</p>

  <p>Bir duygu karmaşası vardı ama ne yukarı, ne aşağı yön duygusu yoktu. Boğuluyordu, göğsündeki ve kafasındaki ağrı dayanılmayacak kadar çoktu, bu yüzden ölmek için soğuk suyun içinde nefes alacağından emindi. Ve sonra kafasını sert bir şeye çarptı.</p>

  <p>Buz. Gölün yüzeyindeki buzu zorluyordu. Onu yumrukladı ama kollarında ne tutunacak, ne de itecek güç kalmamıştı. Gölün altındaki dünya buz gibi bir karanlığa dönüşmüştü. Soğuk dışında başka hiçbir şey yoktu.</p>

  <p><i>Bu saçma,</i> diye düşündü. Ve düşünüp çocukken gördüğü eski bir Tony Curtis filmini hatırladı; <i>sırtüstü dönmeliyim, buzu yukarı doğru itmeliyim, yüzümü ona dayamalıyım ve hava bulmalıyım. Tekrar nefes alabilirim, bir yerlerde hava var;</i> ama yüzeyde donarak batmadan duruyordu ve hayatı ona bağlı bile olsa ki öyleydi tek bir adalesini bile oynatamıyordu.</p>

  <p>Soğuk dayanılır bir hale geldi. Ilıklaştı. Ve ölüyorum diye düşündü. Bu sefer kızgınlık vardı, korkunç bir öfke; ve acıyla öfkeyi birleştirip bir daha asla hareket etmemeye hazır bitap adalelerini zorladı.</p>

  <p>Eliyle yukarı doğru itti. Onun buzdan sıyrıldığını ve havaya çıktığını hissetti. Bir yeri yakalamak için sağa sola salladı ve başka bir elin kendininkini yakalayıp çektiğini hissetti.</p>

  <p>Kafası buza sertçe çarptı, yüzü buzun altına süründü ve sonra kafası dışarıdaki havaya çıktı. Buzun içindeki bir delikten dışarı çıktığını görebiliyordu. Bir an için tek yapabildiği şey nefes almaktı. Siyah göl suları burnundan ve ağzından aktı. Kör edici gün ışığından başka hiçbir şey göremediği gözlerini kırpıştırdı. Sonra karartılar gördü, şimdi birisi onu dışarı çekiyor, onu sudan dışarı çıkmaya zorluyordu. Donup öleceksin, bu yüzden hadi be adam, çek diyordu bir şey. Gölge öksürerek, titreyerek, sarsılarak erkek bir fok balığı gibi kıvrıla kıvrıla kıyıya çıktı.</p>

  <p>Derin derin nefesler aldı, çatırdayan buzun üzerine dümdüz uzandı. Bunun bile uzun süre dayanamayacağını biliyordu, bu iyi bir şey değildi. Düşünceleri zorlukla, çok yavaş bir şekilde bir araya toplanıyordu.</p>

  <p>"Beni böyle bırakın," demeye çalıştı. "Ben iyiyim." Kelimeleri geveledi ve her şey durmak üzereydi.</p>

  <p>Sadece bir anlık dinlenmeye ihtiyacı vardı, hepsi bu, sadece dinlenmek ve sonra kalkıp gidebilirdi. Açıkçası burada böyle sonsuza kadar kalamazdı.</p>

  <p>Bir silkelenme oldu; yüzüne su atıldı. Kafası kaldırıldı. Gölge buzun kaygan yüzeyinde kayarak çekildiğini hissetti. İtiraz etmek, birazcık dinlemeye ihtiyacı olduğunu ve sonra iyi olacağını açıklamak istedi - belki birazcık uyku, çok şey mi istiyordu? Onu böyle biraz bıraksalar.</p>

  <p>Uykuya daldığına inanamadı ama uçsuz bucaksız bir ovada duruyordu. Orada omuzları ve kafası bufalo olan bir adam, kocaman akbaba kafalı bir kadın ve onların arasında üzgünce ona bakıp, olumsuzca başını sallayan Viski Jack vardı.</p>

  <p>Viski Jack döndü ve Gölge'den uzaklaştı. Bufalo adam onun yanında uzaklaştı. Thunderbird Kadın da yürüdü, sonra sıçradı ve gökyüzüne doğru süzülmeye başladı.</p>

  <p>Gölge bir kayıp duygusu hissetti. Onlara seslenmek, geri gelmeleri için yalvarmak, onu bırakmamalarını söylemek istedi ama her şeyin şekli bozulmaya ve şekilsizleşmeye başladı: gitmişlerdi, ovalar yavaş yavaş yok oluyordu ve her şey bir boşluğa dönüştü.</p>
<p><br/></p>

  <p>Acı şiddetliydi: Vücudundaki bütün hücreler, bütün sinirler eriyormuş, uyanıyormuş ve onu yakıp canını acıtarak varlıklarını haber veriyormuş gibiydi.</p>

  <p>Başının arkasında, onu saçlarından tutan bir el vardı. Bir diğer el de çenesinden tutuyordu. Kendini bir tür hastanede bulacağını umarak gözlerini açtı.</p>

  <p>Ayakları çıplaktı. Kotu üstündeydi. Belden yukarısı çıplaktı. Havada buhar vardı. Ona bakan duvarda bir tıraş aynası, küçük bir lavabo ve diş macunu lekeli bir bardakta mavi bir diş fırçası görebildi.</p>

  <p>Bilgiler yavaş yavaş, her seferinde birer birer geldiler.</p>

  <p>El parmakları yandı. Ayak parmakları yandı.</p>

  <p>Acıdan inlemeye başladı.</p>

  <p>"Sakin ol, Mike. Rahatla," dedi tanıdık bir ses.</p>

  <p>"Ne?" dedi ya da demeye çalıştı. "Ne oluyor?" Sesi kendi kulağına gergin ve garip geldi.</p>

  <p>Bir banyo küvetinin içindeydi. Su sıcaktı. Suyun sıcak olduğunu düşündü ama emin olamadı. Su boynuna kadar geliyordu.</p>

  <p>"Soğuktan ölmek üzere olan bir kişiye yapılacak en salakça şey onu ateşin önüne koymaktır. En salakça ikinci şey ise onu battaniyelere sarmaktır - özellikle de ıslak elbiseleri varsa. Battaniyeler onu yalıtır - soğuğu içeride tutar. En salakça üçüncü şey ise - bu benim kendi fikrim - o kişinin kanını çıkarıp ısıtmak ve sonra geriye koymaktır. Bu günlerde doktorlar böyle yapıyorlar. Karmaşık, pahalı. Salakça." Ses üstünden ve başını arkasından geliyordu.</p>

  <p>"Yapılabilecek en zekice ve hızlı şey, denizcilerin gemide yüzlerce yıldır yaptıklarıdır. O kişiyi sıcak suyun içine sokarsın. <i>Çok</i> sıcak olmayacak. Sadece sıcak. Şimdi, biliyorsun, sen seni orada buzun üzerinde bulduğumda aslında ölüydün. Şimdi kendini nasıl hissediyorsun, Houdini?"</p>

  <p>"Canım acıyor," dedi Gölge. "Her şey acıyor. Hayatımı kurtardın."</p>

  <p>"Sanırım öyle yaptım. Artık kafanı kendi başına yukarıda tutabilir misin?"</p>

  <p>"Belki."</p>

  <p>"Seni bırakacağım. Eğer suyun altına batmaya başlarsan tekrar yukarı çekeceğim"</p>

  <p>Eller başından çekildi.</p>

  <p>Gölge küvetin içinde kaydığını hissetti. Ellerini çıkardı, küvetin yanlarından kuvvet aldı ve geriye yaslandı. Banyo küçüktü. Küvet metaldi. Emayesi lekeli ve çizilmişti.</p>

  <p>Yaşlı bir adam görüş alanına girdi. Endişeli göründü.</p>

  <p>"Kendini daha iyi hissediyor musun?" diye sordu Hinzelmann. "Sadece geriye yaslan ve gevşe. Ben çalışma odasını sıcacık yaptım. Hazır olduğunda haber ver, ben de giyebileceğin bir bornoz var. Kotunu, elbiselerini geri kalanıyla beraber kurutucuya atabilirim. İyi mi, Mike?"</p>

  <p>"Benim ismim bu değil."</p>

  <p>"Öyle diyorsan öyledir." Yaşlı adamın goblinimsi suratı rahatsız bir ifadeye dönüştü.</p>

  <p>Gölge’nin zaman kavramı yok olmuştu: Yanma kesilene, parmakları rahatsızlık vermeden kıvrılan kadar küvette yattı. Hinzelmann, Gölge’nin ayağa kalkmasına ve ılık sudan çıkmasına yardım etti. Gölge küvetin kenarına oturdu ve beraberce kotunu çekip çıkardılar.</p>

  <p>Kendine çok küçük olan bornozun içine zorlanarak girdi ve yaşlı adama dayanarak çalışma odasına gitti. Eski bir kanepenin üstüne güm diye oturdu. Yorgun ve güçsüzdü: Aşırı bitkin ama hayattaydı. Şöminede kütükler yanıyordu. Bir avuç dolusu, şaşkın bakışlı geyik kafası tozlar içinde, bir grup cilalanmış balıkla yer kapmak için itişerek etraftaki duvarlardan dikkatle bakıyorlardı.</p>

  <p>Hinzelmann, Gölge’nin kotunu götürdü ve Gölge yan odadan elbise kurutucusunun tıkırtısının devam etmeden önceki kısa duraklamalarını duyabiliyordu. Yaşlı adam üzerinden dumanlar tüten bir fincanla geri döndü.</p>

  <p>"Kahve," dedi. "Uyarıcıdır. Ve içine birazcık da Schnapps damlattım. Sadece birazcık. Eskiden biz böyle yapardık. Bir doktor olsa bunu tavsiye etmez."</p>

  <p>Gölge kahveyi iki eliyle aldı. Fincanın kenarında bir sivrisinek resmi ve bir mesaj vardı, <i>Kan Verin - Wisconsin’i ziyaret edin!!"</i></p>

  <p>"Teşekkürler," dedi.</p>

  <p>"Dostlar bu günler içindir," dedi Hinzelmann. "Bir gün de sen benim hayatımı kurtarabilirsin. Şimdilik bunu unut."</p>

  <p>Gölge kahveyi yudumladı. "Ben öldüğümü sanmıştım.</p>

  <p>"Şanslıydın. Ben köprüdeydim - bugünün büyük bir gün olacağına önceden uyanmıştım, benim yaşıma geldiğinde bunu hissedersin - sonra eski cep saatimle oradaydım ve senin göle doğru ilerlediğini gördüm. Bağırdım ama beni duyamayacağından acayip emindim. Arabanın battığını gördüm ve senin onunla beraber gittiğini gördüm. Seni kaybettiğimi sandım, böylece buzun. üstüne çıktım. Yüreğim çarpmaya başladı. En azından iki dakika suyun altında kalmış olmalıydın. Sonra arabanın battığı yerde, elinin çıktığını gördüm - seni orada görmek, bir hayalet görmek gibiydi . . ." Sesi giderek zayıfladı. "Seni kıyıya çekerken ikimiz de çok acayip şanslıydık."</p>

  <p>Gölge başıyla onayladı.</p>

  <p>"İyi başardın," dedi ona Hinzelmann ve yaşlı adamın goblin yüzünün tamamı sırıttı.</p>

  <p>Gölge, evin içinde bir yerde bir kapının kapandığını duydu. Kahvesini yudumladı.</p>

  <p>Şimdi net bir şekilde düşünebiliyor, kendine sorular sormaya başlıyordu.</p>

  <p>Yarı boyunda, yaklaşık üçte biri ağırlığında, yaşlı bir adamın o baygınken, onu buzun üzerinde nasıl çekebildiğini ya da arabaya nasıl bindirebildiğini merak etti. Hinzelmann’ın Gölge’yi eve ve küvete nasıl soktuğunu merak etti.</p>

  <p>Hinzelmann, ateşin yanında yürüdü, maşayı aldı ve cayır cayır yanan ateşe dikkatlice ince bir kütük koydu.</p>

  <p>"Buzun üzerinde ne yaptığımı bilmek istiyor musun?"</p>

  <p>Hinzelmann omuz silkti. "Beni ilgilendirmez."</p>

  <p>"Biliyor musun, neyi anlamıyorum . . ." dedi Gölge. Düşüncelerini sıraya koyarken tereddüt etti. "Hayatımı niçin kurtardığını anlamıyorum."</p>

  <p>"Şey," dedi Hinzelmann, "beni öyle büyüttüler, eğer birisini başının belada olduğun görürsek -"</p>

  <p>"Hayır," dedi Gölge. "Söylemek istediğim o değildi. Söylemek istediğim, bütün o çocukları öldürdün. Her kış. Bunu çözen bir tek bendim. Benim bagajı açtığımı görmüş olmalısın. Niye beni boğulmaya terk etmedin?"</p>

  <p>Hinzelmann başını bir yana eğdi. Düşüncelice burnunu kaşıdı, düşünüyormuşçasına ileri geri yürüdü. "Şey," dedi. "Bu iyi bir soru. Sanırım sana belli bir borcum olduğu için. Ve ben borçlarıma sadığımdır."</p>

  <p>"Çarşamba’ya mı?"</p>

  <p>"İşte o adam."</p>

  <p>"Beni Gölkenarı’nda saklamasının bir nedeni vardı, değil mi? Beni hiç kimsenin burada bulamayacağının bir nedeni vardı."</p>

  <p>Hinzelmann hiçbir şey söylemedi. Duvardaki yerinden ağır bir siyah ocak demiri aldı, onunla ateşi karıştırıp turuncu kıvılcımlar ve dumanlardan bir bulutu çıkardı. "Burası benim evim," dedi, huysuzca. "Burası <i>iyi</i> bir kasaba."</p>

  <p>Gölge kahvesini bitirdi. Bardağı yere koydu. Bu çaba çok yorucuydu. "Ne kadar zamandır buradasın?"</p>

  <p>"Yeteri kadar uzun."</p>

  <p>"Ve gölü sen yaptın?"</p>

  <p>Hinzelmann şaşkınca ona dikkatle baktı. "Evet," dedi. "Gölü ben yaptım. Ben buraya geldiğimde ona göl diyorlardı ama bir kaynak, değirmen havuzu ve bir dereden başka bir şey değildi." Ara verdi. "Bu ülkenin benim türüm için boktan bir yer olduğunu çözdüm. Bizi yiyor. Ben yenilmek istemedim. Bu yüzden bir pazarlık yaptım. Onlara gölü verdim ve onlara refah verdim . . ."</p>

  <p>"Ve bu onlara her kış bir çocuğa patladı."</p>

  <p>"İyi çocuklar," dedi Hinzelmann, yaşlı başını yavaşça sallayarak. "Hepsi iyi çocuklardı. Ben sadece beğendiklerimi seçerdim. Charlie Nelligan hariç. O kötü bir tohumdu. O hangi yıldı 1924 mü? 1925 mi? Evet. Pazarlık buydu."</p>

  <p>"Kasaba halkı bunu biliyor mu?" dedi Gölge. "Mabel. Marguerie. Chad Mulligan. <i>Biliyorlar mı?"</i></p>

  <p>Hinzelmann hiçbir şey söylemedi. Ateşten ocak demirini çekti: ilk on beş santimi donuk bir turuncu renkte kızarmıştı. Gölge ocak demirinin sapının tutulamayacak kadar sıcak olduğunu biliyordu ama bu Hinzelmann’ı rahatsız etmiş gibi görünmedi. Ateşi tekrar karıştırdı. Önce ucu olmak üzere ocak demirini ateşe soktu ve orada bıraktı. Sonra dedi ki, "Onlar iyi bir yerde yaşadıklarını biliyorlar. Hem de bu bölgedeki, siktir, eyaletin bu bölümündeki diğer şehir ve kasabaların hepsi parçalanıp yok olurken. Bunu biliyorlar."</p>

  <p>"Ve bunu sen mi sağlıyorsun?"</p>

  <p>"Bu kasaba," dedi Hinzelmann. "Ondan ben sorumluyum. Burada benim istemediğim hiçbir şey olmaz. Bunu anladın mı? İşte bu yüzden baban seni buraya yolladı. Senin dış dünyada dikkat çekmeni istemedi. Hepsi bu."</p>

  <p>"Ve sen ona ihanet ettin?"</p>

  <p>"Ben öyle bir şey yapmadım. O bir dolandırıcıydı. Ama ben her zaman borçlarımı öderim."</p>

  <p>"Sana inanmıyorum," dedi Gölge.</p>

  <p>Hinzelmann gücenmiş gibi göründü. Bir eli şakaklarındaki beyaz saçlara asıldı. "Ben sözümde dururum."</p>

  <p>"Hayır. Durmazsın. Laura buraya geldi. Onu buraya çağıran bir şey olduğunu söyledi. Ya Sam Siyah Karga'yla Audrey Burton’u aynı gecede buraya getiren tesadüfe ne demeli? Artık tesadüflere inanmıyorum.</p>

  <p>"Sam Siyah Karga ve Audrey Burton. İkisi de gerçekten kim olduğumu bilen kişilerdi ve dışarıda beni arayan insanlar vardı. Sanırım biri başarısız olsa bile, her zaman için bir ikincisi vardı. Ya hepsi başarısız olsalardı, Gölkenarı'na doğru yola çıkan başka kim vardı, Hinzelmann? Eski hapishane müdürüm hafta sonunda buzda balık avlamak için buraya mı geliyordu? Laura’nın annesi?" Gölge kızgın olduğunu fark etti. "Benim kasabadan gitmemi istedin. Ama Çarşamba’ya da bunu yaptığını söylemek zorunda kalmak istemedin."</p>

  <p>Ateşin ışığında, Hinzelmann bir impden çok bir gargoylea benziyordu. "Burası güzel bir kasaba," dedi. Gülümsemesi olmadan balmumundan yapılmış gibiydi ve cesede benziyordu. "Sen çok fazla dikkat çekebilirdin. Kasaba için iyi değildi."</p>

  <p>"Beni orada, buzun üzerinde bırakman lazımdı," dedi Gölge. "Beni gölde bırakman lazımdı. Ben klunkerın bagaj kapağını açtım. Şu anda Alison hala bagajda donmuş durumda. Ama buz eriyecek ve cesedi yüzüp yüzeye çıkacak. Ve sonra dalıp bakacaklar ve orada başka ne bulabileceklerini görecekler. Senin bütün gizli çocuk deponu bulacaklar. Sanırım o cesetlerin bazıları iyi korunmuştur."</p>

  <p>Hinzelmann eğildi ve ocak demirini aldı. Artık onunla ateşi karıştırma numarası yapmadı; bir kılıç ya da sopa gibi tuttu, ısınmış turuncu-beyaz ucu havada sallanıyordu. Ucundan duman tütüyordu. Gölge neredeyse tamamen çıplak olduğunun, hâlâ yorgun olduğunun, sakar ve kendini savunmaktan çok uzak olduğunun iyice farkındaydı.</p>

  <p>"Beni öldürmek mi istiyorsun?" dedi Gölge. "Hadi durma. Öldür. Ben zaten ölü bir adamım. Bu kasabaya sahip olduğunu biliyorum - burası senin küçük dünyan. Ama hiç kimsenin gelip beni aramayacağını sanıyorsan, sen bir rüya ülkesinde yaşıyorsun. Bu iş bitti, Hinzelmann. Öyle ya da böyle bitti."</p>

  <p>Hinzelmann ocak demirini baston gibi kullanarak ayağa kalktı. Onun ayağa kalkmasıyla beraber sıcak kırmızı ucun üstünde durduğu yerdeki halı karardı ve duman çıkmaya başladı. Adam Gölge'ye baktı ve soluk mavi gözlerinde yaşlar vardı. "Bu kasabayı seviyorum," dedi. "Aksi bir yaşlı adam olmaktan, öykülerimi anlatmaktan, Tessie’yi sürmekten ve buzda balık avlamaktan çok hoşlanıyorum. Sana ne söylediğimi hatırla, balığa çıktığında eve getirdiğin balık değil, huzurdur."</p>

  <p>Ocak demirini ucunu Gölge’ye doğru uzattı: Gölge otuz santim uzaktan sıcaklığını hissedebiliyordu.</p>

  <p>"Seni öldürebilirim," dedi Hinzelmann. "Bunu düzeltebilirim. Daha önce de yaptım. Bunu ilk çözen sen değilsin. Chad Mulligan’ın babası da çözmüştü. Onun işini hallettim, senin işini de halledebilirim."</p>

  <p>"Belki," dedi Gölge. "Ama daha ne kadar, Hinzelmann? Bir yıl daha mı? On yıl daha mı? Artık bilgisayarları var, Hinzelmann. Aptal değiller. Örnekleri izleyebilirler. Her yıl bir çocuk ortadan yok olacak. Eninde sonunda burasının kokusunu alacaklar. Aynı beni aramaya gelecekleri gibi. Söyle bana - kaç yaşındasın?" Parmaklarıyla bir kanepe yastığını kavradı ve kafasına siper yapmaya hazırlandı: ilk darbeyi savışturabilirdi.</p>

  <p>Hinzelmann’ın yüzü ifadesizdi. "Romalılar Kara Ormana gelmeden önce bana çocuklarını veriyorlardı," dedi. "Ben bir kobold olmadan önce bir tanrıydım."</p>

  <p>"Belki de artık çekip gitme zamanı geldi," dedi Gölge. Koboldun ne olduğunu merak etti.</p>

  <p>Hinzelmann dik dik ona baktı. Sonra ocak demirini aldı ve ucunu tekrar yanan korların içine itti. "O kadar da kolay değil. İstesem bile bu kasabadan gidebileceğimi sana düşündüren ne, Gölge? Ben bu kasabanın bir parçasıyım. Beni gitmeye mi zorlayacaksın, Gölge? Beni öldürmeye hazır mısın? Ki gidebileyim?"</p>

  <p>Gölge yere baktı. Demirin halıya değdiği yerde hâlâ parıltılar ve kıvılcımlar vardı. Hinzelmann bakışı kendininkiyle takip etti ve korları ayağıyla ezerek söndürdü. Gölge’nin zihninde, yüzden fazla, davetsiz gelen, çocuk belirdi, kör-kemik gözleriyle dik dik ona bakıyorlardı, saçları deniz yosunu yaprağı gibi yüzlerinin önünde yavaşça dalgalanıyordu. Suçlarcasına ona bakıyorlardı.</p>

  <p>Onları hayal kırıklığına uğrattığını biliyordu. O sadece başka ne yapacağını bilmiyordu.</p>

  <p>"Seni öldüremem," dedi Gölge. "Benim hayatımı kurtardın."</p>

  <p>Başını olumsuzca salladı. Kendini zırvalamış gibi hissetti, her durumda zırvalamış gibi hissedebilirdi. Artık kendini bir kahraman ya da bir detektif gibi hissetmiyordu - sadece arkasını ona dönmeden önce parmağını karanlığa doğru sertçe sallayan hainlerden biriydi.</p>

  <p>"Bir sır bilmek ister misin?" diye sordu Hinzelmann.</p>

  <p>"Tabii," dedi Gölge, üzgünce. Sırlarla ilişkisini bitirmeye hazırdı.</p>

  <p>"Bunu izle."</p>

  <p>Hinzelmann’nın durduğu yerde beş yaşından büyük olmayan bir erkek çocuk duruyordu. Saçları uzun ve koyu kahverengiydi. Boynundaki yıpranmış deri bant hariç tamamen çıplaktı. Onu delip geçen iki kılıç vardı; biri göğsünden girmişti, diğeri omzundan girip kaburgalarının altından çıkmıştı. Kanlar hiç durmadan yaralardan akıyor ve çocuğun vücudundan süzülüp yerde gölcükler oluşturuyorlardı. Kılıçlar, hayal bile edilemeyecek kadar eski görünüyordu.</p>

  <p>Küçük çocuk, içinde sadece acı olabilecek gözlerle Gölge'ye dik dik bakıyordu.</p>

  <p>Ve Gölge kendini düşündü, <i>hiç şüphesiz.</i> Bu, kabile tanrısı yapmanın metotlarından biriydi. Ona söylenmesi gerekmiyordu. O biliyordu.</p>

  <p>Bir bebek alırsın ve onu karanlıkta yetiştirirsin; hiç kimseyi göstermeden, hiç kimseye dokundurmadan ve onu köydeki diğer çocukların hepsinden daha iyi beslersin ve beşinci kış geldiğinde, gecelerin en uzununda, dehşete düşmüş çocuğu kulübesinden zorla kamp ateşinin önüne çıkarırsın, demir ve bronz kılıçları ona saplarsın. Sonra küçük çocuğu kömür ateşinde uygun şekilde kuruyana kadar tütsülersin. Onu kürklere sararsın, onu Kara Orman’da, bir kamp yerinden diğerine taşınan, ona çocuklar ve hayvanlar kurban edilen kabilenin uğuru yaparsın. En sonunda zaman geçip de parçalandığında narin kemikleri bir kuyuya koyarsın ve o kutuya taparsın; ta ki kemikler toz olup unutulana ve kutudaki çocuk-tanrıya tapan kabile yok olana kadar. Sonra çocuk-tanrı, köyün uğuru, sadece bir hayalet ya da bir brownie olarak hatırlanacaktır: bir kobold.</p>

  <p>Gölge, kuzeye Wisconsin’e yüz elli yıl önce Atlantik’i kafasında Hinzelmann’ı yaşatarak geçip gelen, ya oduncu ya da belki de bir haritacı olan kişiyi merak etti.</p>

  <p>Sonra kanlar içindeki çocuk ve kanlar ortadan kayboldu. Ortada sadece seyrek beyaz saçlı ve goblin gülümsemeli yaşlı bir adam vardı. Kazağının kolları Gölge’nin hayatını kurtarmak için ona yaptırdığı banyodan dolayı hâlâ ıslaktı.</p>

  <p>"Hinzelmann?" Ses çalışma odasının kapısından geldi.</p>

  <p>Hinzelmann döndü. Gölge de döndü.</p>

  <p>"Sana klunker’in buzda battığını söylemek için geldim," dedi Chad Mulligan ve sesi gergindi. "Oradan geçerken batmış olduğunu gördüm ve kaçırmışsan diye sana haber vermeyi düşünüp buraya geldim."</p>

  <p>Elinde tabancası vardı. Ucu yere dönüktü.</p>

  <p>"Hey Chad," dedi Gölge.</p>

  <p>"Selam dostum," dedi Chad Mulligan. "Bana gözaltında öldüğünü söyleyen bir not yolladılar. Kalp krizi."</p>

  <p>"Buna ne demeli,” dedi Gölge. "Her yerde ölüp duruyormuşum gibi görünüyor."</p>

  <p>"O buraya geldi, Chad," dedi Hinzelmann. "Beni tehdit etti."</p>

  <p>"Hayır," dedi Chad Mulligan. "Etmedi. Ben son on dakikadır buradayım. Söylediğin her şeyi duydum. Babam hakkındakileri. Göl hakkındakileri." Odada ilerledi. Tabancasını kaldırmadı. "Tanrım, Hinzelmann. Bu kasabada o tanrının cezası gölü görmeden dolaşamazsın. O her şeyin merkezi. Şimdi benim ne bok yemem gerekiyor?"</p>

  <p>"Onu tutuklaman lazım. Beni öldüreceğini söyledi," dedi Hinzelmann, tozlu bir çalışma odasındaki yaşlı bir adam. "Chad, seni burada gördüğüme sevindim."</p>

  <p>"Hayır," dedi Chad Mulligan. "Sevinmedin."</p>

  <p>Hinzelmann iç çekti. Sanki kabullenmiş gibi eğildi ve ocak demirini ateşten çekti. Ucu parlak turuncu renkte yanıyordu.</p>

  <p>"Bırak onu, Hinzelmann. Onu başka bir hareket yapmadan yavaşça yere bırak, ellerini görebileceğim gibi havada tut ve yüzünü duvara dön."</p>

  <p>Yaşlı adamın yüzünde katıksız bir korku vardı ve Gölge ona acıyacaktı ama Alison McGovern’ın yanaklarındaki donmuş göz yaşlarını hatırladı. Hinzelmann kımıldamadı. Ocak demirini yere koymadı. Duvara dönmedi. Gölge ocak demirini ondan almaya çalışmak için Hinzelmann’a uzanmak üzereydi ki yaşlı adam yanan demiri Mulligan’a attı.</p>

  <p>Hinzelmann onu beceriksizce attı -demiri, sanki iş olsun diye, odanın karşısına havadan yüksek bir kavis çizerek yolluyordu -ve atmasıyla beraber hızla kapıya doğru fırladı.</p>

  <p>Ocak demiri Mulligan’ın sol kolunu sıyırdı.</p>

  <p>Yaşlı adamın küçük odasındaki tabanca sesi sağır ediciydi.</p>

  <p>Kafaya bir kurşun ve iş tamamdı.</p>

  <p>"Elbiselerini giysen iyi olur," dedi Mulligan. Sesi tekdüze ve cansızdı.</p>

  <p>Gölge başıyla onayladı. Yan odaya geçti, kurutucunun kapağını açtı ve elbiselerini çıkardı. Kot hâlâ ıslaktı ama yine de giydi. Çalışma odasına geldiğinde, tamamen giyinmişti - gölün donmuş çamurlarının dibinde bir yerde olan paltosu ve bulamadığı botları hariç - Mulligan için için yanan birkaç kütüğü şömineden dışarı çıkarmıştı bile.</p>

  <p>"Bir cinayeti örtmek amacıyla kundakçılık yapmak zorunda kaldığı gün, bir aynasız için kötü bir gündür," dedi Mulligan. sonra Gölge’ye baktı. "Senin botlara ihtiyacın var," dedi.</p>

  <p>"Onları nereye koyduğunu bilmiyorum," dedi Gölge.</p>

  <p>"Lanet olsun," dedi Mulligan. Sonra dedi ki, "Bundan dolayı üzgünüm, Hinzelmann." Yaşlı adamı yakasından ve kemerinden tutup, kafası şömineye gelecek şekilde ileri fırlattı. Beyaz saçlar çatırdayarak alev aldı ve oda yanan et kokusuyla dolmaya başladı.</p>

  <p>"Bu cinayet değildi. Meşru müdafaaydı," dedi Gölge.</p>

  <p>"Ben ne olduğunu biliyorum," dedi Mulligan, yavan bir biçimde. Dikkatini çoktan odaya saçtığı tüten kütüklere çevirmişti. Bir tanesini kanepenin kenarına itti, <i>Gölkenarı Haberlerinin</i> eski bir sayısını aldı ve iç sayfalarını kopardıktan sonra buruşturup kütüğün üstüne attı. Gazete kahverengileşti ve alev aldı.</p>

  <p>"Dışarı çık," dedi Chad Mulligan.</p>

  <p>Evden dışarı çıkarlarken pencereleri açtı. Önkapının kilidini o kapatmadan önce kilitlensin diye açtı.</p>

  <p>Gölge çıplak ayaklarla onu polis arabasına kadar takip etti. Mulligan önkapıyı onun için açtı. Gölge içeri girdi ve ayağını paspasa sildi. Sonra artık oldukça kuru olan çoraplarını giydi.</p>

  <p>"Sana Henning’in Çiftlik ve Ev Malzemeleri’nden bot alabiliriz," dedi Chad Mulligan.</p>

  <p>"Orada ne kadarını duydun?" diye sordu Gölge.</p>

  <p>"Yeteri kadar," dedi Mulligan. "Çok fazla."</p>

  <p>Sessizce, Henning’in Çiftlik ve Ev Malzemeleri'ne gittiler. Oraya vardıklarında polis şefi dedi ki, "Kaç numara giyiyorsun?"</p>

  <p>Gölge söyledi.</p>

  <p>Mulligan dükkana girdi. Bir çift kalın yün çorap ve bir çift deri çiftlik botuyla geri döndü. "Senin numaranda kalan bir tek bunlar vardı," dedi. "Tabii ki asker postalı istemiyorsan. Ben istemeyeceğini düşündüm."</p>

  <p>Gölge çorapları ve botları giydi. İyi oturdular. "Teşekkürler," dedi.</p>

  <p>"Araban var mı?" diye sordu Mulligan.</p>

  <p>"Göle inen yolda. Köprünün yanında."</p>

  <p>Mulligan arabayı çalıştırdı ve Hennings’in park yerinden çıktı.</p>

  <p>"Audrey’e ne oldu?" diye sordu Gölge.</p>

  <p>"Seni götürdükleri günden sonra, beni arkadaş olarak sevdiğini ama aramızda, akraba olduğumuzdan, vs gibi şeylerden dolayı bir şey olmayacağını söyledi ve Eagle Point’e geri döndü. Lanet olası kalbimi kırdı."</p>

  <p>"Akla uygun," dedi Gölge. "Ve bu kişisel bir şey değildi. Hinzelmann’ın ona artık burada ihtiyacı yoktu."</p>

  <p>Hinzelmann’ın evinin yanında geçtiler. Kalın bir beyaz duman bacadan göğe yükseliyordu.</p>

  <p>"O sadece Hinzelmann onu istediği için kasabaya gelmişti. Beni kasabadan kovması için ona yardım etti. Ona ihtiyacı olmayan bir ilgi çekiyordum."</p>

  <p>"Ben Audrey’in benden hoşlandığını sanmıştım."</p>

  <p>Gölge’nin kiralık arabasının yanında durdular. "Şimdi ne yapacaksın?" diye sordu Gölge.</p>

  <p>"Bilmiyorum," dedi Mulligan. Normalde bezgin bir ifadesi olan yüzü Hinzelmann’ın ininden çıkalı beri canlı bakıyordu. Aynı zaman da daha endişeliydi. "Anladığım kadarıyla birkaç seçeneğim var. Ya . . ." iki parmağını tabanca gibi yaptı, parmaklarının ucunu ağzına soktu ve yukarı kaldırdı, "beynime bir kurşun sıkacağım. Ya buz tamamen eriyene kadar birkaç gün daha bekleyeceğim ve ayağıma beton bir blok bağlayıp köprüden atlayacağım. Ya haplar. Hıh. Belki de ormanlardan birinin içine girmeliyim. Hapları orada alırım. Temizliği adamlarımdan birine yaptırmak istemiyorum. İşi bölgeye bırakacağım, hı?" İç çekti ve başını olumsuzca salladı.</p>

  <p>"Hinzelmann’ı sen öldürmedin, Chad. O uzun zaman önce öldü, buradan çok uzaklarda."</p>

  <p>"Bunu söylediğin için teşekkürler, Mike. Ama onu ben öldürdüm. Soğukkanlılıkla birisine ateş ettim ve bunu gizledim. Ve eğer niçin yaptığımı soruyorsan, gerçekten niçin yaptığımı, sana söyleyebilirsem Tanrı cezamı versin."</p>

  <p>Gölge elini uzatıp Mulligan’ın koluna dokundu. "Bu kasabanın sahibi Hinzelmann’dı," dedi. "Orada olanlar için çok fazla seçeneğin olduğunu sanmıyorum. Sanırım seni oraya o getirdi. Duyduklarını duymanı o istedi. Bunu o ayarladı. Buradan kopabilmesinin tek yolunun bu olduğunu sanıyorum."</p>

  <p>Mulligan’ın perişan ifadesi değişmedi. Gölge, polis şefinin söylediklerinden hiçbir şey duymadığını görebiliyordu. Hinzelmann’ı öldürmüş, onu yakmıştı. Şimdi Hinzelmann’ın son arzularına itaat edip intihar edecekti.</p>

  <p>Gölge gözlerini kapayıp kafasında Çarşamba ona kar yağdırmasını söylediğinde gittiği yeri hatırladı: Zihniyle zihni zorladığı o yeri ve hissetmediği bir gülümsemeyle gülümsedi. Dedi ki, "Chad, boş ver." Adamın zihninde kara bir saplantı bulutu vardı. Gölge onu neredeyse görebiliyordu. Onun üzerine odaklandı, onun sabahleyin kaybolan bir pus gibi yavaş yavaş yok olduğunu hayal etti. "Chad," dedi, kızgınca, onun içine girmeye çalışarak. "Bu kasaba artık değişecek. Bu keyifsiz yöredeki tek iyi kasaba olmayacak. Dünyanın bu bölümündeki diğer yerlere çok benzeyecek. Çok fazla sorun olacak. İnsanlar işsiz kalacak. İnsanlar kafayı yiyecekler. Birçok insanın canı yanacak. Bokluklar artıkça deneyimli bir polis şefine ihtiyaçları olacak. Kasabanın sana ihtiyacı var." Ve sonra dedi ki, "Marguerite’nin sana ihtiyacı var."</p>

  <p>Adamın kafasını dolduran fırtına bulutunda bir şey değişti. Gölge değişikliği hissedebildi. Arkasından, Marguerite Olsen’in yetenekli kahverengi ellerini, kara gözlerini, uzun siyah saçlarını zihninde canlandırarak zorladı. Hoşuna gittiğinde yarı gülümseyerek başını yana eğmesini görüntüledi. "Seni bekliyor," dedi Gölge ve bunu söylerken doğru olduğunu biliyordu.</p>

  <p>"Margie mi?" dedi Chad Mulligan.</p>

  <p>İşte o anda, ki bunu nasıl başardığını asla söyleyemezdi ve bir daha yapabileceğinden şüpheliydi, Gölge Chad Mulligan’ın zihnine ulaştı ve içinden, peynir ekmek gibi kolayca, bir kuzgunun yoldaki leşin gözünü çıkarması gibi o öğlenin olaylarını tam olarak ve serinkanlılıkla çekip aldı.</p>

  <p>Chad’in alnındaki kırışık azaldı ve uykulu uykulu gözlerini kırptı.</p>

  <p>"Git Margie’yi gör," dedi Gölge. "Seni gördüğüme sevindim, Chad. Kendine dikkat et."</p>

  <p>"Tabii," diye esnedi Chad Mulligan.</p>

  <p>Polis telsizinden bir mesaj geldi ve Chad mikrofona uzandı. Gölge arabadan çıktı.</p>

  <p>Gölge kendi kiralık arabasına yürüdü. Kasabanın merkezindeki gölün bütün gri yüzeyini görebiliyordu. Suyun dibinde bekleyen ölü çocukları düşündü.</p>

  <p>Kısa bir süre sonra Alison yüzeye çıkacaktı . . .</p>

  <p>Gölge, Hinzelmann’ın evinin yanında geçerken göğe yükselen dumanların içindeki alevleri görebildi. Bir siren sesi duyabiliyordu.</p>

  <p>Güneye, 51. Otobana doğru yöneldi. Son randevusuna gidiyordu. Ama ondan önce son bir elveda demek için Madison’da duracağını düşündü.</p>
<p><br/></p>

  <p>Samantha Siyah Karga’nın en hoşlandığı şey, akşamları Coffee House'u kapatmaktı. Bu insanı mükemmel rahatlatan bir şeydi: Bu ona dünyayı tekrar düzene koyduğu hissini veriyordu. Bir Indigo Girls CDsi koydu. Gecenin son angaryalarını kendi hızında ve kendi metoduyla yapacaktı. İlk olarak, espresso makinesini temizleyecekti. Sonra son turları yapacaktı: Mutfağa götürülmesi gözden kaçmış tabak ya da bardak olmadığından, her gün Coffee House’da etrafa dağılmış gazetelerin toplanıp önkapının kenarına düzgünce yerleştirip, hepsinin geri dönüşüme hazır olduğundan emin olacaktı.</p>

  <p>Coffee House'u seviyordu. Burası sahaf dükkanlarının sıralandığı bir caddede, koltuklar, kanepeler ve alçak masalarla dolu bir seri uzun dolambaçlı odadan oluşuyordu.</p>

  <p>Peynirli kekten arta kalanları örttü ve gece için büyük buzdolabına kaldırdı. Sonra örtüyü alıp son kırıntıları silkeledi. Tek başına olmaktan hoşlanıyordu.</p>

  <p>Penceredeki hafif tıklama, dikkatini angaryalardan gerçek dünyaya çevirdi. Kapıya gitti ve Sam’in yaşlarında morumsu kırmızı renkte saçları örgülü bir kadını içeri almak için açtı. Kadının ismi Natalie'ydi.</p>

  <p>"Selam," dedi Natalie. Parmaklarının ucunda yükseldi ve Sam’i öptü. Öpücüğü Sam’in yanağıyla ağzının köşesi arasına tatlıca kondurdu. Böyle bir öpücükten bir çok şey çıkarabilirsiniz. "İşin bitti mi?"</p>

  <p>"Neredeyse."</p>

  <p>"Filme gitmek ister misin?"</p>

  <p>"Tabii. Çok iyi olur. Ama burada tam beş dakikalık işim daha kaldı. Niye oturup <i>Onion</i>’ı okumuyorsun?"</p>

  <p>"Bu haftakini okudum bile." Kapının yanındaki iskemleye oturup bir şey bulana kadar dönüşüme gitmeye ayrılmış gazete yığınını karıştırdı ve Sam yazarkasadaki son paraları alıp ana kasaya koyarken onu okudu.</p>

  <p>Bir haftadır sevişiyorlardı. Sam bütün hayatı boyunca beklediği ilişkinin bu olup olmadığını merak etti. Natalie’yi gördüğünde kendi kendine onu mutlu eden şeyin sadece beyindeki kimyasal madde ve feremonlar olduğunu söyledi. Bu belki de öyleydi; ama bütün bildiği ne zaman Natalie'yi görse gülümsediği ve beraber olduklarında rahatlayıp kendini huzurlu hissettiğiydi.</p>

  <p>"Bu gazetede," dedi Natalie, "şu makalelerden biri var. <i>'Amerika Değişiyor mu?’"</i></p>

  <p>"Peki, öyle mi?"</p>

  <p>"Bir şey söylemiyorlar. Belki olduğunu söylüyorlar ama nasıl olduğunu bilmiyorlar ve niçin olduğunu bilmiyorlar. Belki hiç de değişmiyor."</p>

  <p>Sam kulaklarına varana kadar sırıttı. "Şey," dedi, "Bu bütün olasılıkları içeriyor, değil mi?"</p>

  <p>"Sanırım." Natalie’nin kaşı kalktı ve gazeteyi okumaya devam etti.</p>

  <p>Sam bulaşık bezini yıkadı ve katladı. "Sanırım aynen öyle, hükümet ve her neyse ona rağmen, her şey artık birden iyi gibi görünüyor. Belki de ilkbaharın biraz erken gelişinden dolayı. Bu uzun bir kıştı ve bittiğine memnunum."</p>

  <p>"Ben de." Bir ara. "Bu makalede, birçok kişinin tuhaf rüyalar gördüklerini bildirdiklerini yazıyor. Ben hiçbir tuhaf rüya görmedim. Hiçbir şey gerçekten daha tuhaf olamaz."</p>

  <p>Sam kaçırdığı bir şey var mı diye etrafa bir göz attı. Hayır. İşi iyi becermişti. Önlüğünü çıkarıp mutfağa astı. Sonra geri geldi ve ışıkları söndürmeye başladı. "Son zamanlarda tuhaf rüyalar gördüm," dedi. "Doğrusu bir rüya günlüğü tutmama neden olacak kadar tuhaftılar. Uyandığımda onları yazdım. Ama onları okuduğumda hiçbir şey ifade etmiyorlar."</p>

  <p>Paltosunu ve her ele uyan yün eldivenlerini giydi.</p>

  <p>"Ben de aynı rüya çalışmasını yaptım," dedi Natalie. Natalie gizli kendini savunma eğitimlerinden terleme ayinlerine, feng shuiden caz danslarına kadar her şeyden biraz yapmıştı. "Söyle bana. Ne manaya geldiklerini sana söyleyeyim.</p>

  <p>"Tamam" Sam kapının kilidini açtı ve son ışıkları söndürdü. Natalie’yi dışarı çıkardı ve caddeye çıkıp Coffee House'un kapısını arkasından sıkıca kilitledi. "Bazen gökyüzünden düşen insanlar görüyorum. Bazen yeraltında bufalo kafalı bir kadınla konuşuyorum. Bazen de geçen ay bir barda öptüğüm bir adamı görüyorum."</p>

  <p>Natalie şikayet etti. "Bana söylemiş olman gereken bir şey mi?"</p>

  <p>"Belki. Ama öyle değil. O bir Siktir Öpücüğüydü."</p>

  <p>"Ona siktir mi demek istiyordun?"</p>

  <p>"Hayır, diğer herkese siktirip gidebileceklerini söylüyordum. Orada olman lazımdı, sanırım."</p>

  <p>Natalie’nin ayakkabıları kaldırımda tıkırdadı. Sam onun yanında sessizce yürüdü. "Arabam onun," dedi Sam.</p>

  <p>"Ablandan aldığın şu mor şey mi?"</p>

  <p>"Evet."</p>

  <p>"Ona ne oldu? Arabasını niye istemiyor?"</p>

  <p>"Bilmiyorum. Belki hapistedir. Belki de ölü."</p>

  <p>"Ölü mü?"</p>

  <p>"Sanırım." Sam tereddüt etti. "Birkaç hafta önce, öldüğünden emindim. Altıncı his. Ya da her neyse. Biliyordum işte. Ama sonra belki de ölü olmadığını düşünmeye başladım. Bilmiyorum. Belki de benim altıncı hissim o kadar güçlü değil."</p>

  <p>"Arabası sende ne kadar kalacak?"</p>

  <p>"Birisi gelip onu alana kadar. Sanırım o da bunu isterdi."</p>

  <p>Natalie Sam’e baktı, sonra tekrar baktı. Sonra dedi ki, "On/an nereden aldın?"</p>

  <p>"Ne?"</p>

  <p>"Çiçekleri. Elinde tuttuklarını, Sam. Onlar nereden geldiler? Biz Coffee House’dan çıkarken onlar elinde miydi? Onları görmem lazımdı."</p>

  <p>Sam eğilip baktı. Sonra sırıttı. "Çok tatlısın. Onları bana verdiğinde bir şey söylemem lazımdı, değil mi?" dedi. "Çok tatlılar. Çok teşekkür ederim. Kırmızı daha uygun olmaz mıydı?"</p>

  <p>Bunlar, sapları kağıtla kaplı güllerdi. Altı tane ve beyaz.</p>

  <p>"Onları sana ben vermedim," dedi Natalie, dudakları sabitleşiyordu.</p>

  <p>Sinemaya varana kadar ikisi de hiçbir şey söylemediler.</p>

  <p>O gece eve döndüğünde Sam gülleri uydurma bir vazoya koydu. Daha sonra onları bronzla kapladı. Bu öyküyü kendine sakladı; ama Natalie’den sonra gelen Caroline’a, ikisi de bir gece çok sarhoş olduklarında hayalet güllerin öyküsünü anlattı. Caroline bunun gerçekten tuhaf ve ürkünç bir öykü olduğu konusunda Sam’e katıldı. Ama içinden bir kelimesine bile inanmadığı için önemli değildi.</p>
<p><br/></p>

  <p>Gölge, umumi telefonun yanına arabayı park etmişti. Danışmayı aramıştı ve ona numarayı vermişlerdi.</p>

  <p>Hayır, demişlerdi ona. Burada değil. Hâlâ Coffee House’da olmalı.</p>

  <p>Coffee House’a giderken çiçek almak için yolda durdu.</p>

  <p>Coffee House'u buldu, sonra caddeyi geçti ve bir sahafın kapısında durup bekleyerek izledi.</p>

  <p>Mekan sekizde kapandı. Gölge sekizi on geçe Sam Siyah Karga’nın örgülü, kırmızı tonlarında boyanmış saçlı kısa boylu bir kızla beraber Coffee House’dan çıktığını gördü. Sıkıca el ele tutuşuyorlardı, sanki sadece bütün dünyayı yanlarına sokmamak için el ele tutuşuyorlar; ve konuşuyorlardı - ya da daha çok arkadaşı dinlerken çoğunlukla Sam konuşuyordu. Gölge Sam’in ne söylediğini merak etti. Sam konuşurken gülümsüyordu.</p>

  <p>İki kadın caddeyi karşıdan karşıya geçtiler ve Gölge’nin durduğu yerin önünden yürüdüler. Örgülü saçlı kız onun otuz santim önünden geçti; Gölge uzanıp ona dokunabilirdi ama onu hiç görmediler.</p>

  <p>Gölge, caddede ondan uzaklaşmalarını izledi ve içinde minör bir teli tıng etmiş gibi hissetti.</p>

  <p>İyi bir öpücüktü, diye dile getirdi Gölge ama Sam ona örgülü saçlı kıza baktığı gibi hiç bakmamıştı ve asla bakmayacaktı.</p>

  <p>"Cehennem’e kadar yolu var. "Peru her zaman bizim olacak,"<a id="ds25" href="../Text/dipnotlar.xhtml#d25"><sup>[25]</sup></a>&nbsp;dedi bıyık altından, Sam ondan uzaklaşırken. "Ve El Paso. O da her zaman bizim olacak."</p>

  <p>Onun arkasından koştu ve çiçekleri Sam’in eline tutuşturdu. Onları geri veremesin diye hızla uzaklaştı.</p>

  <p>Tepenin üstündeki arabasına yürüdü ve Chicago’ya doğru tabelaları takip etti. Arabayı ya hız limitinde ya da biraz altında kullanıyordu.</p>

  <p>Yapması gereken son bir şey vardı.</p>

  <p>Acelesi yoktu.</p>
<p><br/></p>

  <p>Geceyi Motel 6’da geçirdi. Ertesi sabah kalktığında elbiselerinin hata gölün dibi gibi koktuğunu fark etti. Yine de onları giydi. Anladığı kadarıyla, onlara daha fazla ihtiyacı olmayacaktı.</p>

  <p>Gölge hesabını ödedi. Kırmızımsı kahverengi binaya gitti. Onu fazla zorlanmadan buldu. Hatırladığından daha küçüktü.</p>

  <p>Ölmeye hevesli manasına gelecek kadar hızlı olmayan ve de ölümden korktuğu manasına gelecek yavaşlıkta olmayan kararlı adımlarla merdivenleri çıktı. Birisi merdivenleri temizlemişti: Siyah çöp torbaları ortalıkta yoktu. Etraf artık çürümüş sebze değil, klorlu çamaşır suyu kokuyordu.</p>

  <p>Merdivenlerin tepesindeki kırmızı boyalı kapı sonuna kadar açıktı: Havada eski yemek kokuları vardı. Gölge tereddüt etti, sonra zili çaldı.</p>

  <p>"Geliyorum!" diye seslendi bir kadın sesi. Cüce gibi kısa boylu, göz kamaştırıcı sarışın Zorya Utrennyaya mutfaktan çıktı ve ellerini önlüğüne silerek ona doğru aceleyle koşuşturdu. Gölge onun farklı göründüğünü fark etti. Mutlu görünüyordu. Yanaklarına kırmızı allık sürmüştü ve yaşlı gözleri kıvılcımlar saçıyordu. Onu gördüğünde ağzı O gibi açıldı ve bağırdı, "Gölge? Bize geri mi geldin?" ve kollarını açarak ona doğru hızla geldi. Gölge eğildi ve onu kucakladı. Zorya onun yanağını öptü. "Seni gördüğüme sevindim!" dedi. "Şimdi buradan gitmen gerekiyor."</p>

  <p>Gölge daireye girdi. Dairedeki bütün kapılar (beklenildiği gibi Zorya Polunochnaya'nınki hariç) sonuna kadar açıktı. Görebildiği bütün pencereler de açıktı. Hafif bir meltem koridorda kesik kesik esiyordu.</p>

  <p>"İlkbahar temizliği yapıyorsun," dedi Zorya Utrenneyaya’ya.</p>

  <p>"Bir misafirimiz gelecek," dedi ona. "Şimdi, gitmem lazım. Önce, bir kahve ister misin?"</p>

  <p>"Ben Czernobog’u görmeye geldim," dedi Gölge. "Zamanı geldi . "</p>

  <p>Zorya Utrennyaya sertçe başını salladı. "Hayır, hayır," dedi. "Onu görmek <i>istemiyorsun.</i> İyi bir fikir değil."</p>

  <p>"Biliyorum," dedi Gölge. "Ama tanrılarla uğraşırken öğrendiğim tek şey, bir pazarlık edersen onu tutman gerektiği. Onlar istedikleri kuralları çiğnerler. Biz değil. Buradan gitmeye kalksam bile ayaklarım beni hemen geri getirecek."</p>

  <p>Zorya alt dudağın büktü, sonra dedi ki, "Doğru. Ama bu gün git. Yarın gel. O zamana gitmiş olacak."</p>

  <p>"Kim o?" diye koridorun gerisinden bir kadın sesi seslendi. "Zorya Utrennyaya kimle konuşuyorsun? Bu şilteyi tek başıma çeviremeyeceğimi biliyorsun."</p>

  <p>Gölge koridorda ilerledi ve dedi ki, "Günaydın Zorya Vechernyaya. Yardım edebilir miyim?" Bu, odadaki kadına tiz bir çığlık attırdı ve elindeki döşeğin ucunu düşürttü.</p>

  <p>Yatak odası toz doluydu: Her şeyin, tahtaların, camların yüzeyini kaplamıştı; toz zerrecikleri ara sıra esen meltem ve sarı tül perdelerin hafifçe sallanmasıyla açık pencereden gelen güneş ışığında, karışıp dans ederek uçuşuyorlardı.</p>

  <p>Bu odayı hatırladı. Bu o gece Çarşamba’ya verilen Bielebog’un odasıydı.</p>

  <p>Zorya Vechernyaya kuşkuyla ona baktı. "Şilte," dedi. "Çevrilmesi gerekiyor."</p>

  <p>"Sorun değil," dedi Gölge. Uzanıp şilteyi tuttu ve kolayca kaldırıp çevirdi. Bu eski bir tahta yataktı ve tüy şilte en az bir adam kadar ağırdı. Şilte yerine otururken tozlar etrafta uçuştu.</p>

  <p>"Niçin buradasın?" diye sordu Zorya Vechernyaya. Soruş tarzına göre bu dostane bir soru değildi.</p>

  <p>"Buradayım," dedi Gölge, "çünkü Aralık’ta genç bir adam yaşlı bir tanrıyla dama oynadı ve kaybetti."</p>

  <p>Yaşlı kadının beyaz saçları başının üstüne sıkıca topuz yapılmıştı. Dudaklarını büzdü. "Yarın gel," dedi Zorya Vechernyaya.</p>

  <p>"Gelemem," dedi basitçe.</p>

  <p>"Senin cenaze törenin. Şimdi, git ve otur. Zorya Utrennyaya sana kahve getirecek. Czernobog yakında gelecektir."</p>

  <p>Gölge, koridordan oturma odasına gitti. Aynı hatırladığı gibiydi ama şimdi pencere açıktı. Gri kedi kanepenin kolunda uyuyordu. Gölge’nin gelmesiyle bir gözünü açtı ve sonra ilgisiz bir şekilde uyumaya devam etti.</p>

  <p>Burası Czernobog'la dama oynadıkları yerdi; burası Çarşamba’nın son dolandırıcılığında yaşlı adamın onlara katılması için hayatını ortaya koyduğu yerdi. Temiz hava açık pencereden giriyor ve bayat havayı dışarı çıkarıyordu.</p>

  <p>Zorya Utrennyaya, kırmızı bir tahta tepsiyle içeri girdi. Tepsinin üzerindeki küçük mineli fincanda, tüten siyah kahvenin yanında küçük çikolatalı bisküvilerle dolu bir tabak vardı. Onu Gölge’nin önündeki masaya koydu.</p>

  <p>"Zorya Polunochnaya’yı tekrar gördüm," dedi Gölge. "Öbür dünyada yanıma geldi ve yolumu aydınlatması için bana ayı verdi. Ve benden bir şey aldı. Ama ne olduğunu hatırlamıyorum."</p>

  <p>"Senden hoşlanıyor," dedi Zorya Utrennyaya. "Çok fazla riya görür. Ve bizi korur. Çok cesurdur."</p>

  <p>"Czernobog nerede?"</p>

  <p>"İlkbahar temizliğinin onu rahatsız ettiğini söyler. Gazete almak ve parkta oturmak için gider. Sigar alır. Belki bugün geri gelmeyecek. Beklemen gerekmiyor. Niye gitmiyorsun? Yarın gel."</p>

  <p>"Bekleyeceğim," dedi Gölge. Onu beklemeye zorlayan bir büyü yoktu, bunu biliyordu. Bu onun <i>kendisiydi.</i> Bu, olması gereken en son şeydi ve bu olacak en son şey olduğundan orada kendi istemiyle bulunacaktı. Bundan sonra başka zorunluluk, başka giz, başka hayalet olmayacaktı.</p>

  <p>Hatırladığı kadar koyu ve tatlı kahvesini yudumladı.</p>

  <p>Koridordan kalın bir erkek sesi duydu ve doğruldu. Ellerinin titremediğini görmekten memnundu. Kapı açıldı.</p>

  <p>"Gölge?"</p>

  <p>"Selam," dedi Gölge. Oturur vaziyette kaldı.</p>

  <p>Czernobog odaya girdi. Elinde taşıdığı katlanmış <i>Chicago Sun Times</i>’ı sehpanın üstüne koydu. Gölge'ye dik dik baktı, sonra tereddütlü bir şekilde elini uzattı. İki adam el sıkıştılar.</p>

  <p>"Geldim," dedi Gölge. "Pazarlığımız. Sen kendi bölümünü yaptın. Bu da benim bölümüm."</p>

  <p>Czernobog başıyla onayladı. Kaşı kalktı. Güneş ışığı kır rengi saçlarını ve bıyıklarını neredeyse altın rengi gibi gösteriyordu. "Şey . . ." diye kaşlarını açtı. "Değil . . ." Kesti. "Belki gitmen lazım. Bu iyi bir zaman değil."</p>

  <p>"İstediğin kadar bekle," dedi Gölge. "Ben hazırım."</p>

  <p>Czernobog iç çekti. "Sen aptal bir çocuksun. Bunu biliyorsun, değil mi?"</p>

  <p>"Sanırım."</p>

  <p>"Sen aptal bir çocuksun. Ve o dağın üstünde çok iyi bir şey yaptın."</p>

  <p>"Ben yapmam gerekeni yaptım."</p>

  <p>"Belki."</p>

  <p>Czernobog eski tahta büfeye gitti ve eğilip altından bir ateşe çantası çıkardı. Çantanın kilitlerini açtı. Her biri, tatmin edici bir tık sesiyle geriye fırladı. Çantayı açtı. Balyozu çıkardı ve denercesine elinde tarttı. Bu küçültülmüş bir balyoza benziyordu; tahta bölümü lekeliydi.</p>

  <p>Sonra ayağa kalktı. Dedi ki, "Sana çok borçluyum. Bildiğinden de çok. Senin yüzünden gidişat değişiyor. İlkbahar geldi. Gerçek ilkbahar."</p>

  <p>"Ne yaptığımı biliyorum," dedi Gölge. "Çok fazla tercihim yoktu."</p>

  <p>Czernobog başıyla onayladı. Gözlerinde Gölge’nin daha önce hatırlamadığı bir bakış vardı. "Sana hiç erkek kardeşimden bahsetmiş miydim?"</p>

  <p>"Bielebog mu?" Gölge kül lekeli halının ortasına yürüdü. Dizlerinin üzerine çöktü. "Uzun zamandır onu görmediğini söylemiştin."</p>

  <p>"Evet," dedi yaşlı adam, çekici kaldırarak. "Bu uzun bir kıştı, evlat. Çok uzun bir kış. Ama artık kış sona eriyor." Bir şey hatırlar gibi yavaşça başını salladı. Ve dedi ki, "Gözlerini kapat."</p>

  <p>Gölge gözlerini kapattı, kafasını kaldırdı ve bekledi.</p>

  <p>Balyozun başı soğuktu, buz gibi soğuk ve alnına bir öpücük gibi yavaşça dokundu.</p>

  <p>"<i>Tak!.</i> İşte," dedi Czernobog. "Tamam." Yüzünde Gölge’nin daha önce hiç görmediği bir gülümseme vardı; bir yaz günündeki güneş ışığı gibi rahatlatıcı, sakin bir gülümseme. Yaşlı adam çantaya doğru yürüdü ve balyozu kaldırdı. Çantayı kapattı ve büfenin altındaki yerine itti.</p>

  <p>"Czernobog?" diye sordu Gölge. "Sen Czernobog musun?"</p>

  <p>"Evet. Bugün için," dedi yaşlı adam. "Yarından itibaren tamamen Bielebog olacağım. Ama bugün hâlâ Czernobog."</p>

  <p>"O zaman niçin? Niçin yapabilirken beni öldürmedin?"</p>

  <p>Yaşlı adam cebindeki paketten bir sigara çıkardı. Şöminenin rafından bir kutu kibrit aldı. Derin düşüncelere dalmış gibi göründü. "Çünkü," dedi yaşlı adam, bir süre sonra, "burada kan var. Ama minnettarlık da var. Ve bu çok, çok uzun bir kıştı."</p>

  <p>Gölge ayağa kalktı. Diz çöktüğü yerde dizlerinin üstünde toz lekeleri vardı. Onları silkeledi.</p>

  <p>"Teşekkürler," dedi.</p>
<p><br/></p>

  <p>"Bir şey değil," dedi yaşlı adam. "Bir daha dama oynamak istersen beni nerede bulacağını biliyorsun. Bu kez beyazlarla ben oynayacağım."</p>

  <p>"Teşekkürler. Belki oynarım," dedi Gölge. "Ama bir süre değil." Yaşlı adamın kırışık gözlerine baktı ve onların her zaman peygamber çiçeği tonunda mavi olup olmadıklarını merak etti. El sıkıştılar ve ikisi de hoşça kal demedi.</p>

  <p>Gölge dışarı çıkarken Zorya Utrennyaya’yı yanağından öptü. Zorya Vechernyaya’yı elinden öptü. Ve merdivenleri aşağı ikişer ikişer indi.</p>
</body>
</html>