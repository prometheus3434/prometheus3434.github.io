<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>6-3.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:44eb52e5-fd92-4589-801b-ccfe789cac2c"/>
	</head>
	<body>
		<div id="x6-3.html" xml:lang="tr-TR">
			<div class="Basic-Text-Frame">
				<p class="split"/>
				<p class="anabaslik" id="toc_marker-4">Theo Yeni Dünya’da - 17. yüzyıl</p>
				<p class="paragbas">Theo, sert bir sallantı ile kafasını çarparak uyandı. Denizin dalgalarıyla tatlı tatlı sallanmaya bir itirazı yoktu, ama arada şiddetle vuran bu ipini koparmış dalgalar, sinirini artık iyiden iyiye bozuyordu. Basık hücresinde gerinmeye çalıştı. İçinde bulunduğu sandığın alt kısmındaki delikten içeri zayıf bir ışık süzülüyordu.</p>
				<p class="paragraf"><span>Uyuduğu kitapların üzerinden kalktı. Yavaşça, evi bellediği </span><span>sandığın kapı gibi kullandığı deliğine yöneldi ve dışarı çıktı. Sabah </span><span>olmuştu. Artık fakirhânesi saydığı ambarın tavanındaki delikten önce kafasını çıkardı </span><span>ve etrafı kolaçan etti. Asayişin berkemal olduğunu görünce zıplayarak bir </span><span>üst kata geçti. Sonra duvara, üç gelincik boyu yüksekliğe mıhlanmış </span><span>lomboza, işini bilen bir cambaz gibi tırmandı ve dışarı baktı. </span><span>Bulutlardan, güneş ortalarda görünmüyordu. Lombozdan görünen uçsuz bucaksız okyanusun gelinciğe </span><span>verdiği his, pek de rahatlatıcı bir his değildi. Theo daha </span><span>önceden uzun süreli gemi yolculukları yapmıştı ama bu, okyanusa ilk </span><span>açılışıydı. İki katlı ev yüksekliğini bulan dev dalgalar iki gün </span><span>önce gemiyi acımasızca döverken, korkudan kendini sandığa kapatmasına rağmen, içeride </span><span>bir duvardan öbür duvara savrulmuş ve sol arka ayağını çatlatmıştı. </span><span>Lütuf mu yoksa lanet mi olduğuna henüz karar veremediği tabiatüstü </span><span>iyileşme yetisi sayesinde, bacağındaki çatlak bir gün içinde iyileşmişti ama </span><span>bacağı hâlâ ara ara sızlıyordu.</span></p>
				<p class="paragraf"><span>Gelincik Theo, Atlantik Okyanusu’nun </span><span>ortasındaki bir kalyonun ambarında, Kuzey Amerika kıtasındaki İngiliz kolonilerine doğru </span><span>seyretmekteydi. İçinde bulunduğu bu durum, mevzubahis zat-ı şahanesi olsa </span><span>bile hayli ilginç bir haldi. Mevcut şeraite sebebiyet veren olaylar </span><span>silsilesini yeniden anımsadı.</span></p>
				<p class="resim-1"><img alt="3.png" class="image" height="38" src="images/3_fmt5.jpeg" width="32"/></p>
				<p class="paragraf"><span>İstanbul’daki Osmanlı Sultanı’nın çiçeği </span><span>burnundaki vezirlerinden Mürekkep Mükerrem Paşa, mahlasından da malum olacağı üzere </span><span>ilmi kuvvetli, görmüş geçirmiş ve ulemadan mürekkep yalamış bir adamdı. </span><span>Kısa boylu, hafif tombul, aslen Bosnalı ve ayvadan nefret eden </span><span>bu çelebi adamın, vezirlik ile taltif edilir edilmez yaptığı ilk </span><span>icraattan biri de, yedi iklimde dillere destan kütüphanesini Ayasofya Mahallesi’</span><span>ndeki yeni köşküne taşımak olmuştu. Köşke üç gün boyunca sandık </span><span>sandık kitap taşınmış, ağır sandıklar yüzünden hamalların bol bol ahları </span><span>alınmıştı. İstanbul’un ekabir takımı, taşınan sandıkları gördükçe ve içlerinde </span><span>taşınan kitapları düşündükçe hem kıskançlıktan bir tarafları şişmesin diye avuçlarını </span><span>yalıyor hem de yaralarına tuz basılmış gibi inliyordu. Hatta rivayet </span><span>odur ki, gençliğinde parlak bir öğrenci olan Mürekkep Mükerrem Paşa’</span><span>nın medresedeki en önemli rakibi, şimdinin Süleymaniye müderrislerinden Abdülbaki Arif </span><span>Efendi, hasmının evine gelen kitapları gördükçe hasetinden yataklara düşmüş, sesi </span><span>kısılmış ve sakalları tel tel dökülmüştü.</span></p>
				<p class="paragraf"><span>Tüm bu tantana koparken </span><span>ve İstanbul’un uleması ile ekabiri, Mürekkep Mükerrem Paşa’nın </span><span>kütüphanesini konuşurken, Gelincik Theo’nun da gözünün Paşa’nın üzerinde </span><span>olması haliyle kaçınılmazdı. Üç karısının da tüm itirazlarına ve yakınmalarına </span><span>rağmen Paşa’nın emriyle odalarının neredeyse yarısı kütüphane şeklinde düzenlenen </span><span>köşke sızmak, İstanbul’un altındaki dehlizleri avcunun içi gibi bilen </span><span>Theo için çocuk oyuncağıydı. Eve hiç kimsenin bilmediği deliklerden giriyor, </span><span>ev ahalisi el ayak çekip de uykuya daldığında ise kütüphaneyi </span><span>istediği gibi kullanıyordu. </span></p>
				<p class="paragraf"><span>Bazı geceler, Paşa sabah namazına kadar oturur </span><span>ve kitap okurdu. Bu durum Theo için bir sorun teşkil </span><span>etmezdi. Zira mübarek Paşa, eline bir kitap aldığında kendisini öyle </span><span>bir vecd ile o kitaba kaptırırdı ki, Theo’nun az </span><span>da olsa çıkardığı sesleri katiyen duymazdı.</span></p>
				<p class="paragraf"><span>Neler yoktu ki bu </span><span>kütüphanede; Yunanca, Latince, Farsça, Arapça, Türkçe ve Sanskritçe kitaplar, uzak </span><span>diyarların haritaları, çeşitli inançların muskaları, İbrani ve Süryani büyüleri, İslam </span><span>Peygamberi’nin zamanından önce yazılan Arap şiirleri, Hint destanları, Katalan </span><span>haritaları, Endülüs tomarları, Ceneviz’den gelen astronomi kitapları ve çeşitli </span><span>aletlerin yapımını gösteren alet edevat planları. </span></p>
				<p class="paragraf"><span>Hafif bir lodosun deniz </span><span>havasını şehrin sokaklarına taşıdığı bir mayıs akşamı, Mürekkep Mükerrem Paşa’</span><span>nın evinin karşısındaki çağla ağacında keyifle meyve yiyerek etrafı seyreden </span><span>Theo, Paşa’nın evine yeni bir kitap sandığının taşındığını gördü. </span><span>Ağır sandığı taşımaya çalışan iki hamalın hali içler acısıydı. Belli </span><span>ki taşıdıkları sandık ağzına kadar kitap doluydu. Kitap dolu bir </span><span>sandık hem manevi hem de dünyevi açıdan hayli ağır olabilir </span><span>ve herkes bu ağırlığı yüklenemez.</span></p>
				<p class="paragraf"><span>Sandığın ağırlığı altında artık iyice </span><span>ezilen öndeki hamalın ayağı, köşkün girişindeki eşiğe takıldı, adam sendeledi </span><span>ve sandığı yere düşürdü. Sandıktan tok bir kırılma sesi geldi. </span><span>Sesi duyan kahyalardan biri koşar adımlarla sandığın yanında bitti ve </span><span>hâlâ yerde ayağını ovuşturan hamala bağırmaya başladı. </span></p>
				<p class="paragraf"><span>“Be hey cahil </span><span>hamal! Ben size dikkat edin demedim mi? Bu sandık uzak </span><span>memleketlere gidecek, muhtevasının başına bir şey gelirse değil siz, yedi </span><span>nesliniz bile çalışsa verdiğiniz zararı ödeyemezsiniz demedim mi? Ben şimdi </span><span>size ne yapayım?”</span></p>
				<p class="paragraf"><span>Öfkeden yüzü pancar gibi kızaran kahya bir </span><span>bismillah çekerek eğildi ve sandığa baktı. Zararı görünce yüzü fark </span><span>edilir bir biçimde rahatladı. “Neyse,” dedi. “Sadece kenarından çatlatmışsınız andaval </span><span>herifler. Buna da şükür. Yüklenin şu sandığı tembeller! Hemen içeri </span><span>götürün! Falakadan kaçabileceğinizi de sanmayın, bu çatlak için onar değnek </span><span>vurduracağım.”</span></p>
				<p class="paragraf"><span>Onar değnek ile kurtulduklarına sevinen hamallar şükür ve can </span><span>havli ile sandığı dikkatlice yeniden yüklendiler ve nazik yüklerini, ancak </span><span>Çin diyarından gelen tabaklara gösterilecek bir ihtimamla eve soktular.</span></p>
				<p class="paragraf"><span>Bütün </span><span>bu yaşananlara şahit olan Theo, “Köşkü bu gece el ayak </span><span>çekildikten sonra bir ziyaret etmek gerekir,” diye düşündü. “İpek İsfahan </span><span>halılarından daha değerli muhtevası nedir şu sandığın, hele bir görelim.”</span></p>
				<p class="paragraf"><span>Belki Milton adlı İngiliz’in geçenlerde çıkardığı Cennet-i zayi </span><span>adlı eseri vardı sandıkta. Ya da dindaşlarının aforoz ettiği Felemenk </span><span>Yahudisi İspinoz’un Ahlak adlı kitabı yatıyordu sandığın içinde. Paşanın </span><span>kolu uzun, ilim aşkı kor kömür gibi ateşliydi. Getireceği kitapların </span><span>ne olacağı bilinmezdi. Bütün bu düşüncelerle heyecanlanan Theo, bedeni çağla </span><span>ağacının tepesinde, aklı ise konaktaki kitaplarda geceyi hayli zor etti.</span></p>
				<p class="paragraf"><span>Yatsı ezanından iki saat sonra her zamanki dehlizleri ve gedikleri </span><span>kullanarak köşke sızdı. İki katlı inşa edilen ve geniş bir </span><span>alana yayılan bakımlı bir bahçenin içinde bulunan on iki odalı </span><span>köşkün, ikinci katındaki beş odası kütüphaneye ayrılmıştı. Üst kata çıkan </span><span>Theo, kütüphanenin odalarını hızlıca tarayarak sandığı aramaya başladı. Bazı yıldız </span><span>ölçüm aletlerinin de bulunduğu, güney cephesindeki büyükçe odaya varınca, sandığın </span><span>odanın ortasında ağzı açık bir şekilde durduğunu gördü. Herkesin zarar </span><span>görmesinden imtina ettiği gizli hazinenin ne olduğunu öğrenmek için sandığın </span><span>yanına koştu ve içine baktı.</span></p>
				<p class="paragraf"><span>Oldukça şatafatlı ciltlere sahip on </span><span>kadar kitap dikkatli bir şekilde istiflenerek sandığın dibine yerleştirilmişti. Kitaplardan </span><span>birinin kapağını kaldırdı. Aşıkpaşazade’nin Tevarih’iydi. Hemen yanındaki, Neşri’</span><span>nin Cihannüma’sıydı. Bir alttaki kitap ise, Bizanslı tarihçi Kedranos’</span><span>un tarihiydi. Sandık belli ki tarih kitapları ile doluydu. Theo’</span><span>nun gözü aşağılarda, köşede kalmış bir kitaba takıldı. Kitabı zorlukla </span><span>yukarı taşıyıp kapağını açtığında ise, daha önceden görmediği bir kitapla </span><span>karşı karşıya olduğunu anladı. </span></p>
				<p class="paragraf"><span>Epey sade bir yazıyla, süslemesiz kaleme </span><span>alınmış bu kitap, kimilerinin deli halife de dediği Fatımi Halifesi </span><span>Hakim hakkındaydı. Rivayetler dışında, daha önceden bu konu hakkında yazılı </span><span>bir kaynak görmemiş olan Theo büyük bir alâka ile kitabı </span><span>okumaya koyuldu. </span></p>
				<p class="paragraf"><span>Herkesin bildiği hikâyeye göre, son zamanlarında kendini iyice </span><span>dünyadan çeken Hakim, otuz altı yaşında iken Kahire yakınlarındaki dağlara </span><span>tek başına gece gezmesine çıkmış, lakin bir daha geri gelmemişti. </span><span>Ardından sadece eşeği ve kanlı elbiseleri bulunabilmişti. Kitabın ismi belli </span><span>olmayan yazarı, işte bu gizemli kayboluşa bir ışık tutmaya çalışıyor </span><span>ve Hakim’in aslında herkese bir oyun oynayarak bir tezgâh </span><span>kurduğunu ve ortadan kaybolduktan sonra bir köye yerleşip köyün imamı </span><span>olarak sade bir hayat sürdüğünü kanıtlarıyla ortaya koyuyordu. Theo, kitapta </span><span>Hakim’in kayboluşuna getirilen açıklamalara öylesine dalmıştı ki birinin odaya </span><span>girdiğini duymadı. </span></p>
				<p class="paragraf"><span>Olan bitenin farkına vardığında ise artık çok geçti. </span><span>Birinin sandığa yaklaştığını hisseder hissetmez, içgüdüsel olarak yay gibi gerdiği </span><span>bacakları ile sandıktan dışarı zıplamaya çalışmış, lakin Theo’nun varlığından </span><span>habersiz evin kahyası tam da o sırada sandığın kapağını Theo’</span><span>nun üzerine kapatıvermişti. </span></p>
				<p class="paragraf"><span>Havadayken kafasına hızla inen ağır sandık kapağı </span><span>gelinciği kendinden geçirivermişti. </span></p>
				<p class="paragraf"><span>Uyku perisi Theo’ya gelincikler cennetini gösterirken, </span><span>gelinciğin içinde bulunduğu sandık taşınmış ve dikkatlice bir kalyonun ambarına </span><span>yerleştirilmişti. Uzun bir süre sonra oldukça berbat bir baş ağrısı </span><span>ile uyanan Theo’nun kendine gelmesi epeyce acılı olmuştu. Aldığı </span><span>sert darbe boynunu kırmış fakat sahip olduğu doğaüstü güç sayesinde </span><span>gelincik ölmemiş, iki gün içinde kırık boynu tamamen iyileşmişti. </span></p>
				<p class="paragraf"><span>Gözlerini </span><span>açar açmaz içinde bulunduğu karanlıktan panikler gibi oldu. Acaba mezarda </span><span>mıydı? Bir gelinciği kim mezara koyardı? Sıkışık bir yerde değildi, </span><span>bacaklarını oynattı. Bir süre etrafını heyecanla ve dikkatlice süzdükten sonra, </span><span>sandığın altındaki ince çatlaktan sızan zayıf ışığı gördü. Hemen çatlağın </span><span>yanına koştu. Başı ve boynu zonkluyordu. Binbir zorlukla, uzun zaman </span><span>uğraşarak, tırnakları ve dişleri ile kazarak, çekerek, çiğneyerek ve tırmalayarak </span><span>ince çatlağı geçebileceği büyüklükteki bir deliğe dönüştürmeyi başardı. Kafasını delikten </span><span>çıkarınca mahzen gibi bir yerde olduğunu fark etti. Yerler ahşaptı. </span><span>Zemin sallanıyor muydu? Bir geminin ambarındaydı. Ambarın tavanından kuvvetli bir </span><span>ışık sızıyordu. Silkinerek sandığın içinden çıktı. Ambarın duvarına tırmandı ve </span><span>tavandaki tahtaların aralıklarına tutunarak üst kattan ışık sızdıran açıklığın yanına </span><span>kadar geldi.</span></p>
				<p class="paragraf"><span>Delikten minik gözleri ile tedirginlikle bakan gelincik, işlerin </span><span>zannettiğinden daha da karmaşık olduğunu idrak etti. </span></p>
				<p class="paragraf"><span>Theo’nun içinde </span><span>bulunduğu gemi devasa bir İngiliz kalyonuydu. Kalyonun yaşlı bir gemi </span><span>olduğu, okyanusta salınırken eklemlerinin çıkardığı gıcırtılardan belliydi. Kesif bir küf </span><span>kokusuna yosun kokusu iştirak ediyor ve bu kokular kakofonisi derinlerden </span><span>gelen bir bozuk sebze rayihasıyla tamamlanıyordu. Artık bir süre evi </span><span>belleyeceği sandığının durduğu ambar bin bir çeşit yükle doluydu. Halılar, </span><span>kitap sandıkları, cam ürünleri, şarap şişeleri, bira fıçıları, şeker ve </span><span>daha birçok şey geminin ambarını küçük bir bedestenden farksız kılıyordu. </span><span>Theo etrafı keşfettikçe zorunlu ikametgâhının, dışarıdan sadece bir gemi gibi </span><span>görünmesine rağmen aslında tek başına küçük bir kasabaya bedel olduğunu </span><span>anlayacaktı. İtikat adındaki İngiliz kalyonu hayli uzun bir mahmuzu olan </span><span>klasik bir kalyondu. Toplamda üç katlı gemide, Theo’nun kaldığı </span><span>ambar en alt katı oluşturuyordu. Çapraz germe kirişleri ile birkaç </span><span>bölüme ayrılan ve su hattının altında kalan ambar katının, geminin </span><span>en kıç tarafında kalan bölümünde ise lazaretto denilen karantina odası </span><span>vardı. Hastaların sağlıklı mürettebattan ayrı tutulduğu karantina odasından sonra sırası </span><span>ile bira ambarı, cephanelik, un ambarı, tatlı su ambarı ve </span><span>Theo’nun da bulunduğu genel amaçlı ambar bölümleri geliyordu. </span></p>
				<p class="paragraf"><span>Ambarın </span><span>bir üstündeki kata denizciler kontra tavlon güverte derlerdi. Bu güverte, </span><span>geminin ikinci katıydı. Yedek ipler, yelkenler, kablolar, demir parçaları, yolda </span><span>geminin bakımını yapmaya yetecek kadar kereste ve bol miktarda zift, </span><span>bu katın ekseri yüküydü. </span></p>
				<p class="paragraf"><span>Alt güvertenin kıçtaki tarafında, gemideki idare </span><span>memurlarının hususi yüklükleri ve topçuların ambarları bulunuyordu. </span></p>
				<p class="paragraf"><span>En üstte bulunan </span><span>üst güvertenin en kıç kısmında büyük kamara vardı. Burası kaptanın </span><span>kaldığı ve idare memurları ile gemiyi idare ettiği yerdi. Ortasından </span><span>mizana yelkeninin direğinin geçtiği büyük kamaradan sonra, idare memurlarının kamarası </span><span>ve üst güverte topları ile üst güverte son buluyordu.</span></p>
				<p class="paragraf"><span>Üst </span><span>güvertenin tepesinde ve açık havada kalan bölümün adı yarım güverteydi. </span><span>Geminin kıç tarafında bulunan büyükçe bir mizana yelkeni bu bölümün </span><span>üzerinde sallanıyordu. Kaptan gerektiğinde yarım güverteye çıkar ve gemiyi buradan </span><span>yönetirdi. Yarım güvertenin geminin sadece yarı boyuna kadar gelen en </span><span>baş tarafında ise Doğan adı verilen küçük bir top bulunurdu </span><span>ve hafif silah niyetine kullanılırdı.</span></p>
				<p class="paragraf"><span>Üç direkli geminin ortasında bulunan </span><span>ve en büyük direk olan grandi direğinin üzerinde üç tane </span><span>yelken bulunuyordu. Bunlar, en üstten güverteye doğru grandi babafingo yelkeni, </span><span>grandi gabya yelkeni ve grandi rota yelkeniydi. Aynı üç yelkenli </span><span>nizam, geminin başına yakın pruva direği için de geçerliydi. En </span><span>öndeki kare alamana yelkeni, koca gemiyi uçsuz bucaksız okyanusta bir </span><span>ceviz kabuğu gibi sürükleyen yelkenler takımını tamamlıyordu. </span></p>
				<p class="paragraf"><span>Kişioğlu rüzgârın yelkenlere </span><span>üflemesiyle zaten kendi kendine giden bu gemide yapılacak çok fazla </span><span>bir iş bulunmadığını düşürse büyük bir yanılgıya düşmüş olur. Bu </span><span>koca kalyon, denizde yol alan büyük bir balıksa, mürettebatı da </span><span>geminin organlarıdırlar. Gemiyi mürettebat canlı tutar ve menziline yetişmesini sağlar. </span></p>
				<p class="paragraf"><span>Denizcilik hakkında bir fikri olmayan insanların düşündüğünün aksine, geminin içi </span><span>ve dışı seyir boyunca oldukça haraketliydi. Tembellik yapmak şöyle dursun, </span><span>gemideki herkes canla başla çalışıyordu. Bir yerden bir yere içinde </span><span>farklı içkiler ve sıvıların bulunduğu varilleri yuvarlayanlar, yelkenlere müdahale edenler, </span><span>yelkenlerin yırtıklarını onaranlar, güverteyi süpürenler, güverteyi fırçalayanlar, kerteriz alanlar, sızdıran </span><span>yerlere zift çalanlar, iskandil atanlar, balık tutanlar, topları temizleyenler, denize </span><span>doğru hacet giderenler, kıç lambasını kontrol edenler, barutu kuru tutmaktan </span><span>sorumlu olanlar, yemek pişirenler, su dağıtanlar...</span></p>
				<p class="paragraf"><span>Bütün bu hummalı meşguliyet, </span><span>ilk intibada herkesin kafasına göre iş yaptığı bir keşmekeş gibi </span><span>görünebilirdi, ancak dikkatlice bakıldığında, tüm bu meşgalelerin ince bir planı </span><span>izleyen ve saat gibi işleyen bir çarkın parçaları olduğu görülebilirdi. </span><span>Nasıl ki bir canlının yaşamak için kalbinin atması, ciğerinin hava </span><span>ile şişmesi, midesinin dolması ve bağırsaklarının boşalması gerekirdi; işte bir </span><span>geminin de varlığını sürdürebilmesi için bütün bu faaliyetin sektirmeden icra </span><span>edilmesi lazım gelirdi. Geminin birer organı gibi çalışan tayfalar da </span><span>insan vücudundaki organlar gibi çeşit çeşitti.</span></p>
				<p class="paragraf"><span>Kalyon İngiliz kalyonuydu ve </span><span>direğinde İngiliz bayrağı dalgalanıyordu ama tayfanın çoğu İngiliz değildi. Babil </span><span>Kulesi yelken takıp Dünya’nın denizlerinde salınarak dolaşsa, belki ancak </span><span>bu kadar olurdu. Kaptan oldukça iyi seviyede İngilizce bilen bir </span><span>Cenevizli’ydi. İdare memurlarının çoğu ise İngiliz’di. Geminin tüm </span><span>defterleri ve raporları İngilizce tutulurdu. Tayfa, bir meramı olduğunda üstleriyle </span><span>ya doğrudan ya da bir tercüman üzerinden İngilizce konuşurdu. Bu </span><span>sebeple geminin resmi dili İngilizceydi denilebilirdi. </span></p>
				<p class="paragraf"><span>Ancak resmen kabul edilen </span><span>bir şey, her zaman ekseriyetin de ananesidir, diye bir kanun </span><span>yoktur. </span></p>
				<p class="paragraf"><span>Geminin mürettebatının önemli bir kısmı Akdeniz ya da Güney </span><span>Amerika kökenli olduğundan, Akdeniz korsanlarının dil geleneğini korumuşlardı. Yetmiş iki </span><span>milletten mürekkep bu topluluğun tayfası, kendi aralarında bozulmuş İtalyancaya benzeyen, </span><span>ancak aslen Güney Fransa’da konuşulan Oksitan dilinden devşirilmiş, Sabirce </span><span>adındaki yapay dili konuşurdu. Lingua Franca da denilen bu dil </span><span>gemi tayfasının farklı kökenlerinin bir yansımasıydı adeta. İtalyanca, Fransızca, Arapça, </span><span>Türkçe, Yunanca, Farsça ve İspanyolcanın bir karışımı olan Sabirce, birbirlerinin </span><span>dilini öğrenmelerine gerek kalmadan insanlara ortak bir lisanda konuşma olanağını </span><span>sağlıyordu. </span></p>
				<p class="paragraf"><span>Memleketlerdeki kavgalar gemiye biner binmez geride bırakılmıştı. Bu gemide </span><span>Müslüman bir gemicinin en iyi arkadaşı Hıristiyan bir gemici olabilirdi. </span><span>Protestan ile Katolik beraberce diz çöküp dua ediyor, Sünni ile </span><span>Şii beraber namaz kılıyordu. Herkesi sarıp sarmalayan okyanus ise, yelkenleri </span><span>ile sanki bir bebek gibi kundaklanmış gemiyi sallayan beşiğin ta </span><span>kendisiydi.</span></p>
				<p class="paragraf"><span>Aslında bu çeşitlilik ve hareketlilik Theo’nun işini oldukça </span><span>kolaylaştırıyordu. Tüm bu harala gürele içinde fark edilmeden hareket etmesi </span><span>daha kolaydı. Kısa sürede istediği türden yiyeceği ve ihtiyaç duyduğu </span><span>içme suyunu nereden temin edeceğini öğrendi. Geminin dolu ambarları Theo’</span><span>ya yemek konusunda geniş bir tercih hakkı sunuyordu. Özellikle yolculuğun </span><span>henüz başlarında keşfettiği sucuk yükü yüzünü güldürmüş, keyfini yerine getirmişti. </span><span>Gündüzleri daha ziyade sandığının bulunduğu ambarda takılıyor ve kitap okuyordu. </span><span>Geceleri insanlar uyuyunca gemide gönül rahatlığı ile dolaşıyor; çoğu zaman </span><span>küpeştede özgürce koşuyor, geminin direklerine tırmanıyor ve okyanusun ninnisi ile </span><span>yıldızları seyrediyordu. Gemiyi böyle dolaşırken haliyle bazı konuşmalara da kulak </span><span>misafiri oluyordu.</span></p>
				<p class="paragraf"><span>Duyduklarından anladığına göre, gemi Yeni Dünya’daki İngiliz </span><span>kolonilerinden birine gidiyordu. Önce Kahire’ye, sonra da İstanbul’a </span><span>uğrayarak yükünü alan geminin hedefi, yakınlarda gerçekleşen İngiliz-Felemenk Savaşı </span><span>sonrasında mağlup olan Felemenkler’in galip İngilizler’e bıraktığı, eski </span><span>adı Yeni Amsterdam, yeni adı ise Yeni York olan kasabaydı. </span><span>Koca Atlantik Okyanusu’ndaki yolculukları toplamda yedi hafta sürecekti. Bu </span><span>yedi haftanın sonunda Yeni York’a ulaşan gemi hemen İstanbul’</span><span>a geri dönmeyecekti. Kışı Yeni Dünya’da geçirecek ve bu </span><span>süre içinde Avrupa’daki tüccarların verdiği siparişler yavaş yavaş satın </span><span>alınıp gemiye yüklenecekti. Ardından emektar kalyon önce Londra’ya uğrayıp </span><span>yükünün önemli bir kısmını boşaltacak, Londra’da da bir müddet </span><span>kalıp yeni mallar aldıktan sonra elindekileri satmak üzerine Cebelitarık üzerinden </span><span>İstanbul’a gidecekti. </span></p>
				<p class="paragraf"><span>Theo’nun Londra’da ne işi vardı? </span><span>İngiliz sucuğunu sevmezdi.</span></p>
				<p class="paragraf"><span>Hem bu hesaba göre İstanbul’a geri </span><span>dönmesi neredeyse bir yılı bulacaktı. Zaten zorunlu olarak çıktığı bu </span><span>yolculuğu bir seneye yayma hevesinde değildi. Theo, limana vardıklarında İstanbul’</span><span>a giden başka bir gemi bulması gerektiğine kanaat getirdi. İki </span><span>yüz elli yıllık ömrünün önemli bir kısmını İstanbul’da geçirmiş </span><span>olan gelincik zaman zaman başka diyarları ziyaret ediyordu etmesine de, </span><span>yine de İstanbul gibisi yoktu. </span></p>
				<p class="paragraf"><span>Diğer yandan, Theo gezmekten hoşlanmayan </span><span>bir şahıs da değildi. Yeni bir kıtaya ayak basacak olması, </span><span>ilim merakı kuvvetli gelinciği bir hayli heyecanlandırmış ve meraklandırmıştı. Özellikle </span><span>bu yeni kıtadaki âlimlerin ve kitapların çeşitliliğini düşündükçe gözleri parlıyordu. </span><span>Eh, Yeni Dünya’daki İngiliz kolonileri pek medeni yerler değillerdi, </span><span>bunun farkındaydı. Bu sebeple kolonilerden öğrenebileceği ilmin seviyesi hakkındaki beklentisi </span><span>düşüktü. Ancak Theo, yerleşime açılan yeni toprakların Dünya üzerine yayılan </span><span>yeni ifritler ve cinler demek olduğunu kestirebilen, dünyadaki sayılı canlıdan </span><span>da biriydi. Bu ifritler hakkında onlar henüz Eski Dünya’ya </span><span>gelmeden bir fikir sahibi olabilmek, ona önemli bir avantaj sağlayacaktı.</span></p>
				<p class="paragraf"><span>Önünde heyecanlı geçeceği muhakkak olan bir zaman vardı.</span></p>
				<p class="resim-1"><img alt="3.png" class="image" height="38" src="images/3_fmt6.jpeg" width="32"/></p>
				<p class="paragraf"><span>Bütün </span><span>bu hadiseleri oldukça canlı bir biçimde hatırlayan Theo lombozdan bir </span><span>kere daha dışarı baktı. Son yedi haftadır yoldaydılar. Kaptanın ve </span><span>seyir memurunun hesaplarına göre bugün karayı görmeleri lazımdı. Okyanusu geçen </span><span>gemilerde uzun zamandır süregelen âdetlerdendi, karayı ilk görene bir ödül </span><span>verilirdi. Hatta tayfanın anlattıklarına bakılırsa bazı gemilerde kaptan geminin direğine </span><span>bir İspanyol altınını çivi ile çakar ve çil altın karayı </span><span>ilk gören denizcinin olurdu. Bu, tevatür olduğu neredeyse kesin, güzel </span><span>bir hikâyeydi, zira hiç kimse gemi kaptanının bir İspanyol altınını </span><span>böyle bir başarı için baldırı çıplak bir denizciye toka edeceğine </span><span>inanmazdı. </span></p>
				<p class="paragraf"><span>İtikat’ta karayı ilk gören gemiciye verilecek ödül, bir </span><span>adet hindiydi. Theo karayı ilk önce kendisi görse de bir </span><span>ödül alamayacağını biliyordu, ancak bir işi nihayetine erdirmek istiyorsan kendin </span><span>takip et demişler. </span></p>
				<p class="paragraf"><span>Sırasıyla üst üste yatan güverteleri tırmanarak önce </span><span>küpeşteye çıktı, oradan da kimselere görünmeden koşup çevik bir hareketle </span><span>babafingo direğinin üzerine atladı. Çabucak direğin tepesine tırmandı. Rüzgâr bulunduğu </span><span>yükseklikte şiddetini iyice gösteriyordu. Tırnakları ve elleriyle direğe sıkı sıkı </span><span>tutunup ufku taramaya başladı. Uzaklarda, ince bir belirsizlik şeklinde uzamış </span><span>yaygın, seraba benzeyen bir karaltı vardı. Önce bunu geminin üzerine </span><span>doğru gelen bir fırtınanın habercisi sandı. Gözlerini kısıp iyice, dikkatlice </span><span>baktı. Gelincik gözlerinin eski bedenindeki insan gözlerinden çok daha keskin </span><span>olduğunu biliyordu. </span></p>
				<p class="paragraf"><span>Acaba her gelinciğin gözleri bu şekilde miydi? Belki </span><span>de sadece kendisi bu güce mazhar olmuştu. Peki ya koku </span><span>alma hissi? Gelinciğe dönüştükten sonra burnu da misliyle hassaslaşmıştı. O </span><span>his de mi gelincik olduğundan kelli bu derece gelişmişti? Sorular </span><span>sorular... Bu tip ufak sorular gelir kafasını kurcalar, bazen bir </span><span>süre orada kalır, bazense pek takılmadan ilerideki bir zamanda bir </span><span>daha ziyaret etmek üzere uçar giderdi. Kafasını hızlıca sallayarak soruları </span><span>geçici bir süreliğine de olsa kafasından uzaklaştırdı. </span></p>
				<p class="paragraf"><span>Hayır, bir fırtına </span><span>değildi bu. Önceden belli belirsiz olan soluk hatlar zaman geçtikçe </span><span>iyice keskinleşmeye başlamıştı. Gelincik Theo, bahsini oldukça fazla duyduğu Amerika </span><span>kıtasını ilk kez kendi gözleri ile görüyordu.</span></p>
				<p class="paragraf"><span>İki yüz sene </span><span>kadar önce keşfedilen bu kocaman kıtanın ucu bucağı hâlâ tam </span><span>olarak bilinmiyordu. Müslümanların ellerinde tuttuğu ticaret yolları sebebi ile yeni </span><span>bir ticaret yolu açmak için Hindistan’ı bulmaya çalışan Kolomb, </span><span>Avrupa ile Hindistan arasında koskoca bir kıtanın var olduğunu tahmin </span><span>edememişti. Haliyle ayak bastığı bu kıtayı Hindistan sanmış, yerlilerine de </span><span>Hintli ismini vermişti. Ayak basılan yerlerin tamamen ayrı bir kıta </span><span>olduğunu anlamak birkaç seneyi bulmuştu.</span></p>
				<p class="paragraf"><span>Tabii bu hikâyenin herkesin bildiği </span><span>kısmıydı. Çok kimsenin bilmediği kısmı ise, bu keşfedilmemiş kıtanın Kolomb’</span><span>dan önce sınırlı sayıda kişinin malumu olduğuydu. Theo da bu </span><span>ekalliyetin bir üyesiydi. Aslına bakılırsa, bu bilgiye kavuşmak pek de </span><span>zor değildi. Viking elifbasını hakkaniyetiyle okumayı becerebilen herkes bu gerçeği </span><span>bilirdi. Bu tip kaybolmuş dillerle uğraşanların sayısı hem az olduğundan, </span><span>hem de bu tip işlere meraklı kişilerin bildiklerini paylaşmaya pek </span><span>meyilli olmamalarından dolayı bu gerçek Kolomb’un kulağına haliyle çalınmamıştı. </span></p>
				<p class="paragraf"><span>Theo, İstanbul’daki Cenevizliler’in Kolomb’un Hindistan’a çıktığını </span><span>ve artık Hıristiyanların Doğu ile ticaret yapmak için Müslümanlara haraç </span><span>vermelerinin gerekmediğini konuştukları o günü hatırladı. Zavallı Cenevizli tüccarların tüm </span><span>coşkularına rağmen Kolomb’un çıktığı yerin Hindistan olmadığını ve Vikingler’</span><span>in kayıp Vinland’ının yeniden keşfedildiğini hemen anlamıştı. </span></p>
				<p class="paragraf"><span>Güneş öğlen </span><span>vakti tepeye yerleşip de gemiyi kavurmaya başladığında, uzaktaki kıta artık </span><span>iyice belirginleşmeye ve tüm ayrıntıları ile seçilmeye başladı. Pek dağlık </span><span>olmayan bir coğrafyaydı bu. Her tarafı kaplamış yeşil ormanlar gayrimuayyen </span><span>bir şekilde kendilerini göstermeye başladılar. Yanlarından bir İngiliz gemisi geçti, </span><span>kaptanlar bağırarak selamlaştı. Geminin rotası Bermuda denilen bir adaya çevriliydi </span><span>ve orada bulunan uçsuz bucaksız şekerkamışı tarlalarına köle taşıyordu. Bir </span><span>süre Bermuda’da kalacak olan gemi, orada şeker yüklemesi yapacak </span><span>ve ardından Avrupa’ya yollanacaktı.</span></p>
				<p class="paragraf"><span>Theo’nun dikkatini çeken şeylerden </span><span>biri de İtikat’ta hiç kölenin olmamasıydı. İlk okyanus aşırı </span><span>seferini yapan bir tayfaya, eski tayfadan birinin anlattığı hikâyeye kulak </span><span>misafiri olana kadar bu durum aklını bir hayli kurcalamıştı.</span></p>
				<p class="paragraf"><span>İslam </span><span>ülkelerini ticaret yapmak için ziyaret eden Hıristiyan gemilerindeki Afrikalı köleler, </span><span>nereden duydularsa duymuşlar, İslam’ı kabul eden insanların Müslüman memleketlerde </span><span>Hıristiyanlara köle edilemeyeceğini öğrenmişlerdi. Önceleri köleler arasında sınırlı bir kesimin </span><span>vakıf olduğu bu bilgi hızlıca yayılmış ve Memalik-i İslam’</span><span>ı ziyaret eden gemiler için büyük bir mesele haline gelmişti. </span><span>Örneğin, bir süre önce Kahire’ye demirleyen bir İngiliz kalyonunda </span><span>köleler gemideki malları limana indirirlerken bir anda işi bırakıp hep </span><span>bir ağızdan şehadet getirmeye başlamış ve bu durum limandaki Müslümanlar </span><span>tarafından coşku ile karşılanmıştı. Ancak durumun vahametini anlayan sahipleri köleleri </span><span>gemiye sokmaya çalışınca Müslüman ahali tarafından şiddetle engellenmiş ve çıkan </span><span>arbedede çok sayıda insan yaralanmıştı. İngilizler, bir daha böyle bir </span><span>duruma mahal vermemek için artık İslam ülkelerini ziyaret eden gemilerinde </span><span>köle taşmıyorlardı.</span></p>
				<p class="paragraf"><span>Akşama kalmadan Yeni York Kasabası’nın limanı iyiden </span><span>iyiye kendini belli etmeye başlamıştı. İki nehrin arasındaki bir adaya </span><span>kurulmuş olan Yeni York’un dış mahallelerinde bulunan ve aradaki </span><span>mesafe yüzünden oyuncak pervanelere benzeyen Felemenk mirası yeldeğirmenleri, gemi kıtaya </span><span>yaklaştıkça gittikçe büyüyordu. Theo, doğal ve korunaklı bir limana sahip </span><span>olan Yeni York’un cüssesine göre hayli fazla gemi bulundurduğunu </span><span>fark etti. Limanın içine bir yunus gibi süzülerek giren İtikat, </span><span>usta dümencisinin de yardımıyla kendine uygun bir yer buldu ve </span><span>demir attı. </span></p>
				<p class="paragraf"><span>Theo hâlâ üzerinde bulunduğu babafingo direğinin tepesinden limanın </span><span>keşmekeşini çok iyi görebiliyordu. </span></p>
				<p class="paragraf"><span>Limana sıra sıra demirlemiş gemiler sanki </span><span>birer yüzen karınca yuvasıydılar. Aceleci karıncalar gibi gemilere girip çıkan </span><span>ameleler ve tayfalar bir an bile durmaksızın gemilerden limana yahut </span><span>limandan gemilere hummalı bir şekilde bir şeyler taşıyorlardı. Bu hareketlilik, </span><span>coşku ve şevkü teheyyüç, ancak Yeni York gibi yabancı memleketlere </span><span>açılan limanlarda görülebilirdi. </span></p>
				<p class="paragraf"><span>Neler yoktu ki taşınan bu mallar arasında: </span><span>Peksimet, kurutulmuş et, tuzlanmış balık, yağ, un, tuz, tatlı su, </span><span>şarap, narenciye, tütün, şeker, samur kürkü, kunduz kürkü, rakun kürkü, </span><span>ispermeçet yağı, akamber, esmeramber, mısır, pamuk, patates, yeni yelken setleri, </span><span>yeni toplar, barut, sabolar, çeşit çeşit kumaşlar, mermer, rom, çizmeler, </span><span>deri ayakkabılar...</span></p>
				<p class="paragraf"><span>Gemiler de farklı milletlere aitti. İtikat’ın iki </span><span>sağındaki rıhtıma bir Felemenk gemisi eski tatsızlıkları unutarak demirlemişti. Ticaretin </span><span>girdiği yerde düşmanlık olmazdı ve Felemenkler dünyanın en iyi tüccar </span><span>milletlerinden biriydi. Bir sağındaki gemi ise Ruslar’a aitti. Tayfa, </span><span>gemiye yüklenen ve yol boyunca tüketmeleri beklenen peksimetin kurtlandığını gördüğü </span><span>için bağırıp çağırıyordu. Neredeyse isyan çıkaracaklardı. İtikat’ın hemen solundaki </span><span>gemi ise barko cinsinden kocaman bir İngiliz gemisiydi. Onun yanında </span><span>da iki tane uşkuna cinsi İngiliz kolonisi gemisi demirlemişti. En </span><span>sonda dört tane Fransız gemisi vardı. 36 topa sahip olan </span><span>savaş gemisi Le Joly, ambar gemisi L’Aimable, barko tipi </span><span>gemi La Belle ve iki direkli yelkenli St. François. Bu </span><span>filo kaptanları La Salle’nin emrinde Fransız Kralı XIV. Louis </span><span>için Amerika kıtasında</span> <span>Louisiana adını verecekleri bölgeyi fethetmeye gidiyorlardı. </span></p>
				<p class="paragraf"><span>Limanın </span><span>sol tarafında ortama hâkim olan kargaşaya teslim olmamış gibi duran </span><span>ve devlet binalarındaki o sert görünüşe sahip kocaman bir bina </span><span>vardı. İki katlı bu taş yapının üstünde İngiltere bayrağı dalgalanmaktaydı. </span><span>İçeri giren çıkan mallara bakılırsa bu gümrük binası olmalıydı. </span></p>
				<p class="paragraf"><span>Gemilerin </span><span>yanaştığı iskelelerden tırmanan bir kişi hemen limanın kocaman meydanına ayak </span><span>basardı. İşte bu meydanın tam ortasında, yük indirip bindirmekten yorulan </span><span>amelelerin ve gemicilerin vakit kaybetmeden işlerine hemen geri dönebilmeleri için </span><span>ayaküstü bir şeyler yedikleri kocaman bir tezgâh bulunuyordu. Sergilenen balıkların </span><span>arkadaki mangalda pişirilip de müşteriye sunulduğu bu tezgâhta yemek olarak </span><span>sadece balık satılmıyordu. Atlantik Okyanusu’nun tüm nimetlerini bu koca </span><span>tezgâhta görmek mümkündü. Envai çeşit deniz kuşunun satıldığı ayaklı lokantanın </span><span>bir köşesindeki fok balığı yüzgeçleri aç müşterilerin beğenisine sunulmuştu. Öbür </span><span>köşesinde duran dilimlenmiş köpekbalıkları da gemicilerin iştahını kabartıyordu. </span></p>
				<p class="paragraf"><span>Theo, bulunduğu </span><span>direğin tepesinden bir süre daha şehri seyrettikten sonra artık gemiden </span><span>ayrılmanın vaktinin geldiğini düşündü. Kimselere görünmeden koşar adımlarla grandi direğinden </span><span>indi ve küpeşte boyunca koşarak geminin pruvasından uzunca bir sıçrayışla </span><span>Amerika kıtasına ilk kez ayak bastı.</span></p>
				<p class="paragraf"><span>Cenevizli Kolomb’un, üstünde </span><span>halihazırda milyonlarca insan yaşıyorken nasılsa ‘keşfetmiş’ olduğu bu kıtaya daha </span><span>önceden gelmediğinden, midesinde merakından kaynaklanan tatlı bir heyecan hisseden Theo, </span><span>bir an önce rotası İstanbul olan gemileri tespit etmek niyetindeydi. </span><span>İlk önceliği memleketine bir dönüş bileti bulmaktı. Kendisini eve geri </span><span>götürecek gemiyi bulur bulmaz, geminin dönüş takviminin elverdiği ölçüde Yeni </span><span>Dünya’yı keşfedebilirdi. Limanın kalabalığına karışmadan etrafı daha dikkatlice dinlemeye </span><span>ve seyretmeye başladı. Dünyanın dört bir yanından gelen ve derileri </span><span>okyanus güneşinden kösele gibi olmuş bu denizcilerin konuştuğu dillerin bir </span><span>kısmına vakıf, geri kalan çoğuna ise aşinaydı. Sadece kuşamlarından ve </span><span>görünüşlerinden kıtanın yerlisi olduğu kolayca anlaşılan kimselerin konuştuğu diller Theo’</span><span>nun kulaklarına tamamen yabancıydı. Kimisi kıtanın bozkırlarından, kimisi dağlarından, kimisi </span><span>de okyanus sahillerinden gelen bu insanlar da birbirlerinin dillerini anlamıyorlar, </span><span>aralarından anlaşmak için ya İngilizceyi ya da işaret dilini kullanıyorlardı. </span></p>
				<p class="paragraf"><span>Yine de bir dil ne kadar yabancı olursa olsun, dinleyicisinin </span><span>anadili ile bazı ortak sesleri vardır ve bu seslerin anlattıkları </span><span>aynıdır. Limanın oldukça içinde ve meydanın kuzeyde bir caddeye kavuştuğu </span><span>yerde bulunan tek katlı taş bir binadan yükselen kahkaha, müzik, </span><span>bağırış çağrış, küfür ve kavga sesleri o binanın bir meyhane </span><span>olduğunu hiçbir şüpheye yer bırakmadan işaret ediyordu. Dünyanın her yerinde </span><span>meyhanelerin konuştuğu dil aynıdır. Gemici meyhaneleri, gemicilerin başlarından geçen maceraları </span><span>bire bin katarak anlattıkları, aslında hiç gitmedikleri limanlarda hiç var </span><span>olmayan sevgililerini düşünerek ağladıkları ve en önemlisi de bir sonraki </span><span>yolculuklarını kovaladıkları yuvalarıdır. </span></p>
				<p class="paragraf"><span>Theo eğer ki Yeni York şehrinden İstanbul’</span><span>a giden bir gemi varsa, onu bu meyhanede bulabileceğinin farkındaydı. </span></p>
				<p class="paragraf"><span>Bin türlü gulgulenin kaynağı olan meyhaneye sızması zor olmadı. Denizci </span><span>meyhanelerinin içine girince ilk düşündürdükleri şeylerden biri, gerektiğinden daha küçük </span><span>yapılmış olmalarıdır. Bir denizci meyhanesi ne kadar büyük olursa olsun </span><span>bu düşünce ve intiba değişmez. Bu hâl Theo’nun girdiği </span><span>meyhane için de geçerliydi. Elli kişinin ancak sığabileceği bir yer </span><span>olan meyhanede tepeleme en az yüz kişi vardı. Birkaç eskimiş </span><span>ahşap sandalye dışında oturacak bir yer yoktu. Denizciler kocaman fıçıları </span><span>masa yerine kullanıyor ve ayakta duruyorlardı. Ellerinde bir kupa ya </span><span>da içki şişesi olan meyhane müdavimleri, denizde yalnız geçen zamanlarını </span><span>telafi etmek istermişçesine hep bir ağızdan konuşuyorlardı. </span></p>
				<p class="paragraf"><span>Meyhanecinin içkileri sattığı </span><span>uzun, yüksekçe sehpanın hemen yanındaki çam ağacından yapılma koyu renkli </span><span>ve ağır sandalyesini bu sehpaya dayamış, kısa boylu ancak boyuna </span><span>göre oldukça yapılı, uzun kızıl sakallı ve elli yaşlarında gösteren </span><span>bir adam vardı. Diğer denizcilerin hal ve tavırlarından bu adamın </span><span>herkesin tanıdığı ve sevdiği bir şahıs olduğu belliydi. </span></p>
				<p class="paragraf"><span>Theo kulak </span><span>kabarttı.</span></p>
				<p class="paragraf"><span>“Yahu, Patrick’te hikâye biter mi?” dedi denizcilerden biri </span><span>berikisine. Sonra, uzun sehpanın kenarında oturan kızıl sakallı adama döndü, “</span><span>Patrick Usta, sıkıldık. Yok mu başka bir denizci hikâyesi?”</span></p>
				<p class="paragraf"><span>Arkalardan </span><span>bir yerlerden, “Aman ha! Yine o götü boklu İskoç hikâyelerinden </span><span>olmasın!” diye bir ses geldi.</span></p>
				<p class="paragraf"><span>Bu yorumu gülüşmeler takip etti.</span></p>
				<p class="paragraf"><span>Kızıl sakallı Patrick istifini bozmadan, “Biz götümüzün temizliğine güvendiğimiz için </span><span>etek giyeriz efendi. Götüne güvenen buyursun!” dedi.</span></p>
				<p class="paragraf"><span>Alkışlar, bravo sesleri </span><span>duyuldu. </span></p>
				<p class="paragraf"><span>“Ulan,” dedi Patrick, “ne hikâyeye doymaz adamlarmışsınız! Ananız karınızın </span><span>koynuna gönderene kadar size masal anlattı herhalde?”</span></p>
				<p class="paragraf"><span>Kızıl sakallı denizcinin </span><span>keyiflendiği belliydi. Masanın üzerinde duran şeker kamışından yapılma sert içkisini </span><span>bir dikişte bitirdi. “Peki,” dedi. “Şimdi size bir hikâye anlatayım </span><span>da geceleri korkudan sıçmaya bile gidemeyin!”</span></p>
				<p class="paragraf"><span>Helal olsun, bravo seslerini </span><span>yükselen alkışlar ve bağrışlar izledi.</span></p>
				<p class="paragraf"><span>Patrick bir-iki öksürdü, kafasını </span><span>ayılmak istercesine sağa sola salladı. Kulağındaki kat kat küpeleri birbirilerine </span><span>vurarak tıngır mıngır etti. Başını öne eğdi, gözlerini kapadı ve </span><span>birkaç kere hızlı hızlı nefes alıp verdi. Ardından kafasını ağır </span><span>ağır kaldırdı, gözlerini kısarak etrafını süzdü. </span></p>
				<p class="paragraf"><span>Bakışları ve ses tonu </span><span>değişmişti. Hikâyeyi anlatmaya başladığında artık o eski denizci değil, başka </span><span>bir insandı. </span></p>
				<p class="paragraf"><span>“Çok eskiden, daha İsa Efendimiz bile dünyaya teşrif </span><span>etmeden önce, bildiğiniz gibi dünya kâfirlerin elindeymiş. Bu kâfirlerin de </span><span>pek tabii ki kendilerine ait tanrıları varmış. Bir değil, beş </span><span>değil, on değil. Yüzlerce! Günümüzde bazı ağzı kalabalık hocalar bu </span><span>kadim tanrıların uydurma olduklarını söyleseler de, cihanın dört bir bucağında </span><span>yelken basarak kimsenin görmediklerini gören ve açıklanamaz olaylara şahit olan </span><span>biz denizciler bunun doğru olmadığını biliriz. Bu tanrılar hâlâ yaşarlar. </span><span>Kendisine tapan cemaati azalan tanrılar eski kudretlerinin sadece bir gölgesidir </span><span>artık. Lakin aralarında bazıları vardır ki hâlâ eskisi kadar güçlüdürler. </span><span>Zira insanlar, kaderlerinin bu dirayetli tanrıların ellerinde olduğunu bilir ve </span><span>onlara hâlâ dua etmekten çekinmezler.</span></p>
				<p class="paragraf"><span>“Herkes bilir ki, biz denizcilerin </span><span>kâfir tanrısı kudretli Poseidon’dur.”</span></p>
				<p class="paragraf"><span>Meyhanede, “Çok yaşa Poseidon, mübarek </span><span>olasın Poseidon!” sesleri yükseldi.</span></p>
				<p class="paragraf"><span>“Şimdilerde başka bir cins kâfir olan </span><span>Türkler’in elindeki kadim Atina şehri daha ilk kurulduğunda bile </span><span>oldukça güzel bir şehirmiş. Herkesin kıskandığı bu muhteşem şehir, haliyle </span><span>tanrıların da dikkatine mazhar olmuş. Şehrin güzelliğinden ve Atinalılar’ın </span><span>makbullüğünden ağızları sulanan tanrılar, Atina’nın ve sakinlerinin koruyucu tanrısı </span><span>olarak seçilebilmek için ellerinden geleni yapıyorlarmış. Zira bu kadar mükemmel </span><span>bir şehir olmasına rağmen, henüz yeni kurulduğundan olsa gerek, Atina’</span><span>nın henüz koruyucu bir tanrısı yokmuş.</span></p>
				<p class="paragraf"><span>“Bütün denizciler, Poseidon babamızın </span><span>ne kadar müşfik olduğunu bilir. O hep en zor zamanlarımızda </span><span>yardımımıza koşmuştur. Denizin ortasında rüzgârsız kaldığımızda bize rüzgâr gönderen, dalgalar </span><span>gemiyi tam yutacakken kara bulutları dağıtıp da denizi uyutan hep </span><span>O’dur. Minnetimiz şüpheye yer bırakmayacak mertebede bakidir.</span></p>
				<p class="paragraf"><span>“Ancak, tanrıların </span><span>hikmetinden sual de olunmaz. Aynı müşfik babamız, sayısız denizciyi nereden </span><span>geldiği belli olmayan fırtınalarla helak edip nice sabi sübyanı yetim, </span><span>nice yeni gelini dul bırakmıştır. Denizin sahibi hikmetli babamıza elbet </span><span>denizde olup bitenlerin en hayırlısı malumdur.</span></p>
				<p class="paragraf"><span>“Atinalılar’ın kendilerine hâlâ </span><span>bir tanrı seçememiş olması Poseidon’un da dikkatini çekmiş. Denizlerin </span><span>efendisi yüce Poseidon, deniz ticareti ile uğraşan Atina’nın kendisini </span><span>koruyucu tanrı seçeceğine neredeyse eminmiş. </span></p>
				<p class="paragraf"><span>“Ancak Atina şehri mümbit, sadece </span><span>Poseidon’un gözü yok. İrfan ve maharetin tanrıçası Athena da </span><span>bu güzel şehirle alâkadar oluyormuş. Haliyle Athena’nın bu yakın </span><span>ilgisi Poseidon’un hiç mi hiç hoşuna gitmemiş. İki koca </span><span>tanrı birbirlerinin yollarına çıkmaya ve karşı taraf üzerine bassa da </span><span>kavga çıkarsam niyetiyle, kuşaklarını yerlerde sürüyüp dolaşmaya başlamışlar. Bir süre </span><span>sonra durum öyle bir hassaslaşmış ki, Poseidon ile Athena şehrin </span><span>koruyuculuk hakkı için birbirleriyle savaşacak raddeye gelmişler. Başka tanrıların uyarmasıyla </span><span>araya giren Zeus olası bir kavgayı önlemiş.</span></p>
				<p class="paragraf"><span>“Tanrılar semada tepişirken </span><span>çok ses çıkarır, yeryüzündeki bütün faniler duyarmış derler. Bu kavga </span><span>pek tabii ki o zamanlar Atina şehrinin kralı olan Cecrops’</span><span>un kulağın gitmiş. Tek taşına tüm Helen İli’nin feda </span><span>olduğu güzel Atina’nın kralı Cecrops, nevi şahsına münhasır bir </span><span>kişiymiş. Şimdi gördüğümüz kralların hiçbirine benzemezmiş. Bir kere belinden yukarısı </span><span>insan, belinden aşağısı yılan olan insanüstü bir yaratıkmış. İşin bundan </span><span>daha şaşırtıcı tarafı ise arif bir kral olmasıymış. Arif krallar </span><span>gökyüzündeki gezegenlerden daha az bulunur.</span></p>
				<p class="paragraf"><span>“Zeus için ilk tapınağı o </span><span>inşa ettirmiş. Tanrılara ilk kurbanı o sunmuş. Ondan önce Atinalılar </span><span>zina ve günah içinde yaşarmış. Evlenme ve yuva kurma âdetlerini </span><span>getirmiş. Cecrops’tan önce Atinalılar ölülerini yol kenarlarında bırakırlarmış. Cecrops, </span><span>Atinalılar’a insana yakışır bir törenle nasıl ölü defnedileceğini öğretmiş.</span></p>
				<p class="paragraf"><span>“</span><span>Haliyle, son derece akıllı olan bu kral, içinde bulunduğu durumun </span><span>ehemmiyetinin farkındaymış. Poseidon ile Athena’nın arasındaki anlaşmazlığı biraz kışkırtarak, </span><span>biraz da kullanarak bu meseleyi Atina’nın olabildiğince çok lehine </span><span>çevirmeye karar vermiş. </span></p>
				<p class="paragraf"><span>“Hemen tanrı ve tanrıçaya dalaksız ulaklarla haber </span><span>salmış ve şehrine gösterdikleri teveccühten dolayı ikisine de minnettar olduğunu, </span><span>ancak sadece tek bir şehri olan naif bir kral olduğundan </span><span>nihayetinde ancak birini memnun edebileceğini, bu durumun kendisine büyük üzüntü </span><span>verdiğini, hele ki yanlış vereceği bir kararın kendisini manen mahvedeceğini </span><span>söylemiş. Bütün bunların ışığında, bu meşum anlaşmazlığın çözülmesi için adil </span><span>bir müsabaka yapılmasını önermiş. </span></p>
				<p class="paragraf"><span>“Teklifine göre, Poseidon ve Athena, Atina </span><span>şehrine bizzat gelecek ve Zeus’un hakemliğinde kendilerince en değerli </span><span>olduğunu düşündükleri şeyi şehre hediye edeceklermiş. Bu müsabakanın sonunda Atina </span><span>şehrinin hamisi olmaya hak kazanan, orada hazır bulunan tanrı ve </span><span>tanrıçaların oyu ile belirlenecekmiş.</span></p>
				<p class="paragraf"><span>“Kendilerine gönderilen bu teklifi duyan Poseidon </span><span>ve Athena, hiç düşünmeden müsabakaya iştirak edeceklerini Cecrops’a bildirmişler. </span><span>Tanrılar alçakgönüllülük duygusunu tatmamışlardır, ikisinin de kendisine güveni tammış.</span></p>
				<p class="paragraf"><span>“Kararlaştırılan </span><span>günde, başta Zeus olmak üzere Olimpos’ta, yeryüzünde, yeraltında ve </span><span>gökyüzünde yaşayan tüm tanrılar Athena ile Poseidon’un eşsiz müsabakasını </span><span>seyretmek için Atina’nın kalbi olan Akropolis’te yerlerini almışlar. </span><span>Derler ki o güne şahit olan ifritlerden bazıları hâlâ Dünya </span><span>üzerinde dolaşmaktadır ve o gün gibi bir güne bir daha </span><span>asla şahit olmamışlardır.</span></p>
				<p class="paragraf"><span>“Zeus hediyesini Atinalılar’a sunması için ilk </span><span>sırayı Poseidon’a vermiş. Denizlerin tanrısı, meydana çıkmış ve elindeki </span><span>üç çatallı zıpkını uzaktan Akropolis’in tam ortasına fırlatmış. Koca </span><span>Poseidon’un fırlattığı dev zıpkının düştüğü yerden, Akropolis’in sütunlarından </span><span>daha da yukarı fışkıran bir deli pınar peydah olmuş. Mecliste </span><span>bulunan tanrılar ve tanrıçalar dehşet içinde kalmışlar. Bir süre sonra </span><span>şiddeti azalan pınarın fışkırması durmuş, deliceliği dizginlenmiş ve su derince </span><span>bir dere şeklini alıp akmaya başlamış. Müsabakayı izlemeye gelenler derenin </span><span>içine baktıklarında, derede oynaşan balıkların gökyüzündeki yıldızlar kadar çok olduğunu </span><span>görmüşler. </span></p>
				<p class="paragraf"><span>“ ‘İşte,’ demiş Poseidon. ‘Ne zaman aç kalırsanız, bu deredeki </span><span>istediğiniz balıktan, dilediğiniz kadar tutabilirsiniz. Bu sihirli balıkları avlandıkça çoğalacak </span><span>bir şekilde yarattım. Eğer Atina’nın hamiliğini bana verirseniz, bundan </span><span>sonra rızkınızı çıkarmak için merhametsiz denizlere açılmak zorunda kalmayacaksınız. Buradaki </span><span>her balık kendi cinsinin en lezzetli ve en latif numunesidir. </span><span>Beni haminiz bilirseniz, açık denizleri ticaret gemilerinize ipek beşik eder, </span><span>tüccarlarınızı ve denizcilerinizi menzillerine sıkıntısız vardırırım. Yabancı tüccarlar için Atina’</span><span>ya doğru esen rüzgârları kolay kılar, şehrin yakınındaki kayalıkları med </span><span>ile örterim. Atina’ya göz diken düşman gemilerini ceviz kabuğu </span><span>gibi sallar, hallaç pamuğu gibi atarım. Beni seçerseniz, Atina bir </span><span>daha ne savaş görür, ne aç kalır ne de fakir </span><span>olur!’</span></p>
				<p class="paragraf"><span>“Şimşek gibi gümbürdeyerek Atina’nın çevresindeki tepeleri inleten sesiyle </span><span>bunları diyen Poseidon, vakur ve kendine güveni tam bir şekilde </span><span>Athena’nın neler yapacağını görmek üzere yerine çekilip meydanı tanrıçaya </span><span>bırakmış.</span></p>
				<p class="paragraf"><span>“İrfanın tanrıçası Athena, Poseidon’un oturmasını beklemeden yüzünde çarpık </span><span>bir gülümseme ile Akropolis’in önüne çıkmış. Etrafını süzmüş, gözleri </span><span>Poseidon ile karşılaştığında yüzündeki çarpık gülümseme daha da belirginleşmiş, gözlerine </span><span>alaycı bir bakış hâkim olmuş. ‘Hey gidi koca Poseidon!’ demiş, ‘</span><span>Sen ki yedi denizin hâkimisin, yeryüzünde girip bakmadığın az yer </span><span>vardır. Ancak ben seni daha âlim zannederdim. Biraz daha agâh </span><span>olman için benim gibi irfan tanrıçası olmana gerek yoktu ki? </span><span>O kadar çok böbürlendiğin kudretin senin aklını perdelemiş. Atinalılar, tapınaklarının </span><span>tam ortasından geçen bu tuzlu deli suyu ne yapsınlar? İçmek </span><span>isteseler içemezler, ciğerleri yanar. Hayvanlarına veremezler, koyunları kurur kalır. Tarlalarını </span><span>sulamak isteseler o zaman da tuzdan tüm hasatları mahvolur. Sen </span><span>Atina’ya hediye değil, lanet vaad ediyorsun Poseidon. Senin bu </span><span>ab-ı hayat zannettiğin şey, Atina için ab-ı mevttir. </span><span>Bu lanet ırmak Atina’yı kurutur, sen de sonunda bir </span><span>tepeye oturup şehrin eski şen şakrak sokaklarında cirit atan sırtlanları </span><span>seyreylersin!’</span></p>
				<p class="paragraf"><span>“Konuşmasının sonuna doğru sesini iyice yükselten Athena, Poseidon’un </span><span>öfkeden yerinde zor durabildiğini görüyormuş. Zeus orada olmasa belki de </span><span>tek adımda Athena’nın üzerine atlayacak ve onu paramparça edecekmiş.</span></p>
				<p class="paragraf"><span>“</span><span>Gördüğü manzara karşısında memnuniyetle kalabalığa bakan Athena, ‘Oysa ki,’ demiş, ‘</span><span>benim hediyem bambaşka!’</span></p>
				<p class="paragraf"><span>“Âlime tanrıça, aniden elinde bitiveren bir ağaç </span><span>fidanını önce tek eliyle havaya kaldırıp müsabakayı seyreden herkese iyice </span><span>göstermiş. Sonra da yürüyerek meydanın ortasına gelmiş, iki dizinin üstüne </span><span>çökmüş ve elindeki fidanı nazikçe toprağa dikmiş. Doğrulmuş ve kalabalığa </span><span>yeniden seslenmiş.</span></p>
				<p class="paragraf"><span>“ ‘Atinalılar! Görmüş olduğunuz bu ağaç, zeytin ağacıdır. Dünyadaki </span><span>ve göklerdeki en mübarek ağaçtır. Zeytin ağacının kökleri şifalıdır. Dikildiği </span><span>toprağı tüketmek şöyle dursun, daha da mümbit kılar. Yaprakları ilaçtır. </span><span>Çayını içeni iyileştirir. Atinalılar! Bu müşfik ağaç dikildikten bin yıl </span><span>sonra bile meyve vermeye devam eder. Meyvesini toplamak pek az </span><span>zahmetlidir. Zeytininden yağını çıkarırsınız. Yağı ile pişen her yemek, yediğiniz </span><span>en lezzetli yemek haline dönüşür. Bu yağı hastalanınca şifa niyetine </span><span>kullanırsınız. Üşüyünce soğukta vücudunuza sürersiniz. Geride kalan posasını yersiniz, en </span><span>kahraman yiğide kuvvet verir. Zeytin ağacının gövdesinden en şiddetli fırtınalara </span><span>dayanacak tekneleri inşa edersiniz. Deniz tanrıları bile sizi batıramaz! Kerestesinden </span><span>en korkunç rüzgârlara dayanacak evler dikersiniz. Atinalılar! Zeytin ağacı size </span><span>verilmiş en büyük armağandır!’</span></p>
				<p class="paragraf"><span>“Konuşmasını tamamladıktan sonra Athena da meydandan </span><span>çekilip yerine geçmiş. Zeus müsabakanın bittiğini ilan etmiş ve oylamaya </span><span>geçilmesi için işaret vermiş. Herkes heyecanla oylarını kullanmış. </span></p>
				<p class="paragraf"><span>“Oylama sırasında </span><span>akıl almaz bir şey olmuş. Tanrıların hepsi tanrı Poseidon’u, </span><span>tanrıçaların hepsi ise tanrıça Athena’yı desteklemiş. Tanrıça sayısı tanrı </span><span>sayısından bir fazla olduğundan da Athena müsabakayı bir oy farkla </span><span>kazanmış!</span></p>
				<p class="paragraf"><span>“Bunu duyan Poseidon öfkeden küplere binmiş. Hemen yerinden fırlamış </span><span>ve arkasından bağıran Zeus’u bile dinlemeden Ege’nin derin </span><span>sularına dalmış. </span></p>
				<p class="paragraf"><span>“ ‘Ey Athena!’ diye bağırmış. ‘Madem ki Atina şehri </span><span>artık senin ve kendini ona adayacaksın, eski şehrin Athenae’yi </span><span>ne yapacaksın? O artık benimdir!’ </span></p>
				<p class="paragraf"><span>“Poseidon’un karşı koyulmaz öfkesi </span><span>ile kabarttığı denizden yükselen dev dalgalar, Athena’nın eski şehri </span><span>koca Athenae’yi hiç acımadan yutmuş ve yerleşimi denizin dibine </span><span>çekip sokaklarını artık sadece balıkların kullanabileceği eğlenceli labirentler haline getirmiş. </span><span>Deniz tanrısı, sebep olduğu felaketi memnuniyetle seyrettikten sonra Atina’ya </span><span>dönerek, ‘Atinalılar! Demek tanrılar size yetmedi de tanrıçalara da oy </span><span>verme hakkını bahşettiniz. Öyleyse bu ahmaklığın ceremesini çekeceksiniz,’ demiş ve </span><span>sihriyle Atina’daki tüm tatlı suları tuzlu suya dönüştürmüş. Ta </span><span>o günden beridir, bugün bile, Atina’da tatlı su bulmak </span><span>pek zordur. </span></p>
				<p class="paragraf"><span>“Bunu gören Atinalılar, başlarına gelebilecek başka felaketleri engellemek </span><span>ve Poseidon’u sakinleştirmek için kadınların elinden oy hakkını alıp </span><span>bu belanın bir nişanesi olsun diye, erkeklerin annelerinin soyadını taşımasını </span><span>yasaklamışlar.</span></p>
				<p class="paragraf"><span>“İşte, o gün bu gündür Poseidon babamız sinirlidir. Gemimize </span><span>ne zaman bir kadın alsak, bu onu kahreder ve üzer. </span><span>Üzülünce babamızın sağı solu belli olmaz. Bu sebeple yolculuklara kadın </span><span>almaktan çekiniriz.”</span></p>
				<p class="paragraf"><span>Hikâyeyi bitiren Patrick etrafına kocaman açılmış gözlerle baktı. </span><span>Derin bir nefes verdi, kafası önüne düştü. Bir şeyler okudu, </span><span>ardından kafasını kaldırdı. Bakışları yumuşadı ve hikâyeyi anlatırken devamlı gergin </span><span>duran yüz hatları gevşedi. Sanki babası tutmuş da cinlerle konuşuyormuş </span><span>gibi hikâye anlatan o adam gitmiş, yerine denizcilerle şakalaşan, güngörmüş </span><span>ve babacan eski Patrick geri gelmişti. </span></p>
				<p class="paragraf"><span>Yaşlı denizci susuzluktan boğazının </span><span>kuruduğunu hissetti. Önündeki sehpaya hamle ederek ortada duran şişeden kadehine </span><span>yine bir içki doldurdu. İçkiyi hasretle ağzına götürürken kalabalıktan birinin, “</span><span>Amma da salladın be babalık!” diye bağırdığını duydu. </span></p>
				<p class="paragraf"><span>Patrick, kötü </span><span>niyet barındırmıyorsa, her türlü şakaya şakayla karşılık verirdi. Denizcilik biraz </span><span>da, denizde geçen o zor günlerde gerilen sinirle sarfedilen lafları </span><span>duymamak, şakaya vurmak ve eğlenmek demektir. Ancak Patrick Usta için </span><span>hikâyelerinin sahihliği müstesna ve şakaya yer bırakmayan bir mevzuydu.</span></p>
				<p class="paragraf"><span>Patrick </span><span>hışımla elindeki kadehi duvara fırlattı ve ayağa kalktı. “Ulan deyyus!” </span><span>diye bağırdı. “Ulan başıbozuk, Arap kabusu, Vizigot, küvet amirali, yamyam </span><span>tırtıl! Bre tatlı su korsanı, at hırsızı, haydut, Aztek kılıcı </span><span>artığı, uskumru turşusu, yağlı serseri, boklu güvercin! Bre yılan, timsah </span><span>taşağı, maymun yavrusu, tüysüz çulluk, dişsiz köpek, tırnaksız kedi!</span></p>
				<p class="paragraf"><span>“Sen </span><span>benim anlattığım hikâyeden nasıl şüphe duyarsın? Daha sen ananın karnında </span><span>takla atarak parmağını emmezden evvel, ben hikâyede anlattığım yerlerde korsanlık </span><span>yapıyordum! Sen kısa pantolonunla çember çevirirken, Atina orospularını gemiye doldurup </span><span>Pire’ye çıkaran adamım ben! Madem dediklerime inanmıyorsun, cesaretin varsa </span><span>oralara gider, kendi gözünle neler olup bitmiş görürsün. San Antonio’</span><span>nun Venedikli kaptanı Luigi iki gün sonra Levent’e doğru </span><span>yola çıkıyor. Kahire ve İstanbul’dan sonra Atina’ya da </span><span>uğrayacak. Gemiye binip de gidersen söz, Atina’daki tüm kerhane </span><span>masrafın benden! Hoş, bir gümüşten fazla masrafı olacak adama da </span><span>benzemiyorsun ya!”</span></p>
				<p class="paragraf"><span>Theo, kızıl sakallı Patrick’in patlattığı bu nutuktan </span><span>sonra atılan kahkahalar ve onaylayan alkışları fazla dinlemeden, kazan gibi </span><span>kaynayan denizci meyhanesinden ayrıldı.</span></p>
				<p class="paragraf"><span>İstanbul’a nasıl geri döneceğini artık </span><span>biliyordu.</span></p>
				<p class="resim-1"><img alt="3.png" class="image" height="38" src="images/3_fmt7.jpeg" width="32"/></p>
				<p class="paragraf"><span>Meyhaneden çıktıktan sonra aradığını bulması pek de zor </span><span>olmadı. Bir Venedik kalyonu olan gemi, Yeni York şehri limanının </span><span>kuzey tarafında demirlemişti. San Antonio, İtikat’tan biraz daha küçük </span><span>bir kalyon olsa da, güzel ve hızlı bir kalyonda bulunması </span><span>gereken her şeyi tastamam barındırıyordu. Akşam vakti olduğundan ameleler ve </span><span>tayfa yük indirip bindirme işini bırakmıştı. Ortalarda kimseler görünmüyordu. Theo </span><span>iki gün sonra içinde İstanbul’a dönüş yolculuğuna çıkmayı hayal </span><span>ettiği bu gemide mümkün mertebe erkenden kendisine uygun bir yer </span><span>ayarlamak isteği duyuyordu. Geminin hâlâ rıhtıma atılı duran köprüsünün üzerinden </span><span>hızlıca koşarak yarım güverteye çıktı. Amacı, yarım güverteden başlayarak sırasıyla </span><span>aşağıdaki güverteleri gezmek ve yolculuk için kendine ev belleyeceği en </span><span>uygun yeri keşfetmekti. Yarım güvertenin üzerinde gezinerek aşağıdaki güvertelere geçmek </span><span>için bir delik ararken, kaptanın kaldığı odadan yüksek sesli konuşmaların </span><span>geldiğini duydu. </span></p>
				<p class="paragraf"><span>Normalde bu durum Theo’nun pek umurunda olmazdı; </span><span>zira kiminle tartışıp kiminle sevişeceği kaptanın bileceği işti. Ancak bu </span><span>tartışmanın, küçük bir ihtimal dahilinde de olsa geminin rotası üzerinde </span><span>cereyan etmesi durumu vardı ki, işte o zaman işler değişirdi. </span><span>Theo yerleşmeye hazırlandığı geminin hâlâ İstanbul’a gittiğinden emin olmak </span><span>amacıyla üst pencereden kaptanın odasını gözetlemeye ve konuşmaları pür dikkat </span><span>dinlemeye başladı.</span></p>
				<p class="paragraf"><span>Geminin, epeyce uzun boylu ve hastalıklı derecede zayıf </span><span>kaptanı Luigi, kamaradaki çalışma masasında oturuyordu. Sivri sakalının altında gömülmüş </span><span>olmasına rağmen, yüz hatlarından sinirli olduğu belliydi. Yepyeni duruşu, gündelik </span><span>olmadığını ilan eden kırmızı saten bir ceket giyiyordu. Bu kılıkta </span><span>olduğunda göre besbelli önemli bir randevu için şehre inmişti. </span></p>
				<p class="paragraf"><span>Kaptan </span><span>odasında yalnız değildi. Masasının hemen önünde ayakta duran kişinin suratına </span><span>bakıldığında, bu kişinin Yeni Dünya yerlilerinden olduğu anlaşılıyordu. Kırmızıya çalan </span><span>bronz bir teni, kartal gibi bir burnu ve geyik gibi </span><span>uzun bacakları vardı. Koyu renk saçlarını kendi âdetlerince uzun ve </span><span>serbest bırakmış olsa da, üzerindeki Avrupalı kıyafetiydi. Kafasına koyu keçeden </span><span>yapılma bir şapka takmış yerlinin, beyaz gömleğinin üzerinde siyah bir </span><span>yelek vardı. Dizine kadar inen kısa pantolonu ve yine dizine </span><span>kadar çektiği uzun çorapları ile, yüz hatları ele vermese sokakta </span><span>yürüyen herhangi bir Avrupalı’dan farksız görünüyordu.</span></p>
				<p class="paragraf"><span>“Beni sinirlendirme be </span><span>adam!” diye yumruğunu masaya vurdu kaptan. “Hem kim olduğunu söylemiyorsun </span><span>hem de benden olmayacak ricalarda bulunuyorsun!” Kaptanın öfkesinin, karşısında tunçtan </span><span>bir heykel gibi dikilen adamın üzerinde en ufak bir etkisi </span><span>olmadı. </span></p>
				<p class="paragraf"><span>“Daha önceden söylediğim gibi Signor Luigi,” dedi adam buz </span><span>gibi sakin bir sesle. “Benim kim olduğumun hiçbir önemi yok. </span><span>Teklifim ise hâlâ açık. Ben bizi şu anda pazarlık ediyor </span><span>addediyorum. İstanbul’a götürmek istediğiniz Theophanes Agores’in elyazmasını sizden </span><span>satın almak için teklifimi elli altına çıkarıyorum!”</span></p>
				<p class="paragraf"><span>Bu sözleri duyan </span><span>Kaptan Luigi gözle görülür bir şekilde öfkelendi. “Sen gerçekten de </span><span>beni katil mi etmek istiyorsun?” dedi. “Bu ne kepazelik! Beni </span><span>dinle vahşi herif, biz uygar insanların kendi aralarında söz diye </span><span>verdikleri bir şey vardır. Ben o kitabı İstanbul’daki Rum </span><span>Ortodoks Patrikhanesi’ne götürmek için vaktinde söz verdim. Bu görevi </span><span>yerine getirmemi benden Venedik Doçu şahsen rica etti. Doç ne </span><span>demektir bilir misin, kuş tüylü vahşi? Sizin allame kralınız gelse </span><span>Doç’un belki çizmelerini parlatmasına izin verirler. </span></p>
				<p class="paragraf"><span>“Diyelim ki, ben </span><span>bir delilik yaptım ve bu kitabı sana verdim. Peki bu </span><span>haltı yedikten sonra bir daha Venedik’e nasıl girebilirim? Bırak </span><span>Venedik’i, beni Güney Avrupa’ya sokmazlar artık. Eh, ne </span><span>yapalım, ben de Tunus’a gider korsan yazılırım ha? </span></p>
				<p class="paragraf"><span>“O </span><span>paranı al ve git hemen, herkesin bir sabrı vardır. Beni </span><span>de bir daha rahatsız etme!”</span></p>
				<p class="paragraf"><span>“Signor Luigi, ben bu işi </span><span>güzellikle nihayetlendirmeye çalışıyorum. Eğer ki benimle anlaşamazsanız, maatteessüf bu kitabı </span><span>başka yöntemlerle elde etmek isteyen...”</span></p>
				<p class="paragraf"><span>İngilizceye şaşılacak derecede hâkim olan </span><span>bu yerlinin üstükapalı tehdidi, Luigi için bardağı taşıran son damla </span><span>olmuştu. Hışımla ayağa kalktı.</span></p>
				<p class="paragraf"><span>“Ulan deve hörgücü burunlu herif, sen </span><span>o vahşi kafayla böyle kibar konuşmayı nasıl öğrendin? Kafandaki tüy </span><span>ile götünü sildiğin günleri ne çabuk unuttun bre bostan korkuluğu! </span><span>Sen kim oluyorsun da beni tehdit ediyorsun? Senin o kızıl </span><span>postunu alnının ortasına tek sıkımlık piştovla şuraya sererdim ya, dua </span><span>et iki gün sonra yola koyuluyoruz da bir hadise çıksın </span><span>istemiyorum. Sana da, milletine de, tanrına da, memleketine de kibrit </span><span>suyu be! Kitabı kim almaya gelirse gelsin avcunu yalar. Venedikli </span><span>Luigi henüz daha ölmedi, kaç Türk savaşından sağ çıktım ben, </span><span>hele bir haberin var mı? Defol git şimdi!”</span></p>
				<p class="paragraf"><span>Bir kalyonun </span><span>alabanda topları gibi ardarda ateşlenen tüm bu hakaretleri duyan esrarengiz </span><span>adamın gerilen dudaklarından, her ne kadar renk vermemeye çalışsa da </span><span>aslında çok sinirlendiği aşikârdı. “Peki Signor Luigi,” dedi. “Ben sana </span><span>kolay yolu gösterip seni başına geleceklerden korumak istedim. Sen ise </span><span>beni dinlemeyi bırak, bana ve ceddime bin türlü hakaret yağdırdın. </span><span>Sen bilirsin. Ben artık aradan çekiliyorum. Artık elyazması kitap hususunda </span><span>benimle değil, başkalarıyla konuşacaksın!”</span></p>
				<p class="paragraf"><span>Öyle öfkeliydi ki, sanki içinde kör </span><span>bir ateş yanıyor ve bu ateşin yalazlarının aksi gözlerinden görülebiliyordu. </span><span>Kaptana öfkeyle son bir bakış fırlattıktan sonra hızlı ama emin </span><span>adımlarla yürüyerek kaptanın kamarasını terk etti.</span></p>
				<p class="paragraf"><span>Kaptan Luigi, ziyaretçisinin arkasından </span><span>gümbürdeterek çektiği kapıya bir süre baktı. Okkalı bir küfür ettikten </span><span>sonra ayağa kalktı ve ceketinin sağ cebinden çıkardığı anahtarla ağır </span><span>kapıyı dikkatlice kilitledi. Yeniden masasına geldi. Bu sefer sol cebinden </span><span>başka bir anahtar çıkardı, bu anahtarla masanın altındaki çekmecenin kilidini </span><span>açtı ve çekmecenin içinde yatmakta olan ağırca bir kitabı masanın </span><span>üzerine koydu. </span></p>
				<p class="paragraf"><span>Deri kaplı kitabın dışına nerdeyse kan kırmızısı denilebilecek </span><span>canlılıkta bir kırmızı hâkimdi. Kitabın kapağına altın ipliklerle maharetlice işlenmiş </span><span>motifler Theo’nun tecrübeli gözlerine yabancı geldi. Biraz daha dikkatli </span><span>bakınca gözüne yabancı gelen bu şekillerin Amerikan yerlilerinin sanatı olabileceği </span><span>aklına geldi. Kargacık burgacık şekillerdi bunlar ve aşina olmayan bir </span><span>gözün ne anlama geldiklerini anlaması imkansızdı. Bütün bunların yanında, ön </span><span>kapağın tam ortasında başka bir şeye benzetmenin imkansız olduğu bir </span><span>Ortodoks haçı tüm azametiyle duruyordu. </span></p>
				<p class="paragraf"><span>Kaptan Luigi masanın üzerinde usulca </span><span>yatan kitaba baktı. “Nesin sen?” dedi. Düşünceliydi. Konstantinopolis’e getirmek </span><span>için dünyanın bir ucuna özel görevle gönderildiği bu kitabın sırrı </span><span>neydi? Sayfalarını açtı, üstünkörü karıştırdı. Ağdalı bir Yunanca ile yazılmış </span><span>kitabı buna rağmen az çok okuyabiliyordu. İlk birkaç sayfadan anladığı </span><span>kadarıyla bir seyir defteriydi bu. </span></p>
				<p class="paragraf"><span>Luigi, büyüdüğü ve yaşadığı coğrafyanın </span><span>şekillendirmesinden olsa gerek, pratik bir adamdı. Yunanca bilmesi de tamamen </span><span>pratik sebeplerden ileri geliyordu. Dil bilmek ticaret ve çevre demekti. </span><span>Bu sebeple, gerektiğinde Doğu Akdeniz’de günlerce Yunanca konuşan, Yunanca </span><span>pazarlık yapan ve Yunanca şakalaşan Kaptan Luigi, tüm Yunanca bilgisine </span><span>rağmen ömrü boyunca tek bir Yunan klasiği bile okumamıştı. Zira </span><span>buna gerek duymamıştı. Yunanca ticari bir araçtı ve kaptanın gözünde </span><span>başka bir işe yaramazdı.</span></p>
				<p class="paragraf"><span>Kitaba ilgisi çabuk dağıldı. Omuzlarını silkti </span><span>ve kitabı yeniden çekmeceye kilitledi.</span></p>
				<p class="paragraf"><span>Ceketini ve pantolonunu çıkartıp gecelik </span><span>entarisini giyen kaptan, kamarasının kapısını son bir kere daha kontrol </span><span>ettikten sonra yatağına girdi ve çok geçmeden derin bir uykuya </span><span>daldı. Belli ki, kısa bir süre önce aldığı tehditler mışıl </span><span>mışıl uyumasına engel değildi. Denizde geçirdiği yıllar boyunca ne tehditler </span><span>duymuş, ne kavgalar atlatmıştı. Bunca yıllık tüccar Luigi baldırı çıplak </span><span>bir vahşiden gelen kuru gürültüye pabuç bırakmazdı.</span></p>
				<p class="paragraf"><span>Theo bütün bu </span><span>hengâmenin, dövüşün, gizemin ve çekişmenin müsebbibi olan kitabı görmeden kaptanın </span><span>odasını terk etmesinin mümkün olmadığını biliyordu. Yarı cahil kaptan kitabı </span><span>pek karıştırmadan bırakmıştı ama Venedik Doçu’nun Patrikhane’ye bizzat </span><span>hediye etmek istediği bu kitabın, aslında epey değerli bir eser </span><span>olduğunu anlamamak için aptal olmak gerekirdi.</span></p>
				<p class="paragraf"><span>Sessizce uyuyan kaptanın yanına </span><span>sokuldu. Adamın yatağının başına astığı ceketinin sağ cebini yokladı. Kitabın </span><span>kilitlendiği çekmecenin anahtarı oradaydı. Anahtarı aldı. Sol elinde kendisine büyük </span><span>gelen anahtarı taşıdığı halde maharetle ve sessizce çekmeceye kadar koştu. </span><span>Anahtarı kilide yerleştirip hafif bir tıkırtı ile kilidi açtı. Eskiliğinden </span><span>olacak, kolayca yerinden oynamayan çekmeceyi biraz zahmetle de olsa açmayı </span><span>becerebildi. Çekiştirirken ses çıkartan çekmecenin kaptanı uyandırıp uyandırmadığını kontrol etti. </span><span>Luigi taş gibi sessiz ama derin uyuyordu. </span></p>
				<p class="paragraf"><span>Theo ağır kitabı </span><span>çekmeceden çıkaramazdı, çekmecenin içine atladı. Ön kapağında koca bir Ortodoks </span><span>haçı olan kırmızı kitaba bir daha baktı. Kilise acaba bu </span><span>haç için mi bu kitabı istiyordu? Dünyanın bir köşesinde, kendi </span><span>hallerinde yaşayan yerlilerin el üstünde tuttuğu bir kitabı Ortodoks Kilisesi’</span><span>nin şiddetle istemesinin bir sebebi olmalıydı. Kitabın kapağını açtı. Metin </span><span>oldukça güzel bir elyazısı ile Yunan alfabesi kullanılarak kaleme alınmıştı. </span><span>Kullanılan dil biraz eski olmakla beraber halis Rumcaydı. </span></p>
				<p class="paragraf"><span>Theo bir </span><span>gelincik ne kadar gülümseyebilirse o kadar gülümsedi. Bir hazineye dokunduğundan </span><span>artık iyice emindi. Merakla okumaya başladı.</span></p>
				<p class="resim-1"><img alt="3.png" class="image" height="38" src="images/3_fmt8.jpeg" width="32"/></p>
				<p class="paragraf"><span>Ben Kaptan Alexos </span><span>Thallasos, bu satırları yazmaya İsa Efendimiz’in doğumunun 1455’inci </span><span>seneyi devriyesinde başladım. Beş senedir bu ırak ve garip ülkedeyim. </span><span>Sevdiklerimden ve halkımdan uzakta kaldığım bu süre zarfında burada yaptıklarımın </span><span>günahları ve sevapları ile bilinmesini istedim. Belki bu kitap bir </span><span>gün olur da doğup büyüdüğüm, kokusunu özlediğim ve denize âşık </span><span>olmama yol açan memleketim Konstantinopolis’e varır. İşte o zaman </span><span>ruhum az da olsa şad olur.</span></p>
				<p class="paragraf"><span>1450 yılında gemimle Konstantinopolis’</span><span>ten Lizbon şehrine doğru yola çıktım. Diğer seferlerimden farksız, her </span><span>zaman yaptığım ticaret gezilerinden birini gerçekleştirmeyi düşünüyordum. On kişilik mürettebatımla </span><span>yol boyunca çeşitli şehirlerde durarak, al-sat yaparak Lizbon’a </span><span>varacak ve yine aynı şekilde dura kalka Konstantinopolis’e geri </span><span>dönecektik. Türkler’in tuttuğu doğu Akdeniz’de neredeyse her durduğumuz </span><span>limanda Türkler’e vergi vererek ilerledik. Ceneviz adalarına gelince rahatladık.</span></p>
				<p class="paragraf"><span>Üç ayın sonunda ticaret yapa yapa Lizbon şehrine vasıl olduk. </span><span>Lizbon’da işimizle meşgul iken Barselona’da veba salgını baş </span><span>gösterdi. İspanya dönüş yolumuzun üzerinde olduğundan bu salgının bir an </span><span>önce bastırılmasını niyaz edip bir süre daha Lizbon’da kalmaya </span><span>karar verdik. Ancak günler geçtikçe vebanın azalmak şöyle dursun, tüm </span><span>şiddeti ile yayılıp bize yaklaşmakta olduğunu duymaya başladık. Salgın Portekiz’</span><span>in kıyısına dayandığında artık Lizbon’dan ayrılmamız gerektiğini düşündük. Hem </span><span>hastalığa yakalanmak istemiyorduk, hem de Portekiz’den veba yayıldıktan sonra </span><span>ayrılırsak bir sonraki limanımızda bizi hemen karantinaya almalarından korkuyorduk. Fransa’</span><span>nın batısında veba yoktu. Kuzeye doğru gemi ile çıktıktan sonra </span><span>doğuya doğru dönerek oraya sığınmaya karar verdik. </span></p>
				<p class="paragraf"><span>Katolik de olsa, </span><span>son kez ayak bastığım Hıristiyan topraklarını sanki dünmüş gibi hatırlıyorum. </span><span>Güzelleri güzeli Lizbon şehrini ve arkasındaki tepeleri unutmak ne mümkün!</span></p>
				<p class="paragraf"><span>Gemi limandan ayrılırken hava bozmaya niyetliydi ancak bu bizim gibi </span><span>güngörmüş denizcileri rotasından çevirecek bir mesele değildi. Fortuna’ya güvenerek </span><span>demir aldık. Lakin Fortuna’nın istediğini batırdığını, istediğini çıkardığını herkes </span><span>bilir. Yolumuza bir süre devam ettikten sonra yağmur şiddetlenmeye ve </span><span>rüzgâr hızlanmaya başladı. Yaşlı denizcilere hayatta kalmalarının sırlarını sorulduğunda ağız </span><span>birliği ederek verdikleri cevap, inatçı denizciler olmadıklarıdır. Ne kadar da </span><span>haklılar. </span></p>
				<p class="paragraf"><span>İyice kötüye giden havayı görünce Lizbon’a dönüp en </span><span>azından fırtına geçene kadar şehirde demirli kalmaya karar verdik. Dönüş </span><span>yolunda, o rüzgâra rağmen tüm yelkenlerini açmış bir Felemenk kalyonuna </span><span>rastladık. Kalyondaki denizciler bize bağıra çağıra seslerini duyurdular ve Lizbon’</span><span>a artık girmememiz gerektiğini, zira birkaç saat kadar önce şehirde </span><span>ilk veba vakalarının görülmeye başladığını söylediler. Güvenli bir liman hayalleri </span><span>kurduğumuz Lizbon’a geri dönmemiz artık neredeyse kati ölüm demekti.</span></p>
				<p class="paragraf"><span>Meryem Anamız’a dua edip gemiyi tekrardan okyanusa çevirdik ve </span><span>kuzeye doğru yol almaya devam ettik. Çok geçmedi, o zamana </span><span>değin görmediğim bir fırtına koptu. Gemi ceviz kabuğu gibi sallanıyor, </span><span>koca dalgaların tepesinde sanki bir anda dağlar kadar yükseliyor, sonra </span><span>aniden, altındaki dalga çekilince, büyük bir kaya parçası gibi o </span><span>yükseklikten aşağı düşüyordu. Denize düşmemek için, içine şeytan girmiş gibi </span><span>sağa sola sallanan gemide sağlam gördüğümüz her şeye can havliyle </span><span>tutunuyorduk. Üzerimizde kırılan dalgalar sebebiyle doğru dürüst nefes almak mümkün </span><span>değildi. Esen rüzgârın kulaklarımızı sağır etmesinden dolayı yanı başımızdaki yoldaşımızla </span><span>konuşamıyor ve aralıksız dua ediyorduk.</span></p>
				<p class="paragraf"><span>Gecenin sonuna doğru aldığı çok </span><span>sert bir dalganın tepesinden inen gemi artık saatlerdir süren işkenceye </span><span>dayanamadı ve çatırdayarak ortadan ikiye ayrıldı. Hepimiz ördek yavrusu gibi </span><span>denize döküldük. </span></p>
				<p class="paragraf"><span>Sabaha doğru her yerim yara bere içinde tek </span><span>başına uyandım. Kafam allak bullaktı. Hafızamı zorlayıp önceki gece olan </span><span>bitenleri hatırlamaya çalıştım, ancak bu beyhude bir çabaydı. En son </span><span>hatırladığım hadise, geminin ortadan ikiye ayrılıp karpuz gibi paramparça olmasıydı. </span><span>Etrafıma bakındım. İçinde uyandığım yer, kayık bozması bir cisimdi. Bin </span><span>türlü acıyla doğruldum. Güneş tepedeydi ve kil bir fırın gibi </span><span>yakıyordu. Gözlerimle denizi taradım. Denizde ne gemimden ne de mürettebatımdan </span><span>iz vardı. Bir süre isimlerini bağırdım, cevap veren olmadı. Belli </span><span>ki zavallı adamlarımın hepsi o gece Hakkın rahmetine kavuşmuştu. Dikkatimi </span><span>içinde bulunduğum cisme yönelttim. Kırılan geminin bir bölümü, herhalde ki </span><span>ambarı olacaktı, tanrının inayetiyle az da olsa tek parça halinde </span><span>kalmış ve derme çatma bir kayık şeklinde suyun üzerinde tutunabilmişti. </span><span>Bilincim açık olmamasına rağmen, Tanrı’nın eli beni o kayığa </span><span>atmıştı ve fırtına boyunca sağa sola savrulup her tarafımı yaralasam </span><span>da kayığın yüksek kenarları sebebiyle denize düşmemiştim.</span></p>
				<p class="paragraf"><span>Bileğime kadar su </span><span>içindeydim. Suyun tadına baktım. Eser miktarda tuz tadı hissedilmesine rağmen </span><span>aslen tatlı suydu. Yağan yağmurla biriken su olmalıydı. İçim bir </span><span>nebze de olsa rahatladı, en azından bir süreliğine içme suyu </span><span>mesele olmayacaktı. </span></p>
				<p class="paragraf"><span>Halim umutsuzdu. Kara hiçbir yerde ufukta görünmüyordu. Uyandığımdan </span><span>beridir geçen sürede deniz kuşu görmemiştim ki bu, okyanusun açıklarında </span><span>olduğuma delaletti. Atlantik’in açıklarında, özellikle de bulunduğumu tahmin ettiğim </span><span>bölgeye çok az gemi gelirdi. Öbür ucunda hiçbir şey bulunmayan </span><span>uçsuz bucaksız okyanusa gemilerini neden sürsünlerdi, deniz canavarlarına yem olmak </span><span>için mi? </span></p>
				<p class="paragraf"><span>Her az buçuk mürekkep yalamış insan gibi ben </span><span>de dünyanın bir küre olduğunu biliyordum. Bu uçsuz bucaksız okyanusun </span><span>sonunda bir ihtimal Hindistan vardı, ancak kahverengi kıta o kadar </span><span>uzaktaydı ki oraya varıncaya dek çoktan ölmüş olurdum. </span></p>
				<p class="paragraf"><span>Geminin ambarından </span><span>ortaya çıkan şekilsiz kayığın yüksek duvarları gölgelik yapıyordu, içme suyundan </span><span>tasarruf etmek için gölgeye sığınıp oturdum. </span></p>
				<p class="paragraf"><span>Şişman bir kişi değildim </span><span>ama her çorbası kaynayan gemi kaptanı kadar göbeğim vardı. Bu </span><span>göbeğe, kazazedeliğimin ilk haftasında veda ettim. </span></p>
				<p class="paragraf"><span>İlk üç günün sonunda </span><span>açlık hissi ortada kaybolur gibi oldu. Hiçbir şeye takatim yoktu </span><span>ve beynim sanki kalın bir sisin içine hapsedilmişti. İçme suyum </span><span>bitmek üzereyken yağan yağmurla kayığın içi yeniden su ile doldu. </span><span>Yağmurdan sonraki iki gün boyunca Tanrı’ya hem teşekkür ettim </span><span>hem de benim canımı olabildiğince acısız alması için yalvardım. </span></p>
				<p class="paragraf"><span>Koca </span><span>okyanusta savrulduğum ikinci haftanın ortalarında, açlıktan gözümü bile açamayacak haldeyken </span><span>duyduğum patırtılarla kendime geldim. Büyük bir müşkülatla doğrulup etrafıma göz </span><span>gezdirdiğimde, seslerin kayığa düşen uçan balıklardan geldiğini gördüm. Artık iyiden </span><span>iyiye ölümü beklemeye başlayan ben, bu mucize ile son kuvvetimi </span><span>kullanarak ayağa kalktım. İçeri beş tane balık düşmüştü. Hemen bir </span><span>tanesini kapıp, ki oldukça besili balıklardı, kayığın kenarına vurarak öldürdüm. </span><span>Açlığımdan beklenecek seviyede bir aceleyle balığın hepsini kısa sürede çiğ </span><span>çiğ yedim. Ancak tüm vücuda mutluluk veren doygunluk hissi çok </span><span>kısa sürdü ve bir zaman sonra mideme müthiş bir kramp </span><span>girdi. Kıvranmaya başladım, sanki midemi ateşten bir mengeneye almışlardı. Ardından, </span><span>aniden bastıran bir mide bulantısı ile balığı midemde daha fazla </span><span>tutamadım ve denize kustum. Balığı açgözlülükle çok çabuk tüketmiş ve </span><span>iki haftadır yemek görmemiş midemi bu hızlı yükleme ile bozmuştum. </span><span>Yaptığım aptallıktan dolayı kendime kızdım. Aklım başıma geldiğinden, geri kalan </span><span>balıkları sakin sakin üç günde tükettim. İnsanın çiğ balığa bu </span><span>kadar çabuk alışması şaşılacak şeydir. Bol bol şükür duası ettim. </span></p>
				<p class="paragraf"><span>Üçüncü haftanın ortalarına doğru, yediğim uçan balıkların verdiği sıhhati artık </span><span>kaybetmiştim. İçme suyum yine oldukça azalmış, içinde bulunduğum kayığın tabanı </span><span>pislikten neredeyse çamur halini almıştı. Suyu oldukça idareli kullanmak için </span><span>hareket etmemeye başladım. </span></p>
				<p class="paragraf"><span>Kayıktan dışarı baktığımda denizde yürüyen insanlar görüyordum. </span><span>Hatta bir sabah, denizde yüzen bir şehrin yanından geçtim. Derinlerde </span><span>yüzen ve dağlar kadar büyük canavarlar bazen süzülüp kayığın yanından </span><span>geçiyor, hiçbiri bana dokunmuyor, en fazla birkaç bakış attıktan sonra </span><span>yollarına devam ediyorlardı. Gördüklerimin hangilerinin gerçek, hangilerinin hayal olduğunu söylemek </span><span>güçtü. Beynim kim bilir bana ne oyunlar oynuyordu. </span></p>
				<p class="paragraf"><span>Dördüncü hafta </span><span>çok sert esen bir rüzgârla sallanmaya başladım. Gittikçe şiddetlenen rüzgârın </span><span>yükselttiği dalgalar beni savurdukça, artık iyice güçsüz düşmüş kollarımla kayığın </span><span>kenarına tutunmaya çalışıyordum. Fırtına devam ederken yorgunluktan ve susuzluktan bayılmışım. </span><span>Tam boğulacakken uyandım. Su yutmaya başlamıştım. Panikle çırpınarak el yordamı </span><span>ile içinden düştüğümü sandığım kayığı aramaya başladım. Yuttuğum su tatlı </span><span>suydu, gözlerimi açtım. Hâlâ kayıkta olduğumu fark ettim ve tuzlu </span><span>tuzlu ağladım.</span></p>
				<p class="paragraf"><span>Bundan sonra geçen günler kafamda oldukça afaki bir </span><span>yer tutmaktadır. Kayığıma toslayarak beni düşürüp yemek isteyen bir canavarı </span><span>hatırlar gibiyim. Küpeşteye tırmanıp beni inceleyen, göz göze gelir gelmez </span><span>kaçan deniz kızlarını da. Bu yarı deli durumda kaç gün </span><span>geçirdim bilmiyorum. </span></p>
				<p class="paragraf"><span>Usulca sokulan bir karanlık, o günlere dair tüm </span><span>hatıratımı yutmuştur.</span></p>
				<p class="paragraf"><span>Kaç gün sürdü bilinmez. Her şeyi kaplayan bu </span><span>karanlık çekildiğinde ilk gördüğüm şey taş bir odanın tavanıydı. Sazdan </span><span>yapılmış bir yatakta yatıyordum. İlk önce neler olduğuna anlam veremedim, </span><span>kim olduğumu, hatta adımı bile hatırlayamadım. Hafızam yeni doğmuş bir </span><span>çocuğunki kadar temizdi. Korkuyla, kıpırdamadan bir süre yattım. Vücudum ağrılar </span><span>içindeydi. Ölüp öbür dünyaya gidip gitmediğimi düşündüm. Vücuduma baktım. Üzerimde </span><span>sadece beyaz bir don vardı. Güneş yanıklarımın üzeri pis kokan </span><span>bir kremle sıvanmıştı. Sağ yanımda bir sehpanın üzerine su ve </span><span>yemek vardı. Hemen suya sarıldım ve o bir şişe suyu </span><span>kana kana içtim. </span></p>
				<p class="paragraf"><span>Yine açgözlülük yapmıştım. Zayıf düşen bedenim bunu </span><span>kaldıramadı ve içtiğim suyu gerisin geriye çıkarttı. Kusarken çıkardığım sesleri </span><span>duyan bir kadın hemen odaya girdi. Üstümde sadece beyaz bir </span><span>don olmasına rağmen ayaklarımı kapatan ince örtü ile çıplaklığımı kapatacak </span><span>mecalim yoktu. Ortalığı temizlemeye başlayan kadın daha önceden hiçbir kavimde </span><span>görmediğim yüz hatlarına sahipti. </span></p>
				<p class="paragraf"><span>Oldukça garip giyinmişti. Üstünde parlak renklerle </span><span>ve karmaşık şekillerle bezenmiş yün bir tunik vardı. Uzun eteğinin </span><span>altına sandalet giymişti. Bronz tenli, kısa boylu, tıknaz sayılabilecek ve </span><span>saçları kömür karası bir kadındı. Yanakları dolgun, burnu etli ve </span><span>büyükçeydi. Güzel bir kadın olmamakla beraber çirkin de sayılmazdı. </span></p>
				<p class="paragraf"><span>Bana </span><span>bir şeyler söyledi. O zaman ne dediğini anlayamamış, bu yabancı </span><span>dil sanki zebanilerin şarkısı gibi gelmişti kulağıma. Şimdi ise o </span><span>dilde aşk şiirleri yazıyorum. </span></p>
				<p class="paragraf"><span>Kadın, ortalığı iyice temizledikten sonra odadan </span><span>çıktı. Hem çıplaklığımdan hem de sebebiyet verdiğim pislikten dolayı utanmıştım. </span><span>Örtüyü zorlukla doğrularak belime sardım, gücümün son damlasını kullanıp sendeleyerek </span><span>ayağa kalktım. Hemen bir yerlere tutunarak ayakta kalmayı becerebildim. Yumuşak </span><span>yere basıyordum. Zemin hasırla döşenmişti. Tam çaprazımda kamp ateşi muadilinde </span><span>üstü açık bir ocak vardı. Ocağın etrafı ve duvardaki ahşap </span><span>raflar toprak kapkacak ile doluydu. Erişemeyeceğim yükseklikteki tavanda ise baca </span><span>niyetine açıldığı belli, hava devridaimi ile odanın aydınlığını sağlayan bir </span><span>tavan penceresi vardı. Düşe kalka kapıya vardım. Dişimi tırnağıma takarak </span><span>kapıyı ittim ve çektim. Açılmadı.</span></p>
				<p class="paragraf"><span>Anlaşılan bu odada hapistim.</span></p>
				<p class="paragraf"><span>Tutsaklığım </span><span>altı ay sürdü. Esir iken geçen zamanın çetelesini tutmam pek </span><span>tabii ki mümkün değildi. Geçen vakti, serbest kaldıktan sonra konuştuğum </span><span>ve yıldızları okumayı çok iyi bilen Aztekalı rahiplerden öğrendim. Mahpusluğumun </span><span>ilk üç ayında beni bir saniyeliğine bile olsa dışarı salmadılar. </span><span>İlk gün odama giren kız belli ki benim bakımımdan sorumluydu. </span><span>Hiç sektirmeden her gün odama gelip gerekli temizliği yapıyor, yemeğimi </span><span>ve suyumu yeniliyordu. Kendimi az da olsa güçlü hissettiğim bir </span><span>gün kız odada temizlik yaparken aralık bıraktığı kapıya koştum. Niyetim </span><span>dışarıya çıkmak, en azından güneş altında, açık havada bir nefes </span><span>almaktı. Kapıdan dışarı ayağımı çıkarır çıkarmaz etten bir duvara çarptım. </span><span>Merhametli hizmetçi kız araya girmeseydi kapının hemen dışında bekleyen askerler </span><span>beni belki de dayaktan öldüreceklerdi. O günden sonra Aztekalı kız </span><span>içeriye iki asker eşliğinde girmeye başladı ve ceberut askerler kızın </span><span>işi bitene kadar odada beklediler. </span></p>
				<p class="paragraf"><span>Beni ilk kez havalandırmaya çıkardıklarında </span><span>tutsaklığımın üçüncü ayındaydım. O gün her zaman hafızamda nadide bir </span><span>yer işgal edecektir. </span></p>
				<p class="paragraf"><span>Hapis olduğum süre içinde hep taş bir </span><span>kulübe, yahut büyük bir kalenin ücra bir odasında tutulduğumu düşünmüştüm. </span><span>Ne kadar da yanılıyormuşum.</span></p>
				<p class="paragraf"><span>Bir sabah Meztli, yanındaki iki askerle </span><span>beraber normal bir günmüşçesine yine içeri girdi. Uyandığım günden beridir </span><span>benimle ilgilenen kadının adını öğrenmiş, onunla ilk önceleri işaret dili, </span><span>sonra da kelimelerle iletişim kurmuş ve kendilerine Azteka diyen bu </span><span>kavmin dilini hafiften kıvırmaya başlamıştım. </span></p>
				<p class="paragraf"><span>Selamlaştık.</span></p>
				<p class="paragraf"><span>“Kvali tlanesi Aleksos.”</span></p>
				<p class="paragraf"><span>“Kvali </span><span>tlanesi Meztli.”</span></p>
				<p class="paragraf"><span>Birbirimize gülümsedik. Meztli, insan olduğumu bu dünyada bana </span><span>hatırlatan tek şey, akıl sağlığımı korumamı sağlayan tek dayanağımdı. Askerler </span><span>benimle konuşmaz, yüzüme bakmaz, hatta selamımı bile almazdı. </span></p>
				<p class="paragraf"><span>Birbirimize günaydın </span><span>dedikten sonra Meztli her zamanki gibi akşamdan kalma yemek artıklarını </span><span>temizledi. Getirdiği bir testi suyu yanıma bıraktı. Hareketleri her gün </span><span>olduğundan daha aceleciydi. Kendisiyle konuşma çabama karşı tamamen sessiz kalmıyor </span><span>ancak bir an önce işini bitirip gitmek istiyormuş gibi bana </span><span>kısa cevaplar veriyordu. Bir gariplik vardı üzerinde bugün. İşini bitirdikten </span><span>sonra kapıya yöneldi, yarı yolda durdu. Geriye döndü, gözleri gözlerime </span><span>kilitlendi. Yanıma gelip ellerimi tuttu. Daha önceden birbirimize hiç dokunmamıştık. </span><span>Kalbim heyecandan güm güm atmaya başladı. Gözlerini gözlerimden ayırmayarak gülümsedi </span><span>ve “Ma şepaktenemi Aleksos,” dedi. Bu, kendi dilinde “iyi olasın,” </span><span>demekti. </span></p>
				<p class="paragraf"><span>Ellerimi bıraktı. Vücudum kaskatı kesilmişti, terlemeye başlamıştım. Olan biteni </span><span>anlamaya çalışıyordum. Meztli hızlıca seğirterek yeniden kapıya yöneldi, kapıyı açtı </span><span>ve dışarıda kayboldu. Ancak odanın içinde bekleyen iki savaşçı bu </span><span>sefer Meztli ile dışarı çıkmadı, aksine odaya üç savaşçı daha </span><span>girdi. Gayri ihtiyari kapıdan olabildiğince uzaklaşıp sırtımı duvara verdim. Vademin </span><span>dolduğunu, bu vahşilerin artık beni öldürmeye karar verdiklerini düşündüm. Diz </span><span>çöktüm ve dua etmeye başladım. Ancak bu izbandut misali korkunç </span><span>görünümlü savaşçılardan beklediğim şedit muameleyi görmedim. Hatta tam tersine, oldukça </span><span>yumuşak ve kibar hareketlerle yanıma geldiler ve beni elleriyle dışarıya </span><span>davet ettiler. Şaşkınca yüzlerine baktım. İfadelerinden kızgınlık yahut öfke okunmuyordu. </span><span>Yavaşça dizlerimin üzerinden kalktım. Savaşçılar gülümsemeye başladılar. Cesaretlendirici hareketlerle yavaşça </span><span>koluma girdiler ve bana dışarıya kadar eşlik ettiler. </span></p>
				<p class="paragraf"><span>Dışarıya çıktığımda </span><span>gördüğüm manzara beklediğim en son şeydi. Afalladığımı ve titremeye başladığımı </span><span>gören bir savaşçı sol elini dostça omzuma koydu. Diğer eliyle </span><span>altımda yatan koca şehri gösterdi ve “Tenochtitlan! Tenochtitlan!” dedi.</span></p>
				<p class="paragraf"><span>Gözlerimin </span><span>önünde uzanan bu muhteşem manzarayı kelimelerle resmetmeye belagatim yetmez sanıyorum. </span><span>Lakin yine de elimden geleni yapacağım.</span></p>
				<p class="paragraf"><span>Dağa benzeyen, hatta dağ </span><span>kadar büyük bir yapının tepesinde, küçük bir terastaydım. Meğerse taş </span><span>bir kulübe zannettiğim odam, bir kartal yuvası gibi bu dev </span><span>binanın tepesindeymiş. Tamamen taş olan piramit yapı yirmi beş insan </span><span>yüksekliğindeydi ve yükseldikçe inceliyordu. Benim bulunduğum yükseklikte genişliği üç-dört </span><span>insan boyuna kadar düşmüştü. Koyu renkli taştan yapılma piramidin işçiliği </span><span>Konstantinopolis’in değme ustalarına taş çıkaracak şekilde sağlam ve zarifti. </span><span>Taşlara dokundum. Bu duvarların, işlenmesi epeyce zor, sert taşlardan mürekkep </span><span>olduğunu anlamak için mimar olmaya gerek yoktu. Bulunduğum yükseklikten bakıldığında </span><span>Tenochtitlan, Konstantinopolis kadar büyük gözüküyordu. İlk önce, bin bir türlü </span><span>farklı sesin yükseldiği bu şehrin, aynı Konstantinopolis misali üç tarafının </span><span>denizle çevrili bir yarımada olduğunu düşünerek şaşırdım, fakat daha dikkatli </span><span>bakınca hayretim bir kat daha fazla arttı. Tenochtitlan, dağların arasında </span><span>sıkışıp kalmış büyük bir gölün tam ortasında mukim, koca bir </span><span>adaya kurulmuştu!</span></p>
				<p class="paragraf"><span>Suyun doldurulması yoluyla inşa edilmiş yollar, şehrin tamamını </span><span>kapladığı adadan çıkıyor ve gölün kıyısına kadar uzanıyordu. Hummalı bir </span><span>trafiğin iki yönlü olarak aktığı bu yollarda daha önceden görmediğim, </span><span>ancak deveyi andıran bir hayvanla düzülmüş kervanlar gidiyordu. Şehrin hemen </span><span>her yanında üzerinde bulunduğum piramide benzeyen piramitler vardı ve sayıları </span><span>Konstantinopolis’in mübarek kiliseleri kadar çoktu. Bulunduğum mesafeden bile harareti </span><span>hissedilebilen ateşli pazarlıkların yapıldığı ve şehrin her yerine dağılmış pazarlar, </span><span>memleketin ticarete uzak olmayan mümbit bir yer olduğu hakkında ipuçları </span><span>veriyordu. </span></p>
				<p class="paragraf"><span>Dikkatimi çeken bir nokta, etrafta hayvana koşulmuş bir arabanın </span><span>olmamasıydı. Zaman geçtikçe Aztekalılar’ın tekerlekten bihaber olduklarını öğrendim ve </span><span>dehşete düştüm. Kendilerine tekerleği tanıttığımda benimle oldukça eğlendiler. Köleler ve </span><span>lamalar varken böyle bir şeye ihtiyaçları olmadığını, hem engebeli arazi </span><span>sebebiyle tekerleğin hiçbir işe yaramayacağını, oysa ki köle hamallar ile </span><span>lamaların her yere kolayca tırmanabildiğini söylediler. </span></p>
				<p class="paragraf"><span>Bizim medeniyetin temel taşı </span><span>olarak bellediğimiz tekerleği keşfetmemiş olan Aztekalılar kesinlikle vahşi değillerdi. Tenochtitlan </span><span>canlı, uygar ve hayat dolu bir şehirdi. Hapis kaldığım süre </span><span>boyunca vahşi olduklarına adım gibi emin olduğum bu insanların kaldığım </span><span>kulübenin taş işçiliğini nasıl yapabildiklerine hayret etmiştim. Şu anda aralarında </span><span>yürüdüğüm, her biri neredeyse Ayasofya Kilisesi kadar büyük binaları dikebileceklerini </span><span>aklımın ucundan bile geçiremezdim. </span></p>
				<p class="paragraf"><span>Şehirdeki binalardan bazıları diğerlerine kıyasla daha </span><span>gösterişliydi ve bu binaların çevrelerinde daha çok savaşçı dolaşıyordu. Bu </span><span>tip evlerin saray ya da önemli kişilerin evleri olduklarına kanaat </span><span>getirdim. </span></p>
				<p class="paragraf"><span>Özellikle üç ay dört duvar arasında kaldıktan sonra çok </span><span>daha büyüleyici gelen Tenochtitlan temaşası ile vaktin nasıl geçtiğini anlayamamıştım. </span><span>Askerler bir süre daha dışarıda kalmama izin verdikten sonra yine </span><span>aynı kibarlıkla beni odama geri soktular ve kapıyı kapatıp üzerime </span><span>kilitlediler. </span></p>
				<p class="paragraf"><span>O günden sonra sabahları bir saat kadar terasa çıkmama </span><span>izin verildi. Fiilen hâlâ hapistim ama verilen bu küçük izin </span><span>bile, sanki yeniden doğmama yol açmıştı. Uzun bir süre dışarı </span><span>adımını atamadan soğuk ve nemli dört duvar arasında kısılı kalmayanlar </span><span>neler çektiğimi bilemez. </span></p>
				<p class="paragraf"><span>Terasa çıkarıldığım havalandırma saatimi boş geçiriyor da </span><span>değildim. Şehri inceliyor, artık beni muhatap alan askerlerle konuşuyor ve </span><span>Aztekalılar’ın dilleri hakkındaki bilgimi olabildiğince çabuk ilerletmeye çalışıyordum. Metzli </span><span>dışarıda geçirdiğim zaman boyunca bana eşlik etmeye başlamıştı. Genç kıza </span><span>Tenochtitlan’daki binaları gösteriyordum, o da bana bilgisi yettiğince hangi </span><span>binanın ne için kullanıldığını, hangi yolun nereye gittiğini anlatıyor ve </span><span>çevredeki başka şehirler hakkında bilgiler veriyordu. Anlattığı kadarıyla Aztekalı İmparatorluğu </span><span>aslında bizim Alman beylikleri gibi dağınık ve küçük beyliklerin bir araya </span><span>gelip kurdukları bir devletti. Her derebeyinin ve kralın üstünde olan </span><span>İmparator’un payitahtı başkent Tenochtitlan’dı ama diğer şehirlerin reisleri </span><span>de kendi şehirlerinde geniş bir muhtariyete sahiptiler. </span></p>
				<p class="paragraf"><span>Vukuatsız bir ay </span><span>geçti. Bir sabah, havalandırma saatime yakın, odama aniden on-on </span><span>beş tane savaşçı doluştu. Tepeden tırnağa silahlı bu savaşçıların suratları </span><span>hayli asıktı. O gün işlerde bir değişiklik olduğunu anladım. Savaşçıları </span><span>selamladım, selamımı almadılar. İki tanesi arkama geçti ve beni yere </span><span>bastırarak diz çöktürdü. Canım acımıştı. Ses çıkaracak oldum, bir savaşçı </span><span>kaburgalarıma sert bir tekme attı, sustum. Başka bir tanesi kafamı </span><span>tutup yere kadar eğdi. Korkuyordum. Şimdi kafamı kesmek isteseler, itirazlarım </span><span>bir sonuç verir miydi? Dua etmeye başladım. O durumda beni </span><span>bir süre beklettiler.</span></p>
				<p class="paragraf"><span>Bana saatler gibi gelen bir zaman sonra </span><span>savaşçıların tümü sözleşmiş gibi aniden diz çöktü. Beni kıskıvrak tutan </span><span>savaşçılar, diz çöken arkadaşlarına katılmalarına rağmen demir pençelerini biraz olsun </span><span>gevşetmediler. İçeri birinin girdiğini hissettim. Aslında önce kokladım desem doğru </span><span>olur; zira ayak seslerinden önce, burnuma oldukça güzel ve önceden </span><span>duymadığım rayihalar geldi. Birinin eşiği atlayarak içeri girdiğimi duydum. Eşiğin </span><span>orada bir süre bekledi, belki de yaşadığım izbe odayı süzüyordu. </span><span>Yürümeye devam etti ve yanıma biraz daha yaklaştı. Bu şahsın </span><span>yüzünü henüz göremesem de önemli biri olduğunu anlamıştım. Ayak sesleri </span><span>durdu, altınla kaplanmış süslü sandaletlerini artık gözümün ucuyla görebiliyordum. Bana </span><span>dört-beş ayak mesafedeydi. Beni incelediğini, gözlerinin üzerimde gezdiğini hissettim. </span><span>Maiyetindeki kişilere bazı şeyler fısıldadı. Kontrollü sesi ipek gibi yumuşaktı.</span></p>
				<p class="paragraf"><span>Fısıldadığı kişi Azteka dilinde oldukça basit kelimeler kullanarak bana kim </span><span>olduğumu sordu. Hâlâ kafamı kaldırmama izin vermediklerinden yüzlerini göremeden konuşmak </span><span>zorundaydım. Geçen zaman zarfında öğrendiğim Azteka dilini tüm hünerimi kullanarak </span><span>en iyi şekilde konuşmaya çalıştım ve adımı söyledim. </span></p>
				<p class="paragraf"><span>Başka bir </span><span>fısıldaşma oldu. Bu sefer gelen soru memleketim hakkındaydı. Bana nereden </span><span>geldiğimi soruyorlardı. </span></p>
				<p class="paragraf"><span>Güneşin doğduğu yönde yatan Büyük Deniz’in ötesinden </span><span>geldiğimi ve makus talihli bir kazazede olduğumu söyledim. Memleketime Roma </span><span>denildiğini, doğup büyüdüğüm yere Konstantinopolis adı verildiğini ve memleketim Roma’</span><span>nın vaktinde çok büyük bir imparatorluk olmasına rağmen Türkler denilen </span><span>bir bela yüzünden iyice küçüldüğünü anlattım. Tenochtitlan’dan çok daha </span><span>kadim bir şehir olan şehrim Konstantinopolis’in en az Tenochtitlan </span><span>kadar büyük olduğunu söyledim.</span></p>
				<p class="paragraf"><span>Sözüm bittiğinde odamdaki gizemli şahıstan hafif </span><span>bir kahkaha yükseldi. Yine bir fısıldaşma oldu. Belli ki, ziyaretçim </span><span>öyle yüksek bir mertebeye sahipti ki benim gibi bir esir </span><span>parçasına doğrudan hitap etmeyi kendisi için bir hakaret olarak görüyordu. </span></p>
				<p class="paragraf"><span>Artık değil odadaki, belki de tüm Azteka İmparatorluğu’ndaki en </span><span>önemli şahıs olduğuna inanmaya başladığım ziyaretçimin sözcüsü yine konuşmaya başladı. </span><span>Büyük Deniz’in ötesinde</span> <span>Quetzalcoatl’ın yaşadığını, benim gibi bir </span><span>ölümlünün oradan gelemeyeceğini, hele bu kadar kara renkte derimle (o </span><span>sırada oldukça koyu tenliydim. Babam koyu tenimizi hep Arap asıllı </span><span>atalarımıza bağlardı. Denizde geçirdiğim haftalarda yediğim güneş de bunun üzerine </span><span>binince çoğu Aztekalı’dan daha koyu tenli olup çıkmıştım) tanrının </span><span>yanına bile yaklaşamayacağımı, bahsettiğim gibi bir şehrin var olmasının imkansız </span><span>olduğunu söyledi. Büyük ihtimalle kuzeydeki geniş topraklardan gelen bir meczup </span><span>olduğumu, orada karıştırdığım haltlar sebebiyle halkımın beni terk ettiğini, iddia </span><span>ettiğim gibi suyun öte yakasındaki tanrıların ülkesinden geliyor olsaydım, beni </span><span>derme çatma bir teknede ölmek üzereyken bulmayacaklarını ekledi. Meselenin hassasiyetini </span><span>hissetmiştim, aksini iddia etmek bir yaraya çare olmayacaktı. Ellerinde hâlâ </span><span>esir olduğum bu kavmin ne dinine ne de töresine küfür </span><span>etmek istiyordum.</span></p>
				<p class="paragraf"><span>Herkesin hürmet gösterdiği gizemli konuk bana iki adım </span><span>daha yaklaştı ve ellerini saçımda gezdirmeye başladı. Bir süre parmaklarıyla </span><span>inceledikten sonra saçımı kavradı ve kafamı kaldırdı. Çakmak gibi iki </span><span>göze bakıyordum. Kartal burunlu, ince dudaklı ve yakışıklıca, bu uzun </span><span>boylu adamın gözleri bir süre bana kilitlendi. Bir Hint fakiri </span><span>tarafından efsunlanmış yılan gibi yerimden kımıldayamıyordum. Gözlerini gözlerimden kaçırmayarak sıkı </span><span>sıkı tuttuğu saçlarımı kibarca bıraktı ve alaycı bir şekilde gülümsedi. </span><span>Kapıya yöneldi. Askerler kendisine eşlik etmek için hareketlendiler. </span></p>
				<p class="paragraf"><span>Azteka İmparatoru </span><span>kapıdan çıkarken duraksadı, arkasına dönüp bana baktı. Yüzünde hâlâ o </span><span>alaycı gülümseme vardı. Beni bir süre sanki bir sirk hayvanıymışım </span><span>gibi süzdü. Sonra yüz hatları gerildi. Tıslayarak, “Suyun öte yanında </span><span>kimse yok,” dedi ve yoluna devam etti.</span></p>
				<p class="resim-1"><img alt="3.png" class="image" height="38" src="images/3_fmt9.jpeg" width="32"/></p>
				<p class="paragraf"><span>Bu karşılaşmadan </span><span>sonra halim fena olacak diye düşündüm. İmparatorun odamdan ayrılmadan önce </span><span>bana sinirle bakan yüzü aklımdan çıkmıyordu. Bunun iyi bir gelişmenin </span><span>emaresi olamayacağını düşünüyordum. Ancak olaylar beklentilerimin tam aksi yönde cereyan </span><span>etti ve durumum iyileşti. Üç aya varmadan beni bulunduğum taş </span><span>hapishaneden çıkarıp Tenochtitlan’da, sarayın yakınlarındaki bir eve yerleştirdiler. Artık </span><span>esir olmadığımı ve istediğim her yere gidebileceğimi, ancak can güvenliğim </span><span>için gittiğim her yerde bana iki tane savaşçının eşlik edeceğini </span><span>söylediler. Alınan bu kararın her şeye rağmen benim kaçmamı engellemek </span><span>için mi, yoksa halkın daimi suretle bana karşı gösterdiği alâkadan </span><span>beni korumak için mi olduğuna tam karar veremedim. İlk günlerde </span><span>ne zaman dışarı çıksam etrafımda bir kalabalık birikiyor, şehrin o </span><span>sokağında hayat duruyor ve sokak gezilerim artan izdihama karşı savaşçıların </span><span>meraklılara sopayla müdahale etmesi ile son buluyordu. Bu durumu engellemek </span><span>için içeride kalmak şöyle dursun, mümkün mertebede dışarı çıkmam gerektiğini </span><span>düşünüyordum. Böylece Tenochtitlan halkının bana karşı aşinalığı artacak, bir süre </span><span>sonra dikkat çeken bir seyirlik temaşa olmaktan çıkacaktım. Gerçekten de </span><span>beklediğim gibi oldu. Ben her gün dışarı çıkıp halk arasında </span><span>zaman geçirdikçe peşimden gelen kalabalık yok olacak derecede azaldı.</span></p>
				<p class="paragraf"><span>Günlük </span><span>ihtiyaçlarımda bana yardıma devam etmesi için Meztli’den yanımda kalmasını </span><span>rica ettim, o da bu teklifimi sevinçle kabul etti. Yeni </span><span>evimin iç mekanı eski hücremden pek de farklı döşenmemişti. Pazara </span><span>gittiğinde Metzli’nin peşine takılıyor, önceden denemediğim meyveleri deniyor, ilk </span><span>kez aldığım tatlar sebebiyle yüzüm bazen şekilden şekle giriyor ve </span><span>bu da pazardaki Aztekalılar için güzel bir seyir oluyordu. </span></p>
				<p class="paragraf"><span>Sokakta </span><span>dolaşırken en büyük derdim ise lama denilen deve benzeri mendebur </span><span>hayvanlardı. Bu hayvanlar birine kızdıklarında o kişinin suratına tükürmeleriyle meşhurdur. </span><span>Sakin görünmelerine rağmen oldukça sinirli hayvanlardır. Ne hikmetse, Azteka memleketindeki </span><span>hiçbir lama benden hoşlanmıyordu. Adeta aramızda bir kan davası varmışçasına </span><span>ne zaman beni görseler yüzüme tükürüyorlardı. Suratıma okkalı bir tükürük </span><span>yemem için bir lamanın bulunduğu sokağa girmem yeterliydi. Bazen, sahibinin </span><span>ipinden tutarak uslu uslu götürdüğü bir lama benim yanımdan geçerken </span><span>aniden cin tutmuş gibi huysuzlaşıp marifetini üzerimde gösteriyordu. Cehennem odunu </span><span>olasıca hayvanlar benim yabancı olduğumun kokusunu alıyor gidiydiler. Bu durum </span><span>canımı oldukça sıksa da Metzli ile diğer Aztekalılar’ı çok </span><span>eğlendiriyor, kimi zaman yanlarını tutarak iki büklüm bir halde uzun </span><span>süre kahkaha atıyorlardı.</span></p>
				<p class="paragraf"><span>Vaktim oldukça şehrin okumuşları ile konuşuyor ve </span><span>onlardan öğrenebileceğim ilimleri öğrenmeye, öğretebileceğim ilimleri de öğretmeye gayret ediyordum. </span><span>Lakin beni eğlenceli ve zararsız bir meczup olarak kabul ettikleri </span><span>için, bu ulema ağzımdan çıkan sözlere hiçbir ehemmiyet bahşetmiyordu. Onlar </span><span>için mucizevi bir şekilde Büyük Deniz’de hayatta kalmayı becerebilmiş </span><span>ve güneşten beyni pişmiş bir deliydim. Bir süre sonra bu </span><span>durumdan sıkıldım ve kendileri ile bildiklerimi paylaşmaktan vazgeçtim. </span></p>
				<p class="paragraf"><span>Evin içinde </span><span>en üst mertebede muhtariyetim vardı. İstediğim eşyayla evimi düzenleyebiliyordum. İlk </span><span>fırsatta tahtadan bir haç yaptım ve yatağımın dayalı olduğu duvara </span><span>astım. Haçı çakarken elimi kesmemi hayra yordum ki şükür İsa </span><span>Efendimiz’e, yüzümü kara çıkarmadı. Belki yabancı bir memlekette kâfirlerin </span><span>arasında yaşamaktan, belki de ilahi bir esinlenmeden olacak, gün geçtikçe </span><span>Hıristiyanlığa daha çok sarılıyor ve bu dünyadaki varlığımı daha derinden </span><span>sorguluyordum. Aklımda kalan Yeni Ahit âyetlerini yaşlanınca bunarım da hatırlayamam </span><span>korkusu ile pürtelaş halde parşömenlere yazıyor, adeta kendi küçük manastır </span><span>kütüphanemi yaratıyordum. Hemen her gün birkaç saatimi dua ederek ve </span><span>Tanrı’mıza yakararak geçirmeye başlamam Metzli’nin dikkatini gün geçtikçe </span><span>daha çok çekiyordu. Bebekliğinden beridir Azteka dini ile büyümüş olan </span><span>genç kız, benim Tanrı’mın kurban istemiyor olmasına inanamıyor, ona </span><span>bu kadar çok yakarmama bir anlam veremiyordu. </span></p>
				<p class="paragraf"><span>Dualarımı Yunanca ettiğim </span><span>için yakarışlarım ve sözlerim Metzli için bir şey ifade etmezdi. </span><span>Ben dua ederken sessizce oturur ve gözlerini kırpmadan her türlü </span><span>hareketimi izlerdi. Bazen Tanrı’nın huzuruna vecd ile uzun süreler </span><span>kalır ve sabaha kadar tövbe ederdim. Böyle zamanlarda Metzli dayanamaz, </span><span>sabaha kalmadan oturduğu yerde uyuyakalmış olurdu. Masumiyeti sanki onun ibadetiydi.</span></p>
				<p class="paragraf"><span>Bir gün yine dua ederken yanıma oturdu ve duvarda asılı </span><span>duran haçın ne anlama geldiğini sordu. Kendisine daha önceden az </span><span>da olsa İsa Efendimiz’den bahsetmiştim. Bu sefer teferruatlı bir </span><span>malumat talep ediyordu. Dilim döndüğünce İsa Efendimiz’in Tanrı’nın </span><span>yeryüzünde yansıyan sureti olduğunu ve bizim günahlarımız için çarmıhta can </span><span>verdiğini, ancak sonradan dirilip de Tanrı katına yükseldiğini ayrıntılarıyla anlattım. </span><span>Sözümü bitirdiğimde anlamadığı bir yer olup olmadığını sordum, isterse sorularına </span><span>ayrıntıyla cevap verebileceğimi ekledim.</span></p>
				<p class="paragraf"><span>Metzli bir süre sessizce düşündü. Sonra </span><span>yavaşça, İsa’nın eğer söylediğim gibi dirildiyse hâlâ dünya üzerinde </span><span>gezip gezmediğini sordu. Böyle bir durumun mümkün olabileceğini tasdik ettim. </span></p>
				<p class="paragraf"><span>“</span><span>Ama,” dedi, “Ben İsa olsam ve bir Hıristiyan evine girsem, </span><span>beni öldüren işkence aletinin her evin baş köşesinde asılı olması </span><span>beni küplere bindirir!”</span></p>
				<p class="paragraf"><span>Afallamıştım, sinirli bir şekilde düşüncesinin ne kadar </span><span>yanlış olduğunu, gördüğü haçı aslında gerçek bir haç olarak görmemesi </span><span>gerektiğini ve meselenin sembolik yönünü anlattım. Bir an, hâlâ kalbinde </span><span>vahşi bir yerli olan Metzli’nin bizim olgun dinimizi anlamasını </span><span>beklemenin nafile olduğu yönünde bir umutsuzluğuna kapıldım. Serzenişlerimi sonuna kadar </span><span>dinledi ve gülümseyerek yanımdan çekildi. </span></p>
				<p class="paragraf"><span>Ertesi gün yeniden yanıma sokuldu </span><span>ve bu sefer Meryem Anamız’la ilgili sorular sordu. Günahı </span><span>boynuma, elimden geldiğince Meryem Anamız’ın faziletlerini, imanını, fedakârlığını anlattım. </span><span>Biz Hıristiyanlar için öneminden bahsettim. Açıkça belli oluyordu ki bu </span><span>sefer yüreğinde daha az şüphe vardı.</span></p>
				<p class="paragraf"><span>Birkaç gün içinde bu </span><span>sorular sabahlara kadar süren sohbetlere dönüştü. Metzli anlattığım her şeyi </span><span>can kulağı ile dinliyor, gözleri parlayarak Hıristiyanlık hakkında en ufak </span><span>ayrıntıları soruyor, tatmin edici bir cevap almadan rahat edemiyordu. Yine </span><span>güneşin ilk ışıklarına kadar süren bir sohbetimizin sonunda uyumadan önce, </span><span>İsa Efendimiz ve Meryem Ana’mıza dua etmek istediğini söyledi. </span><span>Bunu duyunca gözyaşlarımı tutamadım ve kendisine emin olup olmadığını sordum. </span><span>Hayatta daha önceden hiçbir şeyi bu kadar çok istemediğini, imanının </span><span>tamlığına emin olduğunu ve peygamberimize bunu söylemenin zamanının artık geldiğini </span><span>bana heyecanla anlattı. Bir süre birbirimize sarılıp ağladık. </span></p>
				<p class="paragraf"><span>Metzli kısa </span><span>zamanda oldukça dindarlaştı. Kendi evimizde ibadetimizi ediyor, Tanrı’ya kaderlerimizi </span><span>çarpıştırdığı için dua ediyorduk. </span></p>
				<p class="paragraf"><span>Bir süre olaysız, kendi halimizde kavrulduk. </span></p>
				<p class="paragraf"><span>Yağmurlu bir gecede, Metzli’nin kardeşi Quatzl bize kalmaya geldi. </span><span>Eski bir savaşçı olan Quatzl’ın dehşetli savaş hikâyeleri özellikle </span><span>gece yatıya geldiğinde bitmek tükenmek bilmezdi. Yemeğimizi yedik ve muhabbet </span><span>ettik. Quatzl, o gece savaş anılarından hiç bahsetmedi, şaşılacak derecede </span><span>sessizdi. Masadaki muhabbeti devamlı suretle ben canlı tutmaya çabalıyordum. Bu </span><span>halini, canının bizimle alâkasız bir olaya sıkkın olmasına verdim.</span></p>
				<p class="paragraf"><span>Evimizde </span><span>yatılı misafirimiz olduğunda, ki çok sık olmazdı, ibadetimizi gizli tutmak </span><span>için beraberce dua etmeden yatar, dualarımızı yatağımızda gizli gizli ederdik. </span><span>Kendi dinince hayli dindar olan bu milletin fertlerinin inancımızı yaşadığımızı </span><span>görmelerinden korkuyorduk.</span></p>
				<p class="paragraf"><span>Yatma zamanı geldiğinde Quatzl’a iyi geceler diledim, </span><span>yatacağı yeri gösterdim ve döşeğime geçmek üzere hareketlendim. Ancak arkamdan, “</span><span>Haydi dua edelim de öyle yatalım!” diye seslenen Metzli’yi </span><span>duyunca taş kesildim. Metzli’ye değerli bir vazoyu yere düşürüp </span><span>de tuzla buz etmiş gibi suçlayan gözlerle baktım. Ancak o </span><span>gülümsüyor, arkasında duran erkek kardeşi ise utangaç bir ifade ile </span><span>yüzüme bakıyordu. Gözleri sabırsız bir hevesle parlıyordu. Durumu kavramıştım.</span></p>
				<p class="paragraf"><span>Hep </span><span>beraber dizlerimizin üstüne çöktük ve dua ettik. Vecd ile kendimizden </span><span>geçmiştik. Duadan sonra uyumadık ve sabaha kadar dinimiz üzerine sohbet </span><span>ettik. Yeni din kardeşimiz Quatzl gecenin çoğunu ağlayarak geçirdi. Çok </span><span>günah işlediğini söylüyor, Tanrı’nın tövbelerini kabul etmesinin mümkün olmadığını </span><span>haykırıyordu. Kendisini avuttum ve Rabbimizin ne kadar müşfik olduğunu anlattım. </span><span>Sabah evden ayrılmadan evvel de yeni kardeşimize kendi ellerimle oracıkta </span><span>çaktığım minik tahta bir haç hediye ettim.</span></p>
				<p class="paragraf"><span>Bundan sonra her </span><span>şey baş döndürücü bir hızla gelişti. Quatzl ve Metzli dinimizi </span><span>öğrenmek isteyen, gönlü iman ateşi ile yanmak için kıvranan, küfürden </span><span>kaçmak isteyen kişileri evimize getirmeye başladı. Başlarda, ibraz ettiği tehlikeden </span><span>dolayı bu duruma şiddetle karşı çıktım. Ben ne papaz ne </span><span>misyoner ne de haşa, peygamberdim. Zaten bu insanlara dinimizi hakkı </span><span>ile öğretebilir miydim? Dini bilgilerim bir âlim seviyesinde asla değildi. </span><span>Bana sorulan sorulara Tanrı korusun, yanlış cevap verip de dinimizi </span><span>yanlış öğretme tehlikesi mevcuttu. Ayrıca, bu sofu memlekette kimsenin inancını </span><span>değiştirip de canını tehlikeye atma vebalini almak da istemiyordum. Bütün </span><span>bu hezeyanlarla boğuşurken Metzli’nin bir sözü beni gafletten uyandırmış </span><span>ve aslıma döndürmüştür.</span></p>
				<p class="paragraf"><span>“Sen kim oluyorsun da kullardan Tanrı’nın </span><span>müjdesini esirgiyorsun?”</span></p>
				<p class="paragraf"><span>Cemaatimiz büyüdü. Altı kişi olmuştuk. Yeni kardeşlerimize hep </span><span>Hıristiyan memleketlerinden bahsediyor, dindar imparatorumuzun hüküm sürdüğü yerlerdeki zarif ama </span><span>aynı zamanda da heybetli kiliselerimizden bahsediyordum. Hıristiyanların özgürce ibadetlerini yapabildikleri </span><span>ve Tanrı’nın hak dininin hüküm sürdüğü bu topraklar kardeşlerimizi </span><span>heyecanlandırıyor, bana kiliseleri anlatmamı istiyorlardı. </span></p>
				<p class="paragraf"><span>Bu kadar çok bahsettiğim ibadethanelerimizin </span><span>neye benzediğini daha iyi gösterebilmek için bir parşömene Ayasofya Kilisesi’</span><span>ni güzelce çizdim. Hatta her kardeşimiz için birer tane kopyasını </span><span>çıkarıp çoğalttım. Açık gönüllerle nüshaları kabul ettiler ve benim bu </span><span>naçiz hediyemi en mühim mülkleri addettiler. </span></p>
				<p class="resim-1"><img alt="3.png" class="image" height="38" src="images/3_fmt10.jpeg" width="32"/></p>
				<p class="paragraf"><span>Kitabın bu kısmına </span><span>gelince Theo bir şeylerin temelinden değiştiğini fark etti. Yazı devam </span><span>ediyordu ancak kitapta kullanılan mürekkep, elyazısı ve üslup oldukça farklılaşmıştı. </span><span>Kafasını çekmeceden uzatarak Kaptan Luigi’yi kontrol etti. Hâlâ uyuyordu. </span><span>Dikkatini yeniden kitaba yöneltti.</span></p>
				<p class="resim-1"><img alt="3.png" class="image" height="38" src="images/3_fmt11.jpeg" width="32"/></p>
				<p class="paragraf"><span>Bendeniz, İsa Efendimiz’in naif </span><span>ve silik kulu Tenos. Tanrı benim gibi sefil birine acıdı, </span><span>doğru yolu gösterip hidayete erdirdi. Çok şükürler olsun ki, Aziz </span><span>Aleksos yazısını tamamlama sevabını da bana kazandırdı. Bütün bunlar için </span><span>İsa efendimize hamdolsun.</span></p>
				<p class="paragraf"><span>Madem ki hak yolunda şehit düşen Aziz </span><span>Andreos’un hatırasını dilim yettiğince tamamlamak benim üzerime vacip kılındı, </span><span>tüm melekler yardımcım olsun. </span></p>
				<p class="paragraf"><span>Andreos pirimizin gösterdiği hakikat yolunu tutan </span><span>hemşerilerimin sayısı gün geçtikçe çığ gibi büyüdü. Zamanı geldi, ben </span><span>de o küçük ama gözleri hakikati gören ashaba katıldım. Azizimizin </span><span>vaazlarını dinledim, dinimizi gizli de olsa elimden gelen en iyi </span><span>şekilde yaşamaya çalıştım. Lakin muştulu haber, sadece İsa’yı kalbi </span><span>açık bir şekilde kabul edenlere gitmemiş. Şeytanın oğlu, iblisin mahdumu </span><span>olan imparatorun fareleri de bu haberi o mel’un kâfire yetiştirmişler. </span></p>
				<p class="paragraf"><span>Sıcak bir sabah pazar ayinine doğru yollanmıştım. Dar sokaklardan koşarak </span><span>geçiyor, telaşlı bir şekilde gizli ayinimize yetişmeye çalışıyordum. Aziz Andreos’</span><span>un evinin bulunduğu sokağa girdiğimde kapısının önünde bir gulgulenin süregeldiğini </span><span>duydum. Adımlarımı hızlandırdım ve evin önüne geldim. Kapının önü asker </span><span>doluydu. Belli ki, itikadımızı duyan imparator, kendinden beklenen firavunluğu yapmış </span><span>ve zehirli savaşçılarını üzerimize salmıştı. </span></p>
				<p class="paragraf"><span>Askerlerin ayin başlamadan evvel davranıp </span><span>baskını erken yapmış olmaları çoğu din kardeşimizin canını kurtarmasına izin </span><span>verdiyse de, ibadet heyecanı ile kilisemize erkenden varan kalbi temiz </span><span>ve iman ateşiyle yanan on iki kardeşimizi savaşçılar kıskıvrak yakalamışlardı. </span><span>Yerlerde sürükledikleri masumlara ağza alınmayacak hakaretler ediyorlar, dövüyorlar ve saraya </span><span>doğru sürüklüyorlardı. Kardeşlerimi o halde gördükten sonra kalbime sanki bir </span><span>bıçak saplandı. O anda savaşçıların üzerine atlamak ve din kardeşlerimi </span><span>ellerinden kurtarmak istedim. Hamdolsun ki Tanrı’nın gönderdiği bir esin </span><span>beni durdurdu. </span></p>
				<p class="paragraf"><span>Evet, kendimi hemen orada savaşçıların önüne atabilir ve </span><span>bu uğurda şehit olabilirdim. Ancak benim şehadetim, sonradan bana ihtiyaç </span><span>duyması muhtemel kardeşlerimize yardım edebilme ihtimalimi ortadan kaldırırdı. Bu bencilliği </span><span>yapamazdım. Dudağımı ısırdım, ağladım ve kardeşlerimin saraya sürüklenmesini seyrettim.</span></p>
				<p class="paragraf"><span>Sarayda </span><span>olan bitenleri ise orada muhafızlık yapan bir kardeşimizden öğrendik. </span></p>
				<p class="paragraf"><span>Duyduk </span><span>ki, bizim bakmaya bile kıyamadığımız azizimizi başı kabak bir şekilde </span><span>imparatorun önüne atmışlar. Yüzü gözü kan içindeymiş, sol böğründe bir </span><span>yara varmış. İmparator azizimize İsa diye birinden bahsedip bahsetmediğini, haşa, </span><span>Azteka halkını deli saçmaları ile zehirleyip zehirlemediğini sormuş. Yüzü Tanrı’</span><span>nın nuru ile iyice aydınlanan azizimiz idam edileceğini ve bulunduğu </span><span>durumdan şehit olmadan çıkamayacağını anlamış. Ancak bu durum, imparator kendisini </span><span>mel’un tokadı ile susturana kadar oradakilere İsa peygamberimizin müjdesini anlatmasına </span><span>engel olmamış. </span></p>
				<p class="paragraf"><span>Tahtından kalkıp da esirinin yanına kadar gelen imparator, </span><span>ki imparatorun buna tenezzül etmesi görülmüş şey değildir, azizimize kuruyasıca </span><span>eliyle bir tokat aşkettikten sonra Tanrı’nın tek bir oğlunun </span><span>olduğunu ve o evladın da kendisi olduğunu söylemiş. Azizimizi kâfirlikle </span><span>ve bozgunculukla suçlamış.</span></p>
				<p class="paragraf"><span>O mübarek insanı ve müjdeli haberle ruhları </span><span>kurtulan o güzel on iki kişiyi bütün gece boyunca işkencelerden </span><span>geçirmişler. </span></p>
				<p class="paragraf"><span>Saraydaki muhafız dindaşımız Kezo, azizimizin ve kardeşlerimizin sabahın ilk </span><span>ışıklarında idam edileceği haberini bize getirir getirmez, hemen zindana saldırmakta </span><span>ve sonunda ölüm de olsa, mahpus kardeşlerimizi kurtarmak için harekete </span><span>geçmekte hemfikir olduk. Yayından fırlamaya hazır oklar gibiydik. Ancak Kezo’</span><span>nun bize anlattığı bir ayrıntıyı duyduktan sonra bağrımıza taş basmaya </span><span>ve Aziz Andreos’un emrettiği gibi, hiçbir şey yapmamaya karar </span><span>verdik. </span></p>
				<p class="paragraf"><span>Aziz Andreos’u onca işkenceden sonra zindana götürürlerken, kendisi </span><span>muhafız kardeşimizin olduğu yere gözlerini çevirmiş. O sırada kardeşimizden çok </span><span>uzakta olmasına rağmen, Tanrı’nın mucizesi ile sadece onun duyabileceği </span><span>bir şekilde dudaklarından, “Yaşayın ve koruyun!” kelimeleri dökülmüş. </span></p>
				<p class="paragraf"><span>O geceyi </span><span>birimizin evinde toplanarak ve dua ederek geçirdik. Ne kadar çaresiz </span><span>olsak da biliyorduk ki Tanrı bizimledir. </span></p>
				<p class="paragraf"><span>Sabah, herkesin bildiği ama </span><span>lanetlenmemek için burada anmak istemediğim insanlık dışı yöntemle, kardeşlerimizi ve </span><span>azizimizi kâfir tanrıları için katlettiler. Ardından sanki değersiz birer hayvan </span><span>leşiymiş gibi kalpleri çıkarılmış vücutlarını küfür piramidinin tepesinden attılar. Gece </span><span>olunca gizlice naaşların atıldığı yere gittik. Ah o nasıl bir </span><span>manzaraydı! Sadece kardeşlerimiz değil, kâfir rahiplerin kendi dinleri için kurban </span><span>ettikleri binlerce masum beden kalpleri çıkarılmış ve bedenleri düştükleri yükseklikten </span><span>dolayı kırılmış bir halde piramidin dibinde yatmaktaydı. Gelinlik çağdaki kızlar, </span><span>bıyıkları yeni terlemiş delikanlılar... O faciayı görüp de unutmak imkansızdı.</span></p>
				<p class="paragraf"><span>Azizimiz dahil, o mübarek ruhları taşımış olan kardeşlerimizin bedenlerini gizlice </span><span>toplu mezardan kurtarıp kendilerine yaraşır bir yere dualarla gömdük. </span></p>
				<p class="paragraf"><span>Ey </span><span>kardeşim!</span></p>
				<p class="paragraf"><span>Bu satırları ilk kez okuyorsan, belli ki aramıza yeni </span><span>katılmış ve İsa efendimizin müjdesi ile şereflenen bir insansın! Mübarek </span><span>hatıraları zedeleme ve onlara zeval getirme. Yok olmadık, buradayız. Bizi </span><span>kırmak istediler; lakin on idik yüz olduk, yüz idik bin </span><span>olduk. Kırıldıkça çoğaldık, çoğaldıkça müjdeledik. </span></p>
				<p class="paragraf"><span>Sen, ey kalbi iman dolu </span><span>kişi! Azizimizin hatıralarının yazılı olduğu bu mübarek kitabın kâfirlerin eline </span><span>geçmesine asla izin verme. Unutma ki, bu kitap senin ve </span><span>neslinin geleceğinin güvencesidir.</span></p>
				<p class="paragraf"><span>Yaşa ve koru.</span></p>
				<p class="paragraf"><span>İsa efendimizin doğumunun bin </span><span>dört yüz yirminci senesi.</span></p>
				<p class="resim-1"><img alt="3.png" class="image" height="38" src="images/3_fmt12.jpeg" width="32"/></p>
				<p class="paragraf"><span>Kitabı bitiren Theo istemsizce gözlerini </span><span>kırpıştırdı ve kitabın ağır deri kapağını kapadı. Her türlü gizeme </span><span>ev sahipliği yapan bu dünyada bilinmedik ne kadar çok sır </span><span>ve beklenmedik ne kadar çok yaşam öyküsü vardı. Makus talihi </span><span>sebebiyle İstanbul’dan bilinmeyen bir diyara sürüklenen hemşerisi için üzüldü. </span><span>Adamın yazdığı her satırda memleket hasreti ile yandığı belliydi. </span></p>
				<p class="paragraf"><span>Başına </span><span>bahsettiği kaza gelmese sıradan günahkâr denizcilerden biri olacak bu adam, </span><span>yaşadığı zorluklar ve belki de yeni bir yeri keşfetmenin getirdiği </span><span>sıkıntı sebebiyle hiç tanımadığı bir halk tarafından aziz seviyesine yükseltilmişti. </span><span>Belki de işin sırrı buydu; Kaptan Alexos, hiç tanımadığı ve </span><span>kendine tamamen yabancı bir halkın gözünde azizlik mertebesine ulaşmıştı. Kimse </span><span>kendi köyünde peygamber olamazdı.</span></p>
				<p class="paragraf"><span>Kamaranın kapısından tıkırtılar geldiğini fark etti. </span><span>Birileri kapıyı maymuncuk ile zorluyordu. Theo kitabın ve kendisinin hâlâ </span><span>içinde olduğu çekmeceye iyice sinerek kapıyı gözetlemeye başladı. Kapıyı zorlayan </span><span>adam işini kısa sürede ustalıkla bitirdi, kapı aralandı. İri cüssesinden </span><span>beklenmeyecek kadar sessizce yürüyen bir adam yavaşça içeri süzüldü. Uzun </span><span>boylu adam kukuletalı bir kaftan giymişti. Koyu renkli ve ihtimal </span><span>ketenden dokunmuş kaftanın bilek kısmında sık, renkli ve kısa kuş </span><span>tüyleri vardı. Uzun elbisesinin eteğinin altından bir görünüp bir kaybolan </span><span>ayakları sandaletliydi. Gizemli ziyaretçi elini beline atarak o karanlık kamarada </span><span>bile parlayan bir cisim çıkardı. Volkan taşından yapılma bir bıçaktı </span><span>bu. Adam elindeki silahı indirmeden kısa, sessiz ama emin adımlarla </span><span>masaya doğru yürümeye başladı. </span></p>
				<p class="paragraf"><span>Hâlâ çekmecenin içinde kitaba siper almış </span><span>bir şekilde duran Theo, tekinsiz şahsın masaya doğru yürümeye başladığını </span><span>görünce Rumca sert bir şekilde, “Dur!” diye fısıldadı. </span></p>
				<p class="paragraf"><span>Bunu duymayı </span><span>hiç beklemeyen davetsiz misafir afalladı. Acemice etrafına bakındı. Görünürde kimseler </span><span>yoktu. Acaba masanın altında biri mi var, diye düşünerek masanın </span><span>altını yokladı. Orada da kimse yoktu. Kaşlarını çattı, ses çekmeceden </span><span>mi geliyordu? Mümkün değildi.</span></p>
				<p class="paragraf"><span>Bu sefer masanın üzerine, çekmeceye doğru </span><span>eğildi. Çekinerek, “Kim konuştu?” diye muhatap aldığı kitaba doğru fısıldadı.</span></p>
				<p class="paragraf"><span>Theo durumun nazikliğine rağmen gülmemek için kendini zor tuttu. Başka </span><span>bir zaman ve başka şartlar altında bu mizansen hasıl olsaydı, </span><span>karşısındaki adama çok güzel bir oyun oynardı ama, neyse!</span></p>
				<p class="paragraf"><span>Ciddileşti, “</span><span>Kitap değil tabii ki!” dedi. “Geri çekilirsen kendimi göstereceğim. Düşman </span><span>değilim, bilakis büyük ihtimalle dostum. Ama hele önce şu elindeki </span><span>bıçağı bir bırak bakalım ki muhabbetimiz en güzel yerinde bıçak </span><span>gibi kesilmesin. Ha bir de önemli bir husus, hatta bir </span><span>şartım var. Ben, nasıl desem, her gün sokakta görmeye alıştığın </span><span>kişilere benzemem. Ha, adam olmaya çoğundan daha adamımdır da, yine </span><span>de seni uyarayım. Beni görünce ecinniyim diye üzerime atılmayacağına söz </span><span>verirsen, ancak o zaman sana kendimi gösteririm.”</span></p>
				<p class="paragraf"><span>“Ecinniden İsa Efendimiz’</span><span>e sığınırım,” diyen adam ihtiyatla geriledi. Elinde tuttuğu bıçağı indirdi </span><span>ama kuşağına geri sokmadı. “Haydi göster bakalım kendini.”</span></p>
				<p class="paragraf"><span>Kitabın yanında </span><span>bir kıpırdama oldu. Önce ihtiyatla sadece kafasını çıkaran Theo, yavaştan </span><span>masanın üzerine çıkarak kendini gösterdi. Adı Xamal olan Aztek savaşçısı, </span><span>Theo’yu ilk gördüğünde bir çeşit fare zannetti. Gayriihtiyari, bu </span><span>pis hayvanın kutsal emaneti kımırtmış olabileceği aklına geldi ve yüreği </span><span>hop etti. Kitabı bu beladan kurtarmak için masaya doğru hamle </span><span>yapan adam fareden gelen, “Hele yavaş ol efendi!” nidasıyla duraladı. </span></p>
				<p class="paragraf"><span>Savaşçı afalladı, boş gözlerle Theo’ya baktı. Sonra gözleri büyüdü. </span><span>Dudaklarının arasından şaşkınlıkla, “Fare konuştu!” kelimeleri döküldü.</span></p>
				<p class="paragraf"><span>Theo iç çekti. “</span><span>Bu hakareti duymaya artık alıştım sayılır ama yine de hakaret </span><span>hakarettir, mide bulandırıyor,” dedi. Ardından ciddileşti, “Efendi! Ben her insan </span><span>gördüğümde ‘Aman tüysüz şempanze, ne acayip lakırdılar ediyor!’ diyor muyum? </span><span>Çok şükür, insan nedir, şempanze nedir ayırt edebiliyorum. Ama siz, </span><span>maşallah, kuyrukluyu görünce hemen fare sanmaktan hiç sıkılmadınız!”</span></p>
				<p class="paragraf"><span>Gözleri hâlâ </span><span>fal taşı gibi açık olan Aztek savaşçısının Theo’nun incelikle </span><span>dile getirdiği serzenişi anlaması mümkün değildi. Lehinde olan vaziyetin aleyhine </span><span>dönmeye başladığını fark eden zeki savaşçı insanüstü bir güçle kendini </span><span>toparladı.</span></p>
				<p class="paragraf"><span>“İn misin, cin misin, yoksa sihirli fare misin bilmiyorum,” </span><span>dedi. “Ama ben şunu bilirim; bu topraklarda hangi taşı kaldırsan </span><span>altından bir efsun çıkar. Biz dünyanın bu bucağında gündüz peri, </span><span>gece cin ile boğuşarak büyürüz. Suyumuza su cini, etimize kurt </span><span>adam ortak çıkar. Ancak Meryem Anamız ve Aziz İsa Efendimiz’</span><span>in yardımıyla her türlü ecinninin üstesinden geliriz. Kavmim beyaz adam </span><span>gelmeden önce sırf şans ile bunca senedir yok olmadan yaşamadı. </span><span>Şunu da bilesin ki ecinni, İsa Efendimiz’in yareni yaren, </span><span>hasmı hasmımızdır!”</span></p>
				<p class="paragraf"><span>Theo, sahip olduğu fazla takva sebebiyle gönlü dolup </span><span>taşan ve bendine sığamayan bu adamın nazik bir vaka olduğunu </span><span>anlamıştı. Usta bir asker olan suikastçı, kendisine verilen görevin aşkıyla </span><span>iman dolu gönlünün heyecanını belli ki birbirinden ayıramıyor ve pek </span><span>doğru düşünemiyordu. Ani bir hareketle aslen masum bir insan olan </span><span>kaptanın canını alması işten bile değildi. En ufak bir kışkırtma </span><span>halinde, heyecanlanan bu kararlı yerlinin kaptana şuracıkta kıyması gayet olasıydı </span><span>ve böyle bir çılgınlık gelinciğin İstanbul’a geri dönme hayallerini </span><span>suya düşürürdü. Kaptanı kamarasında öldürülmüş bir gemi haliyle hemen sefere </span><span>çıkamazdı. Önce bir soruşturma başlardı, gemi didik didik aranırdı. Ayrıca </span><span>soruşturma bitmeden gemide şüpheli olarak belirlenen kimsenin ayrılmasına izin verilmezdi. </span><span>Bu, geminin en erken mahkeme bittiğinde yola çıkabileceği anlamına gelirdi. </span><span>Merhum kaptanın yerine işi kabul eden yeni bir kaptanın bulunması </span><span>falan derken, gemi en az bir sene daha limanda kalırdı. </span><span>Bu sebeple Theo, adamın huyuna gitmeye ve azılı suikastçıyı planladığı </span><span>cinayetten tatlı dille vazgeçirmeye karar verdi.</span></p>
				<p class="paragraf"><span>“Öyleyse, diyeyim sana cesur </span><span>cengaver,” dedi Theo. “Çok şükür ki İsa peygamber dostuyum. Üstüne </span><span>üstlük, tesadüfe bak ki, sizin azizinizin de hemşerisiyim. Sen buraya </span><span>çat kapı gelmeden önce kendisinin arkasında bıraktığı aziz hatırasını okuma </span><span>şerefine nail oldum. İmanı bütün bir Hıristiyanmış.</span></p>
				<p class="paragraf"><span>“Ama görüyorum ki, </span><span>siz burada Hıristiyanlığı bir başka anlamışsınız. Bizim orada, uyuyan savunmasız </span><span>adama kıymak en büyük günahlardan biridir. Adam boğazlamayı bırak, benim </span><span>geldiğim ve aziziniz de memleketi olan yerde, bir hayvanın canını </span><span>bile haksız yere alırsan hesabını sorarlar. Sense elindeki bıçakla uykudaki </span><span>bir âdemin ümüğüne çöküp onu boğazlamak istiyorsun. Bu müminliğe sığar </span><span>mı cesur savaşçı?”</span></p>
				<p class="paragraf"><span>“Müminin imanı yaşadığı memlekette sınanır ve onun </span><span>şeraiti ile sabittir,” dedi savaşçı. “Sizin memleketinizde herkes iman doluyken, </span><span>kiliseler dolup taşarken ve imparatorunuz dinibütün bir Hıristiyan iken hoşgörülü </span><span>olmak kolaydır. Lakin biz burada bir avuç kılıç artığıyız. Her </span><span>an kafamıza inmeye hazır bir yumrukla yaşadık ve yaşamaya devam </span><span>ediyoruz. Bırak, kendimizi istediğimiz gibi savunalım. Şu ana değin imanımızı </span><span>bu düsturla savunmasaydık eğer, şimdiye kadar yok olur giderdik. Yağmur </span><span>yağarken mezarımızın üzerinde çakal oynar, mezar taşımıza kurt işerdi.”</span></p>
				<p class="paragraf"><span>Gelincik, </span><span>savaşçıya Yeni Dünya’ya Avrupa’dan yapılan Hıristiyan göçlerini hatırlatmadı. </span><span>Savaşçının faraziyesine göre bu göçlerden sonra Yeni Dünya’nın cennetten </span><span>bir köşeye dönüşmesi ve yerlilerin durumlarının iyileşmesi gerektiğini söylemedi. İyileşmediğini </span><span>iyi biliyordu. Bu garip kavim, Ortodoksluktan bozma inançları sebebiyle Protestan </span><span>ve Katolik ahaliye göre pek tabii ki kâfirdi. </span></p>
				<p class="paragraf"><span>Katolikler ve </span><span>Protestanlar şöyle dursun, Ortodoks Kilisesi bile en kutsal saydıkları emaneti </span><span>gözünü kırpmadan ellerinden almaya çalışmıyor muydu?</span></p>
				<p class="paragraf"><span>“Yahu savaşçı,” dedi Theo. “</span><span>Kelam Tanrı’nın kelamı, müjde İsa Peygamber’in müjdesi ise, </span><span>söylenen ve yapılan nasıl orada farklı, burada farklı olurmuş? Tecrübe </span><span>her yerde aynı olmalıdır ki, yol kimin yoludur belli olsun. </span><span>Herkes kafasına göre günaha ve harama karar verirse, tek itikattan </span><span>yirmi itikat peydah olur, sonunda kimin hak kimin batıl olduğu </span><span>sırra kadem basar. Bir de bu itikatlar birbirlerini boğazlamaya başlamazlar </span><span>mı? Başlarlar ya. O zaman zaten hak falan da kalmaz </span><span>artık. Kimin kime gücü yeterse, karşıdakini kâfir ilan eder. Vakit </span><span>gelir, millet komşunun tavuğuna haset ettiği için mahallesini yakar!”</span></p>
				<p class="paragraf"><span>Ufacık </span><span>bir gelincikten bu mertebede ilmi hasbihal beklemeyen savaşçının yüzü iyice </span><span>gerilmişti. Gelinciğe bir söz söylemek üzereyken kaptanın yatağından bir gıcırtı </span><span>geldi. </span></p>
				<p class="paragraf"><span>Tecrübeli suikastçıya laf anlatarak onu mendebur emelinden vazgeçirmeye yoğunlaşan </span><span>Theo, haliyle uyuyan gemi kaptanının varlığını unutmuş ve yükselttiği sesi </span><span>adamı uykusundan uyandırıvermişti. Derin uykusundan uyandırılan adam mahmurlukla gözlerini ovuşturuyor, </span><span>kamarasının içindeki davetsiz misafirlerin kim olduğunu anlamaya çalışıyordu. </span></p>
				<p class="paragraf"><span>Kendine gelmeyi </span><span>becerebilen Kaptan Luigi’nin savaşçıyı gören gözleri dehşetle parladı. Yerinden </span><span>zıpladı ve hemen yanı başında hazır tuttuğu kılıcını kavradı. Sendeleyerek </span><span>yarı uykulu bir halde savaşçıya yaklaşmaya başlayıp İngilizce, “Sen de </span><span>kimsin?” diye sordu. “Çabuk söyle, yoksa günah benden gitti!”</span></p>
				<p class="paragraf"><span>Kaptanın </span><span>canını almaya gelmiş olan suikastçı celallenen kurbanının üzerine doğru gelmesini </span><span>fırsat bildi ve “Canını almaya gelen Azrail’im!” diyerek kaptana </span><span>yöneldi.</span></p>
				<p class="paragraf"><span>Meselenin artık kopma noktasına geldiğini iyice anlamış olan Theo, </span><span>bir çuval incirin berbat olmaması için suretini kaptana göstermesinin gerektiğine </span><span>kanaat getirdi.</span></p>
				<p class="paragraf"><span>İçinde bulunduğu çekmeceden bir sıçrayışta masanın üzerine çıktı </span><span>ve olanca sesiyle, “Durun ahmak herifler!” diye bağırdı.</span></p>
				<p class="paragraf"><span>Sesin geldiği </span><span>yere irkilerek bakan Kaptan Luigi, gemisinde bir gelincik görmeyi beklemiyordu. </span><span>Masada iki arka ayağı üzerinde duran ve avuç içleri kendisiyle </span><span>düşmanına çevrilmiş halde minik ellerini ‘yeter!’ dermiş gibi uzatan gelinciğin </span><span>konuşması ise aklına bile getiremeyeceği bir ihtimaldi. Şaşkınlıkla gelinciğe bakan </span><span>kaptanın dikkatinin dağıldığını gören Aztek savaşçı daha fazla beklemeden hamlesini </span><span>yaptı ve elindeki bıçağın ağır taş kabzasıyla kaptanın kafasına okkalı </span><span>bir darbe vurdu. </span></p>
				<p class="paragraf"><span>Darbeyi yiyince bir anda yerinde zıplayan ve </span><span>ne olduğunu anlayamayan kaptan yayın balığına tutulmuş gibi titredi, savaşçının </span><span>üzerine yıkıldı. Luigi’nin elleri Aztek yiğidin üzerindeki elbiseye birer </span><span>demir pençe gibi kilitlendi, bir an kasıldı ve yere düşerken </span><span>hâlâ kilitli kalan pençeleri elbisenin yakasından bir parça kumaş koparttı. </span><span>Savaşçı yerde hareketsiz yatan kaptana nefret ve tiksinti ile baktı. </span><span>Kılıcını kaldırdı.</span></p>
				<p class="paragraf"><span>Tamam, diye geçirdi içinden Theo, hem dağ gibi </span><span>bir adam hem de İstanbul’a dönüş biletim şu anda </span><span>gidiyor. Bir şeyler yapmazsam buraya sıkışıp kaldığımın resmidir. Gelincik savaşçıya </span><span>dur demek üzere ağzını açtı. Savaşçı yerdeki kurbanın yanında diz </span><span>çökmüştü. Elindeki bıçağı kaptanın kalbine nişanladıktan sonra bakışlarını Theo’ya </span><span>çevirdi. Savaşçının bakışlarından uzun yıllardır çekilen acıların ben buradayım diye </span><span>bağırdığı rahatlıkla görülüyordu. Bu bakışlar oldukça zeki, ve şaşılacak şey, </span><span>çok derinlerde belki de merhametliydi. </span></p>
				<p class="paragraf"><span>Aztek savaşçısı yavaş bir şekilde </span><span>Luigi’nin kalbine nişanladığı bıçağını indirdi ve kemerine soktu. Gözlerini </span><span>kapadı, derin bir iç çekti. Ayağa kalktı ve Theo’ya </span><span>yöneldi. Gelincik, masaya sert adımlarla yaklaşan savaşçıyı ürpertiyle izledi. Gözleriyle </span><span>Theo’yu hapseden savaşçı, masanın üstündeki gelinciğe dokunmadan aşağıdaki çekmeceye </span><span>erişti ve kitabı aldı. Değerli eserin bir zarar görüp görmediğini </span><span>anlamak için elinde evirip çevirdi. Kitabın sapasağlam olduğunu görünce rahatladı. </span></p>
				<p class="paragraf"><span>Kitabı dikkatlice kaftanının içine soktu ve ardından dikkatini gelinciğe yöneltti. </span></p>
				<p class="paragraf"><span>“</span><span>Peki,” dedi savaşçı, ağzının kıvrımlarında belli belirsiz bir gülümseme belirdi. “</span><span>Can çıkmasın diye can bağışladım! Canı veren de alan da </span><span>Tanrı’dır. Kul masumun canını alamaz. Şu çok iyi bilinsin </span><span>ki, bizim itikadımız batıl değil haktır. Yüce Tanrı dünyanın çeşitli </span><span>iklimlerindeki kullarını o iklimlere uygun olsunlar diye çeşit çeşit yaratmıştır.</span></p>
				<p class="paragraf"><span>“</span><span>Hikmetinden sual olunmayan yek Tanrı, kullarının hayatlarını kolaylaştırmak için itikatları </span><span>da en az kulları kadar farklı sayıda var etmiştir. Şimdi, </span><span>masum cana kıymayıp kimseye kötülük etmeyen bir itikadın batıl olduğunu </span><span>kim söyleyebilir? </span></p>
				<p class="paragraf"><span>“Konstantinopolis’e varınca Kilise’ye halimizi aynen böyle </span><span>ilet, bizler kâfir değiliz. Patrik ne kadar imanlıysa biz de </span><span>o kadar imanlıyız ve İsa Efendimiz’in neferleriyiz!”</span></p>
				<p class="paragraf"><span>Bunları söyledikten </span><span>sonra hayalet gibi bir sessizlikle kapıdan çıkarak ortadan kayboldu.</span></p>
				<p class="resim-1"><img alt="3.png" class="image" height="38" src="images/3_fmt13.jpeg" width="32"/></p>
				<p class="paragraf"><span>Sabaha doğru müthiş bir baş ağrısıyla uyanan Kaptan Luigi, patrikhane </span><span>tarafından kendisine sipariş edilen kitabın yerinde yeller estiğini dehşetle gördü. </span><span>Üstüne gömleğini bile giymeden gecelik entarisi ile hemen güverteye koştu </span><span>ve gemiyi birbirine kattı. Gemideki herkesi istisnasız sorguya çekti. Kitabı </span><span>çalan kişiye kızmadığını, zaruretten böyle bir şeyi yapmış olabileceğini düşündüğünü </span><span>ve hırsız ortaya çıkarsa kendisine bir zarar vermeden olan biteni </span><span>unutacağını söyledi. Kimseden ses çıkmayınca kitabın ortadan kaybolduğu gece nöbette </span><span>olanları ve gemi tayfasından şüphelendiği birkaç madrabazı sopaya çektirip uzun </span><span>süre dövdürttü. Ancak tüm çabası nafile çıktı. Kimse kitabın nereye </span><span>gittiğini bilmiyordu. </span></p>
				<p class="paragraf"><span>İşin kötüsü, Luigi de o gece olan biten </span><span>hiçbir şeyi anımsamıyordu. Kafasındaki şişlik ve odasının açılan kilidi o </span><span>gece bir ziyaretçisi olduğunun kesin nişanesiydi. Ancak talihsiz kaptanın en </span><span>son hatırladığı şey, uyumak için girdiği yatak ve düşünde gördüğü </span><span>İstanbul’du. </span></p>
				<p class="paragraf"><span>Gemide bir hırsızlık olmuştu olmasına ama bu, koca </span><span>seferi durduracak bir mesele değildi. Soruşturma açılır umuduyla Yeni York’</span><span>taki asayişe haber salınmıştı. Gemiye gelen askerler meseleyi dinledikten sonra </span><span>bir süre birbirlerine bakmışlar, sonra da Luigi’ye seferine devam </span><span>etmesini söylemişlerdi. Çaresiz kaptan itiraz eder gibi olunca da askerler </span><span>kitabı bulurlarsa ulak ile kendisine yollamaya mutlaka ihtimam gösterecekleri hakkında </span><span>teminat vermişler, gemiden çıkarken ise kahkahalarına hâkim olamamışlardı. </span></p>
				<p class="paragraf"><span>Kısacası, mesele </span><span>açılmadan kapanmıştı ve gemi evvelden tasarlandığı gibi İstanbul’a doğru </span><span>yola çıkma hazırlıklarını tamamlamak üzereydi.</span></p>
				<p class="paragraf"><span>Üst katlarda bunlar olurken, Theo </span><span>geminin alt güvertesindeki lombozdan dışarıyı seyrediyordu. Gelincik, elinde savaşçı Luigi’</span><span>nin Aztek’in elbisesinden yırttığı kumaş parçasını tutuyor, İstanbul hayalleri </span><span>kuruyor ve yolculuğun başlaması için sabırsızlanıyordu. Önünde uzanıp giden uçsuz </span><span>bucaksız okyanusa bakan Theo, ne kadar gezersem gezeyim, başka yerlerde </span><span>ne kadar çok kalırsam kalayım, İstanbul’dan kopamıyorum, diye düşündü. </span><span>Belki de İstanbul’a geri dönüş fikri İstanbul’un kendisinden </span><span>daha güzeldi!</span></p>
				<p class="paragraf"><span>Bir gelincik ne kadar gülümseyebilirse o kadar gülümsedi </span><span>ve elindeki kumaşa bir daha baktı. Aztek savaşçısının elbisesinden koparılan </span><span>parçanın üzerinde minaresiz bir Ayasofya işlemesi vardı.</span></p>
			</div>
		</div>
	</body>
</html>