<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>6-1.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:44eb52e5-fd92-4589-801b-ccfe789cac2c"/>
	</head>
	<body>
		<div id="x6-1.html" xml:lang="tr-TR">
			<div class="Basic-Text-Frame">
				<p class="split"/>
				<p class="anabaslik" id="toc_marker-2">Cüce Vasili - 17. yüzyıl</p>
				<p class="paragraf para-style-override-8"><span class="char-style-override-5">“Hükm </span><span class="char-style-override-5">itmen, ki size dahi hükm olunmaya. Zira ettiğiniz </span></p>
				<p class="paragraf para-style-override-8"><span class="char-style-override-5">hükm ile </span><span class="char-style-override-5">hükm olunacaksınız ve ne ölçekle ölçerseniz, </span></p>
				<p class="paragraf para-style-override-8"><span class="char-style-override-5">size dahi onun ile </span><span class="char-style-override-5">ölçülecektir”</span></p>
				<p class="paragraf para-style-override-12"><span>Matta 7:1 -1856 Tarihli Karaman İncili</span></p>
				<p class="paragbas">“Buyruklarımın yerine getirilmesini beklerim!” diye bağırdı cüce. Ayağını hışımla yere vurdu. “Çil çil altınlarımı alırken şikayet etmiyordunuz beyzadeler!” dedi. “İki dirhem tütünü mü çok gördünüz bre?”</p>
				<p class="paragraf"><span>Hanın kır saçlı</span><span>, fırça bıyıklı ve davul göbekli sahibi, bu sinirli ve sinirli</span><span> olduğu ölçüde sarhoş cüceyi içeri aldığına çoktan pişmanlık duymaya başlamıştı</span><span>. Telaşla etrafına bakınarak, “Yiğidim” dedi, “aman dedim. Aman nedir bilir</span><span> misin? Hele bir soluklan ne olursun. Kellemize mi kastettin hepimizin</span><span>? Hadi kendine acımıyorsun, bari şu dört çocuklu Sarkis kuluna acı</span><span>. Dediklerin haşmetlü ve devletlü padişah efendimizin kulağına bir giderse, maazallah</span><span> bizi Müslümanların Hızır’ı bile kurtaramaz! Padişah efendimizin tütünü yasak</span><span> ettiğini ve içeni en şedit bir şekilde cezalandırdığını sanki duymamış</span><span> gibisin. Daha geçen hafta, tam sekiz tane biçare tiryakiyi çeşmenin</span><span> yanındaki ağaçta sarımsak gibi sallandırdılar. İsa günahlarını affetsin, tebdil gezen</span><span> subaşını tiryaki sanıp da tütün ikram etmiş gafiller. Aralarından Mahmud</span><span> Efendi’yi tanırdım. Kimseye bir fenalığı dokunmayan, karıncaezmez bir tiryakiydi</span><span>. Subaşı adam seçmiyor yiğidim, aman sesini kısık tut! Bizim çırağı</span><span> az önce Galata’ya gönderdim. İsa efendimizin de izniyle sana</span><span> tütününü bulup getirecek canım efendim!”</span></p>
				<p class="paragraf"><span>Tütünün yolda olduğunu duyan cüce</span><span> sakinleşir gibi oldu. Yay gibi gergin vücudu gözle görülecek seviyede</span><span> gevşedi. Biraz da gözdağı vererek, “Hele bir getirmesin,” dedi. “Getirmesin</span><span> de, Bosnalı Vasili kellesini alıversin!” Sarhoşluktan ve harman olduğundan sendeleyerek</span><span> odasına çekildi ve kapısını kapattı. Yer döşeğine usulca girdi. Artık</span><span> ağrıdan iyice çatlayan başını ovuşturarak karanlıkta çırağın getireceği tütününü beklemeye</span><span> başladı. </span></p>
				<p class="paragraf"><span>Gerçekten de çok vakit geçmeden çırak geldi. Vasili’nin</span><span> kapısını hafifçe araladıktan sonra iki dirhem tütünün bulunduğu keseyi yer</span><span> döşeğinin üzerine fırlatır fırlatmaz ortadan kayboldu. Sinirli konuk, fırlatılan keseyi</span><span> havada yakaladı. Aceleyle ayağa kalkarak bacaya doğru seyirtti.</span></p>
				<p class="paragraf"><span>Vasili Prikop</span><span> bir metre boylarında, kalın vücutlu, bir karış uzunluğunda kapkara, kıvırcık</span><span> sakalları olan çekik gözlü bir adamdı. Gözlerinin çekikliğinin atalarından birinin</span><span> Cengiz Han olduğuna işaret ettiğini söyler, savaşçı atası ile övünürdü</span><span>. Aslen, anneannesinin derede çamaşır yıkarken bir anda gönlünün kaydığı Özbek</span><span> bir Rum abdalı çekik gözlerinin müsebbibiydi.</span></p>
				<p class="paragraf"><span>Çubuğunu aceleyle doldururken tütünün</span><span> yarısını yere saçtı. Küfrederek eğildi, yere düşen parçaları alıp çubuğunu</span><span> sağlamlaştırdı. Ocaktaki ateşten yarısı yanmış uzunca bir dalı usta bir</span><span> hareketle, elini yakmadan alarak çubuğunu tutuşturdu. Ciğerlerinin tüm kuvveti ile</span><span> hızlı hızlı çubuğunu körükledikten bir süre sonra başağrısından eser kalmamıştı</span><span>. Ocağın yanına çöküverdi. Dumanlı kafasının artık hükmedemediği boş gözleriyle etrafa</span><span> bakınırken, içi hâlâ yarıya kadar tütün dolu olan keseye kilitlendi</span><span>. Mavi kadifeden kese, dağınık yer döşeğinin üzerinde ağzı açık bir</span><span> şekilde duruyordu. “İyi,” diye düşündü. “Sabaha doğru bir çubuk daha</span><span> yakarım geri kalan nevale ile.”</span></p>
				<p class="resim-1"><img alt="3.png" class="image" height="38" src="images/3_fmt1.jpeg" width="32"/></p>
				<p class="paragraf"><span>Vasili, Revan’da yaşayan</span><span> akrabası Petro’nun yanına varmak üzere bir ay kadar önce</span><span> Saraybosna’dan yola çıkmıştı. 25 yaşına geldiği hâlde hâlâ koluna</span><span> altın bir bilezik takmamış oğlu yüzünden, Bosna’nın usta bakırcılarından</span><span> Vladimir Prikop’un gözüne geceleri uyku girmiyordu. Vasili bakırcılığa karşı</span><span> ne bir ilgi ne de bir istek duymuştu. Vladimir Efendi</span><span> çocuğuna uzun uzun öğüt verdi, dövdü, sövdü, hatta dükkâna bağladı</span><span>; lâkin zorla güzellik olmuyordu. Vasili elinde çekiçle bakıra vururken bile</span><span> tembellik yapabilecek bir istidada sahipti. Sonunda karar verildi. Genç adamın</span><span> bakırcılıkla uğraşacağı yoktu. Dayısı Petro, uzun yıllar önce Revan’a</span><span> göçmüş ve orada kendisine güzel bir meyhane açmıştı. Meyhanelerde yapılacak</span><span> ayak işleri çok olduğundan bir çırağa ihtiyaç duyuyordu. Vasili’yi</span><span> çırak olarak yanına aldırmak istediğini bir mektupla kardeşine iletti. Meyhaneye</span><span> çırak gideceğini duyan Vasili’nin gözleri hemen parlamış ve devamlı</span><span> suretle babası ile kavga ettiği evden kaçmak için fırsat da</span><span> aradığından, üç gün içinde tüm hazırlıklarını tamamlayıp yola koyulmuştu. Tedbirsiz</span><span> davrandığından, zula ettiği tütününü Tekfurdağı yolunda çaldırmış, harman bir şekilde</span><span>, kafası davul gibi olduğu hâlde İstanbul’a giriş yapmıştı. </span></p>
				<p class="paragraf"><span>İstanbul</span><span>’da kimseyi tanımayan Vasili gibi bir tiryakinin, tütünü yasak eden</span><span> sultanın payitahtında bu mereti bulması hâliyle çok zordu. </span></p>
				<p class="paragraf"><span>Lâkin pislik</span><span> pisliği kokusundan tanır demişler. </span></p>
				<p class="paragraf"><span>Gözü tütünün buhranlı dumanından başka bir</span><span> şey görmeyen Vasili, han sahibi Sarkis’i ilk görüşte gözüne</span><span> kestirmişti. Sarkis’in en az kendisi kadar çıkarcı biri olduğunu</span><span> anlayan cüce, hayli kaba bir dille tütün istediğini söylemiş ve</span><span> Sarkis daha cevap vermek için ağzını açamadan, iki adet İspanyol</span><span> altınını adamın cebine sokuşturuvermişti. </span></p>
				<p class="paragraf"><span>Tütün lafını duyan Sarkis’in beti</span><span> benzi atmıştı. Eh, kellesini sokakta bulmamıştı ya? Can tatlıydı. Öte</span><span> yandan, tiryaki konuğunun verdiği rüşvet de öyle hemen elinin tersiyle</span><span> köşeye itilecek cinsten değildi. Bağdatlı Halil Ağa isminde tanıdığı eski</span><span> bir tiryaki vardı. Kendisinin son zamanlarda Galata’daki Rum Balki</span><span>’nin meyhanesine musallat olduğunu duymuştu. Çırağını hemen oraya yolladı. Gönderdiği</span><span> İspanyol altınlarından birini gören Halil Ağa hemen tütünü bulup buluşturmuş</span><span> ve çırağa teslim etmişti.</span></p>
				<p class="paragraf"><span>Vasili, kafasından bu tip düşünceler akıp</span><span> geçerken vaktin sabaha yaklaştığını fark etti. Çubuğundaki tütün bitmişti. Yola</span><span> devam etmeden önce bir çubuk daha içmek için yerinden doğrulup</span><span> tütün kesesine yöneldi. Fakat kese yerinde yoktu.</span></p>
				<p class="paragraf"><span>Belki araya bir</span><span> yerlere sıkışmıştır diye döşeği ters yüz etti. Odayı köşe bucak</span><span> aradı, yine bulamadı. Odaya giren çıkan olmamıştı.</span></p>
				<p class="paragraf"><span>Vasili şaşkınlıkla ve</span><span> kızgınlıkla kalakaldı.</span></p>
				<p class="resim-1"><img alt="3.png" class="image" height="38" src="images/3_fmt2.jpeg" width="32"/></p>
				<p class="paragraf"><span>Theo camın pervazına basarak çevik bir hareketle</span><span> çatıya ulaştı. Mavi tütün kesesi boynundan sarkıyordu. Az bir mesafe</span><span> katederek çatıyı ortaladı. Burada onu kimse göremezdi. Bir gelincik ne</span><span> kadar gülümseyebilirse o kadar gülümsedi. Bir an, bu illete bu</span><span> kadar müptela olduğu için kendine kızdı, lakin bu his pek</span><span> çabuk geçti.</span></p>
				<p class="paragraf"><span>Bizanslı gelincik Theo, son otuz yıldır tütün bağımlısıydı</span><span> ve bilhassa padişah tütünü yasak ettiğinden beri günlük ihtiyacını karşılamakta</span><span> epeyce zorlanıyordu. Yasaktan önce kemerlerde açıktan açığa sallanan ve ortalarda</span><span> rahatça bırakılan tütün keseleri Theo için kolay hedeflerdi. Lâkin lanet</span><span> tütün yasağının devreye girmesiyle birlikle, padişahın ne kadar ciddi olduğunu</span><span> göstermek amacıyla mütemadiyen aldığı kelleler, tiryakileri hayli dikkatli davranmaya zorlamış</span><span> ve tütün keseleri artık ortalarda görünmez olmuştu.</span></p>
				<p class="paragraf"><span>Vasili’nin tellendirdiği</span><span> çubuğun kokusunu ta aşağı mahalleden duymuştu Theo. Gelincik olmanın avantajlarından</span><span> biri de keskin bir burna sahip olmaktı. Kokuyu takip ederek</span><span> cücenin kaldığı odayı tahmin etmiş, pencereyi aralayarak içeri girmiş ve</span><span> döşekte nazlı nazlı yatan mavi tütün kesesini hızlıca boynuna geçirdikten</span><span> sonra sessizce ortadan kaybolmuştu.</span></p>
				<p class="paragraf"><span>Gelincik, Vasili’nin odasına sızmadan önce</span><span> yük olmasın diye çatıda bıraktığı minik çubuğa kesedeki tütünün bir</span><span> kısmını doldurdu. Omzuna çaprazlamasına asılı heybesinden çakmak taşı ve kav</span><span> çıkararak oracıkta küçük bir ateş yaktı. Çubuğunun iyice tutuştuğundan emin</span><span> olduktan sonra keyifle arkasına yaslanıp hanın çatısından İstanbul’u seyretmeye</span><span> başladı.</span></p>
				<p class="paragraf"><span>Hava henüz alacakaranlıktı. Son elli yılda şehir ne kadar</span><span> da değişmişti. 1633’te Cibali’de elinde çubuk olduğu hâlde</span><span> bir kayıkta uyuyakalan tiryakinin sebep olduğu Cibali Kapısı Yangını şehrin</span><span> siluetini bambaşka bir hâle getirmişti. Ahalinin olur olmaz her yerde</span><span> toplanıp kendisi hakkında devlet sohbeti yapmasından hayli rahatsız olan padişah</span><span>, bu yangını fırsat bilmiş ve meclisleri dağıtıp insanların bir araya</span><span> gelmesini engellemek niyetiyle tütünü yasaklamıştı. Ulemadan Kadızade Mehmet Efendi’nin</span><span> de teşvikiyle, tütün içenlere en şiddetli cezalar uygulanmaya başlanmıştı. Zavallı</span><span> tiryakiler tütün içerken yakalanırlarsa başları vuruluyor, kelleleri koltuklarının altına koyulup</span><span> kabahatleri belli olsun diye de çubukları ağızlarına veriliyordu. Biçare kellelerin</span><span> bazılarının bizzat padişah tarafından alındığı tevatürü dolaşıyordu. </span></p>
				<p class="paragraf"><span>Theo dumanlı kafası</span><span> ile bütün bunları düşünürken, hanın önünde sanki can pazarı yaşanıyormuşçasına</span><span> bir cayırtı koptu. Derin ve tok bir ses, “Aç şu</span><span> kapıyı bre densiz hancı!” diye bağırdı. Hanın büyük, ağır ve</span><span> epeyce eğreti duran kapısı telaşla açıldı. Bir grup yeniçeri hızla</span><span> içeri doluştu. Theo olan biteni daha iyi görebilmek için çubuğunu</span><span> bıraktı ve çatıdan inerek ilk kattaki pencereye konuşlandı. </span></p>
				<p class="paragraf"><span>Tok sesin</span><span> sahibi insan ejderi bir subaşıydı. Yanındaki neferler ile birlikte, tir</span><span> tir titreyen hancının yüzüne taşa baksa eritecek bir nazarla bakıyordu</span><span>. Beti benzi atan hancı, ‘yukarıda’ der gibi belli belirsiz bir</span><span> işaret yapıp ağzında bir şeyler geveledi. Bir anda üç nefer</span><span> yaydan çıkmış ok gibi fırlayarak üst katta bittiler. Elleriyle koymuş</span><span> gibi Vasili’yi bulup karga tulumba subaşının huzuruna çıkardılar. Vasili</span><span> Türkçe bilmezdi ama Rumcası vardı. Subaşının da anası Rum’du</span><span>. Birkaç farklı lisanda bağrış çağrış olduktan sonra Rumca konuşmaya başladılar</span><span>. </span></p>
				<p class="paragraf"><span>Theo, subaşının Vasili’ye neden tütün içtiğini sorduğunu duydu. Cüce</span><span> işlediği suçun cezasını bildiği için tütün içtiğini inkâr ediyor, subaşına</span><span> suçsuz bir hacı olduğunu söyleyerek serbest bırakılmak için yalvarıyordu. Üst</span><span> kattaki odasına bir kere daha çıkan askerler Vasili’nin çubuğunu</span><span> getirip subaşına verdiler. Çubuğu gören Vasili dut yemiş bülbül yavrusu</span><span> gibi susunca subaşının tepesi iyice attı ve cüceyi elindeki tütün</span><span> çubuğu ile dövmeye koyuldu. Can acısı ile bağıran Vasili bu</span><span> sefer de çubuğun kendine ait olmadığını iddia etmeye başladı. Dediğine</span><span> göre kendisinden önce aynı odada kalan mel’un kişi çubuğu kullandıktan</span><span> sonra odaya bırakmıştı. Yoldan yorgun argın gelip de kendini bir</span><span> han odasına atan talihsiz hacı adayı Vasili de padişah efendimizin</span><span> buyruğunu çok iyi bildiğinden ve kanunlara harfiyen uyduğundan odasında bulduğu</span><span> çubuk karşısında afallamış, çok korkmuş ve tesadüf bu ya, tam</span><span> çubuğu hancıya gösterecekken subaşı hanı basmıştı. İnsan azmanı subaşı, tütün</span><span> kokusu duyduklarını ve o sebeple hana geldiklerini tekrarlıyor, Vasili’ye</span><span> şiddeti gittikçe artan bir şekilde çubukla vurarak suçunu itiraf etmesini</span><span> istiyordu.</span></p>
				<p class="paragraf"><span>Bunu duyan Theo bir an duraksadı. Subaşının tütün kokusu</span><span> duyduğunu iddia ettiği zamanda Vasili’nin çubuğundaki tütün çoktan bitmişti</span><span> bile. Belli ki askerlerin duyduğu koku Theo’nun o sırada</span><span> keyifle çatıda tüttürdüğü çubuktan gelmişti. Huysuz cüce, Theo yüzünden yakayı</span><span> ele vermişti.</span></p>
				<p class="paragraf"><span>Vasili suçüstü yakalanmamıştı. Onca dayağa rağmen çubuk içtiğini</span><span> de itiraf etmemişti. Bu sebepten kafasını oracıkta vuramadılar. Subaşı, “Alın</span><span> şu gâvuru götürün zindana, öğlene İşkenceci Kerpeten İbrahim Çavuş’un</span><span> elinde bülbül gibi şakır!” diye gürledi ve Vasili’nin ensesine</span><span> şedit bir tokat aşketti. Yere düşen Vasili’yi kaldıran askerler</span><span> her iki yanından koluna girerek cüceyi zindana götürdüler. Taşınırken ayakları</span><span> yerden kesilen Vasili korkudan ve dayaktan çoktan bilincini kaybetmişti.</span></p>
				<p class="paragraf"><span>Cücenin</span><span> gördüğü muameleye şahit olan ve zindanda başına gelecekleri iyi bilen</span><span> Theo midesinden bir şeylerin çekildiğini hissetti.</span></p>
				<p class="paragraf"><span>Bunca yıllık ömrü boyunca</span><span> çokça günah işlemiş ve hırsızlık yapmıştı. Ömrünü insanların gizli konuşmalarını</span><span> dinleyerek geçirmiş, ademoğlunun en mahrem hallerini görmüştü. Yukarıda Allah vardı</span><span>, kimseyi öldürmemiş veya ölümüne sebep olmamış da değildi. Artık geçmişte</span><span> kalan o vakaların hepsi nefsi müdafaaydı.</span></p>
				<p class="paragraf"><span>Ancak o ana dek</span><span>, kimsenin kanına girmemişti. Bundan sonra da girmek niyetinde değildi. Vasili</span><span>’yi kurtarmalıydı. </span></p>
				<p class="paragraf"><span>Daha fazla oyalanmadan, uzaklaşmaya başlayan yeniçerileri ve sürükledikleri</span><span> cüceyi takip etmeye başladı.</span></p>
				<p class="resim-1"><img alt="3.png" class="image" height="38" src="images/3_fmt3.jpeg" width="32"/></p>
				<p class="paragraf"><span>Baygın cüce üzerine kapanan demir</span><span> kapının şangırtısı ile uyandı. Zindan karanlıktı. Yediği dayaktan dolayı her</span><span> yeri ağrıyordu. Tükürdü. İstanbul’a vardığı güne lanet etti. </span></p>
				<p class="paragraf"><span>Subaşı</span><span> işkence mi demişti? Yüzüne ateş bastı. Vasili’nin canı kendini</span><span> bildi bileli gayet tatlıydı. İşkence altında fazla dayanamayacağını biliyordu, hemen</span><span> çözülür ve tütün içtiğini itiraf ederdi. Bu itiraftan sonra da</span><span> cellattan kurtuluş yoktu. </span></p>
				<p class="paragraf"><span>Bazı insanlar, sıkıntılı anlarında kaderlerini kabul ederler</span><span> ve başlarına gelecek felaketi, bir ağacın güneşin ışıklarını kabul ettiği</span><span> gibi kalpten bir kabullenmişlik ve sessizlikle beklerler. Bu kişiler son</span><span> anlarını belki de hayatlarında tecrübe etmedikleri bir huzur içerisinde geçirirler</span><span>. Lakin Vasili bu insanlardan değildi. Zindanın içinde, köşeye sıkıştırılmış bir</span><span> tilki gibi bir umut ya da bir çıkış yolu görebilmek</span><span> için dört dönüyor, her seferinde karanlık ve soğuk duvarların sevimsizliği</span><span> ile karşılaşıyordu. Çocukken ne zaman yaramazlık yapsa, babası kendisini atölyesinin</span><span> karanlık deposuna kapatırdı. Soğuk ve rutubetli depoda her daim fareler</span><span> cirit atar, el kadar hamamböcekleri gezinir ve yarasalar uçuşurdu. Depoda</span><span> geçirdiği o korku dolu saatlerin hatıraları cüceyi geri kalan hayatı</span><span> boyunca bir heyula gibi takip etmişti. Şimdi burada, İstanbul’da</span><span>, içinde bulunduğu zindanda sanki çocukluğuna geri dönmüştü ve o anıları</span><span> yeni baştan yaşıyordu. Soğuk terler dökmeye başladı.</span></p>
				<p class="paragraf"><span>Tam umudunu kaybederek</span><span> paniklemek ve bilincini kaybederek karanlık bir kuyuya düşmek üzereydi ki</span><span> dışarıdan birinin, “Vasili!” diye seslendiğini duydu. Oldukça ince, neredeyse bir</span><span> çocuğunkini andıran bir sesti bu. Heyhat, demek ki sonu böyle</span><span> olacaktı. Gaipten sesler duyacak, belki de daha sonra hayaller görüp</span><span> aklını yitirecekti. Kim bilir kaç idam mahkumu şu bulunduğu odada</span><span> aklını kaçırmış ve son saatlerini şuursuz bir meczup olarak geçirmişti</span><span>. </span></p>
				<p class="paragraf"><span>Acaba gardiyanlar işkence görmek üzere olan bir mahkum ile eğleniyorlar</span><span> mıydı? Sessizce kapıya yaklaştı, dinledi. Çok uzaklardan boğuk ve belli</span><span> belirsiz ayak sesleri geliyordu. Yine aynı ince ses, “Vasili!” diye</span><span> seslendi. Oldukça tiz bir sesti bu. Vasili Rumca, “Benim, ne</span><span> istiyorsun?” diye cevap verdi. “Seni kurtaracağım,” dedi kapının arkasından gelen</span><span> ince ses, “Buradan, Kerpeten İbrahim’in eline düşmeden kurtulacaksın.” </span></p>
				<p class="paragraf"><span>“Neden</span><span> sana inanayım? Neden beni kurtarmak isteyesin ki?” dedi cüce. Endişesi</span><span> sesine yansımıştı. “Seni tanımıyorum. Bana tuzak kurmadığını nereden bileyim?” </span></p>
				<p class="paragraf"><span>Kapının</span><span> arkasındaki ses sinirlendi. “Şimdi beni dinle ahmak cüce!” dedi. “Sana</span><span> zarar vermek istiyor olsaydım, yapacağım son şey seni bu zindandan</span><span> çıkarmak olurdu. Kerpeten İbrahim’in ellerinde ağır ağır canını teslim</span><span> etmeni beklerdim.” </span></p>
				<p class="paragraf"><span>Vasili çabucak içinde bulunduğu durumun muhasebesini yaptı ve</span><span> gözlerini taş duvarlı zindanın içinde gezdirdi. Ses haklıydı. </span></p>
				<p class="paragraf"><span>“Tamam,” dedi</span><span>. “İnandım sana. Lâkin beni bu necis yerden nasıl kurtaracaksın? Hadi</span><span> kapıyı açıp da odadan çıkabildim diyelim, bu koca zindandan nasıl</span><span> çıkacağız? Etraf kum gibi asker kaynıyor.”</span></p>
				<p class="paragraf"><span>“Sen işin o kısmını</span><span> bana bırak,” dedi gizemli ses. “Şimdi,” diye ekledi emreder bir</span><span> tonla, “içeri gireceğim ama ondan önce senden bir söz almak</span><span> istiyorum. Ben içeri girdiğimde şaşırıp kendini kaybetmeyeceksin, bu sözü vermediğin</span><span> müddetçe seni kurtaramam.” </span></p>
				<p class="paragraf"><span>Tamamdı işte! İnce sesin sahibi demek ki</span><span> bir kadındı! Kurtarıcısı, kendisinin kadın olduğunu gördüğü zaman Vasili’den</span><span> şaşırmamasını rica ediyordu. Vasili’nin aklına çocukken annesinden dinlediği masallar</span><span> geldi. O masallarda, hükümdarın kızı fakir ama yakışıklı yiğide gönlünü</span><span> kaptırırdı. Kızı gören bileği kuvvetli yiğit de kalbine söz geçiremez</span><span> ve prenses için ölüp bitmeye başlardı. Bunu duyan prensesin zalim</span><span> babası kim olduğuna bakmadan kızına âşık olmaya cüret eden bu</span><span> hadsiz ve bahtsız yiğidi aklı başına gelsin diye zindana atardı</span><span>. Fakat bu gence sahih bir aşkla bağlı olan prenses acısından</span><span> ince hastalığa yakalanarak yataklara düşerdi. Olan biteni bir süre naz</span><span> addederek umursamayan babası, durumun ciddiyetini anladığında ülkesindeki en iyi hekimlere</span><span> haber salar ve kızını iyileştiren hekime servetinin önemli bir kısmını</span><span> vereceğini tellallarla ilan ettirirdi. Heyhat, hiçbir hekim kızın derdine derman</span><span> bulamazdı. Sonunda baba yüreği hükümdar kibrine galip gelir ve kızının</span><span> sevdiği yiğide kavuşmasına izin verirdi. Bunu duyan kızı sanki ejderha</span><span> sütü içmişçesine bir anda iyileşirdi. Prenses, yiğidin kaldığı zindana koşar</span><span> adımlarla gider, zindan kapısını açar ve onu zalim babasının hapsettiği</span><span> zindandan kurtarırdı. </span></p>
				<p class="paragraf"><span>“Söz veriyorum,” dedi cüce. Kapı açılınca içeri girecek</span><span> prensese derli toplu görünmek için telaşla üstüne başına çekidüzen verdi</span><span>. İlk intiba oldukça mühimdi. </span></p>
				<p class="paragraf"><span>Kapının açılmasını bir süre heyecanla bekledi</span><span> fakat kapı açılmadı. Acaba prenses anahtarı mı yerine takamamıştı? Aniden</span><span>, kapının altından sürünerek geçen fare gibi bir yaratık görüp irkildi</span><span>. Fareden daha ince ve uzun olan bu hayvanı karanlıkta tam</span><span> anlamıyla seçemedi. İstanbul’daki bir çeşit musibet herhalde, diye düşündü</span><span>, kör zindanda fareler cirit atıyordu. Ancak hayvan kendisine doğru yaklaştıkça</span><span> ayrıntıları daha iyi seçebilmeye başladı. </span></p>
				<p class="paragraf"><span>Üstünde cepkeni ve omzundan sallandırdığı</span><span> heybesiyle içeri giren bir gelincikti bu! Gelinciğin heybesi ince bir</span><span> işçilikle işlenmişti ve dört köşesinden püsküller sarkıyordu. Heybe hayvanın cüssesine</span><span> göre epey büyüktü. İçinde sallanan bir şeyler taşıyor olmasına rağmen</span><span>, heybenin ağzının ortasındaki ilikli düğme bu eşyaların dökülmesini engelliyordu. Oldukça</span><span> afili olan cepken, kahverengi üzerine altın işlemeliydi ve saten astarı</span><span> gelincik hareket ettikçe zindanın karanlığında bile insanın gözünü alıyordu. </span></p>
				<p class="paragraf"><span>Theo</span><span> şaşkınlıktan donakalan ve gördüğü manzaraya bir türlü anlam veremeyen cüceye</span><span> iyice sokulup, “Haydi bakalım Vasili efendi, bugün şanslı gününmüş. Kellen</span><span> kurtuluyor,” dedi. Deminden beridir kapının ardından gelen sesin bu gelinciğe</span><span> ait olduğunu anlayan Vasili, aynı anda birkaç duyguyu birden hissetti</span><span>. İlk hissettiği duygu pek tabii ki hayal kırıklığıydı. İnce sesin</span><span> sahibinin babası hayli zengin bir hükümdarın kızı olmadığı aşikârdı. Kurduğu</span><span> hayallerin hepsi dipsiz bir kuyunun içindeki suya düşmüştü. </span></p>
				<p class="paragraf"><span>İlk hayal</span><span> kırıklığı geçtiğinde ise cüceye bir ürperme geldi ve korkudan titreme</span><span> hasıl oldu.</span></p>
				<p class="paragraf"><span>Bu nasıl bir cindi? Postu kurtarayım derken ruhunu</span><span> şeytana mı kaptırıyordu yoksa? Kilisenin papazı, pazar günleri verdiği vaazlarda</span><span>, şeytanın insanı kandırmak için şekilden şekle girebildiğini ve insanlara en</span><span> çok ihtiyaç duydukları durumda yaklaştığını defaatle anlatmıştı. Belli ki kendisini</span><span> ziyaret eden ve kıvrak bir dille konuşan bu yaratık şeytanın</span><span> ta kendisiydi. Hemen dizlerinin üzerine çöktü ve gözlerini sımsıkı kapatarak</span><span> ‘Babamız Göklerdesin’ duasını okumaya başladı.</span></p>
				<p class="paragraf"><span>Kendisini Vasili’ye gösteren Theo</span><span> aslında bu tepkiyi bekliyordu. Derin derin iç çekti. “Hiç de</span><span> şaşmaz doğrusu,” dedi. “Karşınızda bir insan değil de konuşan bir</span><span> gelinciği, yani beni gördüğünüzde illa ki bir kötülük beklersiniz. Sizden</span><span> olmayan ve önceden bir benzerini görmediğiniz her şey mutlaka tehlikedir</span><span> size göre çünkü. Bu tavır her millette ve her dinde</span><span> aynıdır. Değişen sadece dua okunan dil ve dua edilen Tanrı</span><span>’dır. Ne zaman arz-ı endam etsem şeytanlıkla suçlanırım. Bu</span><span> suçlama da, suçlayanın kendine biçtiği ehemmiyeti orta etmesi sebebi ile</span><span> pek bir gülünçtür. Koskoca şeytan, senin gibi bir başıkabağı ne</span><span> yapsın? Herkes kendini dev aynasında görür ve şeytanın teşrif etmesine</span><span> yol açacak kadar mühim olduğunu düşünür. Hemen kurtarılmak için dualarla</span><span> Tanrı’dan yardım dilenir de, Tanrı’nın yardımı bir gelincik</span><span> kılığında gönderebileceği hiç akla gelmez!” </span></p>
				<p class="paragraf"><span>Gelinciği dinlerken bir yandan da</span><span> mırıl mırıl okuduğu duayı nihayet bitiren Vasili’nin gözleri aralandı</span><span>. Gelinciğin tehditkâr olmayan duruşu (heybesiyle gezen bir gelincik ne kadar</span><span> tehditkâr görünebilirdi ki?) cüceyi sakinleştirdi. Yutkundu, “Seni şeytan mı gönderdi</span><span>?” diye titrek bir sesle sordu. </span></p>
				<p class="paragraf"><span>“Şeytanı arıyorsan, onu birkaç saat</span><span> içinde Kerpeten İbrahim’in gözlerinde göreceksin cüce,” dedi Theo. “Hem</span><span> de yaman şeytandır ha. Özgürlüğünü arıyorsan, hızlı hareket edip suallerini</span><span> kesmen gerek. Al şu anahtarı,” diye emrederek gardiyandan çaldığı anahtarı</span><span> heybesinden çıkardı ve cüceye fırlattı. “Seni burada tutan şu demir</span><span> kapının anahtarı bu. Bir an önce kapıyı aç da seni</span><span> çıkarayım bu rezil yerden.” Vasili bir önüne düşen anahtara, bir</span><span> de soğuk ve paslı gözüken korkunç demir kapıya baktı. Gelinciğin</span><span> sözlerini düşündü. Belki de iyi saatte olsunlar haklıydı. İsa yardımı</span><span> bu şekilde göndermiş olabilir miydi? Hem İncil’de azizlere yardım</span><span> eden çeşitli hayvanlar yok muydu? Mutlaka olması gerekirdi.</span></p>
				<p class="paragraf"><span>Daha fazla</span><span> tereddüt etmeden anahtarı yerden aldı. “Peki,” dedi. “Senin Tanrı’nın</span><span> bir inayeti olduğuna inandım gelincik... Ya da her neysen. Lâkin</span><span> bir sorum var. Diyelim ki kapıyı açıp da bu karanlık</span><span> ve sefil odadan çıktık. Peki bu koca zindandan nasıl kaçacağız</span><span>? Her yer gardiyan kaynıyor. Zindanın ana kapısına varamadan kıskıvrak yakalarlar</span><span> bizi.”</span></p>
				<p class="paragraf"><span>“Hay akılsız cüce, hay!” dedi Theo. “Buradan kaçmak kolay</span><span>. Sen hele şu kapıyı aç, gerisi iplik söküğü gibi gelecek</span><span>. Anahtarını aldığım ve çubuğuna afyon kattığım gardiyan çoktan derin uykudadır</span><span>. Bu kapıdan dışarı çıkar çıkmaz, koşar adımlarla hemen sağa döneceğiz</span><span>. Orada bir lağım girişi var. Normal bir insanın sığamayacağı genişlikte</span><span> olduğundan, buradan ne giren olur ne de çıkan, diye asker</span><span> umursamaz. Fare girmesin diye üzerine tahta bir kapak bırakırlar o</span><span> kadar. Ancak biraz zor da olsa, sen o girişten sığabilirsin</span><span>. Kapağı kaldırıp da içeri girdin mi kurtuldun demektir. Haydi, aç</span><span> şu kapıyı da düş artık arkama!” </span></p>
				<p class="paragraf"><span>Vasili, sanki tamam dermişçesine</span><span> kafasını kafasını evet anlamında hafifçe salladı. Uysal bir çocuk gibiydi</span><span>. Yerdeki anahtarı alıp kapının paslı kilidine yerleştirdi. Önce kilidini sevmemiş</span><span> gibi içeri girmekte zorlanan anahtar, cücenin yüklenmesi ile metalik bir</span><span> ses çıkararak yerine oturdu. Vasili anahtarı çevirince bir şangırtı koptu</span><span>. “Tamam,” diye geçirdi içinden Vasili, “şimdi gelip beni yakalayacaklar. Hem</span><span> de kaçmaya teşebbüs ettiğim için beni anında işkenceye alırlar!” Bir</span><span> süre nefesini tutarak bekledi, ne birinin hareket ettiğini ne de</span><span> uzaktan yankılanan ayak seslerini duydu. Rahatladı, kapıyı araladı. Gelincik hemen</span><span> aralıktan dışarı fırladı, arka ayaklarının üzerine kalktı ve sol ön</span><span> patisi ile Vasili’yi çağırdı. Yanına ürkekçe gelen cüceye, “İlk</span><span> badireyi atlattık Vasili Efendi. Ama sevinmek için henüz çok erken</span><span>. Şimdi ses çıkarmadan beni izle,” dedi. </span></p>
				<p class="paragraf"><span>Acayip ikili, meşalelerle aydınlatılan</span><span> koridorda yürümeye başladı. Etrafı meraklı gözlerle inceleyen cüce, zindanın büyüklüğü</span><span> karşısında şaşkınlığa düştü. Yan yana sıralanmış, kim bilir hangi ırz</span><span> ve devlet düşmanlarını barındıran zindanın diğer bölümlerinin önünden ses çıkarmadan</span><span> geçtiler. Bir süre daha etrafı dinleyerek ve mümkün mertebe sessiz</span><span> yürüyerek Theo’nun bahsettiği lağım girişine vardılar. Zindanın içine sızan</span><span> yağmur suyunun gideri olması için yapılmış, hafifçe çukurda kalan ve</span><span> bir buçuk karış genişliğinde bir girişti bu. Girişin üstü yıpranmış</span><span> ve neredeyse tamamen karaya çalmış ahşap bir kapakla örtülüydü. “Haydi</span><span> bakalım,” dedi Theo. “Kapağı kaldır.”</span></p>
				<p class="paragraf"><span>Cüce kapağı kaldırır kaldırmaz, İstanbul</span><span>’un altından yüzyıllardır akan giden pisliğin kokusu sanki bir anda</span><span> zindana hücum etti. Tarif etmesi zor bir kokuydu bu. O</span><span> sırada yanlarında bir Berberi gezgini olsaydı, bu kokuyu gündüz yakıcı</span><span> çöl güneşinden korunmak amacıyla içine sığınılan üç günlük deve cesedinin</span><span> böğründen çıkan kokuya benzetirdi.</span></p>
				<p class="paragraf"><span>Çarpan koku ile yumruk yemişe dönen</span><span> Vasili, bir-iki kere kuru bir şekilde böğürdü, ağzını ve</span><span> burnunu gömleğiyle örterek tiksintiyle girişe baktı ve ardından gözlerini bir</span><span> medet umarcasına Theo’ya çevirdi. </span></p>
				<p class="paragraf"><span>“Başka çaremiz yok cüce,” dedi</span><span> Theo. “Şunu düşün; mevta koku almaz. Bir-iki saate bu</span><span> necis kokuyu alabilmek için dünyaları verecek durumda olacaksın. Hem meraklanma</span><span>, çok zaman geçmeden kokuya alışıp duymamaya başlarsın. Haydi bakalım, çok</span><span> oyalandık!” dedi. Bir hamlede içeri atlayan gelincik lağımın duvarlarından zıplayıp</span><span> sekerek kısa sürede tünele hâkim olan karanlıkta kayboldu. Zavallı cüce</span><span> de küçük bir duraksamanın ardından çaresizlikle kurtarıcısını takip etti. </span></p>
				<p class="paragraf"><span>Vasili</span><span>, hayli ufak cüsseli bedeninin bile anca sığabildiği, baca misali dik</span><span> ve çamurla iyice kayganlaşmış girişten indikten sonra tünelin zeminine ayaklarını</span><span> bastığını hissetti. Lağımın içi karanlıktı, görülebilen tek ışık girişten sızan</span><span> huzmeydi. İçerideki hava sanki bin yıldır oradaydı. Yavaşça akan pis</span><span> su neredeyse beline kadar geliyor, suyun içinde ne olduğunu düşünmek</span><span> dahi istemediği şeyler bacağına sürtünerek geçiyordu. Cüce, tünelin insanın ruhunu</span><span> sıkıştıran karanlığında panikledi. Gelinciği bu karanlıkta kaybederse, bir daha bu</span><span> tünelden asla dışarı çıkamaz ve kısa sürede farelere yem olurdu</span><span>.</span></p>
				<p class="paragraf"><span>“Şimdi beni yeniden dinle Vasili Efendi,” dedi Theo. “İşimizi kolayladık</span><span> ama sakın ola ki buraya indik diye hemen rahatlamayasın. Bu</span><span> tünellerin bazıları Türklerden, hatta İstanbul’dan bile eskidir. Buradaki tüneller</span><span> asırlarca nice yaratığa ev sahipliği yapmışlardır, hâlâ da yapmaktadırlar. Yüz</span><span> yıldır buralarda dolaşırım, ben bile tamamını henüz keşfedemedim. Lâkin bizi</span><span> özgürlüğe kavuşturacak tüneller hangileridir, onu bilirim işte. Beni göremiyorsun ama</span><span> önünde yüzerken çıkardığım sesi duyuyorsundur. O sesi takip et. Bu</span><span> karanlık, hava ve burayı mesken tutmuş kimi mahlukat sana oyunlar</span><span> oynayacak ve seni bu yoldan çıkarmaya çalışacaktır. Aman diyeyim, bunlara</span><span> kanma. Bir kere çağrılara kulak astın mı, bu ucu bucağı</span><span> bilinmeyen tünellerde farelere yem olana kadar dolanır durursun!” </span></p>
				<p class="paragraf"><span>Cüce gelinciğin</span><span> yüzerken çıkardığı minik şıpırtıları takip ederek karanlıkta yürümeye devam etti</span><span>. Çocukluğunda amcası ile yaptığı orman gezileri geldi aklına. Avcı amcasının</span><span> peşi sıra babası tarafından zorla gönderilen Vasili, bazı geceleri amcasıyla</span><span> ormanda geçirmek zorunda kalırdı. Bu gecelerde ormandan gelen ne idüğü</span><span> belirsiz sesler yüzünden tüm gece ayakta kalırdı. Amcasına göre bu</span><span> garip seslerin her zaman mantıklı bir açıklaması olurdu. Sesler ya</span><span> yavrusunu arayan bir ayıya, ya su içen bir sırtlana ya</span><span> da sırtı kaşınan bir kirpiye aitti. Bütün bunların yanında, bazı</span><span> gecelerde amcasının da açıklayamadığı bir ses duyarlardı. Vasili işte o</span><span> zaman amcasının gözlerindeki endişeyi görürdü. O gecelerde birbirlerine sarılırlardı ve</span><span> amcası sabaha kadar Vasili’ye ninniler söylerdi. Sabah olunca, amcası</span><span> hiçbir şey olmamış gibi neşeyle gününe devam ederdi. “E be</span><span> Vasili,” derdi. “Gündüz bize, gece onlara. Burada onların evinde misafiriz</span><span>. Edebimizle oturup ev sahibini gücendirmedikçe bize neden bulaşsınlar?” </span></p>
				<p class="paragraf"><span>Bu lağımda</span><span> acaba kimlerin evinde misafirlerdi? Gelincik yüzyıllardır tünellerde dolaşan yaratıklardan ve</span><span> insanları nasıl baştan çıkarmak istediklerinden bahsetmişti. </span></p>
				<p class="paragraf"><span>“Beni neden kurtardın gelincik</span><span>?” diye sordu Vasili önünde yüzen gelinciğe. Theo bir an duraksadı</span><span>. “Senin kanına girmek istemedim,” dedi. Vasili anlamamıştı. “Nasıl kanıma girmek</span><span> istemedin?” dedi. “Tütün içtiğimin kokusunu alan yeniçeriler hanı bastılar ve</span><span> beni tutukladılar. Senin bu olan bitenle nasıl bir alâkan olabilir</span><span>?” </span></p>
				<p class="paragraf"><span>“Gerçekler her zaman göründüğü gibi değildir cüce,” dedi Theo. “Sana</span><span> gelen tütün kesesini, içindeki tütünlerle beraber ben çaldım. Yeniçeriler sokaktan</span><span> geçerken senin çubuğun çoktan sönmüştü bile. Lâkin ben çatıda tüttürüyordum</span><span>. O yeniçeriler senin tütün kokuna gelmediler, benim tütün kokuma geldiler</span><span>.” </span></p>
				<p class="paragraf"><span>“Vay canına,” dedi Vasili şaşkın bir hâlde. “Yamanmışsın yahu!” </span></p>
				<p class="paragraf"><span>“Yaman</span><span> olsam seni orada bırakırdım cüce,” dedi Theo. </span></p>
				<p class="paragraf"><span>Bir süre sonra</span><span> tünel iyice genişledi. Sanki boyu normal bir insanın dizine gelen</span><span> geniş ve akıntısı yavaş bir lağım nehrinin içinde yürüyorlardı. Vasili</span><span>’nin burnuna uzaklardan tütün kokusu geldi. Lâkin normal bir tütün</span><span> kokusu değildi bu, daha önceden duymadığı rayihalar vardı bu kokuda</span><span>. Duyduğu bu harikulade tütün kokusu ile sıradan bir tütünün kokusu</span><span> arasındaki fark, baharatlı güzel bir et yemeğinin tadıyla suda haşlanmış</span><span> tuzsuz patatesin tadı kadar vardı. Koku nereden geliyordu? Havayı koklayan</span><span> Vasili, sol tarafından geldiğini tespit ettiği kokuya doğru yürümeye başladı</span><span>. Uzakta, karanlığın içinde belli belirsiz bir masa gördü. Masanın üzerinde</span><span> hafifçe yanan bir mum ve gümüş kakmalı bir çubuk vardı</span><span>. Masanın yanında ise elinde tütün kesesi tutan bir dilber ayakta</span><span> duruyordu. Elleriyle gel işareti yaparak işveli bir tavırla kendisini masaya</span><span> davet eden dilberin görüntüsü Vasili’yi kendinden geçirmişti. Şurada biraz</span><span> duraklasalar ne iyi olurdu. Kaç saattir karanlık lağımın içinde geziniyorlardı</span><span>. Hem gelincik de tütün içiyordu, o da soluklanmak istemez miydi</span><span>? </span></p>
				<p class="paragraf"><span>“Gelincik!” diye seslendi karanlığa. “Gelincik, gel bak tütün buldum! Hem</span><span> de öyle bir tütün ki, böylesini eminim içmemişsindir!” </span></p>
				<p class="paragraf"><span>Aniden kulağında</span><span> hissettiği bir acı ile çığlık attı ve masanın da, çubuğun</span><span> da, dilberin de bir anda havaya karışıp yok olduğunu gördü</span><span>. Elini kulağına atınca parmaklarına kan bulaştığını hissetti. Uzaktan tıslama ile</span><span> karışık ince bir kahkaha sesi gelmeye başlamıştı. </span></p>
				<p class="paragraf"><span>Gelincik omzundaydı ve</span><span> içine düştüğü efsundan onu uyandırmak için cücenin kulağını ısırmıştı. </span></p>
				<p class="paragraf"><span>“Ahmak</span><span> cüce!” diye bağırdı Theo. “Kaz kafalı, zırcahil, echelüminkaragöz! Bre Cahil</span><span>-i Anud! Ben seni uyarmadım mı? Burada her gördüğüne ve</span><span> duyduğuna inanma, gözünü kırpmaya vaktin olmadan seni alıp götürürler demedim</span><span> mi? Ama illa ki başına bir musibet gelecek ki verilen</span><span> nasihatin değerini öğrenesin. Hay bereketsiz tavuk! Kulağını ısırıp da seni</span><span> efsunundan uyandırmasaydım, tütün içiyorum diye şimdi kim bilir hangi canavarın</span><span> midesinde olacaktın. Bir de utanmadan beni de çağırıyor. Dua et</span><span> ki hemen durumu anladım da seni çok geç olmadan yolundan</span><span> döndürdüm. Şimdi arkama düş ve İsa’nın seni akşam yemeğine</span><span> davet ettiğini duysan bile peşimden ayrılma!” </span></p>
				<p class="paragraf"><span>Gerek kulağının acısı gerekse</span><span> ucundan döndüğü felaketin yaşattığı sarsıntı ile dehşete düşen Vasili, tek</span><span> bir söz bile söylemeden boynunu eğdi ve uslu bir kuzu</span><span> gibi Theo’nun peşine düştü. </span></p>
				<p class="paragraf"><span>Mola vermeden yürümeye devam ettiler</span><span>. Vasili’nin bacaklarında derman kalmamıştı. Tam gelinciğe mola vermek istediğini</span><span> söyleyecekti ki uzakta belli belirsiz bir parlaklık gördü. Bu parlaklığın</span><span> yine kendisini efsunlayıp da götürmek isteyen bir iyi saatte olsunlar</span><span> olma ihtimaline karşı titreyerek, “Gelincik!” diye karanlığa seslendi. “Gelincik neredesin</span><span>? Uzakta bir parıltı görüyorum.”</span></p>
				<p class="paragraf"><span>Az ilerisinden, kör karanlığın içinden yanıt</span><span> geldi. “Buradayım Vasili, korkma. Az önünde yüzüyorum. Tünel bundan sonra</span><span> düz bir şekilde devam ediyor, iyice kolayladık. Güneş de artık</span><span> doğmuştur. İşte bak, senin gözlerin bile lağımın çıkışından içeri sızan</span><span> güneş ışıklarını seçebiliyor.” </span></p>
				<p class="paragraf"><span>Kurtuluşun artık çok yakın olduğunu gören Vasili</span><span> adımlarını hızlandırdı. Öyle ki, dikkatsizliği yüzünden az kalsın Theo’nun</span><span> üzerine basacaktı. Gelinciğin önüne geçen cüce çıkışa yaklaştıkça koşmaya başladı</span><span>. Birkaç kere tökezleyerek düştü ama hemen ayağa kalkıp koşmaya devam</span><span> etti. </span></p>
				<p class="paragraf"><span>Lağımın çıkışına varınca yukarı baktı. İçeri sızan güneş ışınları</span><span> saatlerdir karanlıkta kalmış gözlerini acıttı. Bu sebeple hemen yukarı çıkamadı</span><span>. Gözlerini acı ile ovuştururken Theo yanına geldi. </span></p>
				<p class="paragraf"><span>“Sakin ol Vasili</span><span>. Bak şu başına gelenlerin hepsi sakin olmamandandır. Çıkış hemen şurası</span><span> işte. Hele bir dinlendir gözlerini.” </span></p>
				<p class="paragraf"><span>Theo’nun sözlerini dinleyen Vasili</span><span> gözleri güneş ışığına alışana kadar bekledi. Acısı dindiğinde lağımın çıkışından</span><span> aşağı uzanan derme çatma merdivenden dikkatlice indi. Çıkışın ağzını örten</span><span> mazgalı iterek kendini sürüklercesine dışarı attı ve çimenlerin üzerine yığıldı</span><span>. Güneşin sıcak elleri yüzünü okşuyor, çimenin taze kokusu ciğerlerini dolduruyordu</span><span>. Hafif esen rüzgâr üzerine sinmiş pislik ve ölüm kokusunu yavaştan</span><span> taşıyıp götürmeye başlamıştı. Theo’nun minik ve ıslak adımlarla lağımdan</span><span> çıktığını duydu.</span></p>
				<p class="paragraf"><span>İstanbul’un dışında ve denize yakın bir yerdeydiler</span><span>. Uzaklarda hafif tepeler görünmesine rağmen etrafları düzlük ve çimenlikti. Yakınlarında</span><span>, yelkenli kayıklarından kendini belli eden bir balıkçı köyü vardı. Köyün</span><span> huzuru ve dünyeviliği son yirmi dört saat içinde başlarından geçenlerle</span><span> keskin bir tezat oluşturuyordu. Belki de bunun bilincine vardıklarından ve</span><span> beşeri Dünya’ya geri dönmek istediklerinden, bir süre sessizce oturup</span><span> etraflarındaki huzurun bünyelerine nüfuz etmesine izin verdiler.</span></p>
				<p class="paragraf"><span>Sonunda sessizliği bozan</span><span> Theo oldu. “İkimize de geçmiş olsun Vasili. Aşağıda atlattığımız badireler</span><span> az buz şeyler değildi. Ölümlü hemen her ağzın hep konuştuğu</span><span>, ancak pek az ölümlü gözün gördüğü şeyler gördün. Bugünkü kaçışını</span><span>, yeniden doğduğun gün olarak kabul et. Bu sana daha iyi</span><span> bir insan olman için verilmiş bir şanstır. Çoğu insan hatalarını</span><span> düzeltmek ve yeni bir hayata başlamak için bir fırsat arar</span><span>. Senin fırsatın bugündür. Akıllı insanlar bu fırsatları görür ve değerlendirirler</span><span>. Emin ol ki, hayatını değiştirmek ve yeni bir yol tutmak</span><span> için hiçbir zaman geç bir zaman değildir.”</span></p>
				<p class="paragraf"><span>Yerde sere serpe</span><span> uzanmış ve yorgunluktan pestili çıkmış cüce, sesini çıkarmadan Theo’yu</span><span> dinledi. Gözleri açıktı, bir şeylerin muhasebesini yapıyor gibiydi.</span></p>
				<p class="paragraf"><span>“Haklısın,” dedi</span><span>, yavaşça ayağa kalktı. “Bugünün benim için çok önemli bir fırsat</span><span> olduğunun farkındayım. Senin de bahsettiğin gibi, her ne kadar aylak</span><span> olsam da, ki gördüğün gibi bunu kabul ediyorum, ben de</span><span> yeni bir başlangıç yapmak istedim hayatımda. Lâkin bu gücü ve</span><span> kuvveti kendimde hiç bulamadım.” </span></p>
				<p class="paragraf"><span>Theo gülümsedi. “Ey beşer, sen ki</span><span> arşa uçmak için doğmuşsun. Neden hafif bir esintiyle savruluyorsun?” </span></p>
				<p class="paragraf"><span>“Anlamadım</span><span>,” dedi Vasili.</span></p>
				<p class="paragraf"><span>“Dante nam eski bir şairden,” dedi Theo yanına</span><span> gelmiş olan Vasili’ye bakarak. “Demek istediği, insanların içindeki kudretin</span><span> ne kadar büyük olduğu. Bittiğini düşündüğün anda aslında daha ne</span><span> kadar kudret sahibi olduğunu gördüğünde şaşıracaksın.” </span></p>
				<p class="paragraf"><span>Vasili uzun bir süre</span><span> ufka baktı. Gömleğini çıkardı, Theo’ya döndü. Gelinciğe biraz daha</span><span> yaklaştı. Gülümsedi ve “Hava sıcak ve lağımda geçirdiğimiz zaman da</span><span> beni iyice terletti gelincik,” dedi. “Sanırım şimdi ne demek istediğini</span><span> tam olarak anlıyorum. Belki de başarısız olmaktan korktum hep. Yeniden</span><span> denemek ve başarısız olmak korkuttu beni. Bu sebeple tuttuğum hayta</span><span> yolu değiştirmedim. Hatta tam aksine, o yola sıkı sıkıya sarıldım</span><span>.” Gömleği ile alnını sildi.</span></p>
				<p class="paragraf"><span>“Atladığın bir şey daha var ama</span><span> gelincik efendi,” dedi Vasili. “Bugünün başka bir önemi daha var</span><span>, lâkin onu sen pek düşünmeden geçtin.” </span></p>
				<p class="paragraf"><span>Theo iyice dibine sokulmuş</span><span> olan cüceye meraklı gözlerle baktı ve, “Nedir o önem?” diye</span><span> sordu. “Bir şey kaçırdığımı hatırlamıyorum doğrusu.”</span></p>
				<p class="paragraf"><span>“Kaçırmana şaşırmadım,” dedi cüce</span><span>. “Zira herkesin bildiği bir şey değildir. Açıkçası ben de ilk</span><span> önce seninle paylaşmak istedim. Bunu, postumu kurtardığın için sana duyduğum</span><span> şükranın bir nişanesi olarak kabul et. Bugün, benim sadece postu</span><span> kurtardığım bir gün değildir. Bugün benim aynı zamanda zengin olduğum</span><span> gündür!” Bunu dedikten sonra haris cüce kendisinden beklenilmeyecek mertebede çabuk</span><span> bir hareketle, elinde tuttuğu gömlekle Theo’nun üzerine atıldı ve</span><span> Vasili’nin aklından geçen hain plandan haberi olmayan hazırlıksız gelinciği</span><span> kıskıvrak yakaladı.</span></p>
				<p class="paragraf"><span>Cücenin nankörlüğünü hemen idrak edemeyen Theo, ilk önce</span><span> başına gelene bir anlam veremedi. “Ne yapıyorsun Vasili? Bırak beni</span><span>! Neyin peşindesin?” diye kendisini adeta bir kefen gibi sarmalamış, kirli</span><span> ve pis kokulu keten gömleğin içinden bağırdı.</span></p>
				<p class="paragraf"><span>Cüce güldü. “Ah</span><span> be gelincik! İn misin, cin misin bilmiyorum ama oldukça aptalsın</span><span>. Hakkını vereyim, vicdanlısın. Beni arkana bakmadan o yeniçerilerin elinde bırakabilirdin</span><span> ama bunu yapmadın. Aksine, kendi hayatını da tehlikeye atarak beni</span><span> kurtardın. Sana bunun için minnet borçluyum. Lâkin, iş başka dostluk</span><span> başka, be gelincik. Ben fırsatı gördüm müydü kimsenin gözünün yaşına</span><span> bakmam. Belki de büyüdüğüm yerin getirdiği bir şey bu. Nemçeliler</span><span> bir yandan, Osmanlı bir yandan delicesine at koşturur. İnsana bir</span><span> türlü nefes aldırmayan bir diyardır benim memleket. Hayatta kalabilmek için</span><span> her türlü fırsatı kullanman gereken bir yerdir benim büyüdüğüm yer</span><span>. </span></p>
				<p class="paragraf"><span>“Senin gibi bir hilkat garibesini, Nemçe Kralı ya da Ceneviz</span><span> Doçu’na götürürsem ağırlığımca altın verirler bana. Benim için kaçırılmaz</span><span> bir fırsatsın sen. Derler ki, Nemçe Kralı acayip mahluklara ve</span><span> garip hayvanlara pek meraklıymış. Hiçbir masraftan kaçınmayarak ta Afrika’nın</span><span> böğründen filler, uzun boyunlu develer ve binbir türlü yırtıcı kediler</span><span> getirerek sarayında saklarmış. Bu sakladığı hayvanlar ile şahsi bir panayır</span><span> düzmüş kendine. Nemçe’nin ileri gelenleri bu panayırı temaşa etmeye</span><span> çağrılmak için yanıp tutuşurmuş; zira böyle bir seyir davetini almanın</span><span> onuru o aileyi ülkenin önemli ailelerinden biri yaparmış. Ceneviz Doçu</span><span> da, garip mahlukata en az Nemçe Kralı kadar meraklıymış. Yeni</span><span> Dünya’dan getirdiği mahlukatın sayısı ve çeşidi hiçbir yerde yokmuş</span><span>. Ayrıca nadir ve sevimli hayvanları ülkesindeki soylu ve güzel hanımlara</span><span> armağan edip gönüllerini çalarmış. </span></p>
				<p class="paragraf"><span>“Ben ikisine birden teklif götüreyim de</span><span>, belli olmaz gelincik, belki bir sonraki savaşa seni elde etmek</span><span> için tutuşurlar, ne dersin?” diyen Vasili keyifli bir kahkaha patlattı</span><span>. </span></p>
				<p class="paragraf"><span>Theo dikkatsizliğine ve gafilliğine lanet etti. Dünya yüzeyinde yürüdüğü bunca</span><span> sene boyunca bu kadar aciz duruma düştüğü azdı. Düzenbaz cücenin</span><span> oyununa geldiği için kendisine kızdı.</span></p>
				<p class="paragraf"><span>Vasili yürümeye başladı. Keten gömleğin</span><span> içindeki Theo’yu öyle sıkı tutuyordu ki, gelincik kımıldayamıyordu bile</span><span>.</span></p>
				<p class="paragraf"><span>“Ya da seni kendime saklarım be gelincik,” dedi. “Bosna’ya</span><span> dönünce bir seyir açarım, insanlar seni seyretmeye gelirler, ben de</span><span> paralarını toplarım. Yok yahu, hele bir dur. Daha kârlısını buldum</span><span>! Aslında en iyisi senin efsunlu bir cin olduğunu söylemek. Eğer</span><span> bunu dersem, insanlar dertlerini sana anlatmak ve deva bulmak için</span><span> güzel para verirler. Sen de eşek değilsin ya, bir deva</span><span> patlatırsın her derde!” </span></p>
				<p class="paragraf"><span>Vasili’nin patlattığı kahkahalar ile sarsılan Theo</span><span>, bu keten kefenin içinden konuşarak güzellikle çıkamayacağını çoktan anlamıştı. Gerindi, eşeledi</span><span>, kollarını kurtarmaya çalıştı, bacaklarını uzattı, boynunu çevirdi, cüceyi ısırmayı denedi</span><span> ama nafile. Cücenin eli kendisini mengene gibi kavramıştı. Theo sakin</span><span> kalmayı başarmalı, iyi düşünmeli ve kendisini bulunduğu durumdan kurtaracak bir</span><span> plan yapmalıydı. </span></p>
				<p class="paragraf"><span>İçinde sıkışıp kaldığı katman katman kumaşın altından, uzaktan</span><span> bir sesin, “Efendi!” diye seslendiğini duydu. Duraksamasına ve kendi kendine</span><span> anlaşılmayacak seviyede alçak sesle bir şeyler söylenmesine bakılırsa, bu durum</span><span> cücenin hoşuna gitmemişti. Nankör cüce, sesin geldiği yere doğru yürümeye</span><span> başladı. </span></p>
				<p class="paragraf"><span>Vasili birilerine Rumca, “Merhaba beylerim, Vasili kulunuz sağlığınıza duacıdır</span><span>!” diye yüksek ve titrek bir sesle bağırdı. Cüceye önceden efendi</span><span> diye seslenen tok ve derin ses, kırık Rumcası ile kızdığını</span><span> belli ederek, “Bre cüce, yarı çıplak gezmeye utanmazsın? Ne oldu</span><span> gömleğine de sırtına geçirmezsin?” diye kükredi. Sesin tonundan sahibinin emretmeye</span><span> alışkın biri olduğu belliydi. </span></p>
				<p class="paragraf"><span>Theo göremese de, Vasili seslenen kişinin</span><span> baltakesmez bıyıklı, babayiğit bir yeniçeri olduğunu çok açık bir şekilde</span><span> görmüştü. Kendisi ile aynı ortadan olan Yeniçeri Hasan ile asayiş</span><span> nöbetine çıkan Yeniçeri Kara Osman, Vasili’nin yanına emin adımlarla</span><span> yaklaştığında, cücenin kalbi korkudan fare yüreği gibi atmaya başlamıştı. </span></p>
				<p class="paragraf"><span>“Ah</span><span> be beyim,” dedi Vasili başını öne eğerek. “Tam şuracıkta yatıyordum</span><span> ki, namussuz bir gelincik musallat oldu. Ne ettiysem ettim, bir</span><span> türlü başımdan savamadım münasebetsiz hayvanı. Uyutmadı beni. Ben de dayanamadım</span><span>, sonunda onu gömleğimle yakalayıverdim.” </span></p>
				<p class="paragraf"><span>“E neden öldürmedin o zaman be</span><span> adam?” </span></p>
				<p class="paragraf"><span>“Aman efendiciğim, gelincik bizde mübarektir, öldürülmez. Aciz kulunuzun kavmi</span><span> gelinciğe zarar vermez. Şöyle biraz gideyim münasip bir ağacın dibine</span><span> salacağım musibet hayvanı.” </span></p>
				<p class="paragraf"><span>Bunu duyan yeniçeriler aralarında güldü. “Ah be</span><span> akılsız cüce, ne de boş şeylere inanırsınız. Gâvurluk cahilliktir der</span><span> hocalar ya, pek haklılar! Off, leş gibi de kokuyorsun. Bokta</span><span> mı yıkandın bre? De hadi git, bir daha da böyle</span><span> başı kabak, sinesi üryan çıkma karşıma, yoksa atarım zindana. Var</span><span> git hadi!” </span></p>
				<p class="paragraf"><span>İnsan azmanı askerlerin elinden kurtulduğunu duyan Vasili minnetini</span><span> göstermek için büyük bir sevinçle yeniçerinin eline sarıldı. Rütbesi düşük</span><span> olan Yeniçeri Hasan bu tip saygı gösterilerini pek severdi. Cüceyi</span><span> yormadan elini öptürmek için her türlü kolaylığı gösterdi. </span></p>
				<p class="paragraf"><span>Vasili, Yeniçeri</span><span> Osman’ın elini de öptükten sonra yoluna devam etmek için</span><span> elini çekmek istedi, lâkin toraman yeniçerinin demir pençesi biraz bile</span><span> olsun gevşemedi. Cüce bir kere daha yüklendi ama yine kâr</span><span> etmedi. Kafasını kaldırıp yeniçerinin yüzüne baktığında ise çakmak çakmak olmuş</span><span> bir çift gözle karşılaştı. </span></p>
				<p class="paragraf"><span>Yeniçeri Osman ateş gibi bir sesle</span><span>, “Hasan!” diye seslendi yanındaki arkadaşına. “Benim aldığım kokuyu sen de</span><span> alıyor musun?” </span></p>
				<p class="paragraf"><span>“Beli Osman,” diye cevapladı Hasan. </span></p>
				<p class="paragraf"><span>Vasili neler olup</span><span> bittiğini anlayamıyordu. Ne kokusuydu? Hangi kokudan bahsediyordu bu askerler? Üzerimdeki</span><span> tütün kokusunu almış olamazlar, diye düşündü. Tütünü tellendireli uzun zaman</span><span> olmuş, koku neredeyse ortadan kaybolmuştu. Hem, lağımda geçirdiği süre boyunca</span><span> üzerine sinen lağım kokusunun, eser miktardaki tütün kokusunu tamamıyla bastırması</span><span> icap ederdi. </span></p>
				<p class="paragraf"><span>Birden, sol elindeki, gelinciği sarmaladığı gömleğin ısınmaya başladığını</span><span> fark etti. Neler olduğunu anlamak için kafasını gayri ihtiyari çevirince</span><span>, keten gömlekten dumanlar çıktığını gördü. Isınan gömleği daha fazla tutamadı</span><span> ve acıyla bağırarak yere fırlattı. Yere düşen gömleğin içinden çıkan</span><span>, buram buram tüten bir tutam tütün bir tarafa, mahpus gelincik</span><span> ise başka bir tarafa savruldu. Akabinde burnuna kesif bir tütün</span><span> kokusu geldi Vasili’nin. Gelincik ortadan kaybolmuştu.</span></p>
				<p class="paragraf"><span>Yeniçeri Osman, yerde</span><span> yanmakta olan tütünü gösterip, “Ulan gâvur, bu nedir? Sen o</span><span> gömlekte bizden içtiğin tütünü mü saklıyordun? Padişah efendimizin tiryakiler için</span><span> verdiği hükmü bilmez misin?” diye gürledi ve Vasili’nin ensesine</span><span> bir tokat patlattı.</span></p>
				<p class="paragraf"><span>Yere düşen cüce, “Efendilerim, yanlış anladınız. Ne</span><span> olur izin verin de size işin aslını açıklayayım,” diye ağlamaya</span><span> başladı ve heyecanla, “Bu gelincik... Nerede o mendebur? Ortadan kaybolmuş</span><span> işte. Ama inanınız doğruyu söylüyorum babacıklarım. Bildiğiniz gibi bir gelincik</span><span> değildir o. Konuşur, şaka yapar. Hatta insanla eğlenir. Allah affetsin</span><span>, pis bir tütün tiryakisidir aynı zamanda. Milletin tütününü çalıp ortalık</span><span> yerde tellendirerek padişah efendimizin emrini hiçe sayar. Kendisini padişah efendimize</span><span> sunmak için tutmuştum ama nereden bulduysa bulmuş, gömleğimin içinde iken</span><span> tütün yakmış. Sırf beni zor durumda bırakmak için. Ne mel’un</span><span> hayvandır o!” diye hızlıca derdini anlatmaya çalıştı.</span></p>
				<p class="paragraf"><span>Cücenin meramını duyan</span><span> Yeniçeri Osman ile Yeniçeri Hasan bir süre bakıştıklar. Osman, tövbe</span><span> estağfurullah der gibi gözlerini devirdikten sonra cüceye, “Behey gafil!” diye</span><span> bağırdı. “Elbet işlediğin bu suçtan kafanı vuracağız da, ondan önce</span><span> bizi aptal yerine koymaya çalışmanın cezasını da vereceğiz. Bu cezayı</span><span> da ancak Kerpeten İbrahim Çavuş’un maharetli elleri keser!” diyerek</span><span> salya sümük ağlamaya başlayan cüceyi döve döve sürükleyerek az önce</span><span> kaçtığı zindana geri götürdüler. </span></p>
				<p class="paragraf"><span>Bütün bu konuşmalar ve arbede cereyan</span><span> ederken, cücenin elindeki gömleği fırlatması ile savrulan Theo, yakındaki bir</span><span> kayanın dibinde nefes bile almadan saklanıyordu. Bir süre etrafı dinledi</span><span>, ortalıkta kimsenin olmadığına kanaat getirince başını dışarıya uzattı. Rüzgâr çıkmıştı</span><span>, balıkçı köyündeki yelkenlilerin direklerinin dalgalanmaya başlayan denizle inip çıktığı uzaktan</span><span> seçiliyordu. Theo gülümsedi. Bugün, şu köydeki ve İstanbul’daki çoğu</span><span> insan için hadisesiz geçen sıradan bir gündü. İnsanların çevrelerinde yaşanan</span><span> arbedelerden ve felaketlerden ne kadar habersiz olabildiklerini düşünüp hayrete düştü</span><span>.</span></p>
				<p class="paragraf"><span>Yeniçerilerin geldiğini duyan Theo, laftan anlamayan cücenin elinden kurtulmak için</span><span> belki de son fırsatın ayağına geldiğini anlamıştı. Hızla harekete geçerek</span><span> kafasını çalıştırmış ve heybesinden eksik etmediği çakmak taşı ile Vasili</span><span>’den çaldığı tütünün arta kalanını, hapsedildiği gömleğin içinde zar zor</span><span> da olsa tutuşturmayı başarabilmişti. </span></p>
				<p class="paragraf"><span>Havayı kokladı. Uzaklardan gelen çiçek kokularına</span><span> üstündeki pisliğin kokusu karışıyordu. Gelincik kendini zafer kazanmış gibi hissetmiyordu</span><span>. Ancak vicdanının rahat olduğunu hissediyordu. Cüceyi kurtarmak için elinden geleni</span><span> yapmış, fakat açgözlü cüce en müthiş hazine olan özgürlüğünü geri</span><span> kazanmakla yetinmeyip hırsla gelinciğe musallat olmuştu. Aynı duruma düşen hemen</span><span> herkesin yapacağı gibi Theo kendisini kurtarmayı tercih etmişti. </span></p>
				<p class="paragraf"><span>Vasili her</span><span> ne kadar kötü bir insan olsa da, birinin kellesinin gidecek</span><span> olmasına sevinemezdi. </span></p>
				<p class="paragraf"><span>“Neyse,” diye geçirdi içinden. “En azından cücenin kanına</span><span> girmedim. Tamamen nefsi müdafaa.”</span></p>
				<p class="paragraf"><span>Vücudunu yeniden kokladı. Galata Surları’nda</span><span> Hacet Dibi denilen meşhur duvar nasıl kokuyorsa, o şekilde kokuyordu</span><span>. Yıkanma zamanı gelmiş, diye düşündü ve Yerebatan Sarnıcı’na doğru</span><span> yollandı.</span></p>
			</div>
		</div>
	</body>
</html>