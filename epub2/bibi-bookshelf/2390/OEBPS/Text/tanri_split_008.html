<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>tanri</title>
  <link href="../Styles/stylesheet.css" rel="stylesheet" type="text/css" />
  <meta name="Adept.resource" value="urn:uuid:50f524cc-87d0-4b2a-ad39-de7de18d0067" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik1" id="calibre_toc_7">5<br class="chapter" />
  CANA YAKIN OLMAYAN EVREN</h1>

  <p class="indentmetinitalik">Hiçbir deneyimine sahip olmadığımız olayların geçmişte deneylediğimiz olaylara benzediğini ispatlayacak hiçbir tanıtlayıcı uslamlama yoktur.</p>

  <p class="sagnormal">— David Hume</p>

  <p class="normal1">İMTİYAZLI GEZEGEN</p>

  <p class="normal">İnsan yaşamı Dünya'daki fiziksel koşullara çok duyarlıdır. Eğer atmosfer, elektromanyetik spektrumun görülebilir bölgesindeki ışığa geçirgen olmasaydı ve güneş bu bölgeye ışık sağlamasaydı gözlerimiz hiçbir işe yaramayacaktı. Ama bu, güneş ve Dünya'nın, insan gözleri ışığın görülebilir spektrumuna duyarlı olduğu için özellikle bu özelliklere sahip olarak tasarlandığı anlamına mı gelir? Bu önerme kulağa ne kadar saçma gelse de, bugün benzeri argümanların evrendeki akıllı tasarıma delil olarak sunulduğunu duyuyoruz. Elbette bu argümanlar tam olarak bu şekilde değil de kulağa bilimsel gelen bir dille cilalanmış olarak sunuluyor. Ama bu ince cila kazındığında ciladan da zayıf bir içerikle karşılaşıyoruz.</p>

  <p class="normal">Fizikçi Hugh Cross 1995 tarihli <span class="ideitalik">The Creator and the Cosmos</span> [Yaratıcı ve Evren] adlı kitabında bir gezegenin yaşamı desteklemesi için gerekli olan otuz üç karakteristik özelliği listeler. Cross'un hesaplarına göre böyle bir kombinasyonun evrende bulunma olasılığı, "bir milyon trilyonda birden çok daha düşüktür."<sup class="calibre3"><a href="../Text/tanri_split_190.html#footnote-100-175" id="footnote-100-175-backlink">[175]</a></sup> Bunlardan çıkardığı sonuç insan yaşamını sadece "ilahi tasarım"ın açıklayabileceğidir.</p>

  <p class="normal">Bununla birlikte Ross ilahi tasarım olasılığına ilişkin hiçbir kestirim sunmaz. Belki de onun olasılığı çok daha düşüktür! Ross da Tanrı'nın varlığını olasılıklar temelinde ispatlamaya çalışan diğerleri de temel bir mantık hatası yapıyorlar. İki veya daha fazla olabilirlik arasında karar vermek için olasılıklar kullanıldığında, karşılaştırma yapmak için her bir olabilirlik için bir sayınızın olması gerekir. Bu uçsuz bucaksız evrende her gün hiç de olası görünmeyen olaylar meydana geliyor.</p>

  <p class="normal">Astronom Guillermo Gonzoles ve teolog Jay Richards 2004 tarihli <span class="ideitalik">The Privileged Planet</span> [İmtiyazlı Gezegen] adlı kitaplarında daha da ileri giderek evrendeki yerimizin sadece özel değil, keşif için de tasarlandığını öne sürüyorlar. Bu ikiliye göre, Dünya üzerindeki koşullar, özellikle de insan yaşamını mümkün kılan koşullar aynı zamanda bilimsel araştırmaya en uygun şekilde yapılmıştır; bu da "umabileceğimiz veya tahayyül edebileceğimiz her şeyden ölçüye gelmeyecek kadar engin, daha eski ve daha görkemli dünya dışı bir zekâyı fısıldarmışçasına büyük bir beceriyle yaşam ve keşif için yaratılmış bir evreni ortaya koyan bir işarettir."<sup class="calibre3"><a href="../Text/tanri_split_191.html#footnote-100-176" id="footnote-100-176-backlink">[176]</a></sup> Ama haydi, beyler, yapmayın; siz bu zekânın ne olduğunu hayal etmeye ne kadar da isteklisiniz?</p>

  <p class="normal">Bu akıl yürütmeye göre Dünya atmosferi spektrumun görülebilir bölgesinde sadece insan gözleri görebilsin diye geçirgen olmakla kalmamakta, bir de astronomlar teleskop yapıp göklerde ilahi yaratılışın meyvelerini gözlemleyebilsin diye böyle tasarlanmış olmaktadır.</p>

  <p class="normal">Ay'ın ve Güneş'in Dünya'dan uzaklıkları ve büyüklükleri çok farklı olmasına rağmen, Güneş'in ve Ay'ın açısal çaplarının Dünya'dan bakıldığında neden neredeyse aynı göründüğünü hiç merak ettiniz mi? Bu rastlantı olmasaydı, güneş diskinin kenarlarından yıldız ışığını görebildiğimiz tam güneş tutulmasını hiçbir zaman yaşantılayamazdık.</p>

  <p class="normal">Gonzalez ve Richards tam güneş tutulmalarının gözlemlenebilir olduğu bir gezegende yaşamamızı hayretle karşılıyor ve bunu keşif için tasarımlanmış evrene delil olarak gösteriyorlar. Dördüncü bölümde gördüğümüz gibi, Miletoslu Thales MÖ 585 yılında bir savaşın bitmesini sağladığına inanılan bir tam güneş tutulmasını önceden bilmiştir. Daha yakın zamanlarda tam güneş tutulmaları sırasında yapılan gözlemler Einstein'ın genel görelilik teorisini, özellikle de yıldız ışıklarının güneşin kenarlarında eğilmesini doğrulamak için kullanılmıştır. Gonzalez ve Richards ise anlaşıldığı kadarıyla (geçen bölümde tartıştığım fizik teorilerinin "dışarıda bir yerde" keşfedilmeyi bekleyen bir şey olduğu varsayımından hareketle) şöyle düşünüyorlar: Eğer açısal çapların rastlantısal çakışması olmasaydı, genel görelilik keşfedilemezdi. Bu çok kuşkulu bir sonuçtur, çünkü genel görelilikle ilgili güneş tutulmalarının işin içinde olmadığı pek çok sınama yapılmıştır.<sup class="calibre3"><a href="../Text/tanri_split_192.html#footnote-100-177" id="footnote-100-177-backlink">[177]</a></sup></p>

  <p class="normal">İmtiyazlı gezegen argümanı on sekizinci yüzyıl Alman filozofu Gottfried Wilhelm Leibniz'in (ö. 1716) "mümkün dünyaların en iyisi"nde yaşadığımız önermesini hatırlatıyor. Leibniz tüm zamanların en büyük düşünürlerinden biriydi, kalkülüsü Newton'dan bağımsız olarak buldu. Fakat "mümkün dünyaların en iyisi"nde yaşadığımız anlayışı Fransız filozof François Marie Arouet de Voltaire (ö. 1778) tarafından Candide adlı eserinde alaya alınmıştır. Öyküde, Leibniz olduğu belli Dr. Pangloss şöyle der:</p>

  <p class="indentmetin">Şeylerin olduklarından başka türlü olamayacakları tanıtlanabilir, zira her şey bir amaç için yaratıldığından her şey zorunlu olarak en iyi amaç için yaratılmış olmalıdır. Bakın burun gözlük taşımak için yapılmıştır, bu yüzden gözlük takarız. Bacaklar açıkça çorap ve pantolon giymek için tasarlanmıştır, bu yüzden çorap ve pantolon giyeriz. Taşlar yontulmak, sonra da şatolar yapmak için meydana getirilmiştir; efendimizin muhteşem bir şatosunun olması bu yüzden; eyaletin en büyük Baron'unun en iyi yerde oturması gerekir. Domuzlar yenmek için yaratıldığından yıl boyu domuz yiyoruz: Ve her şey yolunda diyenler kendilerini doğru ifade etmiyorlar; her şey en iyisi demeleri gerekir.<sup class="calibre3"><a href="../Text/tanri_split_193.html#footnote-100-178" id="footnote-100-178-backlink">[178]</a></sup></p>

  <p class="normal">Gonzalez ve Richards, daha önce bahsettiğimiz, materyalist bilimle toplumun kalanı arasına "hançer" sokarak bilim ve kültürü evanjelist Hıristiyan öğretisiyle aynı hizaya getirme görevini üstlenmiş Seattle merkezli <span class="ideitalik">Discovery Institute'</span>un kolu <span class="ideitalik">Center for Science and Culture'</span>da<sup class="calibre3"><a href="../Text/tanri_split_194.html#footnote-100-179" id="footnote-100-179-backlink">[179]</a></sup> görevli kıdemli akademisyenlerdir.<sup class="calibre3"><a href="../Text/tanri_split_195.html#footnote-100-180" id="footnote-100-180-backlink">[180]</a></sup></p>

  <p class="normal"><span class="ideitalik">İmtiyazlı Gezegen</span>, akıllı tasarımın konvansiyonel astronomi ve fiziği halktan koparmak üzere tasarlanmış bir biçimi, yeni bir hançeridir. <span class="ideitalik">Discovery Institute</span> 2005 yılında kitapla aynı adı taşıyan ve içindeki iddiaları sunan parıltılı bir film yaptı. Biyolojideki akıllı tasarım gibi, kitabın ve filmin sekter motifleri çok iyi gizlenmişti. Bu yüzden film, 16.000 dolarlık bir ödemeyle Washington'daki Ulusal Tarih Müzesi'nde bir özel gösterim için Smithsonian Enstitüsü'ne sunulduğunda, enstitü görevlileri hiçbir şeyden kuşkulanmadı ve kurumlarının politik veya dinsel malzeme içeren film oynatmama kuralına rağmen teklifi önce kabul ettiler. Smithsonian Ensitüsünün filmi desteklediği anlamına gelen bu onay bilim camiasından büyük tepki aldı.</p>

  <p class="normal">Bunun üzerine Enstitü hemen filmden desteğini çekerek şu açıklamayı yaptı: "Filmin içeriğinin Smithsonian Enstitüsü'nün bilimsel araştırma amaçlarına uymadığını belirledik."<sup class="calibre3"><a href="../Text/tanri_split_196.html#footnote-100-181" id="footnote-100-181-backlink">[181]</a></sup> Smithsonian sonunda filmin gösterilmesine izin verdi ama parayı geri çevirdi.</p>

  <p class="normal1">EVRENDE YAŞAM NE KADAR YAYGIN?</p>

  <p class="normal">Evrendeki yaşamla ilgili bilimsel olguları teolojik etkiler yüzünden tarafsızlığını kaybetmemiş bir bakışla değerlendirmeye çalışalım. Ne yazık ki elimizde tek bir veri noktası var – Dünya. Henüz Dünya'dan başka bir yerde yaşam bulunamadı. Güneş sistemimizin dışında yüzü aşkın gezegen belirlendi ve düzenli olarak yenileri bulunuyor. Bu gezegenlerden hiçbiri şimdiye kadar bildiğimiz karmaşık yaşam, özellikle de insan yaşamı için uygun görülmedi. Bunun nedeni belki de sadece saptama teknolojisindeki yetersizliktir. Ancak modern bilimin atom çekirdeğinin içine ve görünen evrenin en ücra köşelerine kadar bakabilen güçlü aletlerinin varlığı ortadayken henüz Dünya dışında yaşam izine rastlanmamış olması, Dünya çevresindeki galaktik uzayın öyle pek yaşamla dolup taşmadığına dair sağlam bir tanıklık sunmaktadır.</p>

  <p class="normal">Belki günün birinde Mars'ta veya güneş sisteminde başka bir yerde, örneğin Jüpiter'in uydusu Europa veya Satürn'ün uydusu Titan'daki buzların altında yaşam keşfedilebilir. Ama bu yaşamın son derece ilkel olacağı kesindir. İnsanların Mars'ta veya Europa'nın buz okyanuslarında yoğun yaşam desteği olmadan yaşayamayacakları da açıktır. Aslında büyük bir olasılıkla evrendeki gezegenlerin çok büyük bir bölümünde yaşamamız mümkün değildir; sadece Dünya benzeri gezegenler değil, güneş benzeri yıldızlar da nadirdir.</p>

  <p class="normal">Güneşimizin "tipik bir yıldız" olduğu söylenir. Bu doğru değildir. Aslında yıldızların yüzde doksan beşi güneşimizden daha az masiftir. Güneşten çok daha masif olan yıldızların ömrü kısadır. Yaşamın evrende yaygın olması için varolma koşulları yelpazesinin Dünya'da olandan çok daha geniş olması gerekir. Peki, o zaman zeki yaşamın olasılığı ne kadardır?</p>

  <p class="normal">Gözlemlere göre Samanyolu'nda on milyar yıldızda gezegen sistemi bulunuyor. Bu sistemlerin büyük bölümünde bir yaşam formu evrilmiş olsa da tam da Gonzalez ve Richards'ın Dünya'yı "imtiyazlı" kılmak için sıraladığı nedenler insanların, bir yaşam biçimi için uygun olabilecek gezegenlerde bile yoğun yaşam desteğinden yoksun yaşama olasılığını ortadan kaldırıyor.</p>

  <p class="normal">Yakın zamanlarda dünya dışı yaşam imkanını araştırmayı amaçlayan <span class="ideitalik">astrobiyoloji</span> adlı yeni bir bilimsel disiplin ortaya çıktı. Bu disiplin sadece astronomlarla biyologları değil, yaşamın tanımı ve başka bir yerde yaşamın keşfedilmesinin insan düşünce ve kavrayışında yapacağı etkiler gibi meseleleri tartışmak üzere filozof ve teologları da bir araya getirdi.</p>

  <p class="normal">Başka yerde yaşam sorusunu karşılamak için yeterli veri hâlâ yok. Söylediğimiz gibi, bu alanda çalışanlar arasında geniş bir görüşler yelpazesi mevcut. Yelpazenin bir ucunda paleontolog Peter D. Ward ile astronom Donald Brownlee'nin, 2000 tarihli <span class="ideitalik">Nadir Dünya</span> adlı kitabında<sup class="calibre3"><a href="../Text/tanri_split_197.html#footnote-100-182" id="footnote-100-182-backlink">[182]</a></sup> ve az önce tartıştığımız <span class="ideitalik">İmtiyazlı Dünya</span> adlı kitapta örneklenen <span class="ideitalik">nadir-dünya konumu</span> yer alıyor. Bu görüşe göre, karmaşık yaşam biçimleri evrende yaygın değildir.</p>

  <p class="normal">Yelpazenin diğer ucunda yer alanlar ise karmaşık yaşam biçimlerinin oldukça yaygın olabileceği kanısındalar. Astronom David Darling 2001 tarihli <span class="ideitalik">Life Everywhere</span> adlı kitabında iki bakış açısını da özetler.<sup class="calibre3"><a href="../Text/tanri_split_198.html#footnote-100-183" id="footnote-100-183-backlink">[183]</a></sup> Darling'e göre, şu anda bildiklerimiz ve bilmediklerimiz düşünüldüğünde nadir-dünya konumu fazlasıyla muhafazakar kalmaktadır.</p>

  <p class="normal">Öte yandan, hem bu iki uçta yer alanlar hem de arada kalanlar gezegenlerin büyük bir bölümünde basit, ilkel yaşam biçimlerinin olabileceğini kabul ediyorlar. Bu sonucu destekleyen veriyse yakın zamanlarda derin okyanus akıntılarındaki, volkanik çamur öbeklerindeki, donmuş sular ve tamamen karanlık ortamlardaki en aşırı koşullar altında yaşadıkları keşfedilen yeni (ama gene DNA temelli) yaşam biçimleridir. Aslında Dünya üzerindeki yaşam da tam bu koşullar altında başlamış olabilir.</p>

  <p class="normal">Esas tartışma karmaşık, çok hücreli yaşamın olabilirliği üzerinedir. Mikrobal yaşam Dünya'da geniş bir koşullar yelpazesinde bulunabilirken, hayvanları ve bitkileri oluşturan karmaşık yapılar çevre koşullarına son derece duyarlıdır. Konuyu burada bağlamayacağımıza göre, tartışmaların genel havasına bakmakla yetineceğiz.</p>

  <p class="normal">Nadir-dünya yandaşları esas olarak karmaşık yaşamın evriminin Dünya'nın son derece ender olduğu düşünülen birçok özgül yönüne sahip bir gezegeni gerektirdiğini savunurlar. Bu özellikler arasında güneş benzeri "metalisite" oranı görece yüksek, yani önemli oranda helyumdan ağır kimyasal elementler içeren (söz konusu aralık sadece metalleri değil, hidrojen ve helyum dışında kalan tüm elementleri içerdiğinden epey yanıltıcı bir terimdir) istikrarlı bir yıldızın etrafında dairesel bir yörüngede hareket etmek de bulunmaktadır. Gezegenler, tıpkı organizmalar gibi, ağır elementlerden oluşur.</p>

  <p class="normal">Nadir-dünya görüşüne göre, bir gezegenin karmaşık yaşam barındırması için, gezegenin dönüş eksenini istikrarlı kılacak şekilde hareket eden bir ayı bulunmalıdır. Gezegen sistemi tek bir yıldızın etrafındaki yörüngede dönmeli ve yaşam barındıran gezegenin yörüngesini istikrarlı kılacak, onu kuyrukluyıldızlardan ve asteroitlerden koruyacak dev gezegenler içermelidir. Bu dev gezegenler de, aksi durumda istikrarsızlaştırıcı etki yaratacaklarından, hayli dairesel yörüngelere sahip olmalıdır. Dahası, gezegen sistemi galaksinin metalisitesi yüksek, radyasyonu düşük ve diğer yıldızlarla çarpışma olasılığı az, "yaşanabilir bölgede" bulunmalıdır. Ayrıca bu görüşe göre, yaşam olan gezegende aşırı olmamak kaydıyla göktaşı çarpmaları ve tektonik tabaka kaymaları gibi orta seviyede ve zamanlaması uygun felaketlerin de olması gerekir.</p>

  <p class="normal">Bütün galaksiler Dünya benzeri yaşamı destekleyen özelliklere sahip değildir. Küresel salkımlar, küçük galaksiler ve eliptik galaksiler metal bakımından yoksuldur. Evrendeki bazı galaksilerin gezegenleri olmayabilir, çoğu da yaşam için gerekli görülen bu koşulları sağlayamayabilir.</p>

  <p class="normal">Nadir-dünya görüşünü savunanlara göre, karmaşık yaşam için esas olarak Dünya'nın <span class="ideitalik">tüm</span> özellikleri gereklidir ve güneş sistemimizin içindeki ve dışındaki bilinen gezegenlerden Dünya dışında <span class="ideitalik">hiçbiri</span> bu koşulları karşılayamamaktadır.</p>

  <p class="normal">Darling nadir-dünya iddialarının her birini sorgulayan çeşitli araştırmalara dikkat çekerek bu görüşe karşı çıkar.<sup class="calibre3"><a href="../Text/tanri_split_199.html#footnote-100-184" id="footnote-100-184-backlink">[184]</a></sup> Gezegenin eksenine istikrar kazandıracak büyük bir aya gerek olduğu kuşkuludur çünkü söz konusu eksenin istikrarlı olma gereği fazlasıyla tartışmalıdır. Güneş sistemi dışındaki gezegenlere yönelik gözlemlerde şimdiye kadar çoğunlukla eliptik yörüngeli dev gezegenlere rastlanmıştır, çünkü bu tip gezegenleri saptamak çok daha kolaydır. Bugüne dek saptanan gezegenlerin çoğu metalisiteleri güneşle karşılaştırılabilecek yıldızların çevresindeki yörüngede dönmektedir ama daha düşük metalisiteye sahip yıldızların yörüngesinde dönen gezegenler de saptanmıştır, bu da işleri iyice karıştırmaktadır. Darling'e göre galaktik yaşanabilir bölge konusunda kesin sonuç çıkarmak için yeterli veri yoktur. Darling karmaşık yaşamın yaygın olduğunu iddia etmiyor, ama daha çok böyle bir yaşamın yaygın olmadığına dair kesin sonuca varmak için yeterli verinin bulunmadığının altını çiziyor.</p>

  <p class="normal">Gerçekten de henüz evrende karmaşık yaşamın yaygın mı nadir mi olduğuna dair kesin sonuca varacak bir durumda değiliz. Bununla birlikte karmaşık yaşamın bir gezegende, Dünya'da var olduğu da bir gerçek. Ve evrende var olan koşulları bildiğimizde bu varoluş hiç de inanılmaz değil. Çevremizdeki koşullar biraz farklı olsaydı Dünya üzerinde bildiğimiz biçimde bir yaşam olmazdı. Konunun bu tarafı çok açıktır. Ama evren trilyonlarca değilse bile milyarlarca gezegen barındırdığına göre, bizim yaşam türümüz için uygun koşullara sahip bir gezegenin bulunması ihtimali az değildir. Biz sadece özgül koşulları altında hayatta kalacak şekilde evrim geçirdiğimiz uygun bir gezegende yaşıyoruz, hepsi bu.</p>

  <p class="normal">Peki, "bildiğimiz biçimde" <span class="ideitalik">olmayan</span> yaşama ne demeli? Bizim yaşam formumuz için uygun olmamakla birlikte bir tür yaşamı destekleyebilecek koşullara sahip dikkate değer sayıda gezegenin var olabileceğini düşünmek için öyle büyük bir hayal gücüne sahip olmak gerekmiyor.</p>

  <p class="normal1">EVREN YAŞAM İÇİN İNCE AYARLI MIDIR?</p>

  <p class="normal">Bu evrenin koşulları altında evrenimizde en az bir gezegende yaşamın var olmasını şaşırtıcı bulmadığımız halde, evrende koşullar farklı olsaydı ne olurdu diye sorabiliriz. Geçtiğimiz otuz yıl içinde teologlar ve bazı teist bilim insanları, evreni insanlığın varoluşuna özel bir önem vererek yaratan bir tanrının varlığını kanıtlamaya yönelik yeni bir argümanı öne çıkardılar. Şunu soruyorlardı: "Evrendeki eşsiz, yaşam için özenle ‘ince ayarlanmış' bu sabitler amaçlı bir tasarım, –belki yaşamı ve insanlığı özellikle düşünmüş bir tasarım– tarafından sağlanması dışında nasıl mümkün olabilirler?"<sup class="calibre3"><a href="../Text/tanri_split_200.html#footnote-100-185" id="footnote-100-185-backlink">[185]</a></sup></p>

  <p class="normal">Elbette insanın aklına kusursuz bir Tanrı'nın niçin bu kadar hassas şekilde dengelenmiş bir evren yarattığı sorusu geliyor. Eğer bu Tanrı evreni gerçekten yaşam için tasarlamış olsaydı, onu yaşamın evrimini daha kolay kılacak şekilde tasarlamaz mıydı?</p>

  <p class="normal">İnce-ayar argümanları biraz yanıltıcı bir şekilde, 1974 yılında astronom Brandan Carter'ın icat ettiği <span class="ideitalik">antropik ilke</span> terimi altında sınıflandırılır.<sup class="calibre3"><a href="../Text/tanri_split_201.html#footnote-100-186" id="footnote-100-186-backlink">[186]</a></sup> Matematikçi John Barrow ve fizikçi Frank Tipler 1986 yılında bu konuyla ilgili ayrıntılı bir bilimsel değerlendirme yayınladılar.<sup class="calibre3"><a href="../Text/tanri_split_202.html#footnote-100-187" id="footnote-100-187-backlink">[187]</a></sup> Ben de çeşitli kitap ve makalelerde bu konuya değindim.<sup class="calibre3"><a href="../Text/tanri_split_203.html#footnote-100-188" id="footnote-100-188-backlink">[188]</a></sup></p>

  <p class="normal">Teolojik literatürde bulunan ince-ayar örneklerinin çoğunun sorunu fiziğe dair basit yanlış anlamalara dayanmalarıdır. Örneğin, ışığın hızı (<span class="ideitalik">c</span>), Planck sabiti (<span class="ideitalik">h</span>) veya Newton'un kütle çekimsel sabiti (<span class="ideitalik">G</span>) gibi sabitlerin ince ayarlı olduğuna yapılan referanslar konuyla ilgisizdir, çünkü bunların hepsi değerleri sadece kullanılan birimler sistemini tanımlayan keyfi sabitlerdir. Bu açıdan sadece kütle çekim ve elekromagnetik kuvvetlerinin oranı gibi birimlere bağlı olamayan "boyutsuz" sayılar anlamlıdır.</p>

  <p class="normal">Fiziksel parametrelerin "dikkat çekici hassaslığı" üzerine yapılan konuşmaların bazıları son derece yanıltıcıdır, çünkü bu hassasiyet birimlerin seçimiyle ilgilidir. Örneğin teolog John Jefferson Davis'e göre, "Eğer nötrinoların kütlesi 5 x 10<sup class="calibre3">35</sup> yerine 5 x 10<sup class="calibre3">-34</sup> kg olsaydı, evrendeki bollukları yüzünden ilave çekimsel kütle evrenin genişlemek yerine büzüşmesine yol açardı."<sup class="calibre3"><a href="../Text/tanri_split_204.html#footnote-100-189" id="footnote-100-189-backlink">[189]</a></sup> Bu sözler 10<sup class="calibre3">35</sup>'de bir ölçülük ince ayar yapılmış izlenimi veriyor. Ama filozof Neil Manson'ın işaret ettiği gibi bu aslında, "boyu 10<sup class="calibre3">16</sup> ışık-yılında bir ölçek daha kısa (yani bir metre daha kısa) olsaydı Michael Jordan dünyanın en müthiş basketbolcusu olamazdı,"<sup class="calibre3"><a href="../Text/tanri_split_205.html#footnote-100-190" id="footnote-100-190-backlink">[190]</a></sup> demeye benzemektedir. Dahası, eğer nötrinolar on kat daha fazla masif olsalardı, evrende onlardan on kat daha az olurdu ve böylece kütle çekimsel etki değişmezdi. Bu ince-ayar örneği de, diğer pek çoğu gibi, birkaç bakımdan başarısızdır. Filozof Robert Klee sayıların ince-ayarın gerçekliğini göstermek üzere nasıl çarpıtıldığını gösteren örnekleri listelemiştir.<sup class="calibre3"><a href="../Text/tanri_split_206.html#footnote-100-191" id="footnote-100-191-backlink">[191]</a></sup></p>

  <p class="normal">Kısaca mikrofizik parametrelerinin çoğunun sözde ince-ayarlı olduğu konuya nereden baktığınızla ilgilidir. Bununla birlikte, Dünya üzerindeki <span class="ideitalik">bildiğimiz şekliyle</span> yaşam, birçok fiziksel parametre mevcut değerlerinden farklı olsaydı, var olamazdı. Bunların en önemlileri şunlardır:</p>

  <p class="indentmetin">1. Elektromanyetik kuvet, kütle çekim kuvvetinden 10<sup class="calibre3">39</sup> kat daha büyüktür. Bu kuvvetler güçleri açısından birbirlerine daha yakın olsalardı yıldızlar yaşam evrimleşme şansı bulamadan çok önce çökerlerdi.</p>

  <p class="indentmetin">2. Evrenin boşluk enerji yoğunluğu kimi teorik kestirimlerden en az 10<sup class="calibre3">120</sup>kat daha düşüktür. Evren herhangi bir zamanda bu hesapların ima ettiği kadar kadar geniş olsaydı çabucak patlardı.</p>

  <p class="indentmetin">3. Elektronun kütlesi, nötron ve protonun kütleleri arasındaki farktan daha azdır. Dolayısıyla serbest bir nötron, bir protona, elektrona ve antinötrinoya bozunabilir. Böyle olmasaydı nötron istikrarlı kalırdı ve erken evrendeki elektronlarla protonların çoğu nötronlar oluşturmak üzere birleşir, yıldızların ana bileşeni ve yakıtı olan çok az hidrojen kalırdı.</p>

  <p class="indentmetin">4. Nötron protondan daha ağırdır, ama enerji korunumunun nötronların bozunmasını engellediği çekirdeklere bağlanmalarını engelleyecek kadar ağır değildir. Nötronlar olmasaydı yaşam gibi karmaşık sistemlerin inşası için gerekli olan ağır elementler olmazdı.</p>

  <p class="indentmetin">5. Karbon çekirdeğinin yaklaşık 7,65 milyon elektron-voltluk (MeV) bir uyarılmış enerji seviyesi vardır. Böyle olmasaydı yıldızlar yaşamın temelini oluşturmaya yetecek kadar karbon üretemezdi. Astronom Fred Hoyle antropik argümanları kullanarak bu enerji seviyesini deneylerle teyit edilmeden önce öngörmüştür.<sup class="calibre3"><a href="../Text/tanri_split_207.html#footnote-100-192" id="footnote-100-192-backlink">[192]</a></sup></p>

  <p class="normal">Tüm bunlar birime bağlı olmadan ifade edilebilirler.</p>

  <p class="normal1">İNCE AYAR NE KADAR ANLAMLI?</p>

  <p class="normal">İnce ayar meselesinin ne kadar anlamlı olduğunu görmek için şu parametrelere bir göz atalım. Elektromanyetik kuvvetin gücü, ince yapı sabiti denilen boyutsuz α parametresiyle belirlenir; bu sabit birim-elektrik yükünün değerine, yani uylaşımsal olarak <span class="ideitalik">e</span> ile gösterilen bir elektronun yükünün büyüklüğüne bağlıdır.<sup class="calibre3"><a href="../Text/tanri_split_208.html#footnote-100-193" id="footnote-100-193-backlink">[193]</a></sup> İddia bu α'ya yıldızların yaşamın evrimleşebilmesine yetecek kadar uzun yaşayabilmeleri için doğal değerinden uzaklaşacak şekilde ince ayar yapıldığı yönündedir (yukarıdaki madde 1).</p>

  <p class="normal">Oysa α bir sabit değildir. Son derece başarılı olan standart parçaçıklar ve kuvvetler modelinden hareketle α'nın ve diğer temel kuvvetlerin güçlerinin enerjiyle değiştiğini ve büyük patlamanın ilk anlarında ısının saniyenin çok küçük bir diliminde kat be kat değişmiş olması gerektiğini biliyoruz. Bugünkü kavrayışımıza göre, büyük patlamanın başlangıcındaki çok yüksek sıcaklıktaki ortamda bilinen dört kuvvet, tek kuvvet halinde birleşmiştir. Önceki bölümde tartıştığımız gibi, evrenin kusursuz bir simetri halinden kendisinden doğduğu, "hiçliğin" simetrisinden başladığını varsaymak akla yatkındır. Öyleyse α doğal değeriyle başladı; özellikle kütle çekim ile elektromanyetizma eşit güçteydi. Ancak bu simetri istikrarsızdı ve evren soğurken <span class="ideitalik">kendiliğinden simetri kırılması</span> denen süreçle bugün çok daha düşük enerjilerde deneyimlediğimiz dört temel kuvvet birbirinden ayrıldı ve bu kuvvetlerin güçleri bugünkü değerlerine evrimleşti. Onlar ince ayarlanmış değillerdi. Yıldızların oluşumu, dolayısıyla da yaşam sadece kuvvetlerin yeterince ayrılmasını beklemek zorundaydı. Bu bekleme de aslında saniyenin çok küçük bir dilimi kadardı.</p>

  <p class="normal">Evren soğumaya devam ettikçe kuvvetler de ayrılmaya devam etti ama bu ayrılma öylesine yavaştı ki bu çeşitli kuvvetlerin güçleri insani zaman ölçeğindeki pratik amaçlar açısından sabit kabul edilebilirdi.</p>

  <p class="normal">Bugün var olduğu haliyle evrenin genel özelliklerini belirlemek için sadece dört parametre gerekir: elektron ve protonun kütleleri ile elektromanyetik ve güçlü etkileşimlerin şu anki güçleri.<sup class="calibre3"><a href="../Text/tanri_split_209.html#footnote-100-194" id="footnote-100-194-backlink">[194]</a></sup>0 (Kütle çekim kuvveti gücünün denkleme protonun kütlesiyle girdiği kabul edilir.) Bir yıldızın asgari ömrünün bu parametrelerin ilk üçüne dayandığını incelemiştim.<sup class="calibre3"><a href="../Text/tanri_split_210.html#footnote-100-195" id="footnote-100-195-backlink">[195]</a></sup> Bu güçleri, bugünkü değerlerinin on büyüklük kertesi civarında bir aralıkta rastgele değiştirdiğimizde yıldızların yarısından fazlasının bir milyar yılı aşan bir ömre sahip olacağını buldum. Ağır elementlerin üretimi için büyük yıldızların on milyonlarca veya daha fazla yıl yaşaması gerekir. Bizim güneşimiz gibi daha küçük yıldızların gezegen sistemlerinde yaşamın gelişebilmesi için de yaklaşık bir milyar yıla gerek vardır. Dünya büyük patlamanın dokuz milyar yıl sonrasında daha oluşmamıştı bile. Uzun ömürlü yıldız gereği geniş bir parametre aralığında kolayca karşılanabilir. Evrenin bu özellik için ince ayarlanmış olmadığı kesindir.</p>

  <p class="normal">Antropik tesadüflere yönelik çoğu çalışmadaki ana kusurlardan biri, araştırmacıların bir tek parametreyi değiştirirken diğerlerinin tümünün sabit olduğunu varsaymalarıdır. Dahası bu hatalarını bütün parametrelerin bağımsız olduğu gibi tamamen yanlış bir varsayıma dayanan anlamsız olasılık hesaplamalarıyla iyice derinleştirirler.<sup class="calibre3"><a href="../Text/tanri_split_211.html#footnote-100-196" id="footnote-100-196-backlink">[196]</a></sup> Ben çalışmamda tüm parametrelerin aynı anda değişmesi konusuna özen gösterdim.</p>

  <p class="normal">Fizikçi Anthony Aguire altı kozmolojik parametrenin büyüklük kertesi eşzamanlı olarak değiştirildiğinde ortaya çıkan evrenleri bağımsız olarak inceledi. Bu incelemesinin sonunda "yıldızların, gezegenlerin ve zekâ sahibi yaşamın akla yatkın biçimde oluşabileceği" kozmolojiler inşa edebildiğini gördü.<sup class="calibre3"><a href="../Text/tanri_split_212.html#footnote-100-197" id="footnote-100-197-backlink">[197]</a></sup> Fizikçi Craig Hogan benzer sonuçlar veren bir başka bağımsız analiz yaptı.<sup class="calibre3"><a href="../Text/tanri_split_213.html#footnote-100-198" id="footnote-100-198-backlink">[198]</a></sup> Ayrıca Japonya'daki Kyoto Üniversitesi'nin teorik fizikçileri yaşam için gerekli olan ağır elementlerin, yıldız oluşumu için kesin parametrelerin ne olduğundan bağımsız olarak en genç yıldızlarda bile bulunduğunu gösterdiler.<sup class="calibre3"><a href="../Text/tanri_split_214.html#footnote-100-199" id="footnote-100-199-backlink">[199]</a></sup></p>

  <p class="normal">Bugünkü standart temel parçacıklar ve kuvvetler modeli, halen teori tarafından belirlenmemiş ama deneylerden çıkarılabilen yirmi dört kadar parametre içerir. Modelin binlerce veri noktasını tam olarak betimlediği göz önüne alındığında, bu göründüğü kadar kötü bir durum değildir. Her halükârda, maddenin çoğu özelliğini belirlemek için sadece dört parametre gereklidir. Bunlar elektronların ve proton ve nötronları oluşturan iki kuarkın ("aşağı" ve "yukarı") kütleleri ve kendisinde α değerinin ve diğer kuvvet güçlerinin elde edildiği bir evrensel kuvvet parametresidir. Sonunda tüm temel parametrelerin, örneğin sicim teorisi gibi kütle çekimini standart modelle birleştirecek teorilerle tanımlanacağı ümit edilmektedir.<sup class="calibre3"><a href="../Text/tanri_split_215.html#footnote-100-200" id="footnote-100-200-backlink">[200]</a></sup> Elektron ve nötronun hesaplanan kütlelerinin yukarıdaki 3. ve 4. maddelerde belirtilen çakışmaları sağlayacak şekilde çıkıp çıkmayacağını bekleyip göreceğiz.</p>

  <p class="normal1">KARBON VE ORGANİK MOLEKÜLLER İNCE AYARLI MI?</p>

  <p class="normal">Yaşamın temel yapıtaşı olan karbonun üretimi için ince ayarın gerektiğini söyleyen 5. maddeye daha ayrıntılı bakalım. Astronom Fred Hoyle, karbondaki nükleer enerji seviyesinin 7,65 milyon elektro-volt olduğunu başarıyla öngörürken antropik argümanları kullandı. Ancak, M. Livio ve çalışma arkadaşları yıldızlarda karbon üretiminin bu nükleer seviyeye hassasiyetle bağlı olmadığını gösterdiler. Bu daha çok karbon üretimi için fazla yüksek olmayı sadece yüzde yirmiyle ıskalayan üç helyum çekirdeğinden oluşmuş bir karbon çekirdeğinin radyoaktif durumuna bağlıydı.<sup class="calibre3"><a href="../Text/tanri_split_216.html#footnote-100-201" id="footnote-100-201-backlink">[201]</a></sup> Nobel ödüllü fizikçi Steven Weinberg bunun, "hiç de kıl payı olmadığını" belirtti.<sup class="calibre3"><a href="../Text/tanri_split_217.html#footnote-100-202" id="footnote-100-202-backlink">[202]</a></sup></p>

  <p class="normal">Kimyasal karbon ve oksijen elementleri ölen yıldızlarda meydana gelen nükleer reaksiyonlarda üretilmesi en kolay olan elementler arasındadır. Yıldızlardaki ana enerji kaynağı hidrojenin helyuma füzyonudur. İki proton ve iki nötrondan oluşan, <sub class="calibre9">2</sub>He<sup class="calibre3">4</sup> simgesiyle gösterilen helyum çekirdeği, kuantum mekaniğince öngörüldüğü üzere gayet istikrarlıdır.<sup class="calibre3"><a href="../Text/tanri_split_218.html#footnote-100-203" id="footnote-100-203-backlink">[203]</a></sup> İki helyum çekirdeği birbirleriyle birleşerek bir berilyum çekirdeği çıkarır:</p>

  <p class="normal"><sub class="calibre9">2</sub>He<sup class="calibre3">4</sup> + <sub class="calibre9">2</sub>He<sup class="calibre3">4</sup> → <sub class="calibre9">4</sub>Be<sup class="calibre3">8</sup></p>

  <p class="normal">Ardından bir diğer helyum berilyumla birleşerek karbonu üretir:</p>

  <p class="normal"><sub class="calibre9">2</sub>He<sup class="calibre3">4</sup> + <sub class="calibre9">4</sub>Be<sup class="calibre3">8</sup> → <sub class="calibre9">6</sub>C<sup class="calibre3">12</sup></p>

  <p class="normal">Ve bir diğer helyum karbonla birleşerek oksijeni üretir:</p>

  <p class="normal"><sub class="calibre9">2</sub>He<sup class="calibre3">4</sup> + <sub class="calibre9">6</sub>C<sup class="calibre3">12</sup> → <sub class="calibre9">8</sub>O<sup class="calibre3">16</sup></p>

  <p class="normal"><sub class="calibre9">4</sub>Be<sup class="calibre3">8</sup> dışındaki bu çekirdek üretimlerinin hepsi de çok istikrarlıdır ve bu yüzden sonsuza dek yaşayabilirler. Yıldızın enerjisi sonunda tükendiğinde bu elementler, periyodik tablodaki diğerleriyle, özellikle de demirle birlikte, ya buharlaşmayla ya da çok masif yıldızlar söz konusuysa süpernova adı verilen muazzam patlamalarla yıldızlar arasındaki uzaya dağılırlar.<sup class="calibre3"><a href="../Text/tanri_split_219.html#footnote-100-204" id="footnote-100-204-backlink">[204]</a></sup></p>

  <p class="normal">Kısaca oksijenin, karbonun ve yaşamın temelini oluşturan diğer elementlerin üretiminde hiçbir ince ayara gerek yoktur. Aslında bunlar, sıradan nükleer reaksiyonlarca üretilmesi en kolay elementler arasındadırlar.</p>

  <p class="normal">Yaşamın moleküler bileşenlerinin de üretilmesi kolaydır. 1952'de yapılan ve oluşturulması sadece bir hafta alan dikkate değer ölçüde basit bir deneyde, ünlü kimyager Harol Urey'in altında çalışan lisans öğrencisi Stuart Miller, metan, amonyak, hidrojen ve su buharı dolu bir cam kaba yıldırım benzetimi sağlayan 60.000 voltluk elektrik kıvılcımı gönderdi. O zaman bu deneyin erken Dünya'nın atmosferinin benzetim yoluyla oluşturulduğu bir deney olduğu düşünülmüştü. Sonuçta çıkan ürünler arasında proteinlerin temel kimyasal alt-birimi olan aminoasitler ve yaşamın diğer hammaddeleri görüldü.<sup class="calibre3"><a href="../Text/tanri_split_220.html#footnote-100-205" id="footnote-100-205-backlink">[205]</a></sup></p>

  <p class="normal">Bugün Miller'ın gaz karışımının Dünya'nın yaşamın başladığı zamandaki atmosferini tam temsil etmediğini biliyoruz. Bazı teistler deneyin önemini karalamak için buna sarıldılar.<sup class="calibre3"><a href="../Text/tanri_split_221.html#footnote-100-206" id="footnote-100-206-backlink">[206]</a></sup> Ama deneyin ortaya koyduğu şu esas noktayı atlıyorlardı: Canlı maddede görülen karmaşık, karbon bazlı moleküller, daha basit maddelerin kullanıldığı kimyasal reaksiyonlarca üretilebiliyordu. Bu durum, yaratılışçıların iddialarına karşı basitliğin karmaşıklığı nasıl doğurabileceğine bir başka örnektir.</p>

  <p class="normal">Astrobiyologlar organik moleküllerin erken Dünya'da var olmuş ve uzayda halen var olanlar da dahil olmak üzere geniş bir koşullar yelpazesinde ortaya çıktığını tanıtlamıştır. Moleküllerin uzay kökenli olduğu, göktaşlarının dünyadaki maddenin bulaşmanın asgari olduğu zamanda, yani Dünya'ya çarpmalarından hemen sonrasında yapılan analizlerinde bu moleküllerin gözlemlenmesiyle doğrulanmıştır. Belki de yaşamın ilk bileşenleri Dünya oluştuktan sonra uzaydan geldi.<sup class="calibre3"><a href="../Text/tanri_split_222.html#footnote-100-207" id="footnote-100-207-backlink">[207]</a></sup></p>

  <p class="normal1">BOŞLUK ENERJİSİ İNCE AYARLI MI?</p>

  <p class="normal">Sırada boşluk enerjisinin ince ayarlı olduğu iddiası var. Normalde boşluğun maddeden ve enerjiden yoksun olduğunu düşünürüz. Ancak genel göreliliğe göre kütle çekimsel enerji boş uzayın eğriliğinde depolanmıştır. Dahası kuantum mekaniği, boşluğun bir asgari <span class="ideitalik">sıfır noktası enerjisi</span> içerebileceğini ima etmektedir.</p>

  <p class="normal">Weinberg, herhangi bir boşluk enerjisi yoğunluğu Einstein'ın genel görelilik teorisindeki boş uzay-zaman eğriliğine neden olan kozmolojik sabit adlı parametreye eşdeğer olduğundan hareketle bu durumu <span class="ideitalik">kozmolojik sabit sorunu</span> olarak adlandırır.<sup class="calibre3"><a href="../Text/tanri_split_223.html#footnote-100-208" id="footnote-100-208-backlink">[208]</a></sup><span class="ideitalik">Boşluk enerjisi sorunu</span> daha uygun bir terimdir.</p>

  <p class="normal">Kaba hesaplamalara göre boşluk enerjisi yoğunluğu gözlemlerden çıkan değerinden 120 büyüklük kertesi daha fazladır. Bu yoğunluk sabit olduğundan bu dakiklik erken evrenden itibaren ince ayarlanmış gibi görünmektedir; bu sayede onun bugünkü değeri yaşamın var olmasına imkan tanımıştır.</p>

  <p class="normal">Yakın döneme kadar kozmolojik sabitin tam olarak sıfır olduğu düşünülüyordu. Bu durumda, bilinen hiçbir teorik neden olmasa da, ince ayara gerek yoktu. Ancak 1998 yılında, uzak süpernovaları inceleyen birbirinden bağımsız iki grup evrenin mevcut genişlemesinin <span class="ideitalik">hızlandığını</span> görerek şaşırdı.<sup class="calibre3"><a href="../Text/tanri_split_224.html#footnote-100-209" id="footnote-100-209-backlink">[209]</a></sup> Daha yakın dönemde yapılan başka araştırmalar da bu durumu teyit etti. Evren yukarı düşüyordu!Bu kozmik ivmelenmenin nedeni evrendeki kütlenin yüzde yetmişini oluşturan hâlâ tanımlanmamış <span class="ideitalik">karanlık enerji</span> olabilir. Bir başka mümkün mekanizma ise kozmolojik sabit, yani genel göreliliğin imkân tanıdığı bir boşluk enerjisi alanı vasıtasıyla kütle çekimsel itmedir.</p>

  <p class="normal">Eğer durum buysa, o zaman kozmolojik sabit sorunu yine ortaya çıkmaktadır. Bu arada artık elimizde özgün hesaplamanın eksik olduğundan ve uygun bir hesaplamanın boşluk enerjisi yoğunluğunu sıfır göstereceğinden kuşkulanmak için yeterince neden var.<sup class="calibre3"><a href="../Text/tanri_split_225.html#footnote-100-210" id="footnote-100-210-backlink">[210]</a></sup> Bu yeni tahminlerin yanlışlığı gösterilene kadar vakumun yaşam için ince ayarlandığı sonucuna varamayız ve elimizde tasarımcı bir ilaha yönelik kesin gereklilik de yok.</p>

  <p class="normal">Ama o zaman kozmik ivmelenmeden kim sorumlu? Yani karanlık enerjinin doğası ne? Kozmolojik bir sabit kütle çekimsel itmenin tek sorumlusu değildir. Genel göreliliğe göre herhangi bir madde alanı, basıncı yeterince negatifse itici olacaktır. Teorisyenler <span class="ideitalik">beşinci kuvvet</span> denilen karanlık enerjinin, ince ayar gerektirmeyen bir madde alanı olabileceğini öne sürmektedir.<sup class="calibre3"><a href="../Text/tanri_split_226.html#footnote-100-211" id="footnote-100-211-backlink">[211]</a></sup> Son olarak, kozmologların gözlemlenen kozmik ivmelenmeyi açıklamak için karanlık enerjiye başvurulması konusunda tam olarak ikna olmadıklarını ve alternatif mekanizmalar önerdiklerini kaydedelim.</p>

  <p class="normal1">BAŞKA YAŞAM FORMLARI?</p>

  <p class="normal">Karbon, yaşam benzeri nitelikler geliştiren karmaşık moleküler sistemler türünün yapıtaşı olmaya en uygun kimyasal element gibi görünmektedir. Bugün bile karbon atomlarından meydana getirilen yeni malzemeler süper-iletkenlikten ferromanyetizmaya kadar birçok müthiş, beklenmedik özellikler sergilemektedir. Evrenimizde bulunacak her türlü yaşam biçiminin karbon temelli olmasını ya da en azından ağır element kimyasına dayanmasını bekliyoruz.</p>

  <p class="normal">Ancak bunun kavranabilir her evren için doğru olması gerekmiyor. Evrenimizde keşfedilecek tüm yaşam formlarının aynı temel yapıya sahip olduğu ortaya çıksa bile, bundan yaşamın fizik yasa ve sabitlerinin bir başka düzenlemesi altında imkânsız olduğu sonucu çıkmaz. Önceki bölümde kısaca değindiğim senaryoya göre, belli fizik yasaları büyük bir olasılıkla boş uzay-zamandan doğan her evren için ortaktır; fakat diğerleri –pek çok fiziksel sabitle birlikte– kendiliğinden simetri kırılması denilen rastlantısal sürecin sonucu olabilirler.</p>

  <p class="normal">Başka yasaların ve sabitlerin var olması imkanı ince ayar argümanları için ölümcüldür. Filozof Gilbert Fulmer, ince ayar argümanının mantıksal olarak tutarsız olduğunu göstermiştir.<sup class="calibre3"><a href="../Text/tanri_split_227.html#footnote-100-212" id="footnote-100-212-backlink">[212]</a></sup> Ayrıntılı analizini basitleştirerek temel noktayı özetleyelim. İnce ayar argümanı şunu gerektirir: Evrenimiz için {U1} olgular kümesi farklı bir {U2} kümesi olabilirdi; fakat bu durumda tek bildiğimiz şey olan {U1}'i {U2} hakkında bir şey söyleyebilmek için kullanamayız (<span class="ideitalik">Bkz</span>. David Hume'dan alınan bu bölümün başındaki epigraf.)</p>

  <p class="normal">Tek yapabileceğimiz farklı koşullar altında başka bir gezegende yaşamın hangi biçimde olacağına dair kurgular yapmaktır. Elimizde başka yaşam örnekleri bulunsaydı harika olurdu, ama yok. Ve elektron kütlesinin veya elektromanyetik etkileşim gücünün farklı olduğu, ya da farklı fizik yasalarının yürürlükte olduğu bir evrende nasıl bir yaşam biçiminin olabileceği hakkında spekülasyon yapmak daha da sorunludur. Başka koşullar altında <span class="ideitalik">herhangi bir tür</span> yaşamın oluşup oluşmayacağını söyleyecek bilgiye sahip değiliz.</p>

  <p class="normal">Sadece evrenimizdeki diğer gezegenlerde değil, farklı fiziksel parametrelere sahip diğer tüm kavranılabilir evrenlerde de başka hiçbir yaşam formunun mümkün olmadığını ispat yükü evrenin dünyadaki yaşam için ince ayarlandığını öne süren teistlere düşmektedir. Böyle bir ispat sunmamışlardır ve böyle bir ispat imkansız görünmektedir.</p>

  <p class="normal">Aslında ince ayardan hareket eden argümanın son tahlilde hiçbir anlamı yoktur. Dostum Martin Wagner'ın belirttiği gibi, fizik parametrelerinin hiçbiri her şeye kadir bir Tanrı'yla ilgili değildir. "Eğer isteseydi bizi katı bir boşlukta yaşayacak şekilde yaratırdı."<sup class="calibre3"><a href="../Text/tanri_split_228.html#footnote-100-213" id="footnote-100-213-backlink">[213]</a></sup></p>

  <p class="normal1">İSRAF</p>

  <p class="normal">Tanrı'nın varlığı lehine antropik argüman, Tanrı'nın varlığına karşı bir argümana dönüşecek şekilde ters yüz edilebilir. Eğer Tanrı evreni en az bir başat amaçla –<span class="ideitalik">insan</span> yaşamının gelişmesi amacıyla– yaratmışsa o zaman evrenin <span class="ideitalik">insan</span> yaşamına uygun olması gerektiğini beklemek akla yatkın olacaktır. Elbette, Tanrı'nın insanlıktan başka amaçları olduğunu söyleyebilirsiniz. Bu kitapta defalarca belirtildiği gibi, apolojistlerin her zaman verilerle uyuşan bir tanrı icat etmeleri mümkündür. Gündemindeki esas derdi insanlık olmayan ve insanı evrenin bir kenarına sıkıştırıveren bir tanrı tasavvur etmek hiç de zor değildir. Ama bu tanrı, insanlığa büyük değer veren ve insanı kendi suretinde yarattığına inanılan Museviliğin, Hıristiyanlığın ve İslamın Tanrısı değildir. Niçin Tanrı bir parça önemsiz karbonu kurtarmak için tek oğlunu ıstırap içinde ölmeye yollasın ki?</p>

  <p class="normal">Evren insan yaşamına uygun olsaydı, insan yaşamına benzer yaşamların evrenin her yerinde kolayca gelişeceğini ve yaşayabileceğini bekleyebilirdik.</p>

  <p class="normal">Kozmolojik evrenin Yaratılış'ta betimlenen evrene benzer hiçbir yanı yoktur. Gerçekten de Kutsal Kitap miti kusursuz bir yaratıcıdan bekleyebileceğimize çok yakındır. Ama gördüklerimiz orada anlatılanlar değil. Dünya, Yaratılış bölümünde anlatıldığı gibi düz değil; bir gökkubbenin veya sabit yıldızlar küresinin merkezinde yer alan, etrafını ay, güneş ve yıldızların çevirdiği daire değil. Dünya atipik bir yıldız olan güneşimizin etrafında dönen (nasıl saydığınıza bağlı olarak) on veya daha fazla gezegenden biridir. İnsan deneyiminin uzaklık ölçeğine göre güneş sistemi çok geniştir. Dünyanın güneşe uzaklığı yüz elli milyon, Plüton'un altı milyar kilometredir. Güneş sistemimizin sınırını belirleyen kuyrukluyıldızlar kümesi olan Oort bulutu güneşten otuz üç trilyon kilometre uzağa yayılmaktadır. Gezegenler arasındaki uzayda küçük asteroitler, kuyrukluyıldızlar ve toz bulunmasına karşın, güneş sistemi esas olarak hiçbir amaca hizmet etmiyor görünen boş uzaydan oluşmaktadır.</p>

  <p class="normal">Bu uzaklık ölçeğinde gezegenler birer minik noktadır. Ama insani ölçülere göre birer devdir. Dünya'nın çapı 12.742 kilometredir. En büyük gezegen Jüpiter'in çapı ise 139.822 kilometredir.</p>

  <p class="normal">Güneş sisteminin ötesinde yine uzay görüyoruz. Güneşten sonra bize en yakın yıldız olan Proxima Centauri bizden kırk trilyon kilometre uzaklıktadır. Bu Alpha Centauri denilen üçlü yıldız sisteminin bir üyesidir. Bu ölçülere çıktığımızda uzaklık birimi olarak ışığın bir yılda kat ettiği mesafeyi (9,45 trilyon kilometre) belirten ışık yılını kullanıyoruz. Alpha Centauri sistemi bizden 4,22 ışık yılı uzaklıktadır. Bu arada bu sıkça görülen çoklu-yıldız sistemlerinin, hayatta kalmamız için büyük önem taşıyan Dünya'mızın sahip olduğu yörüngesel istikrarı sağlayamadıklarını kaydedelim. Anlaşıldığı kadarıyla sadece tek yıldızlı sistemler yaşamı destekliyora benzemektedir. Bu da yaşamın evrenin gündeminde ön sıralarda olmadığının bir başka belirtisidir.</p>

  <p class="normal">Güneşimiz ve onun gezegen sistemi, iki yüz ila dört yüz milyar yıldız barındırdığı tahmin edilen galaksinin merkezine epey uzaktır. Açık gecelerde gökte görülen yıldızlar şeridinden dolayı "Samanyolu" adını alan galaksimiz, yüz bin ışık yılı genişliğinde ve yaklaşık on bin ışık yılı kalınlığında yassı, spiral bir disktir.</p>

  <p class="normal">Samanyolu, görülebilir evrendeki yüz milyar civarındaki galaksiden birisidir. Samanyolu'nun hemen dışında, Büyük ve Küçük Magellan Bulutları adlı iki uydu galaksiye sahibiz. Bunlardan sonra bize en yakın galaksi, 2,44 milyon ışık yılı uzaklıktaki Andromeda'dır.</p>

  <p class="normal">"Evren ne kadar büyük peki?" diye sorabilirsiniz. Ben bunları yazdığım sırada, gözlemlenmiş en uzak galaksi, bizden 13,2 milyar ışık yılı uzaklıktaki Abell 1835IR1916'ydı. Işığının bize ulaşması 13, 2 milyar yıl sürdüğünden ve evrenin şimdiki tahminlere göre yaşı 13,7 milyar yıl olduğundan, biz bu galaksiyi büyük patlamadan sadece beş yüz milyon yıl sonraki haliyle görüyoruz. Işığı Abell'den ayrıldığından beri evren sürekli genişlediğinden, bu galaksi bugün bizden yaklaşık kırk milyar ışık yılı uzaklıktadır.</p>

  <p class="normal">Görebileceğimiz en uzak mesafe, yani <span class="ideitalik">ufkumuz</span>, Dünya'dan 13,7 milyar yıl uzaklıktadır. Bunun ötesindeki ışığın bize ulaşması evrenin yaşından daha uzun süre alacaktır. Ufkumuzdaki evren ne denli uçsuz bucaksız olursa olsun, kozmoloji bunun ötesinde çok daha fazlasının bulunduğunu düşündürmektedir. Şişen genç evrene dair büyük patlama modeli doğruysa evren küçücük bir zaman aralığında (10<sup class="calibre3">-35</sup> saniye kadar) hayal etmesi neredeyse imkânsız bir katsayıyla büyümüş demektir. İşte size söz konusu katsayıya dair bir tahmin: 1 yazın ve ardına yüz tane sıfır ekleyin. Sonra 10 sayısını bu kuvvete yükseltin (10'u 10<sup class="calibre3">100</sup> kuvvetine). Günlük deneyimlerden veya bilimden bu sayıyı görselleştirebilmeye yardım edecek hiçbir analoji aklıma gelmiyor. Görünebilir evrenin büyüklüğü (10<sup class="calibre3">26</sup> metre) tanımlanabilen en kısa mesafe olan Planck uzunluğundan (10<sup class="calibre3">-35</sup> metre) sadece 10<sup class="calibre3">61</sup> kat daha büyüktür.</p>

  <p class="normal">Kısaca söylersek: Eğer Tanrı evreni insanlık için özel bir yer olarak yaratmışsa, insanın hiç ortaya çıkmayacağı çok büyük miktarda uzayı israf etmiş demektir.</p>

  <p class="normal">Fazla zaman harcadığı da kesin. Dünya'yı yaratması altı gün yerine dokuz milyar yıl almış, üzerine bir milyar civarı yılı yaşamı yaratmaya harcamış ve ardından insanlık için dört milyar yıl daha uğraşmıştır. İnsanlar Dünya üzerinde, Dünya tarihinin yüzde birinden daha kısa süreden beri bulunmaktadırlar.</p>

  <p class="normal">Aslında düşünürseniz, sonsuz güce sahip bir Tanrı niçin altı güne bile ihtiyaç duysun? Her şeyi bir anda yaratamaz mıydı? Ve işi bittiğinde neden dinlensin?</p>

  <p class="normal">Şu inanılmaz miktardaki madde israfını bir düşünelim. "Atomik madde"den, yani kimyasal elementlerden yapılmış, her biri yüz milyar yıldız barındıran yüz milyar galaksi... Bunun aydınlık, yani gözle ve optik teleskoplarla görülebilen kısmı, evrendeki tüm kütlenin sadece yüzde birinin yarımıdır. Galaksilerdeki maddenin bir yüzde üç buçuğu daha aynı atomik doğaya sahiptir ama "aydınlık" değildir. Atomik maddenin sadece yüzde ikisi helyumdan daha ağır elementlerden oluşur. Bu miktarın sadece yüzde birinin yarımı yaşamın temel elementi karbondan meydana gelir. Yani evrenin kütlesinin 0, 0007'si karbondur. Ve biz kalkmış Tanrı'nın evreni, yaşam için gerekli karbonu –yıldızlarda– üretebilsin diye özel olarak tasarladığını düşünüyoruz, öyle mi?</p>

  <p class="normal">Henüz tanımlanmamış "karanlık madde" evrenin kütlesinin yüzde 26'sını oluştururken, evrenin yaklaşık yüzde 70'i yine henüz tanımlanmamış ama herhangi bir mucizevi özellik sergilemeyen "karanlık enerji"den oluşur. Bu kütle dökümünde evrenin kütlesinin yüzde 96'sının yaşamla bağlantılı olduğu düşünülen türde maddelerden oluşmadığını görüyoruz.</p>

  <p class="normal">Enerji israfı da büyüktür. Güneşin yaydığı enerjiden, her bir milyar fotondan sadece ikisi Dünya'yı ısıtmaya yarar; geri kalanı hiçbir işe yaramadan uzaya dağılır.</p>

  <p class="normal1">İNSANLIK UZAYDA</p>

  <p class="normal">İnsanın uzay uçuşuna çok şeyler yüklenmiştir. Uzay uçuşu, Avrupalıların Keşifler Çağı'nda Yeni Dünya'yı keşfetmesine benzer bir heyecanla karşılanmaktadır. <span class="ideitalik">Uzay Yolu</span> ve <span class="ideitalik">Yıldız Savaşları</span> gibi "uzay operaları" insanları hepimizin günün birinde uzay gemilerine atlayıp galaksiyi "ışık hızında" gezeceğimize inandırmıştır. İndiğimiz her gezegenin ağır uzay giysileri giymeden üzerlerinde dolaşabileceğimiz Dünya benzeri bir atmosfere ve koşullara sahip olacağı hayal edilmiştir. Bunların etkisiyle de insanlığın yavaş yavaş uzayı dolduracağı inancı yaygınlık kazanmıştır.</p>

  <p class="normal">Ancak bu işler öyle, "Komuta sizde Mr. Spock," demek kadar kolay değildir. Öncelikle sayıların söylediklerine bakalım. Saniyede 11,1 kilometre hızla (Dünya'nın kaçış hızı) giden bir uzay gemisinin güneş sistemine en yakın yıldız sistemi olan Alpha Centauri'ye ulaşması 144.000 yıl alacaktır. Aynı uzay gemisinin galaksimizi boydan boya geçmesi ise üç milyar yıl sürecektir. "Dünya benzeri" kavramını nasıl tanımladığınıza bağlı olarak dünya benzeri gezegenlere dair en iyimser tahminler beş yüz ışık yıllık aralıkları işaret etmektedir. Bu da ışık hızına yakın hızlarda yaklaşık on altı nesil sürecek bir yolculuk demektir. Ayrıca bir gezegene "dünya benzeri" yaftasının yapıştırılması insanların burada yaşam desteğinden yoksun yaşayabilecekleri anlamına gelmez. Aslında, bir gezegenin Dünya'da insan yaşamını destekleyen her ayrıntıyı barındırma olasılığı çok düşük olduğundan bu gezegenlerin büyük kısmında yaşayabilmemiz olası değildir.</p>

  <p class="normal">Einstein'ın özel görelilik teorisi ilke olarak, uzay aracına binen bir astronotun yaşam süresi içinde evrenin herhangi bir noktasına erişebileceğini söyler. Tek gereken uzay gemisinin Dünya'ya göre yeterli hızda hareket etmesidir. <span class="ideitalik">Zaman genişlemesi</span> denilen şeye göre hareket eden bir saatin durağan bir saatten daha yavaş işlediği gözlemlenir. <span class="ideitalik">Fitzgerald-Lorentz daralması</span> denilen bağlantılı bir etkide ise hareketli nesnelerin ölçülen uzunluğu hareket yönünde daralır. Olağan uzay ve zaman algımıza karşı çıkan bu olaylar deneyler ve diğer gözlemlerle yeterince doğrulanmıştır.</p>

  <p class="normal">Bunların uzay gemisindeki işleyişleri şöyledir: Astronotlar uzay gemisinin içinde beden saatlerinde herhangi bir yavaşlama hissetmeyeceklerdir. Biyolojik saatleri gemideki saatlerle aynı hızda işleyecektir. Ancak kendi referans çerçevelerinden ölçüldüğünde varış noktalarıyla Dünya arasındaki mesafe daralacaktır. Dünya'daki bir astronom, astronomik nesneler arasındaki bildik mesafeleri ölçecek ama uzay gemisi saatlerinin yavaşladığını ve astronotların daha yavaş yaşlandığını gözlemleyecektir.</p>

  <p class="normal">Sabit bir g ivmesiyle, yani Dünya'nın yerçekiminin ivmesiyle hızlanan bir uzay gemisi yaptığımızı (böyle bir durum aynı zamanda astronotlara yapay yerçekimi sağlayacaktır) varsayalım. Bu gemi Alpha Centauri'ye Dünya zamanıyla beş yılda varacak ama gemi zamanıyla geçen süre iki yılı biraz aşacaktır. Gemi, on bir gemi-içi yılda galaksinin merkezine ulaşabilecektir. Ama bu zaman boyunca Dünya'da yaklaşık 27.000 yıl geçmiş olacaktır. Astronotlar 2,4 milyon ışık yılı uzaklıktaki Andromeda'ya on beş gemi-içi yılda erişebileceklerdir. Bu arada, yolculuğun çoğu Dünya'ya göre ışık hızına yakın bir hızda yapılacağından, Dünya'da da 2,4 milyon yıl geçmiş olacaktır. Yirmi yıllık bir yolcuğun sonunda gemi, evrenin bugün için Dünya'dan görülebilen kenarına varacaktır; ama bu arada çoktan ölmüş Dünya'nın referans çerçevesine göre 13,7 milyar yıl geçmiş olacaktır.</p>

  <p class="normal">Astronotlar bu yerlerden birinde durup dünya benzeri gezegenleri keşfetmeye kalkışırlarsa, yolculuğun sadece ilk yarısında hızlanabildikleri ve ikinci yarı için hız kesmek zorunda oldukları için süre ikiye katlanacaktır.</p>

  <p class="normal">Evreni keşfetmeye kalkacak her insanın Dünya'yla bağlarının tamamen kopacağı kaçınılmaz bir olgu gibi görünüyor. Sadece Samanyolu'nun merkezine gidip dönseler bile, 44 yıl yaşlandıkları bu yolculuk sonunda Dünya saatiyle ölçüldüğünde 104.000 yıl sonraki Dünya'ya döneceklerdir. Kısaca yıldızlara yolculuk edecek her insan ailesini, toplumunu, hatta türünü ebediyen geride bırakacaktır.</p>

  <p class="normal">Uzak yıldızlara ve galaksilere yolculuğun imkânsızlığını öne sürmek için hiçbir teknolojik kısıtlamaya değinmediğime dikkatinizi çekmek istiyorum. Bir uzay gemisini ışık hızına yaklaşacak şekilde hızlandıracak bir yöntem bügün hayal edebileceğimiz teknolojinin ötesinde olsa da gelecek nesiller için bu olasılığı yok sayamayız. Evrenin çeşitli parçalarını kestirmeden birbirine bağlayan uzay-zaman tünelleri, <span class="ideitalik">solucan delikleri</span> vasıtasıyla yapılacak yolculuklardan bahseden yazarlar var.<sup class="calibre3"><a href="../Text/tanri_split_229.html#footnote-100-214" id="footnote-100-214-backlink">[214]</a></sup> Böyle bir şey olabilir mi, bilmiyorum ama ben olabileceğinden kuşkuluyum.</p>

  <p class="normal">Ama böylesi keşiflerin günün birinde gerçekleşeceğini varsayalım. Bir gezegende insanların yaşayabilmesi için o gezegenin ne kadar "dünya benzeri" olması gerekir? Dünya'daki hayat, burada var olan çok özel koşullar kümesi altında evrilmiştir. Bizler Dünya'da yaşamaya uyum sağlamış durumdayız, uzayın herhangi bir yerinde değil. Uzay yolcularının yoğun yaşam desteğine gerek olmadan üzerinde yaşayabilecekleri bir gezegen bulmak için asgari on binlerce ışık yılı dolaşmak zorunda kalacağı söylemek aşırı kötümserlik olmayacaktır.</p>

  <p class="normal">Sıkça sözü edilen konulardan biri de insanların günün birinde dış uzayda, Dünya veya diğer gezegenlerin yörüngesindeki uzay istasyonlarında yaşayabilecekleridir Bir an için bu istasyonların Dünya koşullarının aynısını sağlayabildikleri kabul edilse bile, onlar bizim Dünya'da atmosfer sayesinde korunduğumuz kozmik ışınlarla başa çıkamayabilirler. Aynı tehdit biraz önce bahsettiğimiz uzun uzay yolculukları için de geçerli olabilir. Hayalleri kurulan Mars seferlerinde bile astronotlar tehlikeli radyasyon zehirlenmesine maruz kalabilirler. Bu durumda güneş sisteminin dışına yapılan yolculuk yolcuları öldürebilir.</p>

  <p class="normal">Belki geleceğin teknolojileri bu sorunu da çözecektir. Belki genetik bilimi gerçekten uzay yolculuğuna uygun yeni bir insan türü yaratacaktır. Ve elbette robot makineleri yollamamız da her zaman mümkün.</p>

  <p class="normal">Akla gelecek olasılıklar ne olursa olsun varılacak en güçlü sonuç, insanların bu engin evrende şu küçücük mavi benek dışında uzayın başka bir yerinde yaşamak üzere yapılmadıklarıdır. Belki evrende benzer bir sürü mavi benekçik vardır, ama <span class="ideitalik">Homo Sapiens</span>'in onları bulması olası görünmemektedir. Muhtemelen türümüz uzayda, Dünya adlı uzay gemisinde terk edilmiş, güneş son hidrojen atomunu yakmadan çok önce soyu tükenmeye mahkûm bir türdür.</p>

  <p class="normal">Bununla birlikte, Tanrı'nın özel çocukları olduğumuz düşüncesinden kurtulduğumuz anda kendimizi evrim zincirinde bir halka olarak görebiliriz. Genetiği değiştirilmiş veya titanyum ve silikondan yapılmış, bizim gibi kısacık ömür süreleriyle eli kolu bağlanmamış olan torunlarımız başka gezegenlere ulaşabilirler. Ve doğru olanı yapmayı başarabilirsek, torunlarımızın daha akıllı, daha nazik, daha akılcı ve başımıza musallat olan ve birkaç yüzyıldır yaşamımızı bile tehdit eden boş inançlardan kurtulmuş olacaklarını umabiliriz.</p>

  <p class="normal">İnsanlığın geleceğine ilişkin en iyimser bakışı kabul etsek bile, evrenin insanlık için özel, kozmik bir amaçla yaratıldığı sonucuna varmak zordur. İnsanlığa özel bir sevgi besleyen, ama sonra onu uzay ve zamanda küçücük bir noktaya süren bir yaratıcının var olması kavranılabilir bir şey gibi görünmüyor. Veriler güçlü bir şekilde tam aksini işaret ediyor. Gerçekten de evren, insanlık hiç dikkate alınmadan meydana getirilmiş gibi görünüyor.</p>

  <p class="normal">Evrendeki her türden zeki yaşamın yoğunluğuna dair en iyimser tahminlerde bile, bu uygarlıklar hâlâ birbirlerinden boşa harcanmış uzaydan başka bir şey içermeyen muazzam mesafelerle ayrılmış durumdadır. Kısacası, evrenin herhangi bir türde zeki yaşam için özel bir kozmik amaçla yaratıldığına inanmak da çok zordur.</p>

  <p class="normal1">YAŞAM İLKESİ?</p>

  <p class="normal">Evrenin karmaşık yaşama çok uygun olmadığı açıkça ortada olsa da, yaşam var. Bazı kişiler ısrarla tam da bu durumun tek başına kaydadeğer olduğunu söylüyorlar. Fizikçi Paul Davies "fizik yasalarının içine yazılı" veya "evrenin doğasının parçası olarak yapılmış" bir <span class="ideitalik">yaşam ilkesinin</span> bulunabileceğini düşünüyor.</p>

  <p class="normal">Ama günümüz kimyasında, fiziğinde veya biyolojisinde bir temel yaşam ilkesine, yaşam ile anti-yaşamı ayırt edecek bir <span class="ideitalik">élan vital</span>'e dair hiçbir işarete rastlamıyoruz. Davies'e göre, "Basit durumlardan karmaşıklık aracılığıyla yaşama ve zekâya doğru giden yönlü evrimi meydana getiren yasa ve şansın doğru bir karışımı kozmoloji için genellenebilir bir şeydir."<sup class="calibre3"><a href="../Text/tanri_split_230.html#footnote-100-215" id="footnote-100-215-backlink">[215]</a></sup></p>

  <p class="normal">Davies bu anlayışı biyologlar Christian de Duve<sup class="calibre3"><a href="../Text/tanri_split_231.html#footnote-100-216" id="footnote-100-216-backlink">[216]</a></sup> ve Stuart Kauffman'la<sup class="calibre3"><a href="../Text/tanri_split_232.html#footnote-100-217" id="footnote-100-217-backlink">[217]</a></sup> paylaşmaktadır. Bu yazarların hepsi yaşam ilkesini daha önce farkına varılmamış, bütüncül, teleolojik doğa yasası olarak kabul ediyor gibi görünmektedir, ama hayli spekülatif olan yazılarında bunun ne olabileceği hiç de açık değildir. 3. bölümde bahsettiğimiz gibi, Nancy Murphy ve diğer teologlar, sinirbilimin sunduğu deliller ışığında geleneksel ruh-beden ayrılığının artık geçerli olmadığını kabul ediyorlar. Ama teolog oldukları için Tanrı'yı başka bir yerde bulmaları gerekiyor. Tanrı'nın var olmadığı sonucuna varmaları durumunda kısa sürede işsiz kalırlar. Bunlardan bir kısmı "indirgemeci olmayan fizikalizm"e bel bağlıyor. Onlar Tanrı'ya bir yer bulabileceklerine ve bu yerde ruhun da bulunacağına inanıyorlar.<sup class="calibre3"><a href="../Text/tanri_split_233.html#footnote-100-218" id="footnote-100-218-backlink">[218]</a></sup></p>

  <p class="normal">Ancak herhangi bir yaşam ilkesi, eğer varsa, maddi parçacıkların çizgisel olmayan, yitirgen ama yine de tümüyle yerel etkileşimlerinden doğal olarak ortaya çıkan kaos ve karmaşıklık teorisinde rastladığımız "zuhur eden ilkeler" türünde bir şey olabilir.<sup class="calibre3"><a href="../Text/tanri_split_234.html#footnote-100-219" id="footnote-100-219-backlink">[219]</a></sup> Bunlara yeni fizik yasaları denilemez, çünkü bunlar zaten var olan yasalardan doğrudan matematiksel ispatlama yoluyla olmadığı takdirde, hiçbir yeni ilke kullanmayan bilgisayar benzetimleri yoluyla çıkarlar. Gerçekten de, gördüğümüz gibi, bu simulasyonlar karmaşıklığın herhangi bir kapsayıcı bütüncül bir kılavuz ilkenin yardımı olmadan bildik, tümüyle indirgemeci fiziksel süreçlerle basitlikten evrildiğine işaret etmektedir.<sup class="calibre3"><a href="../Text/tanri_split_235.html#footnote-100-220" id="footnote-100-220-backlink">[220]</a></sup></p>

  <p class="normal1">MİNİK BİR KARMAŞIKLIK CEBİ</p>

  <p class="normal">Yaygın düşünce evrenin son derece karmaşık bir yer olduğu yönündedir. Ama konuyu bir kez daha düşündüğümüzde bunun bizim ve gezegenimizin göreli karmaşık olduğu gerçeğinin sonucu olan bir seçim etkisi olduğunu görebiliriz. Evrendeki enerjinin ve maddenin büyük kısmı çok az yapı sergiler ve tasarıma ilişkin hiçbir işaret göstermez. Daha önce belirttiğimiz gibi, evrenin kütlesinin yüzde 96'sı tam doğaları henüz bilinmeyen ama bildik atomik maddeden oluşmadıkları kesin olan karanlık madde ve karanlık enerjiden oluşuyor gibi görünmektedir. Bilebildiğimiz kadarıyla bu bileşenler çok az yapıya sahiptir.</p>

  <p class="normal">Kozmik mikrodalga ardalan ışınımının çok düşük enerji protonları bile galaksideki atomlardan milyarlarca kat fazladır. Bu parçacıklar evrenin her yanına, yüz binde bir oranında ve eşit yayılmıştır. Sanki ısıl dengede azami entropiye sahip ve Kelvin ölçeğindeki mutlak sıfırın sadece üç derece üstünde bir gazmış gibi, neredeyse tamamen rastgele hareket ederler. Görünen az miktarda yapı, erken evrende meydana gelmiş ve galaksi oluşumunu tetiklemiş rastgele dalgalanmaların kalıntısı kabul edilmektedir. Bir kez daha tasarımın yokluğu apaçık ortadadır.</p>

  <p class="normal">Fizikçi Max Tegmark evrenin neredeyse hiçbir bilgi barındırmadığını, yani bütünde hiçbir yapıya sahip olmadığını,<sup class="calibre3"><a href="../Text/tanri_split_236.html#footnote-100-221" id="footnote-100-221-backlink">[221]</a></sup> biz insanların algıladığı geniş bilgi içeriğinin öznel bakış açımızdan kaynaklandığını öne sürer. Kuantum mekaniğine göre evren, tümüyle rastlantısaldır, tüm mümkün gerçekliklerin üst üste binmesidir. Ancak bizzat gözlem eylemi bu gerçekliklerden yalnız bir tanesini seçmektedir. Popüler yazar Derek Chopra gibi kimi kuantum gizemcileri bu durumu insanların "kendi gerçekliğini yaratma" yeteneğine yormaktadır.<sup class="calibre3"><a href="../Text/tanri_split_237.html#footnote-100-222" id="footnote-100-222-backlink">[222]</a></sup> Ancak deliller açık bir şekilde tam aksine işaret etmektedir.<sup class="calibre3"><a href="../Text/tanri_split_238.html#footnote-100-223" id="footnote-100-223-backlink">[223]</a></sup> Kendi gerçekliğimizi yaratabilseydik, hepimiz yirmi yaşındayken göründüğümüz gibi görünmeyi sürdürebilirdik. Ama Chopra bile biz diğerleriyle birlikte yaşlanmaktadır. Gözlerimiz tarafından seçilen gerçeklik tam anlamıyla bır zar atmadır.</p>

  <p class="normal">Tegmark hedefi tutturamamış olsa bile, özelliklerine bakılmaksızın muazzam büyüklüğe sahip herhangi bir rastgele evren, uçsuz bucaksız kaos denizinde doğal olarak en az birkaç karmaşıklık cebi yaratacaktır – ki evrenimizde olan da tam bu gibi görünmektedir. Şansla tutarlı olan böylesi nadir sapmaları açıklamak için bir yaratıcıya ya da çoklu evrenlere ihtiyacımız yoktur.</p>

  <p class="normal">Teistlerin yaratıcı gerektiren yaşama ilişkin iki çelişkili kanıtlama sunmaları da eğlencelidir Bazen bunları aynı kişinin öne sürdüğüne bile rastlıyoruz. İnce ayar kanıtlamasında, evren yaşama karşı öylesine uygundur ki mutlaka yaşam düşünülerek yaratılmış olmalıdır. Ama eğer evren yaşam için bu kadar uygunsa, o zaman yaşamın doğal süreçlerle gelişmesini ve yaşamın devam etmesini sağlayan bir Tanrı'ya gerek olmadığını bekleyebiliriz. İkinci kanıtlamada, evren yaşam için uygun olmaktan o kadar uzaktır ki yaşam doğal süreçlerle ortaya çıkmış olamaz; mutlaka Tanrı eliyle yaratılmış ve Tanrı'nın sürekli eylemleriyle devam ediyor olmalıdır. Öte yandan verilerle çok daha uyumlu olan çok daha basit üçüncü bir imkan vardır; bizler sadece koşulların ve tesadüflerin ürünüyüz.</p>

  <p class="normal">Eğer Tanrı maddeyi insan yaşamını düşünerek yarattıysa, bu amacı için maddeyi fazla kullanmamıştır. Eğer Tanrı düzeni yarattıysa, ondan da pek fazla yaratmamıştır. Gözlemlenen evren ile fiziğin yasa ve parametreleri, Tanrı olmadığı takdirde nasıl görülmeleri beklenirse tam öyle görünmektedir. Bundan böyle bir Tanrı'nın var olmadığı sonucunu makul kuşku götürmez şekilde çıkarabiliriz.</p>

  <p class="normal">Bu kitap baskıya girmek üzereyken yayınlanan bir makalede Roni Harnik, Graham Kribs ve Gilad Perez hiçbir zayıf nükleer etkileşim içermeyen bir evren yapılandırdılar.<sup class="calibre3"><a href="../Text/tanri_split_239.html#footnote-100-224" id="footnote-100-224-backlink">[224]</a></sup> Bu evrenin büyük patlama nükleosentezinden, madde egemenliğinden, yapı oluşumundan ve yıldız oluşumlarından geçtiğini gördüler. Yıldızlar milyarlarca yıl yanıyor, demire varana dek elementleri sentezliyor ve ağır elementleri süpernova patlamalarıyla yıldızlararası boşluğa saçıyorlardı. Kimya ve nükleer fizik özde değişmeden kalıyordu. Bu, evrende belirli parametrelerin (burada zayıf nükleer etkileşimlerin) yaşam için ince ayarlı olduğu iddiasına karşı yukarıda söylenenlere eklenebilecek bir diğer örnektir.</p>
</body>
</html>
