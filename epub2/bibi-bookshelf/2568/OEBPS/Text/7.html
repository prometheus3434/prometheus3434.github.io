<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		Bakıştılar. Bu bakış sırasında, Ay Hanım'ın eşsiz güzelliği ile dolup taşan Urungu, üç günlük iç hesaplaşmasının  çözüldüğünü sezer gibi oldu: Galiba gönlüne od düşmüş, kağan kızına gönül vermişti.<br/>
<br/>
		O gece, bir güçlüğü çözen insanların rahatlığı ile uyudu. Düşünde hep kendisini bahtiyar bir kişi olarak görüyor,  sık sık uyanarak çevresine bakıyor, epey uzaktaki bir nöbetçiden başka bir şey görmüyordu. Yalnız bir  defasında düş mü, gerçek mi olduğunu pek ayırt edemeden, uzakta Ay Hanımın otağı kapısının açıldığını,  kağan kızının gözükerek derin derin göğe, uzaklara ve çevresine bakındığını, sonra yeniden otağ girdiğini görür  gibi olmuştu. Sabaha doğru ise düşünde hep Kür Şad'ı, anasını, ablasını ve ölen karısını görmüş, sonra hepsi  kaybolarak meydanda yalnız karısı kalmış, süslü ve alımlı giyimler arasında başı açık duran karısı ağlamış,  ağlamıştı.<br/>
<br/>
		Urungu çok erkenden kalkarak atını tımar etti. Ay Hanım'ın verdiği börkü giymişti. Yine dirliğinin sıkıntılı  günlerinden birini yaşılacaktı. Bahtın kendisine yüklediği yükü çekmeği şikayetsiz kabul ediyor, bilâkis ara sıra  talihin kendisine güler yüz göstermesine anlıyordu. Acıya alışmış, acı ile yuğurulmuş kişiye bahtiyarlık  güneşinin, ışıklarını kısa bir an göstererek sonra yine onu karanlığa boğmasında sanki ne mânâ vardı?<br/>
<br/>
		Bu sabah kafile de her zamankinden daha erken uyanmıştı. Yola çıkarlarken biraz ilerde, küçücük bir tümseğin  ardında Urungu'ya rastladılar. Ay Hanım geçerken atından atladı. Dizini yere koyarak onu selâmladı. O da  gönüllere işleyen gülümseyişiyle Urungu'ya baktı. Ruhunu ürperten bir sesle:<br/>
<br/>
		- &quot;Bahtın açık olsun bahadır!&quot; deyip geçti. Kafile geçinceye kadar diz üstü kalan Urungu, bugün artçılık yapan  Yüzbaşı Kadir Bağa'nın seslenmesi üzerine aydı, dikilerek ona baktı. Yüzbaşı ona bir çamçak kımız armağan  ediyordu. Başka zaman olsa reddedeceği bu armağanı bugün nedense sevinçle kabule diyordu. Kadir Bağa  biraz durgun keyifsiz gibiydi:<br/>
<br/>
		- &quot;Urungu! Ay Hanım seni beğenmişti. Baz Kağan ordusuna gelmeyişin çok kötü oldu&quot; dedi. Urungu alıngandı.  Tez cevap almak isteyen bir insan gibi sordu:<br/>
<br/>
		- Neden?<br/>
<br/>
		- Ayrılıp gidiyorsun. Ben seni bir daha nerede bulacağım da yarım kalan dövüşü bitireceğim?<br/>
<br/>
		- Dağ dağa kavuşmaz, kişi kişiye kavuşur. Bir gün yine buluşuruz. Yüzbaşı gülümsedi: - Hoşça kal!  - Bahtın açık olsun.<br/>
<br/>
		Urungu, kafile ufukta kayboluncaya kadar bir taş gibi kıpırdamadan onlara baktı.<br/>
<br/>
		<b>KURT BAŞLI SANCAK</b><br/>
<br/>
		İlkbahar bitmiş, yazın sıcaklığı başlamıştı. Büyük Çin duvarının kulelerini bekleyen nöbetçilere gelip geçenler  için sıkı buyruklar verilmişti. Görünürde bir şey yoktu. Fakat Çin çaşıtlarından gelen haberler tetik davranmanın  lüzumunu bildirmekte birleşiyordu.<br/>
<br/>
		Bir Türk atlısı, Çin sınırları içinden kuzeye doğru at sürüyor, büyük duvara yaklaşıyordu. Buralarını iyi bilen  birisi olduğu güvenle at sürüşünden belliydi. Duvara yaklaşınca hiç durmadan yukarı çıkacak yollardan birine  saptı; duvarın üstüne varınca yine durmadan sağdaki kuleye doğru yürüdü. Kuledeki Çin çerileri bir atlının  yaklaştığını görünce yolunu kestiler.<br/>
<br/>
		- &quot;Dur bakalım! Kimsin? Nereye gidiyorsun&quot; diye bağırdılar. Bu Türk, Çinceyi bir Çinli gibi konuşuyordu:  - Yabancı değilim.<br/>
<br/>
		- Adın ne?<br/>
<br/>
		- Tonyukuk!<br/>
<br/>
		Kulenin yüzbaşısı bu adı işitince içerden fırlamış, onu karşılamıştı. Tonyukuk'u tanıyordu. Fakat bu zamanda  burada ne aradığını bir türlü kestiremiyordu:<br/>
<br/>
		- 'Tonyukuk! Buradan geçemezsin&quot; dedi.<br/>
<br/>
		- Neden?<br/>
<br/>
		- Yasaktır.<br/>
<br/>
		- Sana güvenerek buraya kadar gelmiştim.<br/>
<br/>
		- Bir gönül işi... Çinli sırıttı:<br/>
<br/>
		- Düğüne beni de çağırır mısın?<br/>
<br/>
		- Sen istedikten sonra elbet çağırırım.<br/>
<br/>
		- Ama ben seni yine bırakmam. Hem burada kapı da yok. Nereden çıkacaksın?<br/>
<br/>
		- Sana düğün olacak dedim ya. Nerden çıkacağıma karışma. Sen yalnız bana yol ver.<br/>
<br/>
		- Veremem.<br/>
<br/>
		- Verirsen senin için iyi olur.<br/>
<br/>
		Tonyukuk bunu söyleyerek kemerine el attı. Çinli yüzbaşı anlamıştı. Tonyukuk'u kolundan tutarak biraz daha  uzağa götürdü: - &quot;Ben senin tanışımım. Anlaşabiliriz&quot; dedi.<br/>
<br/>
		Tonyukuk bir kese akçayı kemerinin iç tarafından çıkararak duvarın mazgalına iliştirdi. Çinlinin gözleri  parlamıştı:<br/>
<br/>
		- &quot;Öteki kuleleri nasıl geçeceksin&quot; diye sordu. Tonyukuk gülümsedi:<br/>
<br/>
		- Senin yardımınla!<br/>
<br/>
		- Benim yardımımla mı?<br/>
<br/>
		- Evet!<br/>
<br/>
		Yüzbaşı korkar olmuştu: - &quot;Ben o kadarına karışmam&quot; diye haykırdı. Tonyukuk atına atlamıştı.<br/>
<br/>
		- &quot;Ben de zaten şaka yapmıştım. Orasını bana bırak&quot; diyerek at nı dörtnala kaldırdı.<br/>
<br/>
		İkinci kuleye yaklaşırken karşıdan çıkan nöbetçilerin yaylarına ok yerleştirdikleri gözünden kaçmadı. Doludizgin  onlar yaklaşırken kendisi de sadağından ilk oku çekerek gezleyip fırlattı. Nöbetçilerin biri bu oku göğsüne  yiyerek sırt üstü yuvarlanmış, berikiler de Tonyukuk'a ok çekmeğe başlamışlardı.<br/>
<br/>
		Sağından solundan oklar uçarken Tonyukuk dörtnala at sürüyor, bir yandan da Gök Türk çabukluğu ve  nişancılığı ile sadağından ok çekerek Çinlileri deviriyordu. Kulenin tam önüne vardığı zaman sağ kalanlar içeri  kaçmışlar, fakat o geçer geçmez yeniden çıkarak ardından ok yağdırmağa başlamışlardı. Aynı zamanda  kuledeki Yüzbaşı Ven ateş yaktırara , daha sonraki kuleye tehlike işaretini vermiş, beş yüz adım ilerdeki  kuleden de Çinliler çıkarak Tonyukuk'a doğru yürümeğe başlamışlardı.<br/>
<br/>
		Tonyukuk ardına ok çekerek dörtnala ilerlerken Yüzbaşı Ven'in attığı oku sağrısına yiyen at şahlanarak acı acı  kişnedi. O zaman Tonyukuk keskin bir ıslık çalarak &quot;ayda!...&quot; diye bağırdı ve atını mahmuzlayarak duvarın  kıyısına doğru önünde atıyla birlikte sıçrayarak duvardan aşağı uçtu.<br/>
<br/>
		Tonyukuk'un atladığı yer duvarın en alçak yeriydi fakat yedi sekiz adam boyunda olan bu yerden atlayanın da  sağ kalmayacağı belliydi. Çinliler bunu bildikleri için atın da, sahibinin de ölmüş olduğuna muhakkak diye  bakıyorlar, hatta çerilerden bazıları bu atlayışın korkunçluğu dolayısıyla aşağıya bakmaktan bile çekiniyorlar,  garip bir korku duyuyorlardı. Halbûki Tonyukuk büyük bir ustalık ve soğukkanlılıkla atlamış, atı duvarı aşarken  atının eyerine basarak ayağa kalkmış, atın yere düşmesine bir adam boyu kala da kendisini onun üstünden  fırlatarak toprağa düşmüştü. Tam o sırada, yüz adım kadar ilerde bir toprak yığını arkasından duvarı  gözetleyen bir atlı, yedeğindeki atla birlikte hızla Tonyukuk'a yaklaşmıştı. Tonyukuk yedekteki ata sıçrayınca  ikisi de kuzeye doğru at sürmüşlerdi. Bu işler o kadar çabuk olmuştu ki Yüzbaşı Ven duvardan aşağıya bakınca  ölü attan başka bir şey görememiş, nal seslerini işitip de gözlerini biraz daha kaldırınca iki atlının kaldırdığı  tozları görerek bol keseden sövmeye başlamıştı.<br/>
<br/>
		Bir ağaçlığın kıyısında atinin üstünde ufku gözleyen Kutluk Şad dörtnala iki atlının geldiğini görünce toprağa  dikmiş olduğu gönderini kavradı. Bu gönderin tepesinde altından bir kurt başı vardı. Göndere takılı al bayrağın  üzerinde yarım aya benzeyen bir yay resmi bulunuyordu.<br/>
<br/>
		İki atlı Kutluk Şad'ın yanına gelince atlarından indiler. Yere diz vurarak onu selâmladılar. Şad söze başladı:  - Tonyukuk! Boyla Bağa Tarkan! Kurt başlı sancağı artık kaldırıyoruz. Tonyukuk'u, Çin duvarının dışında  beklemiş olan Boyla Bağa Tarkan cevapverdi:<br/>
<br/>
		- Yıllarca bugünü bekledik. Tonyukuk ilave etti:<br/>
<br/>
		- Kurt başlı sancağı kaldırmak için en elverişli çağdayız. Çünkü Çin'in ruhu yıpranmıştır. Bozkurt soyunun  olgun ve dinç bir oğlu olan Kutluk Şad yine söze girişti:<br/>
<br/>
		- Tonyukuk! Tarkan! Kür Şad'dan beri bu beşinci davranıştır. Siz benimle birlik olursanız, Tanrı yardımı ile  Gök Türk devletini yeniden kurar, Ötüken'den dört yana ordular yürütürüz. Tanrı yardım ederse çerimiz  kurt gibi, yağı çerisi koyun gibi olur. Tanrı dilerse Ötüken'de Türk türesi yürür, Kadırkan'dan Demirkapı'ya<br/>
<br/>
		dek Türk budunu birleşir. Atalarımın yurdunda, atalarımın devletini diriltmek için sancağı kaldırıyorum. Bu  savaşa benimle birlikte atılacağınıza söz veriyor musunuz?<br/>
<br/>
		İki şakırtı işitildi: İki Türk beği kılıç çekmişlerdi. Tür göreneğince and içtiler:<br/>
<br/>
		- Gök girsin, kızıl çıksın!...<br/>
<br/>
		Tonyukuk küçük tahta levhalara yazılar yazarak inandığı adamlara yandaki dağınık Türk obalarına yollamış,  onları Kutluk Şad'ın bayrağı altına çağırmıştı. O gün toplantı günüydü. Akşama kadar dört bucaktan on beş kişi  daha gelerek Kutluk Tegin'in tuğuna girdiler. Bunların arasında Onbaşı Onbaşı Örpen'le Börü Beğ, Kızıl, Taçam  ve son olarak yetişen Urungu da vardı.<br/>
<br/>
		Ertesi sabah Kutluk Şad'la on yedi kişisi, Gök Türk devletini diriltmek için harekete geçmişlerdi. Tonyukuk'un  tavsiyesi ile ilk önce Çin karakollarından birine saldırıp bir başarı kazanmayı uygun görüyorlardı. Bu başarı  Türkler arasında duyulunca kendilerine katılanlar çoğalacak, birliğe doğru bir adım atılacaktı.<br/>
<br/>
		Tonyukuk, Çin kulelerinin durumunu iyi biliyordu. Yirmi yıldır aynı kulede duran Yüzbaşı Ven'in yaman bir Türk  yağısı olduğunu da biliyordu. Ona vurulacak darbenin tesiri daha büyük olacaktı. Tasarı ona göre hazırlandı: Bu  kulenin yakınında, yarım günlükten daha az bir yere birkaç çadır kuruldu. Kutluk Şad'ın erlerinden birkaçı her  gün atlara binerek kuzeye avlanmağa gidiyorlar, çadırların içinde de birkaç er gizli duruyor, fakat çadırdan  dışarı hiç çıkmıyorlardı. Yalnız deliklerden güneyi gözlüyorlar, gelen giden var mı diye bakıyorlardı.<br/>
<br/>
		Birkaç gün sonra Yüzbaşı Ven'in çaşıtları bir Türk obasının oraya konduğunu bildirince Ven'in asık suratı  gülümsedi. Bir yıldır kendisine hiçbir ava çıkmıyordu. İşte yine şu ıslak sıçanların hakkından gelecekti. Bir sabah  en seçme çerilerinden otuz atlı alarak gafil Türk obasına yöneldi.<br/>
<br/>
		O gün Börü Beğ'in buyruğundaki dört er nöbette idiler. Gözlerini uydurdukları çadır deliklerinden Çinlileri  görünce hazır bulunan çıraları tutuşturdular ve bunları çadırın tepesindeki deliğe tuttular. Tepedeki delikten  çıkan duman, uzakta gizlenmiş olanlara Çinlilerin yaklaştığını bildiriyordu. Yüzbaşı Ven'in otuz atlısı obaya yüz  adım kadar yaklaşınca içerde saklı duranlar Börü Beğ'in buyruğu ile dışarı fırlayarak yan yana durdular ve Gök  Türkler'e yakışan bir çabuklukla Çinliler'i ok yağmuruna tuttular. Otuz Çin çerisi bir anda karmakarışık oldu.  Fakat karşılarında yalnız beş Türk yayası görünce yüzbaşılarının buyruğu ile onlara doğru at saldılar. Çinliler bir  yandan dökülüyor, bir yandan da Türkler'e yaklaşıyordu. Çoğunun ati vurulmuş, yaya kalmışlardı. İki taraf  birbirine değdiği zaman Çinliler yirmi kişi kalmış, bu yirmiden yarısının da atları vurulmuştu.<br/>
<br/>
		Şimdi çadırların önünde sert bir kılıç vuruşu başlamıştı.<br/>
<br/>
		Yüzbaşı Ven, Gök Türkler'e yaklaşmak üzere iken ati vurulduğu için yaya kalmış, fakat hemen sıçrayarak Börü  Beğ'in karşısına dikilmekten de geri kalmamıştı. Çinlilerin kimi atlı, kimi yaya olduğu için birbirlerini de<br/>
<br/>
		çiğniyorlar, beş kişinin hakkından gelemiyorlardı.<br/>
<br/>
		Çadırda kadın ve çocuk bulup da kolayca bir başarı kazanacağını sanan Ven, bu bu çetin çerileri görünce  kuşkulanmış, fakat yapacak başka bir şey olmadığı için de kılıç tokuşturmaktan geri kalmamıştı.<br/>
<br/>
		Börü Beğ, biri Yüzbaşı Ven olan iki yaya Çinliyle vuruşuyor, ötekiler arkalarını çadırlara vermiş oldukları halde  bir kalabalığa karşı çarpışıyorlardı.<br/>
<br/>
		Ven, bir iki deneme yaptıktan sonra sert bir saldırışla ileri bir adim attı ve karşısındakini devireceğinden emin  olduğu bu kılıç vuruşunu yaparken &quot;al&quot; diye haykırdı. Fakat bu saldırış kendisine az kalsın pahalıya mâl  oluyordu. Börü, keskin bir çelişle onun kılıcını yana savurmuş, öyle sert bir hareket yapmıştı ki yüzbaşının kılıcı  yere düşmüştü. Ven geriye fırlayarak çabucak kılıcını yerden aldı. Yeni bir hücuma hazırlanıyordu. Fakat bu  sırada anlamadığı bir şey oldu: kendi çerilerinden atı olanlar birdenbire dönerek güneye doğru kaçmağa  başladılar. Kuzeye bakan Ven işi anlamakta gecikmedi.<br/>
<br/>
		İlerden, tozu dumana katarak bir bölük atlı doludizgin geliyordu. Ven pusuya düşürüldüklerini sezdi. Yanındaki  yedi sekiz yaya çerisiyle yeniden Gök Türkler'e saldırdı.<br/>
<br/>
		Artık Börü Beğ'le teke tek döğüşüyordu. Demin kendisiyle pek kolay vuruştuğu Börü'nün karşısında şimdi adim  adim geriliyor, hatta çenesinde açılan bir çizikten de kan sızıyordu. Yüzbaşı Ven Çin ordusunun en iyi  subaylarındandı. Fakat bu kudurmuş Gök Türk, sanki kırk yıllık yağısı imiş gibi gözünü daldan budaktan  sakınmadan atılıyor, öyle vuruşlar yapıyordu ki, Ven sanki kendisine birkaç kılıçla birden saldırılmış gibi h er  yandan kılıçla kuşatılıyor, gerilemekten başka bir şey yapamıyordu.<br/>
<br/>
		Bu sırada Kutluk Şad'ın buyruğundaki on üç kişi yetişerek bir an için durdular; iki üç kılıç vuruşuyla Ven'den  başka hepsini yere serdiler. Kutluk Şad, kaçanları kovalamak için buyruk verirken, birden Onbaşı Örpen'in  atından atladığı görüldü. Koşar adım Ven'e doğru giderken bağırıyordu:<br/>
<br/>
		Börü bir adım gerileyerek durdu. Ven solumağa başlamıştı. Örpen haykırdı:<br/>
<br/>
		- Börü! Yüzbaşı Ven'i tanımadın mı?<br/>
<br/>
		O da tanımıştı. Yirmi yıl öncesinin öcünü almak için saldıracaktı. Fakat Örpen bırakmadı:<br/>
<br/>
		- Onu bana bırak! Senin yalnız karınla bir oğlunun kanına girmişti. Benim karımla beş oğlumu öldürdü.  Sonra kaşları çatılarak gürledi:<br/>
<br/>
		- Kancık dölü! Şimdi sıra benim!...<br/>
<br/>
		Korkunç bir saldırışla Çinli'ye saldırdı. O kadar hızlı saldırıyordu ki, Ven'in çe resinde fırdolayı dönüyor, onu  şaşkına çeviriyordu.<br/>
<br/>
		Örpen onu çadırlara doğru sürmüştü. Artık gerileyecek yer kalmamıştı. Birden Örpen'in sesi yükseldi: -Al! Bu  karımın hakkı!...<br/>
<br/>
		Çinlinin yüzünde uzun bir kılıç yarası açılmıştı. Fakat başına geleceği bildiği için kendisini koruyor, son bir  debelenişle dövüşe devam ediyordu. Kılıç şakırtıları arasında Örpen'in sesi yeniden gürledi: - Al! Bu birinci  oğlumun hakkı!...<br/>
<br/>
		Çinlinin tulgası parçalanmış ve kılıç alnına değmişti.<br/>
<br/>
		Örpen kanlı bir oyun oynadığı halde düş görüyor gibi başka türlü bakıyor, kendisine &quot;öç, öç&quot; diye haykıran  sesler duyuyordu. Bir saldırış daha yaparak haykırdı: - Al! Bu ikinci oğlumun hakkı!...<br/>
<br/>
		Kılıçlar birbirine çarpıyor, üstünde zırhı olmayan Örpen yalnız saldırıyor, vuruyor, kendisini korumayı  düşünmüyordu.<br/>
<br/>
		- Al! Bu üçüncü oğlumun hakkı!...<br/>
<br/>
		Örpen, Çinli'nin koluna kılıcını yapıştırmıştı. Kılıcını düşürürken Ven'in hafifçe inlediği işitildi. Örpen, dördüncü  oğlu için de yaman bir vuruş yapmak için kılıcını kaldırır ve &quot;al&quot; diye bağırırken sert bir buyruk işitildi: -  Vurma!... Bırak kılıcını alsın!...<br/>
<br/>
		Bunu Kutluk Şad söylüyordu. Börü, kendi kılıcının ucu ile Ven'in kılıcını iterek ona doğru iletirken Örpen  yeniden haykırdı: - Tez davran! Kılıcını kavra!<br/>
<br/>
		Kurtuluş yoktu. Çinli, sızlayan sağ kolu ile vuruşamayacağını anlayarak kılıcını sol eliyle kavradı. Fakat sağ  eliyle bir şey yapmamış olan Ven şimdi sol eliyle ne yapabilirdi?<br/>
<br/>
		Kılıçlar yeniden çarpıştı. Şimdi yalnız şırak şırak diye birbirine çarpan kılıçların çıkardığı ses işitiliyor, Örpen'in  gözlerinden saçılan yalazlar Ven'i yirmi yıl önce işlediği cinayet için pişman ediyordu.<br/>
<br/>
		Beride Börü atılmamak için kendini güç tutuyor, Kutluk Şad'ın gerisindeki birkaç çeri kayıtsız bakışlarla vuruşu  seyrediyordu. Kılıç sesleri düzgü bir vuruşla şaklarken birden bir vuruşun aksadığı işitildi.<br/>
<br/>
		Hemen arkasından da Örpen'in sesi gürledi: - Al! Bu dördüncü oğlumun hakkı!...<br/>
<br/>
		Ven, göğsüne bir kılıç dürtüşü yemiş, zırhı delinerek göğsünden yaralanmıştı. Istırapla diz çöktü. Örpen hırsını  alamıyordu:<br/>
<br/>
		- &quot;Ayağa kalk kabadayı&quot; diye bağırdı. Ven kalkmağa davranıyor, fakat kalkamıyordu. Örpen hırsla gülümsedi:  - Küçük çocukları öldürürken çok iyi kılıç kullanıyordun. Çin kahramanı' haydi bakalım, kendini göster!...  Yüzbaşı Ven bitkin bir durumda, korku içindeydi.<br/>
<br/>
		- &quot;Vurma! Sana akça veririm&quot; diye sızlandı. Örpen bir adım ilerledi: - Senin canın akçaya değer mi? Davran!...  Yoksa...<br/>
<br/>
		Örpen sözünü tamamlayamadı. Çünkü onun kılıcını indirmiş olmasını fırsat bilen Ven birden fırlayarak bir  saldırış yapmış, Örpen'in yüzünde derin bir yara açmıştı.<br/>
<br/>
		Örpen buna hiç aldırmadı. Gürleyerek kılıcını savurdu: - Al! Bu beşinci oğlumun hakkı!...<br/>
<br/>
		Sonra, elinden kılıcı düşen ve başına yediği kılıçla yıkılmak üzere bulunan Ven'e bir kılıç daha sallayarak: - &quot;Al!  Bu da benim hakkım&quot; diye bağırdı.<br/>
<br/>
		Örpen'in hakkı tam Türk usulü olmuş, Çinlinin başı gövdesinden ayrılarak Börü'nün önüne kadar yuvarlanmıştı.  Örpen yüzünden akan kanları yeni ile silerek: - &quot;Bu da it dalaması&quot; diye söylendi.<br/>
<br/>
		O gece, Gök Türk devletini diriltmek için pusata sarılan on sekiz kişi ilk başarılarını kutluyorlardı. Yüzbaşı Ven'in  gerisinden yalnız iki üç tanesi kurtularak Çin duvarının arkasına geçebilmişler, ötekilerin hepsi tepelenmişti.  Tonyukuk'un buyruğunda, Çin duvarına kadar giderek kaçanları kovalayan on kişi, kulelerden birinin önünde  gösteri yapmışlar, aşağıdan seslenerek er dilemişlerdi. Bu kulenin subayı olan Çin yüzbaşısı, aşağıdakilerin kim  olduğunu bilmeden yarı bozuk bir Türkçe ile ne istediklerini sorduğu zaman Tonyukuk düzgün bir Çince ile  şöyle cevap vermişti:<br/>
<br/>
		- Sana düğün var demedim miydi? İşte düğün başladı. Sen ve bütün Çinliler davetlisiniz. Bu düğün biraz kanlı  olacak ama ne yapalım? Türk düğünü böyle olur.<br/>
<br/>
		Şimdi bir subaşında çadırlarını kurmuşlardı. Çinlilerden alınan ulcaları Kutluk Şad üleştirmişti. Tanrı, kut verdiği  için işi başarmışlar, içlerinden hiç kimse de ölmemişti. En büyük yarayı Onbaşı Örpen almıştı ki o da ona it  dalaması kadar ehemmiyetsiz geliyordu.<br/>
<br/>
		Kurt başlı sancak Kutluk Şad'ın çadırı önüne dikilmişti. Konuşmuyorlar, fakat bu sancağın Ötüken'e dikileceği  günü düşünüyorlardı. İçlerindeki inanç bu düşüncenin gerçekleşeceğini onlara müjdeliyor, yürekleri sevinçle  çarpıyordu.<br/>
<br/>
		<b>BAHTİYAR UYKU</b><br/>
<br/>
		On yedi, on sekiz yaşlarında gözüken bir genç, sırtında bir torba olduğu halde yorgun argın yürüyordu. Gün  doğmadan önce yola çıkmış olan bu gencin sırtındaki torba kırık demir parçalarıyla doluydu.<br/>
<br/>
		Güneş batmak üzere olduğu halde daha ağzına bir lokma koymamıştı. Büyük bir gayretle yürüyor, acele  ediyordu.<br/>
<br/>
		Bir Gök Türk olan bu sağlam yapılı genç ata çok iyi biner, oku beş yüz adıma düşürür, kılıcı vurunca zırhı  keserdi. Fakat o kadar yoksul düşmüştü ki at şöyle dursun, şimdi bir yayı, hatta belinde küçük bir bıçağı bile  yoktu. Büyük bir ülküye koşan insanların yılmazlığı ile sonsuz bozk rda yaya yürüyor, bir an için olsun mola  vermek aklına gelmiyordu.<br/>
<br/>
		Birden adımlarını hızlandırmıştı. Çok ilerde bir kayalık örmüşt. Kayalığa oyulmuş mağaranın kapısına vardığı  zaman güneş ufukta kaybolmuştu. Sırtındaki torbayı yere bırakarak geniş bir soluk aldıktan sonra mağaradan  içeriye doğru şöyle bir baktı. Orada, ince bir toprağın üstünde ak saçlı bir ihtiyar yatıyordu.<br/>
<br/>
		Bu gencin anasının dedesi olan bu ihtiyar adam, belki yüz yaşında bir demirciydi. Çuluk Kağan ordusunda  bulunmuş, Kara Kağan çağının parlak ve karanlık günlerini görmüş, çok savaşlara girip çıkmış, Kara Kağan  tutsak edildiği zaman onunla birlikte Çin'e götürülmüş, Kür Şad ihtilâlinde sonra yıllarca Çin zindanlarında  kalmış, saçları ağarmış, fakat beli bükülmemişti.<br/>
<br/>
		Çok usta bir demirciydi. Yaptığı kılıçlarla bıçakları Gök Türkler kapışırlar, onlarla savaşa gitmekten hoşlanırlardı.  Bu mağaraya sığındıktan sonra da bıçak yaparak hayatini kazanmak istemiş, fakat Gök Türkler darmadağınık  oldukları için iş çıkmamış, o da ocağını söndürmüş, sefil bir hayata razı olmuştu. Son zamanlarda torununun  getirdiği yarı buçuk yiyecekle yaşıyor, artik yürüyecek hali bile kalmadığı için zamanının çoğunu mağarada  yatmakla geçiriyordu. Torunu kendisine doğru bir adim atarak:<br/>
<br/>
		- &quot;Dede! Sana bir yığın demir getirdim. Bana bunlardan bir kılıç yapar mısın&quot; dedi. İhtiyar güçlükle doğruldu:<br/>
<br/>
		- &quot;Benim çalışacak gücüm kalmadı ki...&quot; diye cevap verdi. Genç oralı değildi. Alnından akmakta olan teri yeniyle  sildikten sonra yeniden söze girişti:<br/>
<br/>
		- Bu demirleri oba oba dolaşarak topladım. Obaların çoğunda kılıç, bıçak kalmamıştı. Yalnız kırık dökük kılıç  parçaları, bıçak kırıntıları bulunuyor, bunları ata hâtıraları diye saklıyorlardı. Bunları toplamak için çok  yalvardım. Gün doğmadan yola çıkıp gün batana kadar yürüdüm. Açım. Susuzum. Yorgunum.<br/>
<br/>
		Bitkinim. Ama sen bana bir kılıç yaparsan bütün çektiklerimi unutacak, bahtiyar olacağım.<br/>
<br/>
		Kocamış demirci gülümsedi:<br/>
<br/>
		- Ne de çabuk bahtiyar oluyorsun? Bir kılıçla bahtiyar olan sen, acaba Gök Türk devleti dirilse sevincinden  delirecek misin?<br/>
<br/>
		- Gök Türk devleti dirileceği için bahtiyarım. Kılıcı da Gök Türk devleti diriltecek savaşlara katılmak için  istiyorum.<br/>
<br/>
		İhtiyar yerinden fırladı:<br/>
<br/>
		- Ne demek istiyorsun Buluç? Buluç'un gözleri parlıyordu:<br/>
<br/>
		- Dede! On günden beri kurt başlı sancak Kutluk Şad'ın elinde yükseliyor. Dö t bucağa haber saldılar,  savaşacak er arıyorlar. Ben belimde bir kılıç olmadan onların arasına nasıl katılabilirim?<br/>
<br/>
		İhtiyar heyecanlanmıştı:<br/>
<br/>
		- Kutluk Şad mı? Kutluk Şad'ı tanırım. Bozkurt soyunun en yavuz eridir. Şimdi sen benden kılıç mı istiyorsun?  Bu benim dirliğimdeki en tatlı işim olacak... Çabuk, demirleri buraya getir...<br/>
<br/>
		Buluç, torbayı yeniden sırtlayarak mağaranın içindeki örsün yanına kadar getirdi. Burada yıllardır kullanılmaya  kullanılmaya tozlanmış, toprakla karışmış, bir yığın kömür duruyordu. İhtiyar, gençleşmiş gibi, kendinden  umulmayan bir çabukluk ve çeviklikle çıraları yaktı, üzerine kömürü attı. Kartal kanadından yapılmış yelpazeyi  eline aldı. Sonra ocağın karşısında diz çöküp başını yukarı kaldırdı.<br/>
<br/>
		Ellerini açarak:<br/>
<br/>
		- &quot;Ulu Tanrı! Bana güç ver. Yıllardır işlemeye işlemeye çalışmasını unutan ellerime biraz ustalık kollarıma  biraz güç ver&quot; diye yakardı.<br/>
<br/>
		Buluç sevinçliydi. Artık dinlenebilirdi. Mağaranın içine uzandı. Açlık, susuzluk... Şimdi bunlar ondan çok uzaktı.  Ocağın alevi yüzüne vuru, çekiç sesleri bozkırın boşluğunda kaybolurken derin bir uykuya daldı. Çekicin örse  inerken çıkardığı sesler, ona çocukluğunun kaygısız, yani bahtiyar günlerinde bile duymadığı tatlı bir ninni gibi  geliyordu. Çekicin her vuruşu ülküye doğru atılan bir adimdi. Çekiç, örse vura vura kılıç yapılacak, kendisi kılıcı  takınca Kutluk Şad'a katılacak, sonra Ötüken'e varmak için kutlu savaş başlayacaktı. Buluç uyuyordu. Büyük bir  yorgunluktan sonra daldığı bu derin uykudan onu kimse uyandıramazdı. Öyle olduğu halde ihtiyar, çok ihtiyar  dedesinin çekiç vuruşlarını duyuyordu.<br/>
<br/>
		Tıpkı gençliğinde olduğu gibi aşkla, şevkle ve kuvvetle vuruyor, yapılacak kılıcı torunu değil de kendisi  kuşanacakmış gibi çalışıyordu: TirakL. TirakL. TirakL.<br/>
<br/>
		Bu ahenkli ses, beride rahat rahat uyuyan gence pek uzun, sanki bir gece değil de bir yıl sürmüş kadar uzun  geldi.<br/>
<br/>
		Tan yeri ağarırken gözlerini açan Buluç bütün gövdesinde bir sıcaklık duymuştu. Bu gece düş görmemişti.  Fakat dedesinin nasıl çalıştığını düşte değil de gerçekte görmüş gibi biliyordu.<br/>
<br/>
		Kulaklarında hâlâ çekicin örse inerken çıkardığı sesin yankıları uğulduyordu. Ona öyle geliyordu ki son çekiç<br/>
<br/>
		sesinden kısa bir süre sonra uyanmıştı.<br/>
<br/>
		Gözleri ocağa ilişti. Ateş yeni yakılmış gibi dolu, yalazlı ve parlaktı. Yattığı yerden yavaşça doğruldu. Birden  gözleri sevinçle parladı: Yani başında gösterişli bir kılıç kırk yıllık arkadaş gibi yatıyordu. Onu hemen eline aldı.  Yüreği sevinçle çarpıyordu. Yavaş yavaş kınından sıyırdı. Bu kılıç insanin gözünü kamaştıracak kadar parlaktı.  Dedesine bir şeyler söylemek için öteye baktı. Dedesi, sabaha kadar çalışmaktan doğan bir yorgunlukla ince  topraktan yatağında yatıyordu. Keçesini bile üstüne çekecek zaman bulamamıştı. Buluç ona acıyarak baktı. Şu  kocamış dede, savaş lâfı ol nca sabaha kadar uyumadan nasıl çalışıyor ve ne güzel bir eser meydana  getiriyordu!... Birden Buluç'un gözlerine güzel bir bıçak ilişti. Bunu da dedesi yapmış ve kılıcın biraz ilerisine  bırakmıştı. İşte bir gecede iki bahtiyarlığa birden ermişti.<br/>
<br/>
		O yalnız bir kılıç için bu kadar emeğe, sıkın lya katlanmışken şimdi fazla olarak bir de bıçağı olmuştu.  Buluç hafifçe uzanarak bıçağı aldı. Kınından sıyırarak dikkatle gözden geçirdi. Her halde yarınki savaş  arkadaşları bu bıçaktan ötürü kendisini kıskanacaklardı. Gülümseyerek dedesine baktı.<br/>
<br/>
		Birden bir sevinç haykırışıyla haykırmamak için kendini güç tuttu: Bıçağın bir adım ilerisinde bir kılıç daha  duruyor, onun da bir adım ilerisinde başka bir kılıç göze çarpıyordu. Buluç yerden fırlayıp gürültü etmemeğe  çalışarak kılıçları aldı. Mağaranın kapısına dönerek aydınlıkta gözden geçirdi. Bunlar olağanüstü kılıçlardı.  Birden sıyırdığı son kılıcın üzerinde bir yazı gördü. Dedesi buraya &quot;Kutluk Şad&quot; yazmıştı. Kılıcın öteki yüzünü  çevirdi. Burada da &quot;İlteriş Kağan&quot; kelimeleri okunuyordu. Biran bu İlteriş Kağan'ın kim olduğunu düşündü. Aynı  kılıçta yazıldığına göre herhalde Kutluk Şad'ın başka bir adı, belki de belki değil, muhakkak, kağan olduktan  sonra alacağı addı.<br/>
<br/>
		Buluç merakla öteki kılıcı da sıyırıp baktı. Burada &quot;Kür Şad'ın oğlu&quot; kelimeleri yazılıydı. Evet, hatırlıyordu:  Dedesi, Kür Şad'ın bir oğlu olduğunu, Kür Şad ihtilâlinde pek küçük olan bu çocuğun anası tarafından  kaçırıldığını hattâ birkaç gece de kendi çadırında konuk kaldıklarını, anlatmış, sonra kendi atını, pusatlarını  vererek bunları nasıl kaçırdığını, Çinliler'in kendisinden kuşkulanarak nasıl hapse atıp işkence yaptıklarını, fakat  Kür Şad'ın konçuyu ile oğlu kurtulsun diye bütün acılara katlanarak hiçbir şey söylemediğini, bu yüzden yıllarca  güngörmez zindanlarda süründüğünü birer birer söylemişti.<br/>
<br/>
		Fakat Kür Şad'ın oğlunu nasıl bulup da verecekti? Buluç şimdilik bu bilmece ile uğraşmayı lüzumsuz bularak  kendi kılıcını kınından sıyırdı. Bir yüzünde &quot;Buluç&quot; yazısını okudu. Dedesi, nerden bulmuşsa bulmuş, oraya bir  de kılıç kayışı bırakmıştı. Buluç kılıcını kuşanıp bıçağını takarak mağara kapısından çıktı. Güneş şimdiye kadar  görülmemiş bir güzellikle doğuyordu.<br/>
<br/>
		Bir zaman ufuklara ve göklere baktı. Tatlı rüzgâr canına can katıyordu. Bir eksiği vardı ama ne olduğunu  anlayamıyordu. Birden gülümsedi.<br/>
<br/>
		- &quot;Bahtiyarlık beni esritti&quot; diye söylendi. Eksiğin ne olduğunu keşfetmişti: Fena halde acıkmıştı. Ac aba  dedesinin kıyıda bucakta kalmış biraz yiyeceği var mıydı? Bunu anlamak için mağaraya girdi.<br/>
<br/>
		Çevresine bakınarak usul adımlarla dedesine yaklaştı. Dün getirdiği demirlerin büyük bir kısmı yerde<br/>
<br/>
		duruyordu. Görünürde başka hiçbir şey yoktu. Kırık bir çanakta biraz su vardı. Onu kana kana içti.<br/>
<br/>
		Sonra gözleri dedesine takılarak hayretle durdu. Onun sağ elinde çekiç duruyordu. Sol eliyle büyük kıskacını  tutuyordu. Kıskaç, kılıç yapılacak demir parçasını kavramıştı. Demek ki dede pek yorgun düşerek oturmuş,  oturmasıyla dalması bir olmuştu. Fakat neden bu kadar hareketsiz ve soluktu? Buluç bir dizini yere koyarak  eğildi. &quot;Dede&quot; diye seslendi. Dedesi gülümsüyordu. Daha hızlı olarak yeniden onu çağırdı. Sonra elini dedesinin  yüreğine bastırdı. Şöyle, birden ona sayacak kadar bir zaman geçtikten sonra derin bir ah çekerek ayağa fırladı.  Dede ölmüştü.<br/>
<br/>
		Yüz yılın yükünü taşıdıktan sonra, bir torun bile değil de torunun oğlundan başka herkesi, her şeyi kaybettikten  sonra tam Bozkurt sancağı yükselirken ihtiyar demirci ölmüştü.<br/>
<br/>
		Buluç onun yüzüne yeniden baktı. Bu yüzde hayattan ayrılmanın hiçbir kederi yoktu. Bilâkis o kadar bahtiyar  bir yüzdü ki, ömrün en sevinçli anında rüya gören, yahut bahtiyarlığı damarlarının içinde duyan bir kimse de  ancak bunun gibi gülümseyebilirdi.<br/>
<br/>
		O, güç vermesi için Tanrı'ya yakararak işe başlamış, bütün dirliğinde yaptığı kılıçların en güzeli olan üç tanesini  yapmış, sonra yüz yıl çarpa çarpa, felâket ve sefalet göre göre örselenmiş, aşınmış olan yüreği bu yıpratıcı  gece çalışmasına dayanamayarak durmuştu.<br/>
<br/>
		Bununla beraber bu kadarı bile ne güzel, ne büyük sonuçtu. İhtiyar demirci, Kutluk Şad'ın tuğ kaldırdığını  işitince canlanmış, hiçbir zaman kaybetmediği inancıyla güçlenmiş, bu kutlu savaşa kılıcıyla yapamadığı  yardımı çekiciyle yapmak için insan gücü üstünde emek harcayarak bütün gece çalışmış, gözleri iyi görmediği,  geceleyin mağara daha çok karanlık olduğu halde yalnız ocaktan çıkan yalazla yetinerek üç kılıçla bir bıçak  yapmış, sonra büyük bir bahtiyarlık içinde, topraktan yatağına uzanarak bu dünyadan göçüp gitmişti.<br/>
<br/>
		O şimdi daha uyanmamak üzere bahtiyar bir uyku uyuyordu. Doğrusu, böyle bir emekle bu bahtiyar uykuyu  uyuyabilmek, yüz yıl çile çekmeğe değerdi.<br/>
<br/>
		Uyuyordu. Gök Türk devletini diriltecek kılıç şakırtılarını duyar gibi, Ötüken'de dalgalanacak sancağı görür gibi,  yarını, yarın neler olacağını bilir gibi uyuyordu.<br/>
<br/>
		Buluç şimdi ayakta taş gibi duruyor, Gök Türk savaşçılarına kılıç yapmak için didinirken ölen ihtiyar demirciye  karşı içi saygıyla doluyordu.<br/>
<br/>
		Birden uzakta nal sesleri işitir gibi oldu. Ağır ağır mağaranın kapısına yaklaştı. Tozu dumana katarak bir bölük  atlı doludizgin geliyordu. Heyecanlanmıştı. Sakın...<br/>
<br/>
		Bunlar Türk atlılarıydı. Mağaranın önünde durdukları zaman, Buluç, kurt başlı sancağı görüp Kutluk Şad'ı  tanımakta gecikmedi. Yere diz vurdu.<br/>
<br/>
		Kutluk Şad, kendi ordusuna katılacağını bildiği bu gence s rdu: - Adın ne?<br/>
<br/>
		- Buluç.<br/>
<br/>
		- Bize katılacak mısın?<br/>
<br/>
		- Evet Şas.<br/>
<br/>
		- Burada kocamış bir demirci olacak, bilir misin?<br/>
<br/>
		- Dedemdir.<br/>
<br/>
		- Nerede?<br/>
<br/>
		Buluç başını eğdi. Gözleri dumanlanmıştı.<br/>
<br/>
		- Dedem bu sabah Uçmağa varmıştır Şad!<br/>
<br/>
		Kutluk Şad çevik bir atlayışla atından indi. Bir anda bütün çerileri de öyle yaptılar. Ardından Tonyukuk ve Boyla  Bağa Tarkan olduğu halde mağaraya giren Kutluk Şad, ihtiyar demircinin ölüsü önünde saygılı bir durumla  durdu. Sonra Tonyukuk'un gerisinde Buluç'a dönerek: - &quot;Nasıl oldu, anlat&quot; dedi<br/>
<br/>
		Buluç demir parçaları dolu torbayı getirdikten sonra olup biteni anlattı ve Kutluk Şad için yapılmış olan kılıcı  ona uzattı: - &quot;Bu kılıç senin için yapılmıştır Şad&quot; dedi. Kutluk Şad kılıcı eline aldı: - Benim için yapıldığını  nereden biliyorsun?<br/>
<br/>
		Tonyukuk'la Boyla Bağa Tarkan, kılıcı sıyrılmış olan Kutluk Şad'a yaklaştılar ve üçü birden &quot;İlteriş Kağan&quot;  kelimelerini okuyarak birbirlerine baktılar. Sonra öteki yüzünde &quot;Kutluk Şad&quot; adını gördüler. O zaman  Tonyukuk:<br/>
<br/>
		- &quot;Kutluk Şad&quot; dedi, &quot;bu demircinin gönlüne Tanrı'dan bir ses gelmeseydi bunu yazmazdı. Gök Türk devletini  kurabilirsek sen İlteriş Kağan olacaksın.&quot;<br/>
<br/>
		Kutluk Şad cevap vermedi. Yalnız kabul makamında başını salladı. Sonra Buluç'un uzattığı ikinci kılıcı alarak  sordu: - Bu kimin?<br/>
<br/>
		- Kür Şad'ın oğlunun. Şadın kaşları çatıldı:<br/>
<br/>
		- Kür Şad'ın oğlu yaşıyor mu?<br/>
<br/>
		- Yaşıyor Şad!<br/>
<br/>
		- Nereden biliyorsun?<br/>
<br/>
		Buluç, dedesinin vaktiyle kendisine söylediklerini anlattı. Boyla Bağa Tarkan söze karıştı: - Ben buna benzer bir  şey işitmiştim Şad. Buyruk verirsen çerimize soralım.<br/>
<br/>
		- Sor bakalım.<br/>
<br/>
		Şad, Tonyukuk ve Tarkan arkalarında Buluç olduğu halde mağaradan çıkmışlardı. Bağa Tarkan'ın sesi erler  arasında bir çalkalanma yaptı:<br/>
<br/>
		- Aranızda Kür Şad'ın oğlu var mı?<br/>
<br/>
		- İhtiyar demirci, Kür Şad'ın oğlu için kılıç yapmış. Aranızda Kür Şad'ın oğlu var mı? Yine cevap veren olmadı. O  zaman Kutluk Şad'ın buyruğu işitildi:<br/>
<br/>
		- Bağa Tarkan! Kür Şad'ın oğlu ortaya çıkıncaya kadar taşımak üzere bu kılıcı dilediğin ere ver.  - Buyruk şenindir.<br/>
<br/>
		Sonra, Boyla Bağa Tarkan bir bir hepsinin önünden geçti. Taçam'ı seçerek: - &quot;Al! Kutluk Şad'ın buyruğunca iyi  gözet&quot; dedi.<br/>
<br/>
		Kimse bu güzel tesadüften Urungu kadar sevinmemişti. Fakat bu sevinç bir sır gibi gizli kaldı<br/>
<br/>
		Kutluk Şad'la çerileri uzun zaman mağaranın önünde kaldılar. İhtiyar demire yi gömdüler. Çeri içindeki iki  demirci, Buluç'un getirmiş olduğu demirlerin kalanından kargılar, kılıçlar ve tulgalar yaptılar. Sonra Buluç'u da  aralarına alarak yürümeğe hazırlandılar. Boyla Bağa Tarkan ona çerideki fazla atlardan birini vermiş ve:<br/>
<br/>
		- &quot;Seninle yetmiş kişi olduk. Onbaşın Börü'dür&quot; demişti. Sonra yetmiş atla doludizgin yürüyüşe kalkmışlar ve  yıldırım hızıyla ileriye atılmışlardı. En önde kurt başlı al sancak dalgalanıyor, arkasında Gök Türk devletini  diriltmeğe kalkan kahramanlar geliyordu. Kaşlar çatılmış, ağızlar kilitlenmiş uçuyorlar, koyu kumral uzun  saçları dalgalanırken kartal bakı larıyla ileriye bakıyorlardı. Gözler yalnız ilerisini görüyor, arkada kalan hiçbir  şey hatıra gelmiyordu.<br/>
<br/>
		Fakat bu yıldırım atlıların arasında yalnız birisi ara sıra başını arkaya çevirip bakıyor, sonra ıslak gözlerini eliyle  silerek arkadaşlarıyla ayni hizada ileriye doğru akıyordu.<br/>
<br/>
		En gerideki dizide bulunan ve gözleri arkada kalan er Buluç'tu ve onun arkaya bakışları, ihtiyar demircinin can  verip gömüldüğü mağara gözden silininceye kadar devam etti.<br/>
<br/>
		<b>İLTERİŞ KAĞAN</b><br/>
<br/>
		Bozkıra yeni bir bahar gelmişti. Karlar erimiş, aç toprak suları içmiş, her yer yeşile bürünmüştü. Tepeleri karla  örtülü dağlar, bozkırın binlerce yıllık masalını dinliyordu. Yamaçlarda, ormanlarda kuşlar ötüyor, yerden  canlılık fışkırıyordu.<br/>
<br/>
		Ağaçlı bir düzlükte tören vardı. Sağa, sola yaptıkları akınlarla sayıları çoğalan, yoksulluktan kurtulan, zaferle  heyecanlanan Kutluk Şad ordusu devlet kuruyordu.<br/>
<br/>
		Yedi yüz kişi olmuşlardı. İki bölüğü atlı, bir bölüğü yaya idi. Tonyukuk yedi yüz kişiyi düzene sokmuş, Türk  türesini yaymıştı.<br/>
<br/>
		- &quot;Kutluk Şad! Kağanımız olacaksın&quot; dedi.<br/>
<br/>
		- Kağan olursam Türk türesini yükselteceğime inanıyor musun?<br/>
<br/>
		- Bunu çok düşündüm. Buğa, ıraktan bakılınca arık mı, semiz mi belli olmaz. Ama ben seni iki yıldır yakından  görüyorum. Sen Bozkurt soyunun eski kağanları gibi ulu bir kağan olabilirsin. Onun için artık Gök Türk  devletini kuracağız ve sen bizim kağanımız olacaksın.<br/>
<br/>
		Kutluk Şad kısa bir an düşündü:<br/>
<br/>
		- Boyla Bağa Tarkan ne diyor? Boyla Bağa Tarkan bir adım ilerledi:<br/>
<br/>
		- Senin kağan olmanı istiyorum.<br/>
<br/>
		- Çeri ne diyor? Tonyukuk cevap verdi:<br/>
<br/>
		- Çeri Türk kağanını tahta oturtmak için pusata sarıldı. Kutluk Şad elini Tonyukuk'un omzuna koydu:  - &quot;Türk kağanı olmayı kabul ediyorum&quot; dedi. Tonyukuk gülümsedi:<br/>
<br/>
		- &quot;Ben Tonyukuk, Boyla Bağa Tarkan ve çeri ile birlikte seni Türk kağanı ilân ediyorum. Bundan sonra sen  İlteriş Kağan'sın&quot; dedi<br/>
<br/>
		Sonra sözlerini şöyle tamamladı:<br/>
<br/>
		- Bugün için kılıç döverken ölen ve sana yaptığı kılıca İlteriş Kağan adini yazan demircinin vasiyeti yerine gelmiş  olur.<br/>
<br/>
		Kağan cevap verdi:<br/>
<br/>
		- Tonyukuk! Kurt başlı sancağı kaldırdığım zaman bana ilk katılan sen olsun. İki yıllık savaşlarda da yüksek bilgi  ve aklınla işi iyi idare ettin. Bundan sonra sana Bilge Tonyukuk denecektir!<br/>
<br/>
		Bilge Tonyukuk orduya döndü. Ormanda uğuldayan gür sesiyle şöyle haykırdı:<br/>
<br/>
		-Türk çerisi! Bugün Gök Türk devletini yeniden kuruyoruz. Kutluk Şad kağanımız olup İlteriş Kağan adini  almıştır. Eskiden olduğu gibi yine Ötüken'e varacak, atalarımızın buyruğunda olan bütün boylara baş  eğdirecek, Çin'den haraç alacağız. Biz İlteriş Kağan'ın buyruğunda savaştıkça azlık budun çoğalacak, yoksul  budun bay olacak, Gök Türkler'in adı sanı yeryüzünü kaplayacaktır.<br/>
<br/>
		Kılıçlar havaya kalkmıştı. Yedi yüz kişi, devletin kuruluşu şerefine gürlüyorlardı. Davullar çalınıyor, kımızlar  içiliyor, bir ozan deyiş söylüyordu:<br/>
<br/>
		Çekildi mi kılıçlar Türk'ün gönlü hoşlanır Kağanlığı kurmaya Yeni baştan başlanır.  Gözler ayda, güneşte; İlteriş Kağan başta. Yazlar geçer savaşta. Ötüken'de kışlanır  İçelim kımızları... Yosma Gök Türk kızları Mestederken bizleri Yavuzlar yavaşlanır.<br/>
<br/>
		Çinliler ve Kıtaylarla yapılan savaşlarda çok yararlılık gösterdiği için kendisine onbaşılık verilen Urungu hazin  bir bahtiyarlık içinde ozanı dinliyordu. Anasının ve kendisinin rüyası gerçekleşmişti. Artık kendi iç sızılarını  dinleyebilir, kendi kendisine yanıp yakılacak zaman bulunabilirdi. Bu bahtiyar yedi yüz kişi arasında neden  onlar kadar sevinçli olmadığını biliyor, hattâ bunu kendi kendisine itiraf ediyordu: Şimdi onun gönlünde bir  kadın hayali vardı. Adı belli olmayan bu hayal, çok eskiden ölmüş olan karısıyla kağan kızı Ay Hanım'ın karışıp  birleşmesinden doğuyor, ikiz gibi birbirine benzeyen bu iki kadın bir tek varlık halinde birleşerek Urungu'nun  gözlerini ve gönlünü kavuruyordu.<br/>
<br/>
		Onbaşı Urungu bu kadar dünya kavgası gördükten sonra gönlünü bir kadına kaptırdığını anlıyor, bir ses ona:  &quot;Seveceksin&quot; diye fısıldarken, başka bir ses: &quot;Sevemezsin&quot; diye ihtarda bulunuyordu.<br/>
<br/>
		Şu savaş ne kutlu şeydi! Savaş sayesinde avunuyor, dertlerini unutuyor, kederlerden sıyrılıyordu. Savaş olmasa  herhalde dünyanın en dertli adamı olacağını düşünüyor, kendisini Çinli olarak değil de Türk olarak yaratan  Tanrı'ya içinden minnetlerini gönderiyordu. Gönlünde bir gizli sevinç, daha doğrusu sevinç değil de ümit  ışığının parladığını seziyor, bunun ne olduğunu araştırıyordu.<br/>
<br/>
		Urungu kendi gönlü ile hesaplaşmalara çok eskiden alışık olduğu için bunu da anlamakta gecikmedi. Yakında  Dokuz Oğuzlarla savaş yapılacaktı. Demek ki, kötü şartlar altında da olsa, Ay Hanım'ı tekrar görmek ihtimali  vardı. Ay Hanım aklına gelince Urungu orada takılır, başka bir şey düşünemezdi. Onun sesindeki ezgi,  bakışlarındaki ışık, yüzündeki güzellik gönlünü olayalar, kendine geldiği zaman içinde sevinçli bir acılık, yahut  da acı bir tat diyebileceği bir şeyin yerleşmiş olduğunu anlardı.<br/>
<br/>
		Şimdi yine onu düşünüyor, çerinin sevinç haykırışlarını, kılıç oyunlarını, güreşleri ne görüyor, ne de işitiyordu.<br/>
<br/>
		Birden anasını hatırladı. İşte onun rüyası gerçekleşmişti. İşte Türk kağanı İlteriş Kağan tahta oturmuş, ordu  kurmuştu. Kendisi bu ordunun bir onbaşısıydı. Daha ne isteyebilirdi? O zaman içinin gizli bir ateşle yen iden  yandığını sezdi: Kür Şad'ın oğlu olduğunu kimseye söylemeyecekti. Urungu dalgın gözlerle bir yere bakarken  kulağına kopuz tıngırtıları ve bir ozan sesi geliyordu:<br/>
<br/>
		Göz kamaşır, gelince Ayla o kız yan yana. Birisi göz ışıtır,<br/>
<br/>
		Birisi girer kana.<br/>
<br/>
		Ay mı güzel, o kız mı? Bunu soran sorana. Birbirinden parçadır Gibi geliyor bana.<br/>
<br/>
		Ay bulutun bağrında Kan sızan bir yaradır Ay'ın bahtı karanlık, Bulutunki karadır.<br/>
<br/>
		Ay bir kızdır, saçını Gece suya taratır. Tanrı bu yeryüzünde Nice aylar yaratır.<br/>
<br/>
		Ayla o kız bir gece Karşı dağa indiler. Orda gönül denilen Bir otağa girdiler. Bulutlar yılkı oldu, İki güzel bindiler.  Ay, kız oldu; kız da ay... Birbirine sindiler.<br/>
<br/>
		Nice erler eriyor<br/>
<br/>
		O ay kızın yasından. Esrik olur içenler Gözlerinin tasından. Gönülleri okşayan Ezgi akar sesinden. O kız çarpar  insanı, Ayrı eder usundan...<br/>
<br/>
		Ayın bahtı karanlık, Bulutunki karadır.<br/>
<br/>
		Neredeyse hüzünlenecekti ki, bir er kendisine bir çamçak kımız sundu ve: &quot;İlteriş Kağan gönderdi&quot; dedi.  Kağanın adı anılınca artık başka düşünce kalamazdı. Onbaşı Urungu toparlandı. Kağanın yolladığı kımızı  içtikten sonra: &quot;Kağan sağ olsun&quot; dedi.<br/>
<br/>
		<b>URUNGU'NUN YARASI</b><br/>
<br/>
		Dokuz Oğuz kağanı Baz Kağan, beğleri çağırmış otağında toplantı yapıyordu:<br/>
<br/>
		- &quot;Beğler&quot; dedi, &quot;azlık olan Gök Türkler yeniden harekete geçtiler. Böyle giderlerse hepimiz için tehlike  olacaklardır. Çünkü kağanları yiğit, veziri akıllıdır. Bu ikisi var oldukça bizi de, Çin'i de, Kıtayları'ı da yok  edeceklerdir. Kıtaylar ve Çinlilerle birleşerek bunları ortadan kaldıralım. Çinliler güneyden Kıtaylar doğudan  yürüsün. Biz de kuzeyden saldıralım. Kabilse bu Gök Türk kağanını ortadan kaldıralım. Ne dersiniz?<br/>
<br/>
		Beğler: &quot;İyi olur&quot; diye cevap verdiler. Kağan, beğlerden birine döndü: -Kuni Sengün!<br/>
<br/>
		- Buyur kağan!<br/>
<br/>
		- Sen hemen Çin'e gidip teklifimi bildireceksin!<br/>
<br/>
		- Buyruk şenindir kağan! Başka bir beğe hitap etti: -Tungra Sem!<br/>
<br/>
		- Buyur kağan!<br/>
<br/>
		- Sen de Kıtay'a gidip aynı şeyi söyleyeceksin!<br/>
<br/>
		- Buyruk şenindir kağan!<br/>
<br/>
		Baz kağan biraz düşündü. Sonra beğlere bakarak:<br/>
<br/>
		- &quot;Hemen yola çıkacaksınız ve yaz sonunda Gök Türk karargâhında birleşmek üzere harekete geçmelerini  sağlayacaksınız&quot; dedi.<br/>
<br/>
		Beğler Baz Kağan'ın otağından çıkarken, epey uzakta, bir yayanın dikkati çekmeyecek şekilde durarak  kendilerini gözetlediğini farkında olmadılar. Bu meçhul adam biraz sonra Kum Sengün'ün güneye, Tungra  Sem'in de doğuya hareket ettiklerini gördü. O zaman Baz Kağan'ın otağındaki toplantıda bulunan beğlerden en  küçüğünün, Yüzbaşı Kadir Bağa'nın çadırına yöneldi. Bu çadırın kapısında nöbetçi olmadığı gibi çevresinde de  kimsecikler yoktu. Meçhul adam dört yanına şöyle bir baktıktan sonra yavaş yavaş adımlarla çadıra yaklaşıp  çömeldi, kulağını içeriye verdi. Kadir Bağa birisiyle konuşuyor ve sesi dışardan, yarım yamalak da olsa  işitiliyordu.<br/>
<br/>
		Dinleyici, şöyle, birden yüze sayacak kadar bir müddet sessiz ve hareketsiz durduktan gürültü etmemeğe  çalışarak kalktı. Yavaş adımlarla uzaklaştı. Öğreneceğini öğrenen bu meçhul adam. Bilge Tonyukuk'un  gönderdiği bir çaşıttan başka bir şey değildi. Gün kararırken atına atlayıp güneye doğru doludizgin sürdü.<br/>
<br/>
		Bilge Tonyukuk bu haberi aldığı gece uyku uyumadı. Sabaha kadar düşünerek tasarılarını hazırladıktan sonra  İlteriş Kağan'a çıkarak düşüncelerini anlattı:<br/>
<br/>
		- İlteriş Kağan! Çin! Oğuz, Kıtay; bu üçü birleşip gelecek olursa tehlikede kalacağız. Bir şey yufka iken dermek,  ince iken kırmak kolaydır. Yufka kalın olursa dermek güç olur. İnce yoğun olursa kırmak güç olur. Doğuda  Kıtay'a, güneyde Çinli'ye, kuzeyde Oğuz'a iki üç bin çerimizle karşı geleceğiz. Bunun için de onlar<br/>
<br/>
		birleşmeden harekete geçerek her biriyle ayrı ayrı savaşacağız.<br/>
<br/>
		İlteriş Kağan fazla düşünmedi:<br/>
<br/>
		- &quot;Orduyu gönlünce ilet&quot; dedi.<br/>
<br/>
		Bir iki gün sonra iki bin kişilik Gök Türk ordusu Dokuz Oguzlar'ın üzerine yıldırım hızıyla yürüyordu.<br/>
<br/>
		Onbaşı Urungu'ya talih güler yüz göstermemişti. Çünkü o da ordunun gerisinde ihtiyati teşkil eden ve Yüzbaşı  Örpen'in buyruğunda olan yüz kişi arasında bulunuyordu. Halbûki içinden gelen kuvvetli bir duygu bu savaşta  Ay Hanım'ı görebileceğini bildiriyordu. Böyle geride kalmakla Ay Hanım'ı görebileceğini aklı kesmediği için  sıkılıyor, fakat elinden bir şey gelmiyordu. Bununla beraber Dokuz Oğuzlar'ın ordusu gözüktüğü zaman içinin  garip bir heyecanla ürperdiğini sezdi.<br/>
<br/>
		Düşman üç bin kişi idi. Fakat on sekiz kişiyle başlayan Gök Türk çerisi her vuruşu, her savaşı kazana kazana bu  hale gelmiş, zaferle beslenmiş, yenmeğe alışmıştı.<br/>
<br/>
		Savaş göz kamaştıran bir oklaşma ile başladı. Sonra, oklar tükenince yıldırım hızıyla at koşturarak kılıç kılıca  geldiler.<br/>
<br/>
		Yüzbaşı Örpen, atının üstünde vuruşmayı seyrediyor, fakat daha çok savaşa katılma buyruğunu bekliyordu.  Urungu, on atlısıyla birlikte en solda ve böylelikle savaştan en uzak yerde bulunuyordu. Zaman bir türlü  geçmiyor, savaş bir türlü bitmiyordu. Fakat Dokuz Oğuzlar'ın Tuğla ırmağına doğru geri ledikleri  farkolunuyordu.<br/>
<br/>
		Birden, bir Gök Türk atlısının Yüzbaşı Örpen'e doğru gelip ona bir şeyler söylediği görüldü. Arkasından  Örpen'in buyruğu gürledi: - Davranın! Ardımdan ileri!...<br/>
<br/>
		İhtiyattaki yüz kişi, can alacak zamanda savaşa karışarak işi Gök Türkler'in lehine bitireceklerdi. Örpen'in  bölüğü büyük bir kavis çizerek Dokuz Oğuzları'ın çekilmeğe başlayan çerilere saldırıyor ve şiddetle  yağdırıyordu.<br/>
<br/>
		Dokuz Oğuzlar Tuğla ırmağına atılıyor, karşı kıyıya geçmeğe uğraşıyordu. Örpen onla bırakmadı ve verdiği  buyrukla çerisini ırmağa daldırdı.<br/>
<br/>
		Fler iki taraftan boğulanlar boğulmuş, karşı kıyıya geçenler arasında kovalamaca başlamıştı. Örpen büyük bir iş  yapıyordu. Dokuz Oğuzlar'ın karargâhına doğru ilerliyordu. Karargâhta Ba zKağan'ın oklu muhafızları onları  yiğitçe karşıladı.<br/>
<br/>
		Gün batarken iki taraf çadırların ve büyük kağnıların arasında boğuşuyor, ufak şeyle için büyük kahramanlıklar  su gibi harcanıyordu. Çeriler kadar atlar da yaralıydı. Çerilerin çoğu yaya dövüşü yapıyordu.<br/>
<br/>
		Yüzbaşı Örpen bir düşmanla iki çadırın arasında kılıçlaşıyordu. Geniş bir yerde dağılmış oldukları için artık  buyruk verme, düzgün ve toplu savaşma kalmamıştı. İkişer üçer dağılmış olan çeriler kendi başlarına  çarpışıyor, vuruşuyor, dövüşüyor, boğuluyorlardı. Kılıçlar yaman bir güçle ve ustalıkla savruluyor, aynı ustalıkla  ve sertlikle çeliniyor ve demirin demire arpmasından çıkan sesler bütün alanı dolduruyordu. Örpen,  karşısındaki Dokuz Oğuz'un değme bir beğ olduğunu kılığından ve kılıç kullanışından anlamıştı. Bazan bir iki  adım ilerliyor, sonra onun sert saldırışları karşısında gerilemeye mecbur oluyordu. İkisi de yaralanmıştı.<br/>
<br/>
		Onbaşı Urungu, savaş alanında gördüğü çadırların birini hedef edinmiş, oraya varmak istiyor, karşısına  çıkanlara bu maksat için vuruşuyor, yağının kendi ardından geleceğini düşünmeden onu yarıp çadıra gitmek  istiyordu. Deminden beri karşısında du an Dokuz Oğuz aynı adam mıydı, yoksa Urungu birkaç kere hasım mı  değiştirmişti, bunun farkında değildi. Hattâ yaralarından kaz sızdığını görmüyor, sezmiyor, anlamıyordu.<br/>
<br/>
		Hedefi olan büyük çadıra girdiği zaman birdenbire durdu. Ay Hanım, çadırın en gerisinde, elinde yayı olduğu  halde gözlerinden ateş saçarak duruyor, çadıra girmiş bulunan ve kendisini tutsak etmek isteyen üç Gök Türk  çerisine karşı savaşa hazırlanıyordu. Urungu, kendi erlerini tanıyarak onlara &quot;kılıç indir&quot; buyruğunu verdikten  sonra bir iki adım ilerledi ve dizini yere vurarak ay Hanım'ı selâmladı.<br/>
<br/>
		Sonra kendi erlerine çıkmalarını emretti.<br/>
<br/>
		Ay Hanım savaş durumuyla her zamankinden daha güzeldi. Bir müddet sessizce bakıştılar. Her tarafta sesler  dinmişti. Uzaktan bazı yaralıların iniltisi işitiliyor, bir de çadırın dışında ve hemen yanında iki kişinin kılıçla  vuruştuklarını anlatan demir sesleri geliyordu.<br/>
<br/>
		Çadırda Urungu'nun hüzünlü sesi yükseldi: - Erler saygısızlık ettilerse bağışla Ay Hanım! Senin kim olduğunu  nereden bilecekler?<br/>
<br/>
		- Savaşı kazandınız Urungu. Babam kağanı da galiba öldürdünüz.<br/>
<br/>
		Urungu başını önüne eğdi: - Savaştır Ay Hanım. Her şey olur. Ay Hanım'ın sesi yavaşladı: - Evet. Hattâ tutsaklık  bile ...<br/>
<br/>
		- Ay Hanım! Sen tutsak olmazsın. Tutsak edersin. Nice zamandır seni düşünüyorum. Gönlümü<br/>
<br/>
		şenlendirir, Onbaşı Urungu'ya varır mısın?<br/>
<br/>
		Kağan kızı acı acı gülümsedi: - Demek onbaşısın ha? Ama beğ değilsin. Bir kağan kızı kara budundan biriyle  nasıl evlenir?<br/>
<br/>
		Urungu sarsıldı. &quot;Kür Şad'ın oğluyum&quot; diye haykırmak istedi. Fakat söyleyemedi. Şimdi ne yapacaktı? Bunu  düşünmeğe vakit kalmadan çadırın dışındaki kılıç sesleri yaklaştı. Sonra içeriye hızla birinin girdiği görüldü.  Elinde kılıcı olan bu savaşçı:<br/>
<br/>
		- &quot;Ay Hanım! Tez davran! Kaçıyoruz&quot; diye bağırdıktan sonra kapıya doğru döndü ve arkasından gelen başka bir  savaşçıya karşı vaziyet aldı. Urungu bir anda ikisini de tanımıştı: ilk gelen Kadir Bağa, İkincisi Örpen'di.<br/>
<br/>
		Deminden beri otağın dışında vuruşan iki yüzbaşı, şimdi Ay Hanım'ın karşısında yeniden dövüşe  başlayacaklardı. Birdenbire Kadir Bağa, Urungu'yu tanıyarak bağırdı:<br/>
<br/>
		- Sen misin Urungu? Seninle vuruşalım diyeceğim ama bu arkadaşın bırakmıyor ki... Örpen cevap verdi:  - Rahat kaçmak istiyorsun, değil mi? Sonra Urungu'ya buyruk verdi:<br/>
<br/>
		- Urungu! Galiba kağan kızının yanındayız. Ben işimi bitirinceye kadar sen de onu tutsak edipgözle!...<br/>
<br/>
		Örpen bunu söyleyerek yeniden Kadir Bağa'ya saldırdı. Fakat işler başka türlü yürüdü: Urungu, yüzbaşıdan  aldığı buyruğu yerine getirmek için ilerlerken Ay Hanım'ın yayı gerilerek vınladı ve fırlayan ok, Urungu'nun  yüreğiyle küreğinin arasını delerek onu yere serdi. İkinci ok daha yamandı. Çünkü Ay Hanım, Yüzbaşı Örpen'e  aman vermemiş, onu tam yüreğinden vurarak cansız bir halde yere devirmişti.<br/>
<br/>
		Kadir Bağa bu durumdan hemen faydalanmak istiyordu. Ay Hanım'a bakarak: - &quot;Vakit kaybetmeyelim&quot; dedi.<br/>
<br/>
		Ay Hanım hiç telaş etmeden otağın kapısına doğru yürüdü ve hüzünlü gözlerini kendisine diken Urungu'ya  bakmadan çıktı. Kadir Bağa yorgundu:<br/>
<br/>
		- &quot;Urungu! Ay Hanım'ın oku sana kıymaz da ilerde yine karşılaşırsak yarım kalan vuruşumuzu bitiririz' dedi ve  hızla davrandı.<br/>
<br/>
		Bu ok yarası onu elbette öldürmezdi. Bir Gök Türk onbaşısı için küreğini delip çıkan okun yarası neydi ki?...  Onu asıl öldüren yara Ay Hanım'ın sözleri olmuştu:<br/>
<br/>
		- Beğ değilsin. Bir kağan kızı kara budundan biriyle nasıl evlenir?<br/>
<br/>
		Urungu yanı başında cansız yatan Yüzbaşı Örpen'e baktı. Keskin nişancı olan kağan k zı Yüzbaşı Örpen'i  yüreğinden vurduğu gibi kendisini de aynı yerden vurabilirdi. Demek ki kendisine acımış, onun için  öldürmemişti.<br/>
<br/>
		Sevdiği kızın, kendisini reddeden kızın, acıyarak canını bağışlaması, birden Urungu'ya çok ağır geldi ve sanki ok,  yüreğini delmiş gibi orasının sızladığını hissetti. Son bir gayretle kalkarak otağın kapısına doğru ilerledi.  Tutunarak dışarı adım attı. Ortalık alaca karanlı tı. İki atlı dörtnala kuzeye doğru gidiyordu. Urungu, sessizce Ay  Hanım'la Kadir Bağa'nın u aklaşan gölgelerine baktı. Sonra gözleri kararak toprağa düşüp kaldı...<br/>
<br/>
		ÇİN AKININDAN DÖNÜŞ<br/>
<br/>
		Güz ayları gelmek üzere idi. Onbaşı Urungu çadırında yatıyordu. Ay Hanım'ın oku onu adamakıllı sarsmış, kanı  çok aktığı için kendini toparlayamamıştı. Bu yüzden, ordu Çinlilerle çarpışmak üzere Şadung'a yürürken çeriye  katılamamıştı. Sekiz yaşında bir kız her gün çadırına girerek ona bakıyor, yiyecek getiriyor, koluna girerek biraz  gezdiriyordu. Bu küçük kız onun torunu, yani Taçam'ın kızıydı.<br/>
<br/>
		Urungu kırk sekiz yaşındaydı. Kavgalarla, tehlikelerle geçen bir hayatta, kendini bilmediği zamandan beri  ölümle karşılaşmış, on bir yaşından beri ise o da ölümü karşılamağa başlamıştı. Otuz yedi yıldan beri  dövüşüyordu. Acı göre göre yüreği katılaşmış, fakat savaşa kanmamıştı.<br/>
<br/>
		Oğlu Taçam'la gelini ve üç torunundan başka kimsesi yoktu. Bir de andası vardı: Yüzbaşı Börü. Kendisiyle ayni<br/>
<br/>
		yaşta olan Börü, Kür Şad ihtilâlinde ölen Yüzbaşı Yağmur'un küçük oğluydu. Babasıyla ilgili olan her şeye karşı  duyduğu sevgiyi, Urungu, Börü'ye karşı da duyuyordu. Birbirlerini birkaç defa ölümden kurtarmışlardı.<br/>
<br/>
		Bugün Şadung seferinden dönecek olan ordu bir gelse, gelse de Börü'yü ve Taçam'ı görse belki can sıkıntısı  biraz geçecek, sol küreğinde hâlâ sızlayan yaranın acısını biraz unutacaktı. Bununla beraber Urungu, ordu  dönmekle iç sıkıntısının geçmeyeceğini de biliyordu. Beyninde ve gönlünde en büyük yeri<br/>
<br/>
		Ay Hanım'ın doldurduğunu anlıyordu. Acaba şimdi neredeydi? Dokuz Oğuzlar yenilip baş eğmiş, Baz Kağan  ölmüş, fakat Ay Hanım bulunamamıştı. Bu sonsuz ucu bucağı olmayan nasıl bulunurdu ki?<br/>
<br/>
		Onbaşı Urungu daldığı derin düşüncelerden bir gürültüyle ayıldı. Gök Türk ordusu dönüyordu. At kişnemeleri,  nal sesleri, haykırışlar işitildi. Borular, davullar çalındı. Sonra sesler yatışırken çadırın kapısı aralandı: Yüzbaşı  Börü içeri girdi: - Hâlâ yatıyor musun Urungu?<br/>
<br/>
		Onun cevap vermediğini görünce gülümsedi: - Kağan kızı seni ne yaman vurmuş anda?<br/>
<br/>
		Kağan kızı gerçekten yaman vurmuştu. Ama nasıl vurduğunu Börü bilmiyor, yalnız andasının gövdesindeki  yaraya göre hüküm veriyordu.<br/>
<br/>
		Börü keyifliydi: - &quot;İyi bir akın yaptık iyi doyum olduk&quot; dedi.<br/>
<br/>
		Urungu susuyordu. Andası bu sessizliği, akın hakkında bilgi edinmek isteğine yorup anlattı:<br/>
<br/>
		- Denize kadar bütün Şadung'u geçtik... Çinliler iyi savaşçı değil. Yalnız kale duvarlarının ardına saklanıp  beklemesini biliyorlar. Yine de birkaç şehirlerine girip allak bullak ettik. Yalnız bir defa meydan savaşı oldu.  Onda da Çinlileri okla çil yavrusu gibi dağıttık. İki atim vurulup öldü ama eksiklikleri fazlasıyla yerine koyduk.  Türkeli'ne sayısız sığır, davar, mal, kumaş, pirinç, darı getirdik. Epeyce de tutsak var.<br/>
<br/>
		Urungu'nun içinden bir sevinç dalgası geçti. Bozkurtlar dirilmiş, kurt başlı sancak şerefle dalgalanmağa  başlamıştı.<br/>
<br/>
		Börü anlatmakta devam ediyordu:<br/>
<br/>
		- Bir gün biri şehri yağmalarken erin biri geldi: &quot;Üç tane bıyıklı, sakallı kadın yakaladık&quot; dedi. Çinliler'in erkekleri  kadına benziyor, belk kadınları da erkek gibidir diye düşünüp sakallı kadınlarıgetirttim.<br/>
<br/>
		Basbayağı bıyıklı, sakallı idiler. Bunları nasıl buldunuz diye ere sordum. &quot;Yüzleri örtülüydü ama kanışlı  yürüyorlardı da yüzünü görmek istedim. Aç dedim. Türkçe bilmediği için açmadı. Ben de bıçağı peçeye vurunca  açtım. Şaşkınlıktan düşeyazdım&quot; dedi. İlk önce ben de şaşırdım. Sonra erlere buyruk verip kadın kaftanlarını  çıkartınca altından üç tane Çin subayı çıkmaz mı? Herifiler böylece bizden kurtulmak istiyorlarmış...<br/>
<br/>
		Börü'nün neşeli anlatışı Urungu'yu da güldürdü. Ömründe böyle şey işitmemişti. Fakat gülmesi uzun sürmedi.  Şimdi acıklı bir şey dinliyordu:<br/>
<br/>
		- Bir gün başka bir şehre girdik. Burada Çinliler epey dayandılar. Şehir kumandanının sarayında kılıçlarla kısa  bir çarpışma oldu. Tutsak edilen bir Çinli'yi zorladık. Ambarı, hâzineyi göster dedik. Herif ambarla hâzineden  başka bir de zindanın yerini gösterdi. Kendi halimize kalsak biz zindanı dünyada bulamazdık. Zindandan yirmi  kadar dama çıkardık. Biri de yaşlı bir Türk'tü.<br/>
<br/>
		Söz buraya gelince Urungu'nun ilgisi arttı. Börü, yüzünün güleçliğini silen bir ciddiyetle ve Urungu'ya değil,  yere bakarak anlatıyordu.<br/>
<br/>
		- Saçı başı ağarmış, dertli bir koca idi. Önce öldürülmeğe götürülüyorum sanmıştı. Bizi görünce: &quot;Türk  müsünüz? Diye haykırdı. Türk'üz dedik. &quot;Ben de Türk'üm&quot; dedi. &quot;Siz Kür Şad ihtilâlcileri misiniz&quot; diye sordu.  &quot;Kür Şad öleli nicedir&quot; dedik. &quot;Biliyorum. Ya erleri ne oldu&quot; diye sordu. &quot;Erleri Uçmağa vardılar&quot; dedik.  Gözleri parlayarak &quot;kağan kim&quot; dedi. &quot;İlteriş Kağan&quot; dedik. Sevincinden ağladı. Bize kendisini tanıttı. Kür Şad  ihtilâlinde ölenlerden Çengşi'nin küçük kardeşi imiş. Küçük bir çocuk olduğu halde zindana atmışlar. Kaçmış.  Yine yakalanmış. Yine kaçıp saklanmış. Üçüncü defa yakalandıktan sonra bu zindan girmiş. Güneş yüzü  görmeye görmeye benzi solmuş. Gövdesi arıklamış. Yıllardır kan kusuyorum diyordu. &quot;Gel seni Türkeli'ne  götürelim&quot; dedik. Yüzü sevinçle ışıldadı. Sonra dizüstü yere çöktü. &quot;Bu bahtiyarlık yeter. Artık ölsem de g am  yemem&quot; dedi. Ağzından oluk gibi kan boşandı. Orada öldü. Onun acısını komadım. Nice Çinli yakaladıksa  boynunu vurdurdum.<br/>
<br/>
		Börü sustu. Urungu içlenmişti. Kür Şad'la en uzaktan ilgili bir haber onun yü eğini başka türlü çarptırdı. Şimdi,  yirmi yıl, aralıksız zindanda kalarak çıktığı gün ölen zavallı Türk'ü ve onun hâlâ Kür Şad'ı hatırlayışını  düşünüyordu.<br/>
<br/>
		Börü, yere diktiği gözlerini kaldırarak andasına baktı: - Akından senin ülüşün de az değil anda. Yarın  getireceğim.<br/>
<br/>
		Sonra bir şey hatırlamak istiyormuş gibi kaşlarını çatarak düşündü: - Anan sağ lup da bu günleri görmeliydi  Urungu! Kür Şad'ın öcü, hepimizin hıncı alındı.<br/>
<br/>
		Yüzbaşı gitmek üzere ayağa kalkmıştı. Urungu da onun son sözleri üzerine yatağına doğrulmuştu. İki anda  bakıştılar. Urungu: - &quot;Kür Şad'ın öcü alındı&quot; diye tekrarladı, &quot;anama gelince.... O zaten...&quot;<br/>
<br/>
		Sözlerini tamamlayamadı. Tekrar yatağına uzandı ve başını kapıdan yana çevirdi. Kür Şad'la birlikte Kür Şad'ın  konçuyu olan anasının da öcü alınmıştı. Urungu bu bakımdan rahattı. Ömründe ilk defa bir savaşa girememişti.  Onun da zararı yoktu. Herhalde bu yaradan kurtulup kalkacaktı. O halde bu da düşünmeğe değmezdi. Ama Ay  Hanım? Bir kağan kızı karabudundan biriyle nasıl evlenir?...<br/>
<br/>
		Börü gitmek üzereydi. Taçam'ı sormak için Urungu, gözlerini andasına çevirdi. Fakat daha açmadan Börü<br/>
<br/>
		başladı: -Taçam'ı söylemeği unuttum. Onu kaybettik.<br/>
<br/>
		- Öldü mü?<br/>
<br/>
		- Hayır. Ortalıkta yok.<br/>
<br/>
		-Tutsak düşmüş olmasın?<br/>
<br/>
		- Kime tutsak olacak? Boyuna kovaladık. Boyuna yendik. Böyle bir seferde insan Çinliye tutsak düşer mi?  - Öyleyse ne oldu?<br/>
<br/>
		- Bende onu soracaktım: Acaba ne oldu?<br/>
<br/>
		<b>AY HANIM</b><br/>
<br/>
		Güzle birlikte kuzeye soğuklar da gelmişti. Küçük bir gölün kıyısında yirmi otuz çadırlık bir oba kurulmuştu.  Bunlar, Baz Kağan'ın ölümünden sonra Göktürkler'e baş eğmeyip kuzeye çekilerek yeniden derlenip  toparlanmaya çalışan Dokuz Oğuzlar'dı ve başlarında Ay Hanım bulunuyordu. İlk önce Ay Hanım'la Yüzbaşı  Kadir Bağa yalnız kaçmışlar, sonra öteye beriye dağılan Dokuz Oğuzlar'dan bulabildiklerini de yanlarına alarak  buraya gelmişlerdi. Dolaylara atlılar salmışlardı. Bunlar başka Dokuz Oğuzlar'a rastlarsa onları da getirecekler,  bilhassa kağan olmak üzere Baz Kağan'ın kardeşlerinden veya oğullarından birini bulmağa çalışacaklardı. Yeni  kağan bulununcaya kadar Ay Hanım müstakil kalmış olan Oğuzlar'a başkanlık edecekti.<br/>
<br/>
		ObadaYüzbaşı Kadir Baga'dan başka hiçbir beğ yoktu. Tuğla ırmağı boyundaki savaşta GökTürkler'e yaman  yenilmişler, darmadağın olmuşlardı. Sağ kalanların çoğu İlteriş Kağan'a baş eğmişlerdi. Onları yeniden  ayartıp buraya getirmeye imkân yoktu. Çünkü Gök Türkler tetikte idiler. Kuş uçurtmuyorlardı.<br/>
<br/>
		Kadir Bağa olmasa bu yirmi çadırlık oba da toplanamazdı. Onları düzene koyup kağan kızının buyruğuna  sokmuştu. En güvendiği atlılardan birkaçını çevreyi kollamak üzere göndermişti. Bugün bu atlılardan haber  bekliyordu.<br/>
<br/>
		Öğleye doğru, atlılardan biri geldi ve Kadir Bağa'ya iyi bir haber verdi: - Kuni Sengün geliyor.<br/>
<br/>
		Baz Kağan'ın önce Çin'e elçi gönderdiği bu beğ, Dokuz Oğuzlar'ın ileri gelenlerinden biriydi ve onun gelmesiyle  herhalde oba kuvvetlenecekti. Yüzbaşı Kadir Bağa onu karşılamağa seğirtti.<br/>
<br/>
		Kuni Sengün dört beş kişi ve yedi sekiz atla geliyordu. Bu darmadağın durumlarında uçan kuştan yardım uman  Dokuz Oğuz obası Çin' e giden elçiden bir şeyler bekliyordu. Fakat Kuni Sengün bu umutları boşa çıkardı.<br/>
<br/>
		Ay Hanım'ın otağına Kadir Bağa ile birlikte girdiği zaman Kağan kızı keçelerden ve ay eyerinden yapılmış  tahtında oturuyordu. Kum Sengün yere diz vurarak onu selâmladı ve önce baş sağlığında bulundu: - Kağanımız  Uçmağa vardıysa sen sağ ol!<br/>
<br/>
		- Bize iyi haber getirdin mi Dokuz Oğuz beği?<br/>
<br/>
		- Hayır, Ay Hanım! GökTürkler çok tetik davrandılar. Ben Çin Kağan'ına çıkmadan bozgunumuzun haberi Çin'e  geldi. Sonra da Gök Türkler Çin'e akın ettiler.<br/>
<br/>
		- Hiçbir yardım sağlayamadın mı?<br/>
<br/>
		- Çin'in sınır kumandanlarıyla görüşmek üzere Şadung'a gelmiştim. Bu sefer Gök Türkler orasını bastılar. Bize  yardım edecek olan Çin kumandanları bozuldu.<br/>
<br/>
		- Demek bomboş geliyorsun. Kuni Sengün başını önüne eğdi:<br/>
<br/>
		- Evet, Ay Hanim! Yalnız bir Gök Türk çerisiyle iki at getirebildim.<br/>
<br/>
		- Gök Türk çerisini nasıl tutsak ettin?<br/>
<br/>
		- Şehir dışında bir evde gizlenmiştik. Bu Gök Türk tek başına eve geldi. Üç erimi üstüne saldım. Vuruşmak  istediyse de yaralanıp tutuldu. Gök Türk ordusu çekildikten sonra onu da alıp şehirden çıktık.<br/>
<br/>
		Ay Hanım'ın gözleri dalgınlaşmıştı. Kim bilir neler düşünüyordu: - &quot;Tutsağı getirin&quot; diye buyruk verdi.<br/>
<br/>
		Yaralı Gök Türk çerisi derhal otağa getirild ve yere diz vurarak Ay Hanım'ı selâmladı. Yirmi beş yaşlarında  gözüküyordu. Gönülleri okumakla usta olan Ay Hanım gözlerini ona dikti ve bir şeyler anlamağa çalışarak  dikkatle baktı. Gürbüz Gök Türk çerisi önce sert bakışlarla bakarken yavaş yavaş gücünün kesildiğini duyup Ay  Hanım'a bakamaz oldu. Başını önüne eğdi. Sonra tatlı bir ses işitti:<br/>
<br/>
		- Gök Türk çerisi! Adin ne?<br/>
<br/>
		- Ta çam.<br/>
<br/>
		- Beğ misin?<br/>
<br/>
		- Hayır.<br/>
<br/>
		Ay Hanım'ın yüzünde, inanmadığını gösteren bir değişiklik oldu. Ömrümde ikinci defa aldanmış oluyordu.  Daha doğrusu aldanmış değil de aldatılmış gibi bir şey... Bu gencin beğ olmamasına imkân yoktu. Öyleyse  neden saklıyordu? Böyle saklayışı yine başka bir Gök Türk'ten, Onbaşı Urungu'dan görmüş, fakat işin iç yüzünü  anlayamamıştı. Ay Hanim bu Gök Türk'ü tanıyor gibiydi. İhtimal Tuğla boyu savaşında görmüştü.<br/>
<br/>
		-Tuğla boyu savaşında bulundun mu?<br/>
<br/>
		- Evet.<br/>
<br/>
		- Bizim otağa kadar yaklaşanlar arasında sen de var miydin?<br/>
<br/>
		Taçam başını kaldırarak kağan kızına baktı. Bir şey hatırlamış gibiydi:<br/>
<br/>
		- Hayır, Ay Hanım! Senin otağına babam girmiş ve okunla yaralanmıştı. Bu söz kağan kızını da, Yüzbaşı Kadir  Bağa'yı da birdenbireilgilendirdi:<br/>
<br/>
		- Baban kimdir?<br/>
<br/>
		- Onbaşı Urungu.<br/>
<br/>
		Yüzbaşı Kadir Bağa'nın gözleri parladı. Ay Hanım ciddileşmişti: - Babanın yarası iyileşti mi?<br/>
<br/>
		- Biz Şandung savaşına çıkarken daha yatıyordu.<br/>
<br/>
		Sustular. Genç Taçam, kim bilir nasıl bir düşünce ile kağan kızı sormadan ilâve etti: - Ama Yüzbaşı Örpen'in  yüreğini delmişsin. O Uçmağa vardı.<br/>
<br/>
		Ay Hanım'ın gözlerinde kıvılcımlar yanıp söndü. Sert bir buyrukla:<br/>
<br/>
		O gece Ay Hanım'la Yüzbaşı Kadir Bağa, başka başka sebeplerle Taçam'ı ve dolayısıyla Urungu'yu  düşündüler. Kadir Bağa, yarım kalan vuruşunu tamamlayacağı için Urungu'nun sağ olmasından memnundu.  Ay Hanım da sevinçliydi. Fakat bu sevincin sebebini pek anlayamıyordu. Vaktiyle kendisine yoldaşlık etmiş  bir çeriyi savaşta yaraladığına üzülüyor, ölmediğine seviniyoruz.<br/>
<br/>
		Kadir Bağa o gece Taçam'ın konuk edildiği çadıra gitti. O bir tutsak olmakla beraber Urungu'nun oğlu olduğu  ve yaralı bulunduğu için konuk saygısı görüyordu. Ay Hanım onun hayatını bağışlamıştı. Dokuz Oğuz  yüzbaşısı bir isteği olup olmadığını sorduktan sonra: - &quot;Taçam&quot; dedi. &quot;Babanla yarım kalmış bir vuruşumuz  var. Bunu biliyor musun?<br/>
<br/>
		- Hayır yüzbaşı.<br/>
<br/>
		- Baban benden keskin nişancı. Ama ben de kılıçta ondan üstün olduğumu kendisinegöstereceğim.  Taçam cevap vermedi.<br/>
<br/>
		- Böyle yavuz dövüşçünün beğ olmayışına şaşırıyorum.<br/>
<br/>
		- Bizde böyle yavuz erler çoktur yüzbaşı.<br/>
<br/>
		Kadir Bağa inanmadığını gösteren bir bakışla bakarak: - &quot;Boş lâf&quot; dedi.<br/>
<br/>
		- Demesi kolaydır yüzbaşı.<br/>
<br/>
		- Kiminle deneyeceğim? Burada deneme yapılır mı?<br/>
<br/>
		- Benimle...<br/>
<br/>
		- Seninle mi?...<br/>
<br/>
		Şaşkınlıktan Kadir Bağa'nın gözleri açıldı. Sonra sevinçle ışıldadı. Fakat birdenbire ciddileşerek:  - &quot;Olmaz. Sen yaralısın&quot; dedi. Taçam itiraz etti:<br/>
<br/>
		- Yaram sol kolumda. Dövüşe engel olmaz. Kadir Bağa kızdı:<br/>
<br/>
		- Ulan Gök Türk!... Sen delirdin mi? Kendime, Yüzbaşı Kadir Bağa yaralı tutsakla kılıç tokuşturdu dedirir  miyim?<br/>
<br/>
		- Gök Türkler biricik yara ile dövüşmekten çekinmezler yüzbaşı!  - O senin dediğin dövüş Çinli'ye karşı olur. Dokuz Oğuzla değil!...  - Çinliye karşı iki yara ile vuruşulur yüzbaşı!...<br/>
<br/>
		- Albız alsın'... Amma da dikbaşlı kişisin be!... Hele birkaç gün bekle. Yaran kapansın vuruşuruz.  - Sen bilirsin yüzbaşı.<br/>
<br/>
		Kadir Bağa oradan öfkeyle ayrılmıştı. Ertesi sabah bir mecburiyetle Ay Hanım'a bildirdiği zaman kağan kızı: -  &quot;Taçam'la vuruşamayacaksın&quot; dedi. Yüzbaşı irkilerek sordu: - Neden Ay Hanim?<br/>
<br/>
		- Onu yurduna göndereceğiz.<br/>
<br/>
		- Buyruk şenindir. Ama bunun sebebini anlayamadım.<br/>
<br/>
		- Sebebi şu: GökTürkler buralara kadar karakollar yolladılar. İzimizi bulmak üzereler. Taçam'ı yollayarak onları  şaşırtacağız. Onlar bizi buralarda ararken biz batıda daha emniyetli bir yere yerleşeceğiz.<br/>
<br/>
		- Buyruk şenindir Ay Hanım.<br/>
<br/>
		Ay Hanım bir müddet derin derin düşündü. Sonra:<br/>
<br/>
		- &quot;Taçam'a bütün pusatlarıyla atını verin. Yiyecek de hazırlayın. Kendisini buraya getirin&quot; dedi. Taçam dizini  yere vurduğu zaman kağan kızı hâlâ düşünüyordu. İşaretle onu yerdenkaldırdı:<br/>
<br/>
		- &quot;Taçam seni yurduna gönderiyorum&quot; dedi.<br/>
<br/>
		- Sağ ol Ay Hanım.<br/>
<br/>
		- Babana benden selâm söyleyip yarası için geçmiş olsun diyeceksin.<br/>
<br/>
		- Buyruk şenindir Ay Hanım.<br/>
<br/>
		- Bize de elçilik yapıp İlteriş Kağan'a baş eğdiğimizi, kendisine vergi vereceğimizi onaulaştıracaksın.  - Buyruk şenindir Ay Hanim.<br/>
<br/>
		- Yüzbaşı Kadir Bağa'yı görüp pusatlarınla atını al.<br/>
<br/>
		- Buyruk şenindir Ay Hanım.<br/>
<br/>
		- Yolun açık olsun.<br/>
<br/>
		Taçam yere diz vurduktan sonra otağdan çıktı. Yüzbaşı dışarıda Taçam'ı bekliyordu:<br/>
<br/>
		- &quot;Gel bakalım dikbaşlı bahadır&quot; dedi, &quot;elimden ucuz kurtuldun.&quot;<br/>
<br/>
		- Sen babandan daha keskin konuşuyorsun bel...<br/>
<br/>
		- Oğul atayı geçmezse işler yürümez ki...<br/>
<br/>
		- Neyse... Şimdi ben hem babanla, hem de seninle davalı oldum. İkiniz de yaralısınız. Baban da burada  olsaydı da bir çırpıda ikinizi birden haklasaydım iyi olurdu ama...<br/>
<br/>
		Taçam acı acı gülümsedi:<br/>
<br/>
		- Belki de karşılaşırız yüzbaşı. Bir Dokuz Oğuz beği ile vuruşmak herhalde pek tatlı olsa gerek Kadir Bağa da  gülümsedi:<br/>
<br/>
		- Tatlı değildir bahadır! Acıdır acı...<br/>
<br/>
		- Onu da Tanrı bilir yüzbaşı!<br/>
<br/>
		- Al bakalım pusatlarını... Atın da burada... Bu torbada da kızarmış et var. Babana benden selâm söyle...  Vuruşumuzu önce onunla yapacağız. Ben Ay Hanim gibi kürek altından vurmamha...<br/>
<br/>
		Taçam cevap vermedi. Bir sıçrayışta atına atladı: - &quot;Hoşça kal yüzbaşı&quot; diye bağırdı.<br/>
<br/>
		- Yolun açık olsun!<br/>
<br/>
		Gök Türk çerisi dörtnala güneye doğru sürdü.<br/>
<br/>
		<b>TUTSAKLIKTAN KURTULUŞ</b><br/>
<br/>
		Taçam, Dokuz Oğuzlar'ın yanından dönerken başı belâya uğradı: Yaralı olduğu için doludizgin yürüyüş onu  sarsmıştı. Bu yüzden atını yorgaya kaldırmış ve gecikmişti. Gecikince azığı bitti. Aç kaldı. Aç kalınca da gücü  kesilip derin bir uykuya daldı. Böyle bir uykuya daldığı sırada bir gürültüyle uyandı.<br/>
<br/>
		Çevresinde on atlı vardı. Anlayamadığı bir dille kendisine bir şeyler söylendiğini işitince:<br/>
<br/>
		- &quot;Kimsiniz? Ne istiyorsunuz&quot; diye sordu. İçlerinden birisi Türkçe:<br/>
<br/>
		- &quot;Biz Kıtay'ız. Seni tutsak ettik&quot; diye cevap verdi.<br/>
<br/>
		Taçam'ın kaşları çatıldı. Bir tutsaklıktan kurtulurken başka tutsaklığa düşmek olur aksiliklerden değildi. Büyük  bir can sıkıntısı içinde: &quot;Vuruşalim&quot; dedi.<br/>
<br/>
		Türkçe bilen Kıtay bu sözü kendi diliyle ötekilere anlattı. Bütün gözler Taçam'a dikildi ve dilmaçlık eden Kıtay,  onbaşılarının cevabını bildirdi:<br/>
<br/>
		- Sen bir kişisin. Bize karşı nasıl vuruşursun? Gök Türk çerisi başını kaldırdı:<br/>
<br/>
		- Teke tek vuruşalım. Er kişilerseniz, kaçmazsınız.<br/>
<br/>
		Bu yaman teklif üzerine Kıtaylar birbirlerine baktılar. Kendi aralarında, kendi dilleriyle bir şeyler konuştular.  Dilma. Neticeyi bildirdi:<br/>
<br/>
		- Sen yaralısın. Bizimle nasıl vuruşursun? Taçam'ın gözlerinde bir övünme ışığı yandı:<br/>
<br/>
		- Yaralıyım ama Gök Türk'üm. Yine de dövüşürüm.<br/>
<br/>
		Kıtay onbaşısının verdiği buyruk üzerine içlerinden biri atından atladı ve kılıcını çekerek Taçam'a doğru  yürüdü.<br/>
<br/>
		Taçam dilmaca sordu: - Vuruşuyor muyuz?<br/>
<br/>
		- Evet.<br/>
<br/>
		- Evet.<br/>
<br/>
		- Neden?<br/>
<br/>
		- Ata binersen kaçarsın.<br/>
<br/>
		Bu söz Taçam'ı çileden çıkarmıştı. Kılıcını çıkararak Kıtay'ın üzerine saldırdı. Büyük öfkeyle dövüştüğü için Kıtay  savaşçısı gerilemek zorunda kalıyor, fakat usta çeri olduğunu belli eden fırsatçı saldırışlar yapmaktan da geri  kalmıyordu.<br/>
<br/>
		Vuruşa bakan Kıtaylar merakla neticeyi bekliyorlardı. Kılıç şakırtılarının uzayıp gittiği bir sırada onbaşıları ağır  ağır şöyle dedi: - Bunlara neden yenildiğimiz anlaşılıyor. Yaralıları bile aç kurt gibi saldırıyor!...<br/>
<br/>
		Onbaşı, sözünü yeni bitirmişti: Taçam'ın kılıcı Kıtay'ın sağ koluna çarptı ve kolu kana bulanan beriki, kılıcını  elinde tutamayarak düşürdü. Artık kılıç kullanacak hâli kalmamıştı. Bunu gören onbaşı öfkeyle sarsılarak  atından atladı ve kılıç sıyırarak Taçam'ın üzerine atıldı.<br/>
<br/>
		Gök Türk çerisi birinci sınıf bir vuruşçunun karşısında olduğunu anlamıştı. Hemen hemen oldukları yerde  duruyorlar, saldırışlarla çelişler birbirini kovalarken bir adım ileri gitmek imkânı bulamıyorlardı. Kıtay ilkönce  sağdan, soldan, yukardan vuruşlarla her vuruşu durduruyordu. Bunun sökmediğini görünce yağısının  çevresinde dönmeğe başladı. Taçam yavaş yavaş yoruluyor, savaş uzarsa sonucun kötü olacağını sanıyordu.  Bunu önlemek için hızlı bir davranış yaparak ileri atıldı ve kılıcını büyük bir ustalıkla Kıtay'ın yüzüne savurdu.  Kılıç yerini bulmuş, onbaşının yüzünde uzun ve derin bir çizik açılmıştı. Fakat aynı zamanda o da saldırış  yapmış ve kılıcını Taçam'ın pazısına yapıştırmıştı. Genç Gök Türk, kılıcının düştüğünü gördükten sonra kolunda  büyük bir acı duydu. Gözleri kararır gibi oldu.<br/>
<br/>
		Düşecekti. Yerden kılıcını almak istiyordu. Fakat bir adım daha atarsa yıkılacağını sezinleyerek durdu, kaldı.  Kıtaylar'a tutsak olmuştu.<br/>
<br/>
		Birden Kitaylar arasında bir kıpırdanma olduğunu gördü. Kıtayca bir şeyler söylendi. Sonra onbaşının  buyruğuyla dört tanesi doğuya doğru at sürdü. O zaman Taçam'ın gözleri ufka takıldı ve oradan da dört atlının  gelmekte olduğunu seçerek yüreği sevinçle çarptı. Acaba bunlar Gök Türkler miydi? Fakat sevinci uzun  sürmedi. Gidenlerle gelenler karşı karşıya bir şeyler konuştuktan sonra hep birlikte tekrar geldiler. Artık  kurtuluş umutları suya düşmüştü. O zaman yeniden Taçam'ın ummadığı bir şey oldu: Dilmaç<br/>
<br/>
		kendisine gelerek, Kıtay Eli'nden dönen Dokuz Oğuz Eli'ne gideceğini bildirdi. At ve pusatları yine kendisine  verilmişti.<br/>
<br/>
		İlteriş Kağanla yaptığı savaşta ölen Dokuz Oğuz Kağan, Gök Türkler'e karşı ittifak yapmak için Tunga Sem'  Kıtaylar'a göndermiş, fakat Gök Türkler tetik davranarak Dokuz Oguzlar'ı, Kıtaylar'ı ve Çinliler'i ayrı ayrı  yenmişlerdi. Tunga Sem bir şey yapamadan yurduna dönüyordu. Kendi Elinin uğradığı acı bozgunu duymuştu.  Bir iş yapabilmiş olmak için bu gök Türk çerisini tutsak olarak Dokuz Oğuz Eli'ne götürüyordu.<br/>
<br/>
		Kıtaylar uzaklaştıktan sonra Taçam kendisini Tungra Sem'e tanıttı:<br/>
<br/>
		- &quot;Beni Ay Hanım'a yeniden götürmekle iyi etmiyorsun. Ben zaten onun yanından geliyorum&quot; dedi. Bu sözler  Dokuz Oğuz beğini ilgilendirmişti:<br/>
<br/>
		- &quot;Ay Hanım'ın yanında ne işin vardı&quot; diye sordu.<br/>
<br/>
		- Önce tutsaktım. Sonra beni koyuverdi ve elçi olarak İlteriş Kağan'a yolladı.<br/>
<br/>
		- Elçi mi?<br/>
<br/>
		- Evet, elçi.. Ay Hanım, İlteriş Kağan'a baş eğdiğini de söyledi.<br/>
<br/>
		Tungra Sem derin bir düşünceye daldı. Bu Gök Türk'ün yalan söyleyip söylemediğini nasıl anlayacaktı?  - &quot;Sen Ay Hanım'ı bir yol bana anlatsana&quot; dedi.<br/>
<br/>
		- Sana Ay Hanım'ı da, Kum Sengün'ü de, Kadir Bağa'yı da anlatayım. Dokuz Oğuz Eli'nin darmadağın olduğunu  da söyleyelim.<br/>
<br/>
		Taçam bunları söyledikten sonra Ay Hanım'ı tarif etti. Kum Sengün'ü anlatmağa başlarken Tungra Sem'e inanç  gelmişti: Taçam yalan söylemiyordu:<br/>
<br/>
		- &quot;Peki yiğit! Seni bırakıyorum&quot; dedi. Yarasını dağlatıp torbasına biraz azık koydurdu.<br/>
<br/>
		Taçam artık yaralarının acısını da, çektiklerini de unutmuştu. Karnını doyurduktan sonra güneye yöneldi. İki  günlük rahat bir yolculuktan sonra Türkeli'ne vardı.<br/>
<br/>
		<b>DELİ ERSEGÜN</b><br/>
<br/>
		Taçam iyi bir utacıya yaralarını tımar ettirdikten sonra Bilge Tonyukuk'un kılavuzluğu ile İlteriş Kağan'ın  huzuruna çıkarak elçilik yumuşunu yerine getirdi ve Dokuz Oğuzlarla Kıtaylar hakkındaki bütün bildiklerini  anlattı. Sonra babası Urungu'yu görüp Ay Hanım'ın selâmını bildirdi. Ondan sonra da çadırına giderek  yorgunluk çıkarmak ve gücünü toplamak için yatağına uzandı. Fakat karısı ve çocuklarıyla daha ilk konuşmaları  yapmadan çadırın kapısı hızla açıldı ve Deli rsegün bora gibi içeriye daldı.<br/>
<br/>
		On üç, on dört yaşlarında olduğu halde on yedi yaşındaki gençler kadar iri olan Ersegün, Yüzbaşı Örpen'in  oğluydu. Dedesi Bögü Alp'in cesaret ve kuvveti onda tecelli etmiş, gözünü daldan budaktan sakınmamayı o kadar  ileri götürmüş ve bu hususta babasıyla dedesini o kadar geçmişti ki nihayet Gök Türkler arasında Deli Ersegün  diye anılmaya başlamıştı. Dağlarda kurtlar ve ayılarla boğuşur, atını uçurumlara sürüp sığın avlar, tek başına  Çin'e, Kıtay'a gidip mal çapar, önüne gelenle güreş tutar, yenilmekten yılmaz, yenilmeyi kabul etmezdi.<br/>
<br/>
		Çadıra girer girmez Taçam'ın yanına çöküp bağdaş kurdu ve:  - &quot;Babamı öldüren kadını görmüşsün, öyle mi&quot; diye sordu:  Taçam nedense Deli Ersegün'ü çok severdi. Gülümseyerek:  - &quot;Gördüm&quot; diye cevap verdi.<br/>
<br/>
		İri çocuk, gürler gibi konuşmağa başladı:<br/>
<br/>
		- Senin babanı yaralayan, benimkini öldüren bu kadından öç almağa gideceğim. Yeri, durağı neresidir, bana  anlatsan!<br/>
<br/>
		- Ersegün! Doğru söylüyorsun ama Ay Hanım kağan kızıdır ve İlteriş Kağan'ın buyruğuna girmiştir. Biz Dokuz  Oğuzlar'ı yenip darmadağın ettik. Daha nesinden öç alacağız?<br/>
<br/>
		Deli Ersegün barış kaidelerini dinleyecek durumda değildi. Direniyordu:<br/>
<br/>
		Taçam vazgeçirmeğe uğraştı: - Ben sana yerini söylesem de bulamazsın. Ay Hanım'ın elçisi olarak İlteriş<br/>
<br/>
		Kağan'ın otağına girdiği zaman Bilge Tonyukuk doğru söz etti: &quot;Dokuz Oğuzlar yer değiştirip izlerini  kaybettirmek için Taçam'ı koyuvermişlerdir&quot; dedi. Bilge Tonyukuk yanılmaz. Sen onları bulamazsın. Dokuz  Oğuzlar şimdi büyük bir El değil ki bozkırda arayıp bulasın. Hepsi otuz çadır ya var, ya yok.<br/>
<br/>
		Fakat Taçam'ın öğütleri kâr etmedi. Ersegün'e Dokuz Oğuzlar'ın yerini tarif edince delişmen çocuk bir an bile  durmadı. On günlük azığını atının terkisine attığı gibi yayını, sadağını, kılıcını alıp yola koyuldu.<br/>
<br/>
		Doludizgin, at çatlatırcasına gidiyor, gözleriyle boyuna ufku kolluyordu. Geceleri de yürüyor, ara sıra atının  boynuna eğilerek biraz uyukluyordu. Günde iki defa atına mola verdiriyor, sonra yine sürüyordu.<br/>
<br/>
		Nihayet Dokuz Oğuzlar'a erişti. Bir sabah doludizgin giderken ufukta gördüğ çadırlar hiçbir şüpheye yer  bırakmayacak şekilde Ay Hanım'a yaklaştığını kendisine anlattı. Taçam otuz çadır demişti. Ersegün elli çadır  saydı. Demek çoğalmışlardı. Obada bir hazırlık göze çarpıyordu. Herhalde buradan uzaklaşmak istiyorlardı. Deli  çocuk gece gündüz demeden yol itmekle iyi ettiğini anlayarak sevinçle atini sürdü. Tek kişi olduğu için Dokuz  Oğuzlar pek aldırm dılar.<br/>
<br/>
		Obaya varınca atından indi. İlk rastladığı adama:<br/>
<br/>
		- &quot;Ay Hanım'ı görmeğe geldim&quot; dedi. Dokuz Oğuz sordu:<br/>
<br/>
		- Kimsin?<br/>
<br/>
		- Gök Türk'üm. Bana Ersegün Beğ derler. Tez davran! Ay Hanım'la konuşacaklarım var.<br/>
<br/>
		Dokuz Oğuz, karşısındakinin Gök Türk olduğunu öğrenince şüpheli gözlerle süzdükten sonra uzaklaştı ve biraz  sonra Yüzbaşı Kadir Bağa ile birlikte geldi. Yüzbaşı sordu:<br/>
<br/>
		- Ay Hanım'a ne diyeceksin?<br/>
<br/>
		Dokuz Oğuz beği: &quot;Biraz bekle&quot; diyerek ayrıldı. Öteye beriye girip çıktı. Sonra Ersegün'e gelerek: - &quot;Ardımdan  gel. Ay Hanım'ın otağına gireceksin&quot; dedi.<br/>
<br/>
		Yüzbaşı önde, Ersegün geride olmak üzere otağa girdiler ve yere diz vurarak Ay Hanım'ı selâmladılar. Ay  Hanım'ın iki yanında Kum Sengünle Tungra Sem duruyordu.<br/>
<br/>
		Ersegün ayağa kalkıp da kağan kızının yüzüne bakınca şaşaladı. Bu şaşkınlık onun eşsiz güzelliğinden ve bu  güzellik arasında yüzünün taşıdığı savaşçı görünüşünden doğuyordu.<br/>
<br/>
		- Yurdumuza hoş geldin Ersegün Beğ! Bana ne demek istiyorsun?<br/>
<br/>
		Çocuk olmasına rağmen bu sesin ahengi Ersegün'ün gönlünde çınladı. Ne söyleyeceğini unuttu. Otağda uzun  bir susma oldu.<br/>
<br/>
		Ay Hanım on altı, on yedi yaşında var sandığı bu Gök Türk'ün, beğ olmasına rağmen elçilikle gelmediğini kesin  olarak biliyordu. Susmasına da mana veremiyordu. Gülümseyerek:<br/>
<br/>
		- &quot;Bana diyeceklerini söyler misin Gök Türk beği&quot; dedi. Ersegün kendini toparlamıştı:<br/>
<br/>
		- &quot;Ben, öldürdüğün Yüzbaşı Örpen'in oğluyum&quot; diye karşılık verdi ve otağa ağır bir hava indi. Buna rağmen  kağan kızının yüzünde hiçbir değişiklik olmamıştı. Gönüllere işleyen sesiyle:<br/>
<br/>
		- &quot;Peki, ne istiyorsun&quot; diye sordu. Deli Ersegün hararetlendi:<br/>
<br/>
		- &quot;Senden babamın öcünü almağa geldinVdiye bağırdı.<br/>
<br/>
		Aynı zamanda Kum Sengünle Tungra Sem'in kılıçlarına el attıkları, Yüzbaşı Kadir Bağa'nın da yere diz vurarak  söz istediği görüldü.<br/>
<br/>
		Ay Hanım hâlâ sakindi. &quot;Söyle Kadir Bağa&quot; diye buyruk verdi. Ersegün öfkeyle:<br/>
<br/>
		- Seninle kozumuzu paylaşırız. Önce babamı öldürenle hesaplaşayım, ötesi kolay. Ay Hanım sordu:  - Benimle vuruşmak mı istiyorsun?<br/>
<br/>
		- Evet.<br/>
<br/>
		- Henüz çocuk sayılırsın.<br/>
<br/>
		- Sende kadınsın!<br/>
<br/>
		Ay Hanim ayağa kalktı: - Peki, vuruşalım. Dışarıda beni bekle!<br/>
<br/>
		Ersegün otağından çıkarken Kuni Sengün yere diz vurdu:<br/>
<br/>
		- &quot;Ay Hanım! Beğlerin yaşarken sen bu deliyle niçin vuruşuyorsun&quot; diye sordu.<br/>
<br/>
		- Gök Türkler bizi küçük görmeğe başladılar. Bu yanlış düşünceyi onların kafasından silmeliyiz...<br/>
<br/>
		Bunu söyleyerek börkünü çıkarıp tulgasını giydi ve kılıcını kuşandı. Arkasında üç beğ olduğu halde otağdan  çıktı.<br/>
<br/>
		Otağın önündeki geniş alanda vuruşacaklardı. Elli çadırlık bütün halkı çevreyi kuşatmıştı. Ay Hanım, Ersegün'e  beş altı adim kala yaklaşarak kılıcını sıyırdı. Ersegün de öyle yaptı ve yeniden yere diz vurarak onu selâmladı.  Kuni Sengün üç defa el çırptı ve çocuk Gök Türk Begi, av doğ nı gibi bir atılışta Ay Hanım'a saldırdı.<br/>
<br/>
		Saygılı bir sessizlik içinde seyredilen vuruş kimin kazanacağı belli olmadan uzayıp gidiyordu. Genç Gök Türk  beğinin çok çevik ve atılgan hamlelerine Ay Hanım hesaplı ve keskin saldırışlarla karşı koyuyor, bazan biri,  bazan öteki ilerliyor veya geriliyordu. Bir aralık Dokuz Oğuzlar arasında bir dalgalanma oldu: Ay Hanım'ın  yüzünde ince ve kan sızan bir çizik görmüşlerdi. Şimdi çok heyecanlıydılar. Soluk bile almıyorlardı. Ay Hanım  yakından kılıç vuruyor, bunun için durmadan yağısına yaklaşıyor, öteki bir sığırı ikiye biçecek sertlikle  savuruşlarla hücumları çeliyordu.<br/>
<br/>
		Sinir gerilemelerinin son ucuna vardığı ve kılıç şakırtılarından başka ses işitilmediği bir sırada birdenbire Deli  Ersegün'ün sendeleyerek sola doğru iki adım attığı ve öne doğru bükülerek yere kapaklandığı görüldü.  Birçokları bunu bir savaş hilesi sanmışlardı. Çünkü kimse ona kılıç değdiğini görmemişti. Fakat göğsüne  bastırdığı sol elinin kana bulanmış olduğu görülünce herkes Gök Türk'ün yaralanıp düşmüş olduğunu anladı ve  hepsi ge iş birer soluk aldı: Ay Hanım vuruşu kazanmıştı.<br/>
<br/>
		Kağan kızı yere düşen yağısının başucuna kadar gelerek onu süzdü. Ersegün kılıcını bırakmamıştı. Sol elini  yarasına bastırıyor ve acı çektiği halde gık demeden kendisine bakıyordu. O zaman Ay Hanım, Yüzbaşı Kadir  Bağa'ya:<br/>
<br/>
		- &quot;Yarasını tımar edin&quot; buyruğunu verdikten sonra otağına yürüdü ve yere diz vurarak kendisini ululayan  Dokuz Oğuzlar'ın sevinçli bakışları arasında içeri girdi.<br/>
<br/>
		<b>GÖNÜL TUTSAKLIĞI</b><br/>
<br/>
		Ersegün bir haftada kendisine geldi. Gezip yürümeğe başladı. Kağan kızının buyruğu ile kendisine çok iyi  bakılmış, kımız bile verilmişti. Genç beğ, yürüyebilecek hale gelince Dokuz Oğuz obasında bir kıpırdanma  başladı. Her gün kendisini ziyaret eden Kadir Bağa'ya bunun ne olduğunu sorunca &quot;göçüyoruz&quot; cevabını aldı.  Yüzbaşı, onun sorucu gözlerle kendisine baktığını görünce:<br/>
<br/>
		- &quot;Sen de bizimle geleceksin. Ay Hanım'ın buyruğu böyle&quot; diye ilâve etti.<br/>
<br/>
		Ersegün hem tutsak, hem de güçsüzdü. İtiraz edecek hali, kafa tutacak kuvveti yoktu. Hiç ses çıkarmadı.<br/>
<br/>
		Dokuz Oğuzlar bir haftada çoğalmışlar, yetmiş çadır olmuşlardı. Demek ki, dağa taşa kaçıp saklanmış olanlar Ay  Hanım'ın çevresinde toplanıyorlardı. Halbûki Tuğla boyu savaşından ve Baz Kağan'ın ölümünden sonra Dokuz  Oğuzlar, İlteriş Kağan'a baş eğmişlerdi. O halde Ay Hanım'ın yanında toplanan asilerdi. İlteriş Kağan'a Taçam'ı  yollayıp tâbi olduklarını bildirdikleri halde burada yavaş yavaş toplanıp büyüyorlardı.<br/>
<br/>
		Oba batıya doğru yola çıktığı zaman Ersegün de ata binmiş olduğu halde aralarında idi. Pusatları alınmıştı.  Yanında daima Yüzbaşı Kadir Bağa bulunuyordu. Deli Ersegün'ün aklı fikri kaçmakta idi. At sarsıntısına  dayanabilecek durumda olsa biran bile durmazdı. Arkasından uçacak oklar kendisine vız gelirdi ama gel  gelelim, at koşturacak gücü yoktu. Fakat bu fırsatı kaçırmak istemediğinden Dokuz Oğuzlar'ı sayıyor; atlarına,  pusatlarına, sığır ve koyunlarına gizli bakışlar fırlatıyordu. Yetmiş çadırlı oba dört yüz kişiydi. Bunun seksen  tanesi savaşçı erkeklerdi. Hepsinin atı vardı. Fakat sığırları, koyunları pek azdı. Acaba kadınları arasında da Ay  Hanım gibi vuruşçular var mıydı? Buraya gelince Ersegün'ün içinde anlaşılmaz bir şeyler oluyor, hırçınlaştığını  seziyordu. Bir kadına yenilmişti. Bu aklına geldikçe deli Beğ kuduracak gibi oluyordu. Babasını okla öldüren kız,  kendisini de kılıçla yaralamıştı. Şimdi Ay Hanım'dan öç almayı düşünmek bile Ersegün'e ağır geliy rdu. Neyin  öcünü alacaktı? Yenildiğinin değil mi? Bir kıza yenilmişti... Yazıklar olsun! Artık Gök Türkler arasına çıkacak  yüzü kalmamıştı.<br/>
<br/>
		Molalarda ve konaklarda Ay Hanım onu da otağına kabul ediyor, bazan Kunu Sengün, Tungra Sem ve Kadir  Bağa ile birlikte kendisini de çağırarak birlikte yemek yiyordu. Kağan kızı kendisine karşı çok iyi davranıyordu.  Bu görüşmeler ve yemeklerde Ersegün yavaş yavaş bir şeyin farkına varmıştı: Ay Hanım aklın almayacağı kadar  güzeldi. Onunla konuşurken başka her şey düşüncesinden çıkıyordu. Önceleri bunu kininin çokluğuna vermiş,<br/>
<br/>
		fakat sonra gönül yanıklığından olduğunu anlamıştı. Hay od düşesi gönül!... Kağan kızı da olsa, dünya güzeli de  olsa ona bağlanmasının sırası mıydı?<br/>
<br/>
		Deli Ersegün o kışı onların yanında geçirdi. Çok kar düşmüş, bütün geçitler kapanmıştı. Böyle olduğu halde hâlâ  tek tük Dokuz Oğuzlar gelip obaya katışıyorlardı. Yüz çadır olmuşlardı. Hatta toplu halde çeri talimleri yapmağa  da başlamışlardı. Yüzbaşı Kadir Bağa karakışta bazan yüz yirmi kişiyle savaş talimleri yapıyordu. Kendisini de  hiç yalnız bırakmıyorlardı. Ay Hanım'ın konuğu olarak obada bulunuyorsa da gerçekte tutsaktan başka bir şey  de ğildi.<br/>
<br/>
		Ersegün, yaşının küçüklüğüne rağmen iki türlü tutsak olduğunu da anlıyordu. Birincisinden kurtulmak kolaydı.  Asıl belâlı olan ikinci türlü tutsaklıktı. Bu böyle bir tutsaklıktı ki kendisine: &quot;Haydi, yurduna git&quot; deseler bile  belki gidemeyecekti. Çünkü Gök Türk beği, gençliğinin ve ilk sevginin verdiği aşırılıkla Ay Hanım'ı sevmiş,  ondan başka bir şey düşünemez olmuştu.<br/>
<br/>
		Ne yapacağını bilmiyordu. Ay Hanım çağırsa diye bekliyor, otağına gidip onun sesini dinledikten sonra sanki  yirmi çamçak kımız içip de esrimiş gibi çıkıyordu. Otağa çağrılmasının arası uzarsa bunalıyor, üzülüyor, dünyayı  görmeyecek hale geliyordu.<br/>
<br/>
		Onun gönlündeki bu borayı Dokuz Oğuzlar arasında yalnız bir kadın sezmişti. On yaşındaki bir erkek ve daha  küçük iki kız torunuyla bir çadırda yaşayan bu kadın, iki oğlunu Gök Türklerle olan Tuğla Boyu<br/>
<br/>
		Savaşında kaybetmişti. Böyle olduğu halde kin gütmez, &quot;hepimiz bir soydanız&quot; derdi. Görünüşünün iri  olmasına rağmen Ersegün'ün henüz körpe bir çocuk olduğunu anladığı için ona acımıştı. Kimsesiz bir tutsak, iyi  yürekli bir beğ, gözü pek bir çeri olduğu için de onu sevmişti. Uzaktan gözaltında bulundurur, ara sıra  konuşurdu. Aylarca süren bu tanışıklıktan sonra genç beğin Ay Hanım'a gönül verdiğini, yüreğine od  düştüğünü anlamıştı. Yaşlı kadının böyle delice gönül vermelerden içi yanıktı. Vaktiyle küçük bir erkek kardeşi  güzel bir kıza gönül vermiş, alamamış, başı bin türlü belâya girmiş, sonra da kan kusarak ölmüştü. Bu yiğidin de  aynı hale düşmemesi için ona öğüt vermek istiyordu.<br/>
<br/>
		Kışın sonlarında bir gün Ersegün'le tenhada karşılaştı:<br/>
<br/>
		- &quot;Gök Türk beği! Sana diyeceklerim var&quot; dedi. Deli beğ hemen kaşlarını çatıp:<br/>
<br/>
		- &quot;De bakalım koca ana&quot; diye karşılık verdi. Koca ana hazin hazin konuşmaya başladı:<br/>
<br/>
		- Beğ yiğit! Görüyorum ki Ay Hanım'a gönül verdin. Onun göz alıcı, gönül çekici güzelliğini düşündükçe sana  hak vermemek kabil değil. Ancak sen kendini kollamalısın. Çünkü kağan kızı çoktehlikelidir.<br/>
<br/>
		Sözün burasında Ersegün, koca ananın yüzüne sert sert baktı. Fakat bir şey demedi. O devam etti:<br/>
<br/>
		- Ay Hanım'ın yeğeni kamdı. Ona gizli bilgilerden çok şey öğretti. Ay Hanım insanın yüreğinden geçenleri anlar,  ne yapacağını sezer, düşündüğünü bilir. Ona karşı durulmaz. Yirmi üç yaşında olduğu halde hâlâ evlenemedi.<br/>
<br/>
		Çünkü kendisine eş olabilecek er bulamadı.<br/>
<br/>
		Ersegün'ün deliliği kamçılanıyordu. Koca anaya daha keskin baktı. Fakat yine bir şey demedi.<br/>
<br/>
		- Ay Hanım'ın kendisi ne kadar güzelse yüreği de o denli katıdır. Bileği güçlüdür. Uçan kuşu gözünden vurur. At  yarışında onu kimse geçemez. En özlü savaşçılarla kılıç oynar. Beş yıl önce Kadir Bağa ile vuruşup onu yere  serdi. Koca yüzbaşı az kalsın ölüyordu. O günden beri kimse onunla evlenmeğe kıyışamaz. Ay Hanım'ın  yüzünde küçük bir iz bırakabildiğin için kendini bahtiyar say. Kadir Bağa onu da yapamadan devrilmişti.<br/>
<br/>
		Kadın sustu. Ersegün'ün bakışları büsbütün değişmişti. Sözün sonu neye varacak diye bekliyordu. Ay  Hanım'ı sevmesinin bir başkasının tarafından sezilmesi ve bunun kendisine söylenmesi ağır gelmişti.  Bununla Kağan kızını bulmamak üzere kaybetmiş gibi bir şey oluyordu. Koca ana devam etti:<br/>
<br/>
		- Beğ yiğit! Ay Hanım büyü yapmaz ama gözleri büyüden daha yamandır. Ağu içirmez ama sözü ağudan daha  keskindir. Okla yüreğini delmez. Bakışlarıyla öldürür. Gülümseyişi, seni kılıç çalışından daha beter devirir.  Yazık olur sana beğ yiğit! Buradan uzaklaş. Anan ah etmeden yurdunadön.<br/>
<br/>
		Sözümü tut, kendi eline var. Böyle dediğim için de sakın bana gücenme...<br/>
<br/>
		Ersegün yine bir şey demeden kadının yanından uzaklaştı. Ondan sonra günlerin nasıl geçtiğini, dünyada neler  olup bittiğini bilmedi.<br/>
<br/>
		Bahar gelmişti. Bir gece çadırında yatar ve her gece yaptığı gibi uyumadan önce Ay Hanım'ı düşünürken  dışarıdaki bir konuşmaya kulak kabarttı. Yarım yamalak işittiği sözlerden Gök Türkler'in yeniden Dokuz Oğuzlar  üzerine yürüyeceğini anlamıştı. Artık burada daha çok duramazdı. İlteriş Kağan çerileri buraya geldiği zaman  kendisini tutsak olarak bulurlarsa bunun ağırlığına dayanamazdı.<br/>
<br/>
		Birden deliliği tutarak fırladı. Hızla çadırından çıkarak yürüdü. İlk bulduğu ata sıçrayarak dörtnala kaldırdı.  Obadan çıkarken yanından bir ok vınlayarak geçti. Fırlatılan bir bıçak beline saplandı. Deli Ersegün bıçağı  saplandığı yerden çıkararak bağırdı:<br/>
<br/>
		- Pusatım eksikti. Bu da sizin armağanınız olsun!...<br/>
<br/>
		<b>ÖLÜM UÇURUMU</b><br/>
<br/>
		Dört atlı sonsuz bozkırda doğuya doğru gidiyordu. Başlarındaki adam çok yaşlı seksenlik bir koca olduğu için  hızla at süremeyen kafile yirmi günden beri yolda idi. Yolculardan biri kırk, biri otuz yaşlarında gösteren iki  tanesi, yaşlı adamın oğulları, dördüncüsü de at uşağı idi. Binek atından başka bir de yedek at götüren at uşağı,  konaklarda küçük çadırı kuruyor ve bu tek çadırda ak saçlı koca barınıyordu.<br/>
<br/>
		Yazın ilk günleri, bozkırın güzel zamanıydı. Kafile küçük bir dağı aşmıştı. Birdenbire önlerine dümdüz bir ova,  ovanın dağa bitiştiği yerde de korkunç bir uçurum çıktı. Yaşlı koca eliyle uçurumu göstererek: - &quot;İşte Ölüm  Uçurumu&quot; dedi.<br/>
<br/>
		Ötekiler burasını ilk defa görüyorlardı. Dağın yamacından olduğu gibi gözüken bu uçurum pek korkunç bir  şeydi. Belki elli adam boyundan olan yarık, birtakım garip biçimli kayalarla doluydu. Yarığın dibini görmeğe  imkân yoktu. Bu korkunç, meçhul dipten tuhaf tuhaf sesler geliyordu. Bu sesler bir suyun akmasına, bir sürü  atın kişnemesine, yırtıcı parsların bağırmasına, atlıların dörtnal sürüşüne, hatta haykıran bir insanın sesine bile  benziyordu.<br/>
<br/>
		İhtiyar adam dalgın gözlerle uçuruma bakıyor, eski hâtıraları canlandırmak istiyordu:<br/>
<br/>
		- &quot;Ölüm Uçurumu her yıl bir erkekle bir kadın alır&quot; dedi. Sonra eliyle uzaktaki bir kayalığı işaret ederek anlattı:<br/>
<br/>
		- Orada Uçar Kam otururdu. Altmış yıl önce ben buradan geçerken ona uğramıştım. Altmış yıl sonra buraya  yine gelirsin demişti. Dediği çıktı.<br/>
<br/>
		Yavaş yavaş Uçar Kam'ın mağarasına ilerlediler. Kimseler yoktu. Atlarından inerek oyuğa girdiler. Yerde birkaç  kürek kemiği ile bir ayı postu duruyordu.<br/>
<br/>
		İhtiyar adam hazin bakışlarla oyuğun tavanını ve duvarları süzdü:<br/>
<br/>
		- &quot;O zaman ben yirmi yaşımda bir gençtim&quot; dedi, &quot;doğup büyüdüğüm Elleri bir Çinli kadın yüzünden bırakıp  kaçıyordum. Yanımda yeni evlendiğim karım yani ananız Almıla olduğu halde Batı Kağanı'na kaçıyordum.  Çünkü kendi kağanım, Kara Kağan'ın katunu İçing Katun beni öldürecekti. Gece karanlığında bu uçuruma  düşmekten bizi Uçar Kam kurtarmış, bu kovukta konuklatmıştı.&quot;<br/>
<br/>
		Oğulları ve at uşağı büyük bir dikkatle dinliyorlardı:<br/>
<br/>
		- Uçar Kam falıma bakmış, on beş yıl sonra bütün yoldaşların yok olacak demişti. Dedikleri oldu: Kür Şad  ihtilâlinde son arkadaşlarım da öldüler. Siz Kür Şad'ı tanımazsınız. O bir ateş parçasıydı. Bozkurtlar soyunun  övüncüydü. Bilmem ki onun gibi bir keskin nişancı bir daha yeryüzüne gelir mi? Almıla ile Batı Kağanlığı'na  geldikten sonra Tüng Yabgu Kağan'ın ordusuna girdim. O Kağan'ın ölümünden sonra Batı Eli karışıncaya  kadar gelen kağanların çalıştım. Ölmedim. Büyük oğullarım benden kutlu çıktılar. Üç ağanız öldü. Ablanız  evlenip gitti. Almıla da Uçmağa vardı. Artık tadı kalmayan bu dirlik yükünü çekmek üzere ben kaldım.  Doğduğum yere giderek orada ölmek istiyorum. Siz Ötüken'i de bilmezsiniz. Oradan Çin'e ne akınlar  yapmıştık!... Belli ki Uçar Kam da ölüp gitmiş. Zamanı Tanrı yapıyor ve bütün yaratıklar ölüyor... Bakın, şu  Ölüm Uçurumu e yaman şey! Ben daha çocukken bu uçurumun adını duymuştum. Her yıl bir erkekle bir  kadın almadan olmayan bu derin yarığın gerçekten de nice erkelerle kadınları koynunda kaybettiğini bilirim.  Bir er, bir kızı sever de alamaz, bu yüzden çılgına dönerse kanındaki delilik burada yatışır. Ben Almıla ile<br/>
<br/>
		birlikte doludizgin buraya doğru at sürerken birden gür bir ışığın sallanmasıyla durmuştuk. Karanlıkta bir ses:  &quot;Durun! İlerde ölüm var&quot; diye bağırıyordu. Bizi uyaran ses Uçar Kam'ın sesiydi. &quot;Bize yol göster. Duramayız&quot;  diye cevap verdim. &quot;Ardımdan gelebilirler&quot; diye haykırdım. &quot;Ardınızda gelen yok. Emniyettesiniz&quot; diye  gönlümüzü ferahlatıp mağarasında konuk etti. Altmış yıl sonra geldiğim halde o günü hâlâ hatırlıyorum.  Altmış yıl sonra... Altmış yıl dile kolay. Bu altmış yıl nice erler, yiğitleri toprak etti. Hepsi kayboldular. Kara  Kağan, Işbara Alp, Kür Şad... Yamtar, Saçar, Gök Börü, Üçoğul, Sülemiş, Arık Buka, Buğra, Karabudak... Hepsi  öldü... Almıla... O da öldü. Yalnız ben kaldım. Ben, kocamış Binbaşı Pars...<br/>
<br/>
		Binbaşı Pars başını göğe kaldırdı. Seksen yılın ıstıraplarıyla manalanan gözlerini bilinmedik bir noktaya dikti.  Sonra, büyük bir davanın sonunda bezginlik duymuş insanların haliyle başını eğerek: - &quot;Haydi, gidelim&quot; dedi.  Yola koyuldular.<br/>
<br/>
		Uzaktan birkaç atlının görünmesi birden onları tetik bulunmağa davet etti. Sadaklardan oklar çekilerek yaylara  yerleştirildi. Fakat yine ilerlemekte devam ediyorlardı. İki tarafın arasında elli adım kalınca durdular.  Karşılarındakilerden biri öne çıkarak bağırdı:<br/>
<br/>
		Binbaşı Pars büyük oğluna işaret etti. O, birkaç adım ilerleyerek gür bir sesle karşılık verdi:<br/>
<br/>
		- Gök Türk'üz. Batı Elinden gelip, Ötüken'e gidiyoruz. Siz kimsiniz? Karşıkiler kendi aralarında bir şeyler  konuştuktan sonra yineseslendiler:<br/>
<br/>
		- Dokuz Oğuzuz! Ötüken'e çok var. Bizde konuk olun! İki taraf yavaş yavaş ilerleyip karşılaştılar. Kısa bir şeyler  konuşuldu. Sonra Binbaşı Pars'ın kafilesi Dokuz Oğuzlarla birlikte onların obasına doğru yürüdü.<br/>
<br/>
		Dokuz Oğuz obası büyümüş, iki yüz çadırlık olmuştu. Fakat Baz Kağan'ın kardeşlerinden ya da oğullarından,  yeğenlerinden kimse bulunamadığı için başlarında hâlâ Ay Hanım vardı. Obalılar onu çok seviyorlardı. Gök  Türkler'e ağır vergiler vermelerine rağmen kendilerini oldukça bolluk içinde yaşatıyor, sık sık yer değiştirerek  yeni bir hücuma uğramalarının önüne geçiyordu. Şimdi üç yüz çerileri vardı ve yiğit savaşçılardan kurulmuş  olan bu küçük ordu onları her önüne gelenin saldırışından koruyordu.<br/>
<br/>
		Yüzbaşı Kadir Bağa, Ay Hanım'ın buyruğu ile Binbaşı Pars'ı karşılayarak onları iki çadıra konuk etti. Derhal  güzel aşlar ve kımızlar göndererek konuklarını ağırladı.<br/>
<br/>
		Pars memnundu. Artık yaklaşmış olduğu Ötüken'e varmadan biraz dinlenmek, uzun yorgunluğu gidermek ve  anayurda daha diri ve güçlü olarak gitmek hiç fena bir şey değildi. Bu düşüncelerle gece düşünde kendisini  hep Kara Kağan ordusunda onbaşı olduğu zamanki durumuyla gördü: Çuluk Kağan'ın öldüğü sırada  yakalandıkları korkunç sağanağı ve Buğra'nın ölümünü, Çin duvarı üstündeki yaman vuruşmayı ve Arık  Buka'nın vuruluşunu, zav Ilı Karabudak'ın idamını ve anda oluşlarını, Almıla'yı sevişini, onu o kadar kişinin  elinden nasıl kapıp aldığını âdeta yeniden yaşadı. Bütün bu düşler arasında İçing Katun'un karganmış hayali de  vardı. Bu kadar uzun gibi gelen altmış yıl ne kadar çabuk geçip, gitmişti...<br/>
<br/>
		Pars uzun süren uykudan uyandığı zaman kendisini uzun zamandan beri hasret kaldığı kadar diri ve güçlü  bulmuştu.<br/>
<br/>
		Ötüken'e yaklaşmak seksenlik kocayı canlandırmıştı.<br/>
<br/>
		<b>BİNBAŞI PARS</b><br/>
<br/>
		Binbaşı Pars iki oğluyla birlikte Ay Hanım'ın otağına girip de yere diz vurduğu zaman biraz şaşaladı. Bu  şaşalayış, kağan kızının şaşılacak bir benzeyişle Almıla'ya benzemesinden doğuyordu. Ay Hanım onu ayağa  kaldırarak: - &quot;Hoş geldin Binbaşı&quot; dedi ve sormağa başladı: - Ötüken'den ne zaman çıkmıştın Binbaşı?<br/>
<br/>
		- Altmış yıl önce.<br/>
<br/>
		-Yumuşla mı çıkmıştın?<br/>
<br/>
		- Hayır, kaçarak.<br/>
<br/>
		- Kimden kaçarak?<br/>
<br/>
		- İçing Katun'dan.<br/>
<br/>
		Ve aldığı buyruk üzerine hepsini anlattı. Ay Hanım dikkatle dinliyor ve çok ilgileniyordu. Pars sözlerini bitirince  gülümseyerek: - &quot;Öyle ise biz akraba oluyoruz&quot; dedi.<br/>
<br/>
		Binbaşı ve iki oğlu dikkatle toparlandılar. Kağan kızı şöyle anlattı: - Anam katun, Almıla'nın en küçük kız  kardeşiydi.<br/>
<br/>
		İki oğlu sert bakışlarla bakarlarken Pars hüzünlenmiş gibiydi. Karşısında Almıla'dan bir parça gibi duran kız ona  sevgili karısını hatırlatarak içinden ince bir tel koparmıştı.<br/>
<br/>
		Acı bir sesle:<br/>
<br/>
		- &quot;Almıla'ya çok benziyorsun, Ay Hanım&quot; dedi.<br/>
<br/>
		Kağan kızı şâhâne duruşuyla Pars'ı ve oğullarını süzüyor, gözlerine bakarak gönüllerinden geçenleri okuyordu:<br/>
<br/>
		- &quot;Binbaşi&quot; dedi, &quot;Ötüken'e niçin dönmek istiyorsun?&quot; - benim için dünya kavgası bitti. Doğduğum yerleri bir  daha görerek orada ölmek istiyorum.<br/>
<br/>
		Kağan kızı, karşısındaki üç Gök Türk'ün de Ötüken'e dönmek için olan kesin ve sarsılmaz kararlarını yüzlerinden  anlamıştı:<br/>
<br/>
		- &quot;İlteriş Kağan'a benim elçim olarak varır mısınız&quot; diye sordu. Pars diz yere vurarak:<br/>
<br/>
		- &quot;Buyruk şenindir&quot; diyerek cevap verdi.<br/>
<br/>
		Üç gün sonra Binbaşı Pars, Ay Hanım'ın elçisi olarak Ötüken'e doğru yola çıkıyordu. İlteriş Kağan'a armağan  olmak üzere yedi tane soy at ve bir kılıç götürüyordu. Büyük oğlu Yüzbaşı Ezgene babasının solunda gidiyordu.  Çatık kaşlı, asık yüzlü bir erdi. Bugüne kadar bir defa bile gülümsediğini kimse görmemişti. Batı Kağanlığındaki  savaşlarda büyük yararlılıklar göstermiş, iki oğlu savaşta, öteki çocukları ile karısı da kargaşalıklar da veya  kırgınlarda ölmüştü. Yüzünde birkaç kılıç yarası vardı. Sol elinin bir parmağı da eksikti. Bunu bir Çiğil bahadırı  uçurmuştu.<br/>
<br/>
		Pars'ın küçük oğlu Onbaşı Yula otuz yaşlarında bir yiğitti. Talihsiz bir adamdı: Üç defa evlenmiş, aldığı  kadınların üçü de ölmüştü. Bu kadınlardan doğan çocukları da yaşamamıştı. Batıdaki savaşların hemen hepsine  girmiş, birkaç defa ölümle yüz yüze gelmiş, yine de bir şey olmamıştı. Oyluğuna yediği bir kargı dolayısıyla  yayan yürürken aksardı. Çok az yerdi. Bu yüzden babasından dinleyerek tanıdığı Yamtar'ı görmeyişini hayatta  hakiki bir eksiklik sayardı. Bunun da ömründe bir kere öfkelendiğini kimse görmemişti. &quot;Dövüşmek için  öfkelenmeği beklersem vuruşmadan ölürüm&quot; der ve savaşa, vuruşa çok sakin, sanki kimiz içiyormuş gibi  girerdi. Çok iyi binici idi. Attan çok iyi anlardı. Bunun için Ay Hanım'ın armağan olarak İlteriş Kağan'a yolladığı  yedi atı o idare ediyordu.<br/>
<br/>
		At uşağı Çalkara yirmi yaşlarında bir Oğuz'du. Kendi yurdunda kimsesi olmadığı için Pars'la birlikte Ötüken'e  gelmeğe razı olmuştu. Ay Hanım'ın Gök Türk Kağanı'na yo ladığı kılıçla yedek atları o götürüyordu. İri yapılı ve  güçlü bir güreşçiydi. Güreşe o kadar istekliydi ki, bi gün bir savaşta atı vurulup yaya kalınca savaşta olduğunu  unutmuş, karşısında kendisi gibi yaya olan bir yağıya el çırparak güreş tutmak üzere saldırmış, fakat öteki kılıcı  savurunca aklı başına gelmişti. Daha doğrusu aklı başına gelmemiş, aklı başından gitmişti. Çünkü Çalkara bu  kılıçla başından ağır yaralı olarak yere serilmiş günlere kendisine gelememişti. Çok iyi yürekli, iy huylu bir erdi.  Yalnız güreş görünce dayanamazdı. Güreşmezse hasta olurdu. Bu yüzden kış olunca tepelere, dağlara çıkıp  ayılarla güreşirdi. Hem de mızıkçılık etmemek için yanına pusat almaz, kemerindeki bıçağını da ayıların  mızıkçılığına karşı ihtiyat olarak tutardı. Çünkü ayılar güreş göreneğini bilmiyorlar, bazan ikisi birden geliyorlar,  yahut da bıçak gibi olan dişlerini kullanıyorlardı. Pençelerine o kadar aldırış etmiyordu. Bu yüzden, yüzünde ve  başka yerlerinde pençe çizikleri doluydu. Bir gün iri bir ayıyla güreşirken kucak kucağa dik ve uzun bir bayırdan  aşağı yuvarlanmışlar, bayırın eteğine vardıkları zaman çarptıkları bir kaya ile ayının beyni dağılmış, Çalkara'nın  da k lağı kopmuştu. Fakat ayı öldüğü sırada sırt üstü olduğu için Çalkara onu yenik saymış: &quot;Utancından  geberdin, değil mi&quot; diye gülmüştü.<br/>
<br/>
		Bazan güreşecek ayı da bulamaz, o zaman atıyla güreş tutardı. Ati da alışmış, şaha kalkarak bayağı güreşir  olmuştu. Fakat at güreşi beceremediği için bir defa Çalkara'nın ağzına ön ayağıyla vurarak üç dişini ağzına  dökmüştü.<br/>
<br/>
		Önceleri tek tük de olsa konuşuyorlar, çevreleriyle ilgileniyorlardı. Ötüken'e yaklaşırken konuşmalar kesildi.  Gözler ileriye dikildi ve akla hiçbir düşünce gelmez oldu.<br/>
<br/>
		Nihayet Pars Beğin gözleri parladı. &quot;İşte Ötüken'e vardık&quot; dedi. Bunu söylerken sesi, vaktiyle Ötüken'de  erlerine buyruk veren Onbaşı Pars'ın sesine benziyordu. Şimdi toprağın her parçasına, her tümseğe, taşa,<br/>
<br/>
		ağaca dikkatle bakıyor, çoğunu tanıyordu. Altmış yıllık dünya kavgası, onun beyninden ve gönlünden, doğup  büyüdüğü yerlerin izini silememişti. Böylece ne kadar gittiler, farkında değildi. Kendinden geçmiş ilerliyor,  gözleri nemli olduğu için seçemediği bozkıra sis inmiş sanıyordu. Bir hülya içinde gidiş, ilk çadırlar ve ilk  Ötükenliler görününceye kadar devam etti.<br/>
<br/>
		İlk rastladıkları yüzbaşı ona bir kılavuz verdi. Böylece, doğru İlteriş Kağan'ın karargâhına yollanmak imkânı hâsıl  olmuştu.<br/>
<br/>
		<b>AY HANIM'IN ELÇİSİ</b><br/>
<br/>
		O gün Ötüken'de büyük bir tören vardı: Gök Türk kağanı İlteriş Kutluk Kağan, Dokuz Oğuz katunu Ay  Hanım'dan gelen elçiyi kabul edecekti. Kağan'ın üç tuğu otağın önüne dikilmişti. Borular davullar tören  havaları çalıyordu. Kağan'ın demir göğüslük takmış öz çerileri otağın iki yanında iri birer kaya parçası gibi  duruyordu. İlteriş Kağan, yanında İl Bilge Katun olduğu halde tahtında oturuyordu. Tahtın iki yanında şadlar,  Tarkanlar, buyruklar sıralanmıştı. Bilge Tonyukuk ile Boyla Bağa Tarkan, Kağanın yanında duruyordu. Töreni  idare eden bir tarkanın işareti üzerine davullar borular sustu ve bir ulak: &quot;Ay Hanım'ın elçisi Binbaşı Pars Beğ  gelir&quot; diye bağırdı. Bütün gözler binbaşıya dikilmişti.<br/>
<br/>
		Pars Beğ, ardında iki oğlu olduğu halde yürüyordu. Daha geride Çalkara, arkasında yedi at olduğu halde  ilerliyordu. Kağanla katuna yirmi adım kala durup dördü de yere diz vurdular. Sonra Parsla iki oğlu kalkıp  Kağan'ın karşısına kadar geldiler ve yeniden yere diz vurdular. Kağan:<br/>
<br/>
		- &quot;Binbaşi Pars Beg! Ötüken'e hoş geldin&quot; dedi. Pars cevap verdi:<br/>
<br/>
		- Hoş bulduk kağan! Otağına Dokuz Oğuz katunu Ay Hanım'ın elçisi olarak gelip armağanlarını ve baş eğme  haberini getirdim. Fakat ben Ötüken'in yabancısı değilim. Gök Türk'üm ve Ötüken'de doğup büyüdüm.<br/>
<br/>
		Kağan, katun ve bütün beğler dikkat kesildiler. Kağan sordu: - Ötüken'de ne idin? Niçin ayrıldın?<br/>
<br/>
		- Ötüken'de onbaşıydım. O zaman yüzbaşı olan Işbara Han'ın buyruğunda idim. Işbara Han'ın büyük kızı  Almıla'yı aldım ve İçing Katunla kardeşi Şen-king'in kötülükleri yüzünden batı kağanının ordusuna gittim.<br/>
<br/>
		İçing Katunla Şen-king'in kötü hâtıraları daha unutulmamıştı. Adları anılınca bütün beğlerin gözlerinden birer  tiksinme dalgası geçti. İlteriş Kağan batı Türkleri hakkında bilgi edinmek istiyordu: - &quot;Binbaşi Pars! Batı'da hangi  kağanlar kağanlık etti? Şimdi orası nicedir&quot; diye sordu.<br/>
<br/>
		Pars, vukuatı hatırlamak istercesine önüne bakıp bir ara düşündükten sonra anlatmağa başladı:<br/>
<br/>
		- Ötüken'de Kara Kağan varken batıda da Tüng Yabgu Kağan vardı. Ulu kağandı ama talihsizdi. Kara Kağan  tutsak olduğu yıl o da öldü. Sobra Bağatur Sibi Kağan, ondan sonra da Sır Yabgu Kağan başa geçti. Daha  sonra El karıştı. Başta iki kağan birden bulunmağa başladı. Kan gövdeyi götürüyordu. Öyle oldu ki, Tüng<br/>
<br/>
		Yabgu Kağan'nın ölümünden otuz yıl sonra batı Elinde ne budun kaldı, nekağan...<br/>
<br/>
		Yirmi yıl kağansız, türesiz yaşadıktan sonra Eçine Türçe Kağan başa geçip dokuz yıl Eli tuttu. O ölünce yeniden  düzen bozuldu. Üç yıl yeniden kargaşalık oldu. Eçine Kür Çur Kağan başa geçince umutlanmıştık. Fakat bir yıl  geçmeden o da ölünce artık batı Elinde yaşanamayacağını anladım.<br/>
<br/>
		Doğuda yeniden devlet kurulduğunu işittim. Sağ kalan iki oğlumu alarak at uşağımla birlikte Ötüken'e geldim.  Ötüken'e yaklaşırken ilk rastladığımız El, Dokuz Oğuzlar oldu. Başlarında Ay Hanim bulunuyordu. Anası, Işbara  Han'ın kızı olduğu için bir yandan da Bozkurt ocağına bağlı olan bu kağan kızı bizi iyi ağırladı. İlteriş Kağan'a  bağlılığını söyledikten sonra armağan olarak bir kılıçla yedi tane soy at gönderdi.<br/>
<br/>
		Binbaşı Pars sözlerini bitirince Ezgene'nin elinden kılıcı aldı. Kağan'a kadar götürerek sundu. Sonra geride  Çalkara'nın tuttuğu atları göstererek: - &quot;Ay Hanım bunların kabul edilmesini diledi&quot; dedi ilteriş Kagan'ın çerileri  yedi atı alıp götürdüler. Bir yüzbaşı da kılıcı alar k dizideki yerinde durdu. Sonra Pars Beğ yeniden söze  başlayarak:<br/>
<br/>
		- &quot;Oğullarım Yüzbaşı Ezgene ile Onbaşı Yula da senin orduna katılmak için geldiler. İkisi de sınanmış erlerdir&quot;  dedi.<br/>
<br/>
		Kağan Binbaşı Pars'ın oğullarına dikkatle baktı:<br/>
<br/>
		- &quot;Önce benim erlerimle boy ölçüşsünler&quot; dedi. Ezgene ve Yula Meleyip diz vurarak:<br/>
<br/>
		- &quot;Buyruk şenindir&quot; dediler.<br/>
<br/>
		Önce at yarışı yapılacaktı. Pars'ın oğullarına karşı Ötülenliler'den Yüzbaşı Börü ile Deli Ersegün çıktılar. Kağan  otağından üç bin adım kadar uzakta olan bir ağacın ardından dolaşıp kağan otağına kadar geleceklerdi. Bir ulak  da a önce giderek oraya dört tane yarış tuğu dikmişti. Ortalıkta çıt bile yoktu.<br/>
<br/>
		Davul üç defa gümledikten sonra dört yarışçı yıldırım gibi fırladılar. İlk önce bir hizada koşuyorlardı.<br/>
<br/>
		Sonra Ezgene ile Yula ötekileri geçtiler. Ezgene çatık kaşları ve asık yüzü ile savaşta düşman kovalıyormuş gibi  uçuyor, Yula sakin çehresiyle eğlenceye çıkmış gibi yarışıyordu. Börü, vaktiyle babasının bütün batıkları<br/>
<br/>
		geçerek birinci geldiğini bildiği için usta bir biniciye yakışacak şekilde atın yelesine yatmış, dörtnala gidiyordu.  Deli Ersegün dünyada kimsenin kendini geçebileceğine akıl erdiremediği için atını sert vuruşlara kamçılayarak  ilerliyordu. Bir müddet bu durum değişmedi.<br/>
<br/>
		Tuğlara yaklaşırken Börü en ileri geçerek iki kardeşi geride bıraktı. Ersegün de sonra yetişerek hemen hemen  aynı hizaya geldi. Tuğlara kadar bu diziyi bozmadan geldiler. İlk tuğu Börü kaparak geriye döndü. İkinci tuğu  kapan Yula çok usta binici olduğunu gösterdi. Öndeki, Börü gibi büyük bir çark yapmadan atını birden  şahlandırıp olduğu yerde tersine döndüren Börü'nün önüne düştü. Ezgene ve Ersegün ayni zamanda alırken  çarpıştılar. Fakat düşünmeyerek geriye doğru çarkettiler. Bu çarpışma Ersegün'ün işine yaradı ve Ezgene'yi on  adım kadar aştı.<br/>
<br/>
		Dönüşün yarısına kadar sıra değişmedi. Yarısından sonra yarış hem hızlandı hem de heyecanlandı. Kağan<br/>
<br/>
	</body>
</html>