<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		Kür Şad sustu. Bögü Alp da içlerinde olduğu halde altı Türk beği Çin kağanının nasıl tutsak edileceğini  düşünüyordu Kür Şad bu düşünceleri sezmiş gibi yine söze başladı:<br/>
<br/>
		- Çin kağanı her gece kılık değiştirerek ve yanına çeri almayarak şehrin sokaklarında geziniyor. Yanında yalnız  bir yaver bulunuyor. Onu bu sırada yakalayacağız. Onu tutacağımız yersarayın<br/>
<br/>
		ahırlarına yakın olduğu için kendisini güçle ahırlara götürecek iyi atları alacak ve seyisleri yok edeceğiz. Çin  kağanının özel çerisi olduğumuz için bizden kimse şüphelenmez. Aramızda Çin kağanı da olduğu halde sarayın  batı dairesine gideceğiz. Urku Tigin orada bulunuyor. Oradan Urku'yu kurtarıp Çin kağanına zorla buyrultular  yazdıracağız. UrkuTigin'in kapısının kapalı olması ihtimalini de düşünürsek yanımızda iri taşlar bulunduracak ve  gerekirse bunlarla kapısını kıracağız. Bu işler olurken bir takımımız atları hazır bulundurup çevreyi kollayacak.<br/>
<br/>
		Kür Şad yeniden sustu. Yarı aydınlık odada altı beğin gözlerindeki korkunç ışıltıları görüyordu. Bu ışıltılarda on  yıllık özentiden sonra yeniden savaşa başlamanın sevinci, yağıdan öç almanın övüncü, kılıç şakırtılarının kıvancı  vardı. Bu büyük maceraya hemen şimdi atılmak istiyor gibi dalgındılar. Kür Şad'ın sesi onları bu dalgınlıktan  uyardı:<br/>
<br/>
		-Türk Beğleri! Bu iş üç gece sonra, ay tolunken yapılacak. Üç güne kadar yapacağınız iki yumuş var: Birincisi  pusatlarınızı iyi bilemek ve azlık olduğumuzu düşünerek zırh göğüslüklerinizle çelik tulgalarınızı hazırlamak.  İkincisi de üç güne kadar en yiğit, en güvenilir arkadaşlarınızı, yakınlarınızı ihtilâle çağırıp and verdirmek!<br/>
<br/>
		Yamtar söz aldı:<br/>
<br/>
		- Kür Şad, buyruk verirsen sana şimdiden sekiz kişinin adını söyleyeceğim.<br/>
<br/>
		- Kim bunlar?<br/>
<br/>
		- Biri Onbaşı Gök Börü!<br/>
<br/>
		Kür Şad'ın bakışları bunl ndı:<br/>
<br/>
		- İyi dedin yüzbaşı! Onu ben de düşündüm. Ama neyleyeyim ki iki gözü de görmüyor. Böyle bir işte Gök Börü  be yapabilir?<br/>
<br/>
		- Kür Şad! On yıldır karanlıkta yaşayan Gök Börü bu günü bekliyordu. Onun güneşi ancak böyle bir günde  doğacaktır. Doğru dedin: Görmüyor, fakat seziyor. Hiç olmazsa bir Çinliye denk olacak kadar seziyor. Buyruk  ver de gelsin.<br/>
<br/>
		Kür Şad başını önüne eğdi. Uzun uzun düşündükten sonra: - &quot;Peki gelsin!&quot; dedi.<br/>
<br/>
		Yamtar devam etti:<br/>
<br/>
		- Öteki yedi kişi de Gök Börü'nün öğrencileri. Benim oğlum Göktaş, Sülemiş'in oğlu Barmaklak, Arık Buka'nın  oğlu Çıgay Börü, Üçoğul'un oğulları Karabudak ve Kızıl Buka, Gök Börü'nün oğlu Sungur, Alka'nın oğlu  Tanrıvermiş. Bunların hepsi 15-16 yaşında genç yiğitler. Gök Börü hepsine ok atmasını, kılıç vurmasını, kargı  sançmasını öğretti. Hepsi bu gün için yetişip büyüdüler. Biz onlardan daha katı vururuz. Onlar bizden daha  çabuk vururlar. Onlarla biz birlikte olursak birbirimizibütünleriz.<br/>
<br/>
		Kür Şad:<br/>
<br/>
		- &quot;Bu genç bahadırları aramızda görmek eski akın günlerini hatırlata-caktır&quot; dedi. Bögü Alp yerindi:  - Yazık! Benim oğlum ancak on yaşında. Bu savaşa girecek kadar olgun değil...<br/>
<br/>
		O zaman Kür Şad'ın aklına kendi ailesi geldi. On üç yaşında bir kızıyla dört yaşında bir oğlu vardı. Ötekiler bu kötü  Çin şehrinde hep ölmüştü.<br/>
<br/>
		<b>YAKARIŞ</b><br/>
<br/>
		Yamtar, verilen kararı, ertesi gece Gök Börü'ye bildirdiği zaman Gök Börü bağ aş kurmuş olduğu yerden  fırlayarak andasının boynuna sarılmış, onu öpmüştü. O gece Yamtar'ın kılavuzluğu ile Gök Börü ve yedi öğrendi  Kür Şad'ın katına giderek and içmişlerdi. Şimdi ihtilâlciler on sekiz kişiydi. Pusat talimlerine hız vermişlerdi.  Herkes eksiğini, gediğini kapatmağa çalışıyordu. Yamtar'la Yumru ertesi gün Kür Şad'ın buyruğuyla dağa  çıkarak bütün gün iri ve ağır kaya parçalarını alıp hızla başka kayalara çarpmak idmanını yapmışlardı.<br/>
<br/>
		İkinci günün akşamı kırk bir kişi olmuşlardı. Bögü Alp bu sayıyı Kür Şad'dan öğrenince ürperdi. Yine Kıraç Ata'nın  sözlerini hatırlamıştı: - Bir ulu şehirde toplanmış kırk er görüyorum... Aralarında sen devarsın.<br/>
<br/>
		O gece Yamtar eve çok geç döndü. Gö Börü'nün karanlık odasından hafif bir ses geliyordu. Yamtar,  pencereden giren ay ışığının biraz aydınlattığı odaya sessizce yaklaşıp baktı: Andası yüzünü doğuya  döndürmüş, ellerini göğe kaldırmış o duğu halde yavaş yavaş yakarıyordu:<br/>
<br/>
		- Türk Tanrısı! Türk Yersuları! Umay! Yarın için bana güç verin! Öcüm yağıda kalmasın! Budun tutsak olmasın.  Türk Tanrısı! Eşimi alıp on iki yıldır gönlümü kara kıldın. Gözlerimi alıp on yıldır dünyamı karanlığa saldın.  Yüksünmedim. Yarın için bana ululuğunu saç. Savaş bitinceye kadar gözlerimiaç!<br/>
<br/>
		Kana kana vuruşayım. Doya doya kırışayım. Can gövdeme yük oldu. Bir umudum sende kaldı. Sonsuz  karanlığımı aydınlat! Sönmez ışığından bir damlasını yoluma fırlat! Ocağımı söndür de budunu yaşat!<br/>
<br/>
		... TürkTanrısı! Can senin olsun, gözlerimi ver! Yıllarca neler çektim, kimse bilmedi. Gözlerim ışık aradı, ama  bulamadı. Gözsüz at koşturdum, gönül tat almadı. Her şeyden vazgeçtim. Yalnız bir savaşlık ışık ver.  TürkTanrısı! Göğün rengini, güneşin parlaklığını, gecelerin süsü olan yıldızları, yeşil ağaçları, hattâ  arkadaşlarımı, yakınlarımı, oğlumu bile gösterme. Yalnız ben dövüşüp ölünceye kadar yağıyı göster.<br/>
<br/>
		Sadağımdaki ok, kolumdaki güç, damarımdaki kan tükeninceye kadar yağıyı göster...<br/>
<br/>
		Yamtar sanki soluk almadan dinliyordu. Andasının hafif sesinde gönülleri dağlayan ezgiler vardı. İşte yarın  akşam olan olacak, iş başarılsa bile birçokları ölecekti. Gök Börü ölmeği kafasına iyice yerleştirmişti. Yalnız  ölmeden önce yağıyı görerek dövüşmek, onlardan gözlerinin öcünü alarak vuruşmak için Tanrıya yalvarıp  yakarıyordu. Yamtar'la Gök Börü beş altı adım aralıkla yüz yüze duruyorlardı. Birisinin geldiğini daha uzaktan  bile sezmeğe alışmış olan Gök Börü bu gece yanı başına kadar gelen Yamtar'ı duymamıştı. Kendi nden  uzaklaşmış, başka bir dünyaya dalmış gibi baş yukarıda, eller açılmış, söylenip duruyordu.<br/>
<br/>
		Yamtar da kendinden geçmiş gibi idi. Andasının bu gizli yakarışına gizlice geldiği için utanç duyduğundan ilk  önce ne yapacağını bilememiş, fakat sonra kendisini yakarışa kaptırdığından gözünün önünden birçok eski  şeyler hızla gelip geçmişti. Yarın belki kendisi de, sevdikleri de, kendisini sevdiklerine bağlıyan hâtıralar da  ayrılıp parçalanacak, hiçbir şey kalmayacaktı. Yamtar, Çinli filozof Şen-ma'nın kendisine asla veremediği felsefi  bir düşünüşle &quot;Ölümün güç tarafı galiba bu olacak&quot; diye düşündü: sonra birdenbire Gök Börü'nün: - &quot;Ulu Tanrı!  Ululuğuna son yok. İşte artık görüyorum&quot; diyen sesiyle ayılarak gözlerini onadikti.<br/>
<br/>
		Hayret!... Gök Börü'nün çıkmış, oyulmuş gözlerinden aşağı yaşlar iniyordu. On yıldır kuruyan bu pınarlar yine  canlanmış mı idi? Yamtar hayretle, utançla, biraz da koru ile andasına bakıyor, onun kendisini de görerek  seslenmesini bekliyordu. Fakat o, gözleri Yamtar'a çevrik olduğu halde bir şey söylemiyor, yakarışına devam  ediyordu:<br/>
<br/>
		- Türk Tanrısı!... Kuruyan gözlerime yaş verdin. Yağıyı görüyorum. Yeryüzünde bir gececik daha senin  konuğunum. Verdiğin ışığı alma! Gözlerimin yaşını silme! Beni kendimden utandırma! Budunu yerindirme!  Yağıyı sevindirme!...<br/>
<br/>
		Işık Gök Börü'nün gözlerine değil, gönlüne inmişti. Yağıyı onunla görüyordu. Sevdiklerini, yakınlarını, kendisini  hiç görmüyordu. Görseydi on yıllık çilenin ağartıp genç yaşta apak yaptığı saçları kendisini ürkütebilir, yüzünün  acıdan kırışmış çizgilerini büsbütün çoğaltırdı.<br/>
<br/>
		Gök Börü sevinçle ağlayarak hâlâ yakarıyordu. Yaşlar şaşılacak bir gürlükle yanaklarından iniyordu. Fakat  Tanrı'ya yakaran ve gözlerinden yaşlar sızan yalnız o değildi. Saf yüzü ve iri gövdesiyle, Gök Börü'nün  görmediği koca Yamtar ve biraz geride çocuk yüzlü, hınçlı bakışlarıyla Yamtar'ın görmediği Sungur da eller açık  yakarıyor ve sessiz sessiz ağlıyorlardı.<br/>
<br/>
		<b>İHTİLÂL</b><br/>
<br/>
		Büyük gece gelip çattı:<br/>
<br/>
		Kür Şad, yapılacak saldırışın bütün inceliklerini tasarlayıp son buyruk-larını verdikten sonra konçuyunun yanına  geldi. Ona her zamankinden daha sert bir sesle:<br/>
<br/>
		- &quot;Konçuy! Bu gece budunu kurtarmak için kanlı bir iş yapacağız. Ölürsem bildiğin gini yap&quot; dedi. Sonra onun  yanaklarından öperek çocuklarını çağırdı. Sarılıp kucakladı.<br/>
<br/>
		Evinden çıktığı zaman yüzüne çarpan serinlikte başını göğe kaldırdı. Bulutlar umulmadık bir hızla koşuyor,  rüzgâr beklenmedik bir sertlikle esiyordu. Kür Şad'ın kaşları çatıldı. Çabuk adımlarla yürüyerek saray ahırlarına  doğru yöneldi. Ahırlardan iki yüz adım kadar ilerde birbirine dikey iki duvar vardı. Yarıda kalmış bir yapının  duvarları olan bu iki duvar, iki üç ağacın da yardımıyla kendi arasına sığınanları çevredekilerin gözlerinden  saklayacak bir sığınak gibiydi. Kavşıt (randevu) orada olacak.<br/>
<br/>
		Yarım kalmış duvardan bakınca saray ahırlarını, Çin kağanının her gece geçtiği yolu görmek kabildi. Kür Şad  oraya varırken yağmur çiselemeğe başlamıştı. Kendinden önce kavşıta gelenler yere diz vurarak onu  selâmladılar. Şimdi kimi duvarların dibinde, kimi ağaçların altında sessiz, hareketsiz bekliyorlar, bir yandan da  havada bulutlar çoğalarak çevreyi karartıyor, her kısa anda bir iki kişi daha gelerek Kür Şad'ı selâmladıktan  sonra bir kıyıya çekilerek sessizce duruyordu.<br/>
<br/>
		Kür Şad vaktin geldiğini hesaplamıştı. Arkadaşlarını adlarıyla çağırarak yoklamağa başladı:<br/>
<br/>
		- Binbaşı Bögü Alp!<br/>
<br/>
		- Buyur!<br/>
<br/>
		- Yüzbaşı Yamtar!<br/>
<br/>
		- Buyur!<br/>
<br/>
		- Yüzbaşı Yağmur!<br/>
<br/>
		- Buyur!<br/>
<br/>
		- Yüzbaşı Üçoğul!<br/>
<br/>
		Kür Şad bu seslenişe cevap alamadı. Bir an sustuktan sonra tekrarladı:  - Yüzbaşı Üçoğul!<br/>
<br/>
		Yine cevap yoktu. Üçoğul gelmemişti. Üzerinde durmayarak yoklamağa devam etti  - Onbaşı Gök Börü!<br/>
<br/>
		- Buyur!<br/>
<br/>
		- Onbaşı Ay Kutluk!<br/>
<br/>
		- Buyur!<br/>
<br/>
		- Onbaşı Emen!<br/>
<br/>
		- Onbaşı Sungur!  - Buyur!<br/>
<br/>
		- Onbaşı Göktaş!  - Buyur!<br/>
<br/>
		- Onbaşı Barmaklak!  - Buyur!<br/>
<br/>
		- Onbaşı Kızıl Buka!  - Buyur!<br/>
<br/>
		- Onbaşı karabudak!  - Buyur!<br/>
<br/>
		- Onbaşı Çıgay Börü!  - Buyur!<br/>
<br/>
		- Onbaşı Tanrıvermiş!<br/>
<br/>
		- Kara Ozan!  - Buyur!<br/>
<br/>
		- Gümüş!  - Buyur!  - Yumru!  - Buyur!  - İl Kaya!  - Buyur!  - Çağrı!  - Buyur!<br/>
<br/>
		- Kalalduruk!  - Buyur!<br/>
<br/>
		- Utar!<br/>
<br/>
		- Buyur!  - Küçlük!  - Buyur!  - Maçın!  - Buyur!  - Yeke!  - Buyur!  - Arbuz!  - Buyur!  - Abı!<br/>
<br/>
		- Buyur!<br/>
<br/>
		- Turumtay!  - Buyur!<br/>
<br/>
		- Tuğrul!<br/>
<br/>
		- Buyur!  - Kaban!  - Buyur!<br/>
<br/>
		- Toluk Tüge!  - Buyur!<br/>
<br/>
		- Alp Aya!  - Buyur!<br/>
<br/>
		- Çengşi!  - Buyur!<br/>
<br/>
		- Öküş Kara Açkı  - Buyur!<br/>
<br/>
		- Yığaç!  - Buyur!  - Kutan!<br/>
<br/>
		- Yırım!<br/>
<br/>
		- Buyur!<br/>
<br/>
		- Badruk!<br/>
<br/>
		- Buyur!  - Tokuş!  - Buyur!<br/>
<br/>
		Yoklama bittikten sonra bir an, çıt bile çıkmadan bir susuş oldu. Sonra Kür Şad'ın biraz öfkeli gibi dikleşen sesi  yükseldi:<br/>
<br/>
		- Yüzbaşı Üçoğul!<br/>
<br/>
		Üçoğul hâlâ gelmemişti. O zaman Kür Şad onu oğullarına sormağa karar verdi:<br/>
<br/>
		- Onbaşı Karabudak!<br/>
<br/>
		- Buyur!<br/>
<br/>
		- Baban nerede?<br/>
<br/>
		- Bilmiyorum Şad!<br/>
<br/>
		- Onbaşı Kızıl Buka!<br/>
<br/>
		- Sen de bilmiyor musun?<br/>
<br/>
		- Bilmiyorum Şad!<br/>
<br/>
		Artık karanlıkta birbirlerinin yüzlerini seçemiyorlar, ancak karaltılarını görüyorlardı. Deminden beri Üçoğul  üzerinde kafa yoran Bögü Alp, günlerdir içini kemiren şüpheyi Kür Şad'a açmak için yaklaştı: - Kür Şad! Son  günlerde onu bir Çinlinin evine geceleri girerken görmüştüm. Olmaya ki...<br/>
<br/>
		Bögü Alp sözünü tamamlamadan sustu. Bir Türk beği hakkındaki kuşkularını açığa vurmaktan utanıyor, fakat  bu kadar önemli bir anda her hangi bir umulmadık tuzağa düşmemek için de her tedbire başvurmağa  kendisini mecbur sayıyordu.<br/>
<br/>
		Karanlıkta Kür Şad'ın sesi yeniden yükseldi:<br/>
<br/>
		- Yüzbaşı Üçoğul'un nerde olduğunu bilen var mı? Bir ses cevap verdi:<br/>
<br/>
		- Biraz önce kendisini gördüm.<br/>
<br/>
		- Nerde gördün?<br/>
<br/>
		İhtilâlcilerin en yaşlısı olan altmış yaşındaki Badruk, Yüzbaşı Üçoğul'u gördüğü yeri birkaç sözle anlattı.  Burasının, geceleri evine girdiği zengin Çin tüccarının dükkânı olduğunu Bögü Alp ve Yumru anlamışlardı.  KürŞad'la Bögü karanlıkta bakıştılar. Şimdi karar vermesi için KürŞad'ı bekliyorlardı.<br/>
<br/>
		Yağmur artmıştı. Rüzgâr pek sert esiyordu. Böyle bir gecede Çin kağanının sokağa çıkmasına imkân yoktu.  Üçoğul da burada bulunsaydı Kür Şad, yapacakları işi birkaç gün sonraya atabilirdi. Fakat şimdi durum  değişiyordu. Ya bir ihanete uğradılarsa?... Kür Şad uzun boylu düşünmedi. Kesin bir sesle arkadaşlarına:<br/>
<br/>
		- &quot;Çin kağanı bu gece sokağa çıkmayacak. Onu tutmak için biz saraya saldıracağız&quot; dedi.<br/>
<br/>
		Kırk kişi oraya zaten ölüme kadar çarpışmağa and içerek gelmişlerdi. Onlar için, sokakta tek yaverler giden Çin  kağanını tutsak etmekle, binlerce çerinin koruduğu saraya saldırmak arasında hiçbir ayrım yoktu. Yaptıkları işin  büyüklüğüne, kendilerinden yüzlerce yıl sonra gelenlerin şaşacağı da akıllarına gelmiyordu. Bildikleri tek şey  Türk şerefini kurtarmak için pusata davrandıkları idi.<br/>
<br/>
		Kür Şad başına tulgasını geçirmiş, en çok okla iş göreceğini bildiği için, ağırlık yapmasın diye zırh giymemişti.  Bögü Alp da zırh giymemiş, fakat kılıç ve yaydan başka kemerine iki bıçak takmıştı.<br/>
<br/>
		Yamtar'ın iri kalkanı yanında idi. Kolunun altında bir de çok ağır taş vardı. Bu taşı d mir kapıları kırmak için  kullanacaktı. Kendisi gibi güçlü olan Yumru'da da böyle bir taş bulunuyordu.<br/>
<br/>
		İçlerinde hem tulgalı, hem zırhlı, hem de kalkanlı olan yalnız Gök Bö ü idi. Gözleri görmediği için onu baştan  başa savunma pusatlarıyla donatmışlardı. Fakat Gök Börü dün geçek yakarıştan sonra gözlerinin yağıyı  gördüğüne inandığı için yanına sadak ve yay almasını da unutmamıştı.<br/>
<br/>
		Koca Badruk çok hafif giyinmişti. Belinde kılıcı, bir elinde yayı, bir elinde de on tane oku vardı. Ağırlık olmasın  diye sadak bile almamıştı. &quot;Bu yaştan sonra yaya dövüşü yapmak için gücüm kalmadı. On oku atıncaya kadar  sıra kılıçlara gelir&quot; diye düşünüyordu.<br/>
<br/>
		Kara Ozan'ın sadağı okla dolu idi. Kılıcı, bıçağı tamamdı. Fazla olarak arkasına kopuzunu da takmıştı. Böyle bir  günde can yoldaşı kopuzundan ayrılmağa gönlü razı olmamıştı.<br/>
<br/>
		Genç beğlertulga giymişler, zırh takmamışlardı. Herkesten başka olarak İl Kaya'da dört beş tane bıçak, Öküş  Kara Açkı'da iki tane kısa kargı vardı. Biri bıçak atmada, biri uzaktan kargı savurmada çok usta oldukları için  böyle gelmişlerdi.<br/>
<br/>
		Bardaktan boşanırcasına yağmaya devam eden yağmurun şakırtısı arasında Kür Şad'ın ihtilâlden önceki son  buyruğu işitildi: - İşimiz ağırlaştığı için saraya hep birden saldıracağız. Dış kapılardaki bekçiler uzaktan okla  öldürülerek ses etmeden içeri gireceğiz. İçerde Çin kağanının dairesine giden kapıları Yamtar'la Yumru taş  vurarak kıracak. Tasarımız önce Çin kağanını yakalamak, bu olmazsa öldürmek. Sonra Urku'yu kurtarmağa  çalışacağız. Ben ölürsem buyruk verme sırası Bögü Alp'ta, ondan sonra Yamtar'da, Yamtar'dan sonra  Yağmur'dadır. O da ölürse bildiğiniz gibi yaparsınız. Şimdi yaylara ok koyup ardımdan gelin.<br/>
<br/>
		Kırk kişi yaylarını yarı germiş oldukları halde sessiz adımlarla yürümeğe başladılar. Ne rüzgârı işitiyor, ne de  yağmuru duyuyorlardı. İşte on yıldır bekledikleri gün gelip çatmış, gözlerinde tüten savaşın eşiğine varmışlardı.  Türk budunu bu çılgınca saldırışla tutsaklıktan kurtulacak, Ötüken'de atalarının kurduğu devleti yeniden  yaşatacaklardı.<br/>
<br/>
		Yürüyorlardı...<br/>
<br/>
		Gönüllerinde tatlı öç duygusu, gözlerinde Türk Kağanlığının hayali olduğu halde sessiz adımlar atıyorlardı.  Gözleri olmayan Gök Börü bile, kimse kolundan tutmadığı, yol hakkında bir şey bilmediği halde sessiz, fakat  herkes kadar sağlam adımlarla yürüyordu.<br/>
<br/>
		Tarihin kırk meçhul kahramanı karanlıkta yürüyordu...<br/>
<br/>
		En önde Kür Şad, Bozkurt soyunun o od parçası oğlu vardı. Vazifesi olan Türk budununu kurtarmak, fakat hakkı  olan kağanlığı başkasına vermek için, ırkının şiir tarihine en güzel mısraı yazmak üzere, gözler ilerde, el kirişte  yürüyordu.<br/>
<br/>
		Onun arkasında Bögü Alp, Yamtar, Yağmur, Gök Börü, Ay Kutluk ve Emenbir sıra helinde ilerliyorlardı. Bögü  Alp, sağlam yapısının altındaki daha sağlam yüreğiyle, kulağında Kıraç Ata'nın sözleri çınladığı halde yürüyor,  Yamtar iri gövdesinin heybetine yakışan iri taş sağ koltuğunun altında olduğu halde yürüyor; Yağmur göze ilk  çarpan dolgun yanakları ve gülen gözleriyle yürüyor; Gök Börü gözleriyle değil, Tanrı'nın gönlüne saldığı ışıkla  görerek yürüyor; Ay Kutluk on yıl önceki kılıç yarasının asilleştirdiği yüzü ile; Emen, Çinlilerin öldürdüğü dokuz  kardeş, üç dayı, iki eçe ve babasının öç diye haykıran sesleri kulağında olduğu halde yürüyordu.<br/>
<br/>
		Kırk kahraman yağmurun altında yürüyordu...<br/>
<br/>
		Kür Şad'ın yedi genç onbaşısı; kimi on beş, kimi on altı, kimi on yedi yaşında olan Sungur, Göktaş, Barmaklak,  Karabudak, Kızıl Buka, Çıgay Börü ve Tanrıvermiş üçüncü sırayı teşkil ediyordu.<br/>
<br/>
		Türk sırası ve Türk saygısı düzenince yürüyorlardı. Beğlerin ardında 29 er dizi halinde yürüyorlardı.<br/>
<br/>
		Bunlar böylece saraya doğru yürürken, deminden beri süren sağanakla çamurlanan Siganfu sokaklarından  birisi koşuyordu. Bazan bir su birikintisine basarak sıçrattığı çamurlar yüzünü gözünü boyuyor, bazan sertleşen  rüzgârla soluğu kesilerek duruyor, sonra yeniden koşuya başlıyordu.<br/>
<br/>
		Gecenin bu anında koşan, sendeleyen, soluyan bu adam Üçoğul'du. Başı açıktı. Fakat sırtında sadağı, elinde  yayı, belinde kılıcı vardı.<br/>
<br/>
		Üçoğul niçin geç kalmıştı? Bögü Alp kuşkulanmakta haklı mı idi?<br/>
<br/>
		Üçoğuş uzun zamandan beri Albız'a uymuştu. Vaktiyle Kara Kulan'ın k nağındaki Çinli kırnaklardan birine gönül  kaptırmış, Çin'e tutsak olduktan sonra Siganfu'da o Çinli kadını yine görerek aklı başından gitmişti. Şimdi  zengin ve kocamış bir Çin tüccarının karısı olan bu kanışlı Çin güzeli Üçoğul'un usunu başından almış, onu  günaha sokmuştu. Geceleri, tüccar eve dönmeden önce kadına gitmeyi huy edinmişti. Bögü Alp bir gece işte  onu bu eve girerken görmüş, fakat işin ne olduğunu bir türlü anlayamamıştı. Hattâ bir gece Üçoğul evdeyken  Çinli de gelmiş, fakat kadın onu salkıyarak evden çıkmasını sağlayabil-mişti. İşte şimdi Üçoğul yine oradan  geliyordu. Bu ölüm derneğine giderken Çinli sevgilisini de son defa görmekten kendini alamamış, onun evine  gitmişti. Fakat tüccar eve gelmiş, Üçoğul'u yakalamış, o da &quot;Bu gece kısmet senden başlamakmış&quot; diyerek  onun başını uçurmuştu.<br/>
<br/>
		Kadın korkup ağlamağa başlamış, kocasının ölüsünü götürüp bir yere gömmesi için Üçoğul'u sıkıştırmışsa da bu  gece başka işi olan yüzbaşı bunu kabul etmemiş, bu yüzden aralarındaki tartışma kavga halini almak üzere iken  Üçoğul zamanın geçtiğini görerek börkünü giymeden sokağa fırlamıştı.<br/>
<br/>
		Koşuyor, içinden Çinliye kargışlar savuruyor, sövüyor fakat yine koşmakta devam ediyordu. Yorulmuştu.  Soluğunu tıkayan sağanak da hızını kesiyordu. Saray ahırlarına yaklaşmıştı. Köşeyi dönse ötekilerine  kavuşacaktı. Üçoğul son gücünü toplayarak yeniden ileriye atıldı. Köşeyi döndü. Yazık!... Geç kalmıştı.  Arkadaşlarının hep birlikte saraya gitmekte olduklarını, gördüğü karaltılardan anladı.<br/>
<br/>
		Biraz durup geniş geniş soluk aldı. Sonra yeniden koşmağa başladı. Bir Türk beğinin yayan olarak bu kadar yol  koşması görüp işitilmiş şey değildi.<br/>
<br/>
		Üçoğul arkadaşlarına yetişirken ilk oklar atılıp ilk nöbetçiler yere serilmiş ve kırk kişi daha hızlı yürümeğe  başlamıştı. O şimdi geç kalmanın cezasını çekiyordu. Bir Türk beği ve Gök Türk ordusunda bir yüzbaşı olduğu  halde bu ün gününde en geride yürüyordu. Daha çocuk denecek kadar genç olan ve ilk defa savaşa giren  oğulları Karabudak'la Kızıl Buka bile kendisinden ilerde idiler. Uzun koşu kendisini zaten kızıştırıp terletmişti.  Bu düşünce ile büsbütün kızıştı. Kan ter içinde kaldı.<br/>
<br/>
		Kırk bir kişi şimdi sarayın dış kapısına doğru yürüyordu. Ellerindeki kalın değnekler uzunda çıra tutan nöbetçiler  çevreyi aydınlatıyorlardı. Burada altı nöbetçi vardı. Kür Şad, arkasındakilere işaret verdi. Kirişleri gerdiler.  Sonra, Kür Şad'ın oku fırlar fırlamaz arkasından on ok daha uçtu. Nöbetçiler yere serilmişti.<br/>
<br/>
		Yürüyorlardı. Çeriyi düşünmeden, arkaya bakmadan, gözler yalnız ileriye dikilmiş olduğu halde yürüyorlardı.  Büyük düğüne yaklaşıyorlardı. Düşürülen nöbetçiler birer peşrevden başka bir şey değildi.<br/>
<br/>
		Sarayın dış kapısından girince karşılarına bir bahçe çıktı. Yüz adım ilerde sarayım asıl kapısı bulunuyordu. Bu  kapı henüz kapanmamıştı. İçerinin ışığı kapıya kadar gelip aydınlatıyor, sayıları çok olan nöbetçileri ihtilâlcilerin  gözleri önüne koyuyordu.<br/>
<br/>
		Kür Şad arkaya döndü: - Ok yağdırıp hızla saldıracağız! Davran!...<br/>
<br/>
		Yüksek sesle Türkçe verilen bu buyruk nöbetçilerin dikkatini çekti. Fakat kıpırdamaya vakit bulamadılar. Ok  yağmuru ortalığı allak bullak etmiş, nöbetçilerden ancak iki üç tanesi kapıdan içeri girmeğe vakit bulabilmişti.<br/>
<br/>
		Kırk bir kişi koşarak kapıya geldiler. İşte artık sarayın içinde idiler. Kür Şad'la Bögü Alp sarayın içini, Çin  kağanının ve Urku'nun dairelerini biliyorlardı. Beş altı basamak merdiven çıktıktan sonra çok büyük bir odaya  gelmişlerdi. İşte soldaki büyük kapı kağanın dairesine giden kapıydı. Fakat ihtilâlciler merdivenleri çıkarken  Çince birkaç haykırış işitilmiş, sonra tokmakların tunç levhalara vurulmasından doğan sesler bütün sarayı çınçın  öttürmüştü. Bu tunç sesleri tehlikeyi bildiren, yardım isteyen seslerdi. Yamtar artık kendisine ağır gelmeğe  başlayan iri taşı var gücü ile kağanın kapısına indirmiş, bunu Yumru takip etmişti.<br/>
<br/>
		Bu gürültüler arasında karşıdan yüzlerce Çin çerisinin ihtilâlcilere doğru gelmekte olduğunu görüldü. Şimdi,<br/>
<br/>
		Yamtar'la Yumru demir kapıyı kırmağa çalışırken ihtilâlcilerle Çin çerisi arasında elli altmış adım kadar bir  uzaklıktan hızlı bir oklaşma başladı.<br/>
<br/>
		Kür Şad, Ötüken'in bu en keskin nişancısı şimdi her yay çekişte bir Çinliyi en can alacak yerinden vurup  deviriyor, onun okunu yiyenlerde gık diyemeden ölüyordu.<br/>
<br/>
		Bögü Alp pek de nişan almadan ok atıyor, fakat her seferde karşıdaki kalabalıktan birini savaş dışı ediyordu.  Yüzbaşı Yağmur, gözlerinin içindeki gülümseyiş sönmeden telaşsız, ağır, talim yapar gibi ok fırlatıyordu.  Ötüken delisi Gök Börü, on yıl önceki halini almıştı. Gönlüne Tanrı'nın indirdiği ışıkla yağıyı görüyor, savaş uranı<br/>
<br/>
		haykırarak yay geriyordu.<br/>
<br/>
		Genç onbaşılar şaşılacak çabuklukla ok çekiyorlardı.<br/>
<br/>
		Hâlâ çınlayan tunç seslerine, Yamtar'la Yumru'nun demir kapıya indirdikleri taşların sesine, savaşanların  haykırışına şimdi bir de yaralıların iniltisi karışmıştı. İki taraf da birbirine adım adım yaklaşıyordu.<br/>
<br/>
		İhtilâlcilerden ilk vurulup düşen Turumtay oldu. Arkasından Arbuz ve Kaban devrildiler. Gök Börü'ye birkaç ok  değdiyse de baştanbaşa zırhlı olduğu için yaralanmadı. Karşıda Çin ölüleri üst üste yığılmış içlerine ürküntü  girmişti. Kaçmak üzere idiler. Fakat bu sırada karşıdaki kapıdan yeni bir çeri kolunun daha girdiği görüldü.  Üstelik o kapının yanındaki kapı da açılmış, oradan da bir alay Çinli girip ihtilâlcilere saldırmağa başlamıştı.<br/>
<br/>
		Okların uçarken çıkardığı ses, dışarıdaki fırtınanın sesini bastırıyordu. Şimdi Gök Türkler oldukları yerde  duruyor, Çinliler adım adım ilerlemeğe çalışıyor, fakat ok yağmuru altında sapır sapır dökülüyorlardı.  İhtilâlcilerden Alp Aya, Yeke ve Kalalduruk da cansız yatıyorlardı. Onbaşı Ay Kutluk omzuna bir ok saplanmış  olduğu halde vuruşmağa devam ediyordu.<br/>
<br/>
		Koca Badruk savaşa gelirken aldığı on tane oku bitirmiş, fakat iş hâlâ kılıca gelmediği çin yerden ok aramağa  başlamıştı. Turumtay'ın gövdesine saplanmış olan oklardan birini çekip yayına yerleştirirken karnına ok yiyerek  diz üstü çöktü. Bununla beraber okunu savurdu. Sonra yüzükoyun yere kapandı. Börkü düştü. Ak saçları  yerdeki kızıl kana bulaştı.<br/>
<br/>
		Yamtar'la Yumru demir kapıyı hâlâ kırmamışlardı. Savaşa katılmıyorlar, Çin kağanının dairesine giden kapıyı  kırmak için boşuna uğraşıp duruyorlardı. Artık kapıyı kırsalar bile iş işten geçmişti. Maçın, Kutan ve Onbaşı  Emen de vurulup düşmüşler, buna karşı Çin sa ayının bütün muhafızları uyanıp ayaklanmışlardı.<br/>
<br/>
		Şimdi yirmi beş, otuz adım aralıktan oklaşıyorlardı. Öküş Kara Açkı gür bir haykırışla bağırdıktan sonra iki  kargısından birini savurdu. Ne yaman savuruştul... Kargı Çin subaylarından birini zırhlı olduğu halde delip<br/>
<br/>
		ardından çıkmış, onu fırıldak gibi döndürüp yere sermişti. Bunu görünce İl Kaya da bıçaklarına el attı. İlk bıçak  birinin göğsüne, İkincisi başka birinin boğazına, daha sonraki üçüncünün yanağına saplandı. Dördüncüsünü  atamadı. Bir anda dört beş ok göğsünü delmişti. İl Kaya ölürken, Çinliler gibi gerileyip yan üstü değil, birkaç  adım atıp ilerleyerek yüzükoyun düştü.<br/>
<br/>
		Savaş çok kızışmış, sertleşmiş, hızlanmıştı. Onbaşı Ay Kutluk, onun arkasından da Utar, Tokuş ve Onbaşı  Tanrıvermiş ölmüşlerdi.<br/>
<br/>
		Onbaşı Göktaş ihtilâlciler dizisinin en solunda, duvarın dibinde idi. Kendisinden on beş, yirmi adım geride Çin  kağanının dairesine giden kapı bulunuyor, burada da babası Yamtar, yanında Yumru olduğu halde hâlâ iri  taşları kaldırıp indirerek kapıyı kırmağa uğraşıyordu. Göktaş'ın sadağında ok kalmadığı için sağına bakınırken  önce koluna, sonra böğrüne iki ok saplandı. İnleyerek çöktü. O zaman Göktaş yayını babasına fırlatarak bağırdı:  - Hey!... Baba!...<br/>
<br/>
		Koluna bir yay çarpan Yamtar başını çevirip oğlunu kan içinde yerde görünce durdu. Göktaş; gençliğe  doymayan, savaşa kanmayan, dirliği bilmeyen, ölümü anlamayan Göktaş yeniden haykırdı: - Orda iş yok.  Buraya yetiş!<br/>
<br/>
		Kapıyı kıramadığı için tepesi kızıp gözüne bir şey gözükmeyen Yamtar, arkadaşlarının birçoğunu ölmüş ve  Çinlilerin artmış olduğunu görünce kapıyı bıraktı. Koşarak ihtilâlcilerin savaş dizisine girerken elindeki iri taşı  Çinlilere doğru fırlattı ve sadağa el atarak savaşa girdi. İri taş Çinlilerin tepesine düşerken Yamtar'ın, arkadan  da aynı şekilde taşını fırlatarak Yumru'nun savaşa girişi Çinlileri biraz durdurdu.<br/>
<br/>
		Yamtar, deminden beri yaptığı işi savaşa benzer yeri olmadığı için şimdi vuruşmaktan büyük bir keyif duyuyor,  ötesine berisine değip geçen oklara, hattâ Göktaş'ın ölümüne aldırmıyordu.<br/>
<br/>
		Öküş Kara Açkı ikinci kargısını da başka bir Çinliye sapladıktan sonra vurulmuş, arkadan da Çağrı ile Onbaşı Kızıl  Buka Uçmağa varmıştı.<br/>
<br/>
		Binbaşı Bögü Alp bütün gücü, bütün ustalığı ve kahramanlığı ile dövüşüyordu. İlk önce Üçoğul kavşıta  gelmediği için ihanete uğradıklarını sanmıştı. Şimdi Üçoğul'u kendi aralarında yaralı olarak canla başla  savaşırken görünce içi ferahlamıştı. Bu arada aklına yine Kıraç Ata'nın sözleri gelmişti.<br/>
<br/>
		Kıraç Ata: - &quot;Yağmur yağıyor... Irmağın kıyısında dövüşüyorsunuz&quot; demişti.<br/>
<br/>
		Yağmurun yağdığı yağdığı doğru idi. Fakat işte ırmak kıyısında değil, sarayın içinde dövüşüyorlardı.<br/>
<br/>
		Artık iki tarafında okları bitmişti. Şimdi ne olacaktı? İhtilâlcile yarılanmıştı. İş kılıca binse yirmi kat yağı ile  uğraşmak gerekecekti. Bu sırada KürŞad'ın buyruğu gürledi: - Bögü Alp! Üç dört kişiy e yağıyı oyala! Ahıra s  Idırıp atları alacağız!<br/>
<br/>
		Bögü Alp çevresine bakınıp bir anda durumu gördü. Savaşa geç girdikleri için daha okları tükenmemiş olan  Yamtar'la Yumru'nun yay çekişleri arasında buyruğunu verdi:<br/>
<br/>
		- Üçoğul, Gök Börü, Yamtar, Yumru, Sungur benimle kalacaklar! Ötekiler Kür Şad'ın ardından... Davran!...<br/>
<br/>
		Kür Şad arkasında Yağmur, Barmaklak, Karabudak, Çıgay Börü, Kara Ozan, Gümüş, Tunga, Küçlük, Çobayıkmış,  Toluk Tüge, Çengçi, Yıgaç ve Yırım olduğu halde geriye döndü. Demin geldikleri yoldan şimdi hızla  uzaklaşıyorlardı. Rüzgâr hafiflemiş, fakat yağmur dinmemişti.<br/>
<br/>
		Bögü Alp kılıç çekerek saldırış buyruğunu verdi. Beş arkadaşı da öyle yaptılar. Gök Börü şaşılacak bir sertlikte,  sanki gözleri varmış gibi vuruşuyordu. Yamtar, korku salan iri gövdesiyle Çinlilere kılıç tersiyle vuruyor, fakat  vurduğu kafayı kırıp parçalıyordu. Sungur babasının yanında, kılıç talimi yapar gibi, vuruşmanın bütün  kaidelerine uyarak dövüşüyor, Üçoğul geç kalmaktan doğan utancını silmek için canla başla savaşıyor, Yumru  da Bögü Alp'in gözüne girmek için çok atılganlık gösteriyordu. Hepsi yaralıydılar. Bögü Alp kendi önüne  gelenleri darmadağınık ediyordu. Kılıç vuruşları arasında çevresine çabuk bir göz attıktan sonra artık burada  işlerinin kalmadığını anladı. Kür Şad'a gereken zamanı kazandırmışlardı arkadaşlarına:<br/>
<br/>
		- &quot;Yavaş yavaş kapıya doğru geril...&quot; diye bağırdı.<br/>
<br/>
		Bu buruk büyük bir düzgünlükle yerine geliyordu. Fakat Çinliler, gözleri görmeyen Gök Börü'yle babasının  yanından ayrılmayan Sungur2un çevresini sarmışlardı. Baba, oğul arkalarını duvara vermişlerdi. Gök Börü zırhlı  olduğu için kılıçtan sakınmıyor, yalnız kendi vurduğunu hesaba katıyordu.<br/>
<br/>
		Bögü Alp, yanında Yamtar, Üçoğul ve Yumru olduğu halde kapıya doğru çekiliyordu. &quot;Biz dışarıya fırlarken  kapıyı kapatıp Çinlileri biraz daha oylamah&quot; diye haykırdı. Kapıdan çıkmak üzere idiler. Yamtar'ın gözleri, artık  oğluyla birlikte ister istemez ölüme bırakılmış olan andasına ilişti. Birden kaşları çatılarak bağırdı:<br/>
<br/>
		- Gök Börü! Gözünü çıkartan herif karşında duruyor!<br/>
<br/>
		Bunu söyledikten sonra dışarı fırladı. O sırada Bögü Alp da kapıyı şi detle çekerek kapamış, tokmağı Yumru'nun  eline vererek:<br/>
<br/>
		- &quot;Sıkı tut! Açtırma! Bize biraz daha zaman kazandır&quot; diye buyruk vermişti. Sonra ötekilerle birlikte saray  ahırının yolunu tuttu.<br/>
<br/>
		Yamtar'ın gürleyen sesi Gök Börü'yü çıldırtmağa yetmişti. Kalkanını fırlatarak karşısındaki Çinliye saldırdı.  Dünyada en güçlü kişi ölümü göze almış olan kişidir. Gök Börü dün geceden beri ölümü göze almıştı: Şimdi ise<br/>
<br/>
		öcünü bizzat kendisine kötülük edenden almak gibi binde bir ele geçen fırsatla karşılaşmak onu bahtiyar  etmişti. Büyük bahtiyarlıkl r da kişi i delirtir. Gök Börü biraz da bundan delirdi. Kılıcını savurarak ileriye atılırken  kılıcı havada başka bir kılıçla çarpıştı. Bu pek sert çarpışma ile kırılan kılıçların kıvılcımı parlayıp sönerken Gök  Börü Çin kumandanı Çang-çung'la kucaklaştı.<br/>
<br/>
		- &quot;Tanrı'nın işini görüyor musun kancık dölü?&quot; diye bağırdı. Sonra ikisi birden yereyuvarlandılar.<br/>
<br/>
		Çinliler ona kılıç üşürürken Gök Börü Çinlinin boğazını sıkıyor, Bir yandan da belinden çektiği bıçakla gözünü  oymağa çalışıyordu. Çang-çung bir eliyle boğazını korumağa uğraşırken, bir eliyle de Gök Börü'nün bıçaklı elini  bileğinden yakalamış olduğu halde durdurmağa çabalıyordu.<br/>
<br/>
		Sungur babasının kalkanını eline almıştı. Babasına saldıran Çinlilere o da karşılık saldırışlar yapıyor, aldığı kılıç  derslerini iyi öğrenmiş olduğu-nu belli ediyordu.<br/>
<br/>
		Gök Börü'nün kalçası ve bacağı iki üyük kılıç yarası almış, kan fışkırmağa başlamıştı. Fakat o buna hiç  aldırmıyor, boğuşmakta devam ediyordu. Nihayet bileğini Çinliden kurtardı. Bıçağını onun göz pınarına  getirerek da dırıp çıkardı. Bütü o savaş gürültüsü arasında Çinlinin acı acı haykırışı, her türlü sesi bastırarak  sarayın koca odasında çınlarken Gök Börü'de ülküsüne ermiş kimselerin rahatlığı vardı:<br/>
<br/>
		- &quot;Sungur! Öcümü aldım!&quot; diye bağırdı. Sungur cevap vermiyordu. Genç onbaşı zırhlı olmadığı için uzun boylu  dayanamamış, birkaç kılıç ve kargı dürtüşüyle delik deşik olarak cansız, yeredevrilmişti.<br/>
<br/>
		Gök Börü yeniden bağırdı:<br/>
<br/>
		- Sungur! İşitmiyor musun? Öcümü aldım!...<br/>
<br/>
		Buna sert ve tınlayıcı bir ses cevap verdi. Bir kılıç vuruşu Gök Börü'nün tulgasını parçalayıp düşürmüş, ak saçları  meydana çıkmıştı. İkinci bir vuruş yüzünü şakağından çenesine kadar parçaladı. O zaman korkunç bir kahkaha  işitildi:<br/>
<br/>
		- Geç kaldın it tohumu!... Ben öcümü aldım!...<br/>
<br/>
		Gök Börü; on yıldır kederini içine atan Gök Börü, yanı başında öldüğünü sezdiği oğlunun gamından ve öç  almanın verdiği sevinçten çıldırmış, korkunç kahkahalar atıyordu. Bu kahkahalar çınladı, çınladı, sonra  birdenbire söndü...<br/>
<br/>
		Çinliler hep birden kapıya saldırmışlardı. Fakat dışardan kuvvetle çekildiği için bir türlü açılmıyordu. Bögü Alp,  Yumru'ya kapıyı tutması buyruğunu verdikten sonra Yamtar ve Üçoğul'la birlikte saray ahırına doğru koşmağa  başlamıştı. Fakat Üçoğul birkaç adım sonra kapaklanıp düştü. Aynı zamanda ayağında yaman bir sızı duyarak<br/>
<br/>
		inledi. O zaman ayağına diklemesine bir ok saplanmış olduğunu gördü. İmkânı yok, koşamayacaktı. Diz üstü  sürünerek tekrar kapıya geldi. Tutunarak ayağa kalktı. Yumru'ya: - &quot;Kapıyı bana bırakıp sen ahıra koş&quot; dedi.<br/>
<br/>
		Yumru iki eliyle kapının tokmağını tutuyor, içerden Çinliler açmak iste ikçe çekip bırakmıyor, arkadaşlarına  vakit kazandırıyordu. Yumru, ok ağır ve güçlü olduğu için bu işi başarıyla yapıyordu. Yanında Üçoğul'u görünce  hoşuna gitmedi. Çünkü o daha geçenlerde yalan söylemiş, bu gece de kavşıtta bulunmamıştı.<br/>
<br/>
		- &quot;Bögü Alp bu işi bana ısmarladı&quot; diye cevap verdi. Üçoğul inliyordu:<br/>
<br/>
		- &quot;Ayağıma ok batmış, yürüyemiyorum. Ben nasıl olsa kalacağım. Sen canını kurtar&quot; dedi. Yumru direniyordu:  - Gidemem! Bögü Alp'in buyruğu öyle... Üçoğul kızmıştı:<br/>
<br/>
		- Ulan! Bögü Alp sana gün doğuncaya kadar burada kal mı dedi? Çinlileri biraz oyalayıp zaman kazandırmanı  söyledi. Sen orayı bana bırak da ahıra git!<br/>
<br/>
		Yumrubu işi bir türlü bırakmak istemiyordu. Ozaman Üçoğul yayının kirişini kapının tokmağına geçirerek çevirdi.  Yumru'yu iterek onun yerine geçti: - &quot;Yüzbaşı Üçoğul sana buyruk veriyor; Ahıra koşup arkadaşlarının yanına  ulaşşşşşş!...&quot; diyebağırdı.<br/>
<br/>
		Üçoğul bıçağını çekip ağzına almış, sağlam ayağını kapının öteki kanadına dayamış, kendisini arkaya vermişti.  Fakat Yumru kadar güçlü olmadığı için kapı sarsılıyor, aralanıyor, sonra kapanıyor, tekrar açılır gibi oluyordu.  Yumru, yüzbaşıdan buyruğu alınca koşarak uzaklaşmıştı. Kapının içeriden de bir tek tokmağı vardı. Fakat  Çinliler birbirlerinin belini tutarak uzun bir dizi halinde çektikleri için sonunda Üçoğul'un kollarında güç  kalmadı. Yayını bıraktı. Ağzında tuttuğu bıçağı eline aldı. İlk gelenin gövdesine daldırdı.<br/>
<br/>
		Yüzbaşı Üçoğul'un artık ayakta duracak kuvveti kalmamıştı. İki eliyle kapının açılmayan kanadını tutarak  bekledi. Üç adım ilerisinde, kendisini öldürmek için saldıran eli kılıçlı, kargılı çerilere şöyle bir baktı. Karşısında  onlar olmasa çoktan kendini yere bırakır, yaralarının acısıyla inlemeğe başlardı. Fakat kendisine saldırdıklarını  görünce düşmek için vurmalarını bekledi. İlk kılıç boynu ile omuzu arasına inip ince bir kan fışkırttı. Üçoğul bu  vuruşu hiç beğenmemişti. Kendisi olsaydı böyle bir vuruşla karşısındakinin başını gövdesinden ayırabilirdi.  Vuranı aşağılayıcı bakışlarla süzerek gülümsedi: - &quot;Acemice vuruş!...&quot; dedi.<br/>
<br/>
		İkinci vuruş başına indi. Alnından gözlerine inan kan dünyayı karanlık etti. Sonra göğsüne bir kargı saplandı. O  zaman kapıyı bırakarak kargıyı kavradı; dik bir ağaç gibi yere düş rek kaldı.<br/>
<br/>
		Üçoğul kapıda Çinlileri oyalarken Yumru fırlamış, Bögü Alp'la Yamtar'ın ardından koşmağa başlamıştı. Bögü  Alp'la Yamtar sarayın ahırına vardıkları zaman burada seyislerle htilâlciler arasında kılıç vuruşu yapılıyordu.  Yirmi kadar seyis, sarayın tunç levhalarına tokmakla vurulunca pusata sarılmışlar, ahırın dört kapısını  tutmuşlardı. Tehlikenin ne olduğunu, nereden geldiğini bilmedikleri için atlara eyer vurup beklemişlerdi.<br/>
<br/>
		Kür Şad, arkasında on beş ihtilâlci olduğu halde saldırınca neye uğra-dıklarını şaşırdılar. Bir anda kapılardan  içeri atıldılar. Fakat gelenlerin azlık olduğunu görünce karşı koymakta gecikmediler.<br/>
<br/>
		İhtilâlciler yorulmuşlardı. Hepsi yaralıydı. Seyislerin işini çabuk bitiremiyorlardı. Kılıçlar şakırdıyor, savaşçılar  soluyor, bağırıyor, bu gürültüye atların kişnemeleri tepinmeleri de karışıyordu.<br/>
<br/>
		Kür Şad, karşısındaki Çinliyi devirdikten sonra ileri atılarak bağlı atlardan birini çözüp üstüne atladı. At üstünde  savaş... Deminden çektiklerinin aynında su içmek gibi keyifli kalıyordu. At, usta biniciyi anlamıştı. Onun bir  işaretiyle şahlandı. Kür Şad Çinlilere dalmış, bir iki kılıç vuruşuyla bir kişiyi daha yere sermişti. Fakat beri yanda  ihtilâlcilerden Yırım, biraz sonra da Abı ölümcül yaralarla yere düşmüş- lerdi, Yüzbaşı Yağmur da çenesine  derin bir yara açan bir kılıç yemişti. Kılıç şakırtıları arasında Kür Şad'ın buyruğu işitildi:<br/>
<br/>
		- Atlara!...<br/>
<br/>
		Zaten seyislerden de ayakta olan pek fazla kimse kalmamış Bögü Alp'la Yamtar'ın ahıra dalması, seyislerin  hepsini yok edecek savaşı bitir- mişti.<br/>
<br/>
		İhtilâlciler atları çözerken Kür Şad bağırdı:<br/>
<br/>
		- Ahırın gizli kapısından çıkacağız. Dört kişi dört kapıda Çinlileri tutacak. Biz kuzeye doğru attepipVey  ırmağının köprüsünden geçeceğiz... Sonra Bögü Alp'a şu buyruğu verdi:<br/>
<br/>
		- Bögü Alp! Dört kişiyi kapılara dikip ardımızdan gel! Gizli kapı alçaktır. At üstünde geçilemez....  Kür Şad sözünü bitirirken Yumru soluk soluğa içeri girmiş ve:<br/>
<br/>
		- &quot;Geliyorlar! İt sürüsü kadar çok...&quot; diye bağırmıştı.<br/>
<br/>
		Kür Şad büyük ahırın gizli kapınsa doğru atını çekerek yürürken Bögü Alp'in sesi gürledi:<br/>
<br/>
		- ÇengşiL. Tuğrul!... YamtarL. Yumru!... Kapıları tutun!... Dört kişi dört kapının önüne birer kaya gibi dikildiler...  Ötekiler Kür Şad'ın ardından atlarıyla birlikte yürürken Bögü Alponlara son sözlerin söyledi:<br/>
<br/>
		- Dört atı çözüp sizin için bırakıyorum. İşiniz bitince bunlara binip bize katılırsınız!<br/>
<br/>
		Ahırın gizli bir kapısı olduğunu pek az kişi bilirdi. Ahırın en sonunda, samanların yığılı olduğu yerde duvara bir  keçe asılıydı. Keçenin arkası boştu. Buradan elli adım kadar yürüdükten sonra bir arsaya çıkıyordu. Bu elli  adımlık yol yer altından geçiyordu. Yüksek bir atın tek başına geçebileceği genişlikte idi. Kür Şad burayı  biliyordu. Fakat ihtilâle kadar kimseyi söylememişti. Seyislerden bazılarının bile bilmediği bu gizli yol bugün  onları kurtaracaktı. Şimdi arkasında Yağmur, Barmaklak, Karabudak, Çobayıkmış, Toluk Tüge, Yığaç ve Börü Alp  olduğu halde gizli yer altı yoluna dalmıştı. Yola sen son giren Bögü Alp keçeyi koparmış atmış, samanları çekip  kapının ağzından uzaklaştırmış ve dört atı birbiri ardınca kapının önüne dizerek önlerine biraz saman<br/>
<br/>
		bırakmıştı. O bu işleri bitirmeden Çinliler kapıya dayandı. Dört koruyucu ilk hamleleri yaptılar. Bu, dört Çinlinin  yere serilmesi demekti. Bögü Alp gizli yola girmek üzere iken gözü sadağa ilişti. İçinde üç tane ok vardı. Yayına  bir ok yerleştirerek gezledi. Ok, Yamtar'ın omuz başından geçerek bir Çinlinin alnından girdi, onu kütük gibi  yere yuvarladı. İkinci okunu Çengşi'nin koruduğu kapıya yolladı. Bu sefer bir Çinli gözünden vurulup yıldırım  çarpmış gibi yere kapanmıştı. Üçüncü ok Tuğrul'un yardımına koştu. Bu oklar Çinlileri aldatmış, ihtilâlcileri hep  birden içerde olduklarını sandırmıştı.<br/>
<br/>
		Bögü Alp işini bitirince telâşsızca atını tuttu; gizli yola daldı.<br/>
<br/>
		Ahırın dört kapısında dört ihtilâlci bir ölüm-dirim vuruşması yapıyorlardı. Kaçmak için atları hazır olmakla  beraber buradan kurtulmalarına imkân yoktu. Ahırın içi o kadar genişti ki dördünün yan yana gelerek bir<br/>
<br/>
		cephe tutmaları, sonra adım adım gerileyerek gizli kapıya doğru çekilmeleri kabil değildi. Kapılardan içeri  girince kuşatılacaklar! muhakkaktı. Bunu hepsi biliyordu. Onun için arkadaşlarına zaman kazandırmak,  canlarını pahalıya satmak, yağı öldürerek öç almak ve biraz da dövüşün tadını çıkararak dünyaya gelmenin  gereğini yapmak için sevinçle, istekle, kıyasıya vuruşup duruyorlardı.<br/>
<br/>
		Yüzbaşı Yamtar herkesinkinden daha uzun ve iri olan kılıcını öyle bir savuruyordu ki, değdiği yerden hayır  kalmıyordu. Savaş başlayalı pek az olduğu halde dört tanesi devrilmiş, ötekilerine de korku salmıştı. Sarayın  içindeki savaş, büyük taşla demir kapının dövülmesi, sonra koşuşmalar kendisini öyle acıktırmıştı ki, böyle bir  ölüm-dirim anında bile açlığını duyuyor, iki çamçak kımız olsa şimdi ne güzel içilirdi diye düşünüyordu.<br/>
<br/>
		Yirmi yaşında, sert bakışlı bir savaşçı olan Çengşi çok düzgün, çok kıvrak, pürüzsüz vuruşuyordu. Saldırışlarında,  korunuşlarında Yamtar'ın andası olan Onbaşı Pars'ı hatırlatan bir hesaplılık vardı. Çok soğukkanlı idi. Kapının  önünde üç Çinliyi devirmiş, kendisinin de alnı, yanağı ve çenesi çizilmişti.<br/>
<br/>
		Tuğrul hoyrat vuruşuyordu. Yeryüzünde kimsesi kalmamış yoksul bir kişi idi. O sabah, bu kanlı düğüne  hazırlanırken dirliğinin hatıralarını göz önünden bir daha geçirmiş, kendi kendisiyle hesaplaşmıştı. O gece 46  yaşını dolduruyordu. Anası, böyle bir gecede, yağmur yağıp fırtına uğuldarken doğduğunu k endisine  söylemişti. Demek, tıpkı doğduğu geceye benzer bir gecede ölecekti. Tanrı böyle istemişti. Bütün ömründe  doğru kişi olarak yaşadıktan sonra bir gece önce bir Çinlinin bahçesinden türlü aş ve yemiş uğrulamış, onları  yiyerek karnını doyurmuştu. Çin kağanının özel çerisinde değildi. Onun için yoksulluk ve açlıkla çok  pençeleşmişti. Böyle bir savaşa aç olarak, gücü kesilmiş bir halde girmek doğru olmazdı. Onun için bu uğruluğu  yapmış, dirliğinin son yaprağına bunu eklediğ için de epey üzülmüştü. Dünyanın soğuğunu, sıcağını çok  görmüş, yüreği katılaşmıştı. Göğsünde ve omzunda iki kılıç yarası vardı. Öyle olduğu halde yüksünmeden sert  vuruşlar yapar k savaşıyordu. Kapının önünde üç Çinliyi yere sermişti.<br/>
<br/>
		Yumru ise çok yorgundu. Sarayın içindeki dövüşten sonra kapıdaki çekişme, onun ardından hızlı bir koşu ile  ahıra geliş, gelir gelmez de ahırın bir kapısının tutulmasını üzerine alış Yumru'yu bitkin hale getirmişti. İlk  hamlede bir Çinliyi yere sermiş, şimdi ise yalnız kendisini korumağa başlamıştı. Şöyle birden yirmiye sayacak  kadar bir zaman bulsa da dinlense çok iyi olacaktı. Ama kancık yağı ona bu fırsatı hiç verir miydi?<br/>
<br/>
		Yumru daha çok dayanamayacağını anlıyordu. Bütün düşüncesi ırmağa doğru at süren arkadaşlarına yetecek  zamanı kazandırmakta idi. Birdenbire dalağına bir kılıcın saplandığını duydu. Yaman bir can acısı içinde kılıç  vuranı görmüştü. Kılıcını iki eliyle kavrayarak havaya kaldırdı. Çinlilere &quot;vurun&quot; der gibi göğsünü gererek bir  adım attı. Sonra olanca gücü, olağanca hızı ile indirerek&quot; Al!&quot; diye bağırdı. Kılıç tulgayı parçalamış, kafayı ikiye  biçerek yağıyı yere sermişti. Fakat aynı zamanda bir kargı Yumru'nun yüreğini delmiş. Yumru bütün ağırlığı ile  cansız olarak düşmüştü.<br/>
<br/>
		Yamtar, Çengşi ve Tuğrul ancak iyi çerilerde olan altıncı duyularıyla gerilerinin tehlikede olduğunu, Yumru'nun  düştüğünü göremeden sezmişlerdi. Kılıç vuruşmaları arasında başlarını yana, geriye çevirecek birer an  buldular. Yumru'nun düştüğünü, onun koruduğu kapıdan Çinlilerin girmekte olduğunu gördüler.<br/>
<br/>
		O anda buyruk almış yahut sözleşmiş olduğunu gördüler. O anda kendilerine en yakın yemliğe sırtlarını verip  yan yana durdular. Yamtar, yerde kalmış olan Yumru'ya bakarak: - &quot;Tuh be! Bir kargıya dayanamadı&quot; dedi.<br/>
<br/>
		Sonra sırtını dayadığı yemliğin sağlamlığını denemek için eliyle yoklayıp içine bakınca gözleri parladı. Çünkü  orada koca bir parça kızarmış et duruyordu. Herhalde seyislerden birinin olan bu eti Yamtar hemen yakalayıp  ısırdı ve &quot;Yiyecek buldukça yaşamak iyi şeydir&quot; diye mırıldandı.<br/>
<br/>
		Çinliler içerde yalnız üç Türk görünce şaşırmışlardı. Gizli kapıyı onlarda bilmiyorlardı. Bir an bakıştılar. Sonra üç  ihtilâlcinin üzerine atıldılar. Artık geniş bir yerde oldukları için hep birden üç kişiye saldırabiliyorlar, yanlarına  geliyorlar, birine karşı dört beş kılıç sallayabiliyorlardı. Yamtar hem kılıç vuruşturuyor, hem de iri et parçasını  dişleriyle kopara kopara yiyordu.<br/>
<br/>
		Üç kişinin bu kalabalığa karşı çarpışması uzun sürmedi. Önce Tuğrul düştü, sonra Çegşi devrildi. Yamtar hâlâ  dayanıyor, büyük bir iştah ile de etini yiyordu. Elinde iri bir lokma daha kalmıştı. Birden sol eline bir kılıç indi.  Kan içinde kalan elinden et parçası düşerken sağ bileğine gelen ikinci bir vuruş koca Yüzbaşıyı kılıçsız bıraktı. O  zaman Yamtar'ın sağ eli yemliğe yapıştı. Bir tutuşta kocaman bir tahta parçasını kopardı. Bunu kaldırıp  karşısındakilere indirirken keskin bir savaş uranı haykırarak Çinlilerin üzerine atıldı. Kendisine karşı tutulan  kılıçlar ona oyuncak çomak gibi sudan gelmişti. Kucak kucağa gelip beş altı kişi birden yere yuvarlandılar.  Yamtar birinin boğazını yakalamış sıkarken arkadan kendisine indirilen kılıçlarla paramparça oluyordu. Boğazı  sıkılan Çinli ölmüştü. Fakat bu Ötüken devi kolay kolay ölmüyordu. Kıpkızıl kanlar içinde ayağa kalkınca Çinliler  şöyle bir gerilediler. Ondan korkmuşlardı.<br/>
<br/>
		Yamtar, çevresi açılınca yeniden yemliğe kadar sendeleyerek gidip dayandı. Börkü düşmüş, uzun saçları,  bıyıkları ve sakalı kandan kıpkızıl olmuştu. Giyimlerinin yirmi yerinden yirmi kızıl leke her an büyüyerek  çoğalıyor, koca Yamtar'ın gövdesinden hayatı çekip alıyordu.<br/>
<br/>
		Yirmi kızıl leke, hayatın ona kazandırdığı yirmi şeref nişanı idi. Şimd ne elinde bir kılıç ne üstünde bir pusat  vardı. Güçlükle dayanarak tutunduğu yemliğe iyice yapışarak Çinlilere bakıyordu. Onlar da hem hayret, hem de  korku ile beş altı adım uzaktan Yamtar'a bakıyorlar, nasıl olsa öleceğini anladıkları için bu korkunç deve  yaklaşmağa kıyışamıyorlardı. Yamtar yerde, elinden düşen et parçasını aradı:<br/>
<br/>
		- Yazık! Eti bitiremeden öleceğim&quot; dedi. Sonra yemliğe daha çok yaslanarak:<br/>
<br/>
		- &quot;Göktaş da öldü. Ocağımızdan kimse kalmadı&quot; diye inledi.<br/>
<br/>
		Bu sırada dışardan gelen nal sesleri şakırtılar işitilmiş içeriye yeniden Çin çerileri dolmuştu. Kılıklarından daha  savaşa hiç girmemiş oldukları anlaşılan bu çerilerin başında saray başbuğlarından biri vardı. Gizli kapıyı bilen  bu adam, yanındakilere orasını göstererek Çince bir şeyler söyledikten sonra Yamtar'a baktı. Tanımıştı. Büyük  bir öfke ile yayına ok sürerek Yamtar'a fırlattı. Ok, koca yüzbaşıyı karnı ile göğsünün birleştiği yerden deldi.  Yamtar bir sarsıldı. Sonra yavaş yavaş dizleri üstüne çöktü. Sağ eli hâlâ yemliğin tahtasını tutuyordu. Saray  başbuğu, Çin kağanına ihanet etmiş olan bu haini kendi eliyle öldürmek şerefini kazanmış olmak için yayına bir  ok daha yerleştirdi. Bu sefer ki Yamtar'ın sağ ciğerini bulmuştu. Gözleri kapanıyor, yemliği tutan eli gevşiyordu.  Gözleri yerde, demin elinden düşen et parçasına ilişti. Şunu yiyemediği için yağılar sevinecekti. Onları  sevindirmek istemedi. Son bir kımıldanışla başını kaldırdı. Saray başbuğuna, hâlâ unutmamış olduğu Çince  &quot;Karnım tok&quot; kelimelerini söyledi. Sonra asırlık bir ağaç gibi devrilerek serilip kaldı.<br/>
<br/>
		Kür Şad yanında sağ kalan on iki arkadaşı olduğu halde kuzeye doğru son hızla at sürüyordu. Saray ahırının en  iyi atları almışlardı. Yağmur hâlâ yağıyor değil, boşanıyor, ortalığı sele boğuyordu. İhtilâl başarılamamıştı. Şimdi  dağlarda, bayırlarda olan düzensiz Türkleri ayaklandırarak Ötüken'e gitmekten, devleti onlarla kurmağa  çalışmak-tan başka çare yoktu. Artık kimin kağan olacağı işi sonra düşünülecekti.<br/>
<br/>
		Çinliler durumu biraz geç kavramışlar, sonra dokuz on koldan çeri çıkararak Kür Şad'ın ardına salmışlardı. O  yakınlarda geçilecek bir tek köprü olduğu için bütün kuvvetler oraya doğru at yarıştırıyorlardı. Gecenin  karanlığı, yağmurun boşanması, rüzgârın sertliği, şimşeklerin gürültüsü arasında şimdi on üç atlı köprüye doğru  at koşturuyorlardı.<br/>
<br/>
		Tarihin en heyecanlı yarışı yapılıyordu...<br/>
<br/>
		Bögü Alp, on üç kişinin en geride olanıydı. Iramağa doğru at sürerken yine aklına Kıraç Ata'nın sözleri gelmişti:  - Bir ulu şehirde toplanmış kırk er görüyorum... Aralarında sen de varsın... Yağmur yağıyor... Irmağın kıyısında<br/>
<br/>
		dövüşüyorsunuz...<br/>
<br/>
		Gerçekten de ulu şehirde toplananlar arasında kendisi de vardı. İşte yağmur da yağıyordu. Demek ki ırmağın  kıyısında bir dövüş daha olacaktı. Bögü Alp bunları düşünürken Vey ırmağını kıyısına varmışlardı. Albız alsın!...  Sağanaktan ırmak yükselmiş, geçecekleri köprüyü alıp götürmüştü.<br/>
<br/>
		Karanlıkta Kür Şad'ın buyruğu işitildi: - Sağa sola açılıp bakın. Geçit var mı?...<br/>
<br/>
		Irmak o kadar coşkun, öyle sert akıyordu ki geçit bulmak kabil değildi. Burada çok durmağa da gelmezdi.  Çinliler nerdeyse yetişeceklerdi. Kür Şad atını sürerek suya biraz daha yaklaştı. Suyun gürültüsünden at  ürkmüştü. Geri geri gidiyordu. Sağa sola açılanlar bağırdılar: - Geçit yok!<br/>
<br/>
		Bu sırada Gümüş atından atlayıp yere kulağını dayadı. Biraz dinledikten sonra kalkarak:<br/>
<br/>
		- &quot;Kür Şad! Çok zamanımız yok. Yaklaşıyorlar&quot; dedi. O zaman, yüzünde hafif bir kılıç yarası olan Kara Ozan söze  karıştı:<br/>
<br/>
		- Ben size biraz daha zaman kazandırabilirim belki karşıya geçersiniz.<br/>
<br/>
		Bunu söyler söylemez atını geriye sürerek karanlıkta kayboldu. Kara Ozan'ın yanında hiçbir pusat kalmamıştı.  Çinlileri nasıl durduracağını bilmiyorlardı.<br/>
<br/>
		Fakat mademki kendilerine biraz zaman kazandıracaktı, öyleyse karşıya geçmek için uğraşmaktan başka  yapılacak iş yoktu.<br/>
<br/>
		On iki kişi, atlarından inmiş oldukları halde yavaş yavaş ırmağın kıyısında yürüyorlardı. Elinden tuttukları Çıgay  Börü kılıcı ile kıyıyı kolaçan ederek geçilebilecek bir yer arıyordu. Geçit aramakla hiç ilgilenmeyen yalnız Bögü  Alp'ti. O burada bir savaş olacağına budunun kurtulacağına inanmıştı.<br/>
<br/>
		İnandığı içindir ki şimdi dinlenerek Çinlileri bütün gücüyle karşılamak istiyordu.<br/>
<br/>
		Kara Ozan Çinlilere doğru at sürdükten sonra durdu. Gelirken gördüğü bir tümseğe çıkıp bekledi. Çinliler  nerden gelirlerse gelsinler, mutlaka bu yoldan geçeceklerdi. İşte uzaktan gelen nal sesleri yaklaşmağa  başlamıştı. Kara Ozan gözlerini ileriye dikti; karanlığı yardı: Geliyorlardı. O zaman atından indi. Yerden sivri bir  taş aldı. At geminden tutup birkaç adım koşturduktan sonra sivri taşla vurup salıverdi. At hızla koşarken  kendisi de tümseğin tepesine çıkıp bağdaş kurdu. Can yoldaşı kopuzunu sırtından çıkararak elini tellerin  üzerinde gezdirdi. Tıngırdatmağa başladı.<br/>
<br/>
		Oraya doğru gelmekte olan ilk Çin kolunun subayı binicisiz bir atın koştuğunu görünce durmuştu. Atı tutturup  saraydan alınmış olduğunu anlayınca İhtilâlcilerin bu yörelerde olduğunu kavradı. Köprüye doğru gidecekti.  Fakat tam bu sırada kulağına bir ses çarptı. Bu bir çalgı sesi idi. Çin subayı biraz kulak verince bunun bir Türk  çalgısı olduğunu anlamakta gecikmedi.<br/>
<br/>
		Kara Ozan bütün dikkati kendi üzerine çekmek için kopuz çalıyor, sonra yavaş yavaş kendisini ezgiye kaptırarak  söylemeğe başlıyordu:<br/>
<br/>
		Kırış günü gelince Gönül şöyle hoş olur. Sözler kılıçla okundur, Gayrı sözler boş olur.  Gönül nedir? Bir gonca... Hayat dikendir o ca. Yaşamağa doyunca Can, görünmez kuş olur.  Bozkurt bizim ünümüz; Şan doludur dünümüz. Erince son günümüz Bütün dirlik düş olur.<br/>
<br/>
		Kırk kişiydi çerimiz, Düşüp kaldı yarımız. Baş koyacak yerimiz Yağız yerde taş olur.<br/>
<br/>
		Kara Ozan, söz uzun... Feryadı çok kopuzun. Bir bir andıkça gözün Kanlı kanlı yaş olur...<br/>
<br/>
		Kara Ozan, daldığı iç dünyasından bir şakırtıyı ve bir bağrışla ayıldı. Karşısında bir yığın Çin atlısı duruyor,  başkanları olduğu anlaşılan birisi kendisine Çince bir şeyler söylüyordu. Çinliler onun kendinden geçmiş bir halde  kopuz çalıp sesle de söylemesine şaşmışlar, yağmur altında bu işi yapanı bir çılgın sanmışlardı. Üzerinde pusa t  olmadığı için ona saldırmamışlar, fakat yüzündeki kılıç yarasından kuşkulanmışlardı. Çin subayı ona kim  olduğunu, burada ne aradığını soruyor, fakat Kara Ozan, bu kadar Çinceyi anladığı halde cevap vermiyordu.<br/>
<br/>
		Çinli, cevap alamayınca yere atladı. Bu garip adamın yanına sokularak tanımak istedi. Bu kılık, bu yaralar onun  savaştan çıkmış olduğunu açıkça gösteriyordu. Fakat neden burada çalgı çalıyordu? Arkadaşlarından niçin  ayrılmıştı? Çinli subay belki bunu anlamağa çalışacaktı. Fakat o sırada dörtnala gelen ikinci bir Çinli kolu onu bu  düşüncesinden caydırdı. Kara Ozan'a yaklaşarak kopuzunu almak istedi. Yağan yağmur altında uzun zaman  kaldığı için telleri gevşemiş, iyi ses vermez olmuştu. Fakat o, Kara Ozan'ın elinde ata ocağından kalan biricik  mirastı. Canlı, cansız her şeyini yitirmiş, yalnız can yoldaşı kopuzla kalmıştı. Çinlinin elini iterek Türkçe:<br/>
<br/>
		- &quot;Kopuzuma karşılık Çin kağanının sarayını bağışlasan yine vermem&quot; dedi.<br/>
<br/>
		Çinli bu garip adamın aksilendiğini görünce çok düşünmedi. Onun ihtilâlciler en olduğunu anlamıştı. Kılıcına el  attı. Fakat çekemedi. Çünkü Kara Ozan, ödevini başarıyla yapmış, yeryüzü de isteği kalmamış kimselerin  rahatlığı içinde kaldırdığı kopuzunu hızla onun başına indirerek yere sermişti. Bir anda bağrışmalar, at salmalar  oldu. Kara Ozan başına bir kılıç yiyerek yuvarlandı. Sonra atların ayakları altında çiğnenerek gözlerini ebediyen  kapadı. Bu ölüm, onun şimdiye kadar söylediği en güzel deyişlerden daha güzeldi.<br/>
<br/>
		Vey ırmağının kıyısında geçit arayanlar hâlâ bir yer bulamamışlardı. Irmağın en dar yerinde durmuşlardı.  Burada iki kıyının arası elli adım kadardı. Fakat su çok akıntılı idi. Kür Şad'ın buyruğu ile atların bütün dizgin ve  üzengi kayışları kesilerek birbirine sıkı sıkıya bağlandı. Giyimlerden de bazı parçalar kesilerek kayışlara eklendi.  Kür Şad, kayışın bir ucunu öbür kıyıya ileterek arkadaşlarını atlarıyla karşıya geçirmek istiyordu. Fakat bunun  için birisinin karşıya geçerek kayışı öteye götürmesi gerekiyordu. Kür Şad arkadaşlarına döndü:<br/>
<br/>
		- Kendine güvenen yüzücü kim var?<br/>
<br/>
		Barmaklak'la Çobayıkmış çıktılar. Barmaklak, beğdi. Önce onun geçmesi lâzımdı. Kür Şad yapılacak işi ona  anlattı. Kıyıdan yirmi otuz adım ge Hedikten sonra koşturarak suya daldı. İlk önce fıkırdayan suda atı ile birlikte  kayboldu. Sonra atın ve Barmaklak'ın başları göründü. Barmaklak atın yelesine yapışmış, onu yüzdürmeğe  çalışıyordu. Fakat g yretleri boşuna idi. Suyun akıntısına kapılarak atıyla birlikte sürükleniyordu.<br/>
<br/>
		Kayışın bir ucunu kıyıda üç kişi tutuyordu. Birden Barmaklak'ın atından ayrıldığını, atın korkunç kişnemelerle  suyun içinde kaybolduğu görüldü. Barmaklak kudurmuş su ile yaptığı güreşte yenilmişti. Şimdi kıyıdakiler onu  hızla çekiyordu. Albız alsın!... Bu gece bütün uğursuzluklar üzerlerinde idi. Kıyıya sekiz on adım kala birdenbire<br/>
<br/>
		kayışın koptuğu ve Barmaklak'ın sürüklenmeğe başladığı görüldü. O zaman Çobayıkmış kendisini suya fırlattı.  Birkaç kulaç attıktan sonra yanına vardı. Onu tuttu. İlk önce suyun akıntısına karşı gelerek biraz kıyıya  yanaştılar. Sonra iki kuvvet denkleşti. Boşuna kulaçlarla oldukları yerde durdular. Daha sonra su ikisini de  götürmeğe başladı. İki yiğit suların içinde, onun hızına uyarak sürüklendiler. En sonra ikisi de suların arası nda  bir daha görünmemek üzere kayboldular. Fakat birbirlerinden asla ayrılmadan, yan yana, omuz omuza, el ele  oldukları halde...<br/>
<br/>
		Artık yağıyı beklemekten başka yapılacak iş kalmıyordu. Zaten nal sesleri yaklaşıyordu. Kür Şad'ın sert sesi  &quot;Atlan!&quot; buyruğunu verdi. Dizginsiz atlara sıçradılar. Bir Gök Türk için atın dizginli olup olmamasının değeri  yoktu. Yazık ki sadaklarında ok kalmamıştı. Yoksa daha nicelerini canlarından ayırır, belki de sular biraz  durgunlaşıncaya kadar savaşabilirlerdi. Yağmur çok yavaşlamıştı. Şimdi karşıdan gelen kalabalık yaklaşıyordu.  Kür Şad kılıcını çekerek son buyruğunu verdi: - Sonuna kadar!...<br/>
<br/>
		Bu son buyrukta bir veda ahengi vardı. On kişi kalmışlardı. Hepsi gönüllerinden gelen bir sesle içlerinden  &quot;Sonuna kadar&quot; diye tekrarladılar.<br/>
<br/>
		Kür Şad hiç söz etmeden gelenlere doğru at saldı. Dokuz arkadaşı da öyle yaptılar. Karanlıkta, at üzerinde sert  bir vuruşma başladı. Bu artık son çarpışma idi.<br/>
<br/>
		Bögü Alp ileriye atılırken bir an için yine Kıraç Ata'nın sözlerini hatırladı: - Yağmur yağıyor... Irmağın kıyısında  dövüşüyorsunuz... Budun kurtuluyor... Adınız unutulmayacak... 1300 yıllık ölümden sonra dirileceksiniz...<br/>
<br/>
		Acunun batımına dek adınız gönül erde kalacak...<br/>
<br/>
		Kıraç Ata'nın bütün dedikleri doğru çıktığı için Bögü Alp budunun kurtulacağına, bin üç yıllık ölümden sonra  dirileceklerine, acunun batımına kadar adlarının gönüllerde kalacağına inanıyordu. Bu inançla dövüştüğü için  hepsinden daha yaman vuruşuyordu.<br/>
<br/>
		Kür Şad'ın böyle bir inancı yoktu. O, umutsuzluğun verdiği acı ile vuruşuyor, kırıyor, deviriyordu. Yüzbaşı  Yağmur güleç yüzünü hiç değiştirmeyen yar sıyla kılı savuruyor, at şahlandırıyordu.<br/>
<br/>
		İki genç onbaşı, Karabudak'la Çıgay Börü yan yana kılıç indiriyorlardı.<br/>
<br/>
		Gümüş, babası Çalığın bir hikâyesini hatırlıyordu: Gümüş'ün dedesinin adı da Gümüş'tü. İşte o Gümüş böyle bir  çılgın suyun kıyısında dövüşürken suya düşmüş, fakat Tanrı kendisini kurtarmış.<br/>
<br/>
		Toluk Tüge sert naralar atıyor, kılıcı kırılmış olan Tunga kılıç kını ile çarpışıyordu. Küçlük'le Yığaç anda idiler.  Kendilerini değil, birbirlerini koruyorlardı.<br/>
<br/>
		Yağmur dinmişti. Rüzgâr da tarihin kırk bir kahramanına oynayacağı oyunu oynadıktan sonra susmuştu.  Bulutların yarısı dağılmış, gece aydınlanmıştı.<br/>
<br/>
		Şimdi aydınlıkta birçok atlı birbirine giriyor, saldırıyor, vuruyor, bağırıyor, haykırıyordu. Artık talihin çizdiği  sonuç belli olmuştu. İlk düşen Karabudak oldu. Bir Çinli ile sarmaş dolaş olduğu halde attan yere yıkıldı.<br/>
<br/>
		Arkasından Yığaç devrildi. Biraz sonra da bir Çinlinin karnını deşen Gümüş'ün ensesine bir kılıç indi. Elindeki  kılıç kınını bir Çinlinin kafasında kıran Tunga kargı ile sançıldı.<br/>
<br/>
		Bu arada sürülerek ırmağın kıyısına kadar gelmişlerdi. Altı kişi, damarlarında kalan son güçle son müdafaalarını  yapıyorlardı. Bu, artık sona ermiş hayatlarını birkaç kısa an daha uzatmak içindi. Bu kahramanlığı yaparken bin  üç yüz yıl sonra bir yazıcının, kendi hâtıralarını yaşatmak için bu satırları yazacağını düşünmüyorlar, şanlı  maceralarını Türk oğullarının nasıl bir ihtirasla okuyacaklarını bilmiyorlardı.<br/>
<br/>
		Vuruşuyorlardı. Kan içinde, kin içinde vuruşuyorlardı. Bulutlar durmuş, ayla yıldızlar dikkat kesilmiş, bu savaşı  seyrediyorlardı. Üzerlerinde ruhlar dolaşıyor, Tanrı'nın yarlıgamaları başlarına serpiliyordu.<br/>
<br/>
		Birdenbire Yüzbaşı Yağmur başına kılıç yedi. Sonra omzuna bir kargı sançıldı. Atının yelesine kapanmıştı. Bir an  acıyla inler gibi derin bir ah çekti. Sonra bütün hızıyla atını şahlandırarak kendisine kargı sançan Çinlinin atına  atladı. Boğazından ve belinden kavrayarak alaşağı etti. İkisi birden attan kayarak toprağa düştüler, Yağmur,  Çinlinin boğazını sıkıyor, bıçağını çekmiş olan beriki boyuna onun sırtına, omzuna daldırıp çıkarıyordu. Yavaş  yavaş nabızları ağırlaşıyordu. Bıçak son defa Yağmur'un sırtına saplandıktan sonra bir daha çıkmamış, orada  kalmıştı. Parmakları hâlâ Çinlinin boğazında idi. Dolgun yanakları kan içindeydi. Güleç yüzü gerilmiş, donuk  bakıyordu. Gözlerinin içinden genç bir kadınla iki bebeğin hayali ışıldayarak geçiyordu. Yağmur Beğ ölmüşt.<br/>
<br/>
		Bögü Alp da ölümcül bir yara almış, atından düşüyordu. Son bir iş yapmak için elini bıçağına attı. En yakın  Çinliye fırlatarak gırtlağına sapladı. Sonra kendisini çamurlu toprağa bırakırken &quot;bin üç yüz yıl sonra...&quot; diye  mırıldandı.<br/>
<br/>
		Şimdi Kür Şad tek başına kalmıştı. Toluk Tüge kılıçla öldürülmüş, Çıgay Börü at üstünde belinden kavradığı bir  Çinli ile birlikte ırmağa düşmüş, Küçlük de andası Yığaç'ın ölümünden sonra onu vuran Çinliyi tepeler-ken can  vermişti.<br/>
<br/>
		Kür Şad, ölmüş Çinli yığınları üzerinde tek başına Çin kağanlığına karşı vuruşuyordu. Yalın kılıçtı. Börkü düşmüş,  kaftanı parça parça olmuştu. Göğsü açıktı. Göğsünden, alnından, yanaklarından, boynundan kan sızıyor, fakat  o yine vuruşuyor, dövüşüyor, çar ışıyordu.<br/>
<br/>
		O şimdi yarı tanrı gibi bir şeydi. Ölümü de başka türlü olmalıydı. Kırk kahraman birer birer düştükten sonra o  hâlâ ayakta idi. Uzun saçları omuzlarında uçuyor, gözleri kıvılcımlar saçıyor, kolu yıldırım hızıyla kalkıp iniyor,  her inişte bir Çinliyi deviriyordu.<br/>
<br/>
		En sonra ölüm kızı onun eline bir sağrak sundu. Kür Şad bu acı sağrağı gözünü kırpmadan içti. Atının yelesine  kapandı. Başını dayadı. Sağ elinde kılıç hâlâ sımsıkı duruyor, sol eli sarkıyordu.<br/>
<br/>
		Kür Şad ölmüş, fakat attan düşmemişti. Ölmüş, fakat yenilmemişti...<br/>
<br/>
		<b>SON BÖLÜM</b><br/>
<br/>
		Yağılar, onun yiğit başını gövdesinden ayırıp Çin kağanına götürdüler. Çin kağanı, bütün saray, bütün Siganfu  ondan tirtir titremişti. Bu titreyiş yalnız Kür Şad'dan değil, onu yetiştiren ırktan geliyordu. Kür Şad ölümüyle  budununu kurtarmıştı.<br/>
<br/>
		Ertesi gün Siganfu'da yargılar kuruldu. İhtilâlden haberi olmayan Urku, güney vilayetlerinden birine sürüldü.  Sarayın adamları Kür Şad'ın ocağını söndürmek için bütün şehri aradılar. Kür Şad'ın dört yaşındaki oğlunu  bulsalar yok edeceklerdi. Konçuyu ve on üç yaşındaki kızı ihtilâlin çıkacağını biliyorlardı. Kızıyla kısa bir  konuşma yaptıktan sonra konçuy, oğlunu alarak bilinmedik bir yere doğru gitti.<br/>
<br/>
		Çinliler geldikleri zaman Kür Şad'ın kızı yalnızdı. Yargının önünde ihtilâli bildiğini, anasıyla kardeşinden haberi  olmadığını söyledi. Babasının kesik başını gösterdiler. Gözlerinden yaşlar akarak : &quot;Yurt ve şeref için...&quot; diye  karşılık verdi. Hayatını kurtarması için bildiklerini açığa vurması gerektiğini bildirdiler. Hiç cevap vermedi.<br/>
<br/>
		Kür Şad'ın kızı ölüme mahkûm edildi. Onbaşı Ay Kutluğun babasıyla Turumtay'ın eçesi de idam cezası  almışlardı. Kür Şad'ın kızıyla Ay Kutluk'un babası yüce soydan oldukları için Türk türesince yay kirişiyle  boğularak öldürülmeleri gerekirdi. Çin kağanı, hakaret olsun diye, okla öldürülmelerini buyurdu.<br/>
<br/>
		O akşam Çin sarayının bahçesinde üçü de oka tutuldular. Kür Şad'ın kızı ortada duruyordu. Yirmi Çerisi nişan  almıştı. Bir buyruk işitildi. Arkasından keskin bir vınlayış...<br/>
<br/>
		İki erkek, düşmesin diye Kür Şad'ın kızını kolundan tutuyorlardı. Kendileri yaşadıkta Kür Şad'ın kızı toprağa  düşemezdi. Birkaç kısa an onu ayakta tutabildiler. İlk önce Ay Kutluğun babası düştü.<br/>
<br/>
		Turumtay'ın eçesi diz çökmüş olduğu halde onu hâlâ ayakta tutmağa çabalıyordu. Sonra o da kapaklandı. En  son düşen, dört okla yaralanmış olan Kür Şad'ın kızı oldu...<br/>
<br/>
		Gece bütün güzelliğiyle inmişti. Ayın on beşi ışıklarını Tanrı'nın rahmeti gibi saçıyordu. Siganfu sarayından Vey  ırmağına kadar olan bütün yerlerde bir başka hava var gibiydi. Bu gece Çinlileri bir korku sarmış, kimse sokağa  çıkamıyordu. Çünkü o alanda şehitlerin ruhları dolaşıyordu.<br/>
<br/>
		Birden buralar bulutlandı. Sis gibi, duman gibi, fakat onlardan daha başka, daha güzel bir şey çevreyi sardı.  Sonra birdenbire bu dümdüz beyazlığın üzerinde, yerden birisinin kalktığı görüldü. Elinde yerden kaldırılmış,  gönderi kurt başlım bir tuğ vardı. Yarasından kanlar akan bu hayalet Kür Şad'dı.<br/>
<br/>
		Bir eliyle tuğu yükseltirken, öteki eliyle duman alana bir işaret yaparak &quot;Kalkın&quot; diye haykırdı. Kırk şehit birden  kalktılar. Kür Şad eliyle ilerde bir yeri gösterdi. &quot;Oraya&quot; diye gürledi. Gösterdiği yer &quot;Tanrı Dağı&quot; idi. Te pesinde  ataların ruhu dolaşıyordu. Kırk bir şehidin ruhu bir fırtına gibi, bir musikî gibi, bir ışık akarak Tanrı Dağı'na  doğru yürümeğe başladılar... Onları orada, başlarında Alp ErTunga olan atalar kafilesi bekliyordu. Bu kırk bir  şehidin çevresini bir anda yüz binlerce başka şehitler sardı.<br/>
<br/>
		Tanrı'nın huzurunda bağlıyan bu en muhteşem resmigeçit büyük, sonsuz boşluğu sarsarken birdenbire bir<br/>
<br/>
		türkü; azametli, ürpertici, Tanrısal bir türkü kâinatı titretti:<br/>
<br/>
		Delinse yer; çökse gök; yansa, kül olsa dört yan Yüce dileğe doğru yine yürürüz yayan.  Yıldırımdan, tipiden, kasırgadan yılmayan; Ölümle eğlenen tunç yürekli TürklerizL.<br/>
<br/>
		Bu türkü hâlâ göklerde çınlıyor.<br/>
<br/>
		Kür Şad ve kırk arkadaşı, aylı kızıl bayrağı bekleyerek hâlâ ufukları gözlüyor... 13 Nisan 1946 Saat: 21  Maltepe<br/>
<br/>
		İHTİLÂL BAŞARILAMADIKTAN SONRA<br/>
<br/>
		Çin kağanı Tay-tsung çok düşünceli idi. Birkaç gündür kendisinde bir başkalık, anlaşılmaz bir değişiklik  seziyordu. İlk önce bunun ne olduğunu anlamadan içinde rahatsızlık duymuş, sonra düşüne düşüne rahatsızlığı  nereden geldiğini bulmuştu: Korkuyordu: hele gün battıktan sonra her karaltı, her gölge onu ürkütüyor, şu  uğursuz ihtilâlcilerden biri karanlıklar içinden çıkarak kendisine doğru yay gerip ok fırlatacak sanıyordu. O,  ihtilâlcilerden birçoğunun başkentte gizlenmiş olduğuna inanıyordu. Çünkü bunlardan ancak 38 tanesinin  cesedi bulunmuş, Vey ırmağından da üçünün ölüsü çıkarılmıştı. Bu kadar büyük bir gürültünün 41 kişiyle  yapıldığına, Çin kağanı olarak inanamazdı. Bu ihtilâlciler ne kadar gözü pek, çılgın herifler olurlarsa olsunlar,  300'den çok Çin askerini öldürmek ve koca bir şehre bu kadar korku salabilmek için herhalde birkaç yüz kişi  olmalıydılar.<br/>
<br/>
		Üç gündür bütün Siganfu ve yöreleri altüst edildiği, birçokları yargılanıp idam edildiği, birçoğuna işkenceler  yapıldığı halde gizlenmiş olan ihtilâlcilerden kimse ele geçirilememişti. Acaba bunları, kendi tahtına göz diken  kumandanlarından birisi mi saklıyordu? Öyle ise sarayın içinde fırsat kollamaları da akla gelebilirdi.<br/>
<br/>
		İşte Çin kağanı bunları düşünerek sıkılıyor, heyecanlan yordu. Idığı raporlara göre geceleyin birçok yerde  ihtilâlciler gözükmüştü. Fakat bütün sıkı araştırmalara rağmen kimse ele geçmiyordu. Herifler herhalde  geceleyin iş görmesi seviyorlardı. Sarayı geceleyin bastıkları gibi şehirlerde de geceleyin ortaya çıkıyorlar, fakat  gündüz olunca silinip kayboluyorlardı. Ama niçin şimdiye kadar bir teki ele geçmemişti?<br/>
<br/>
		Siganfu halkı ihtilâlcilerin korkusundan geceleyin sokağa çıkamaz olmuştu. Şehrin ucunda oturan bir Çinli, bir  gece Vey ırmağı kıyısından dönerken bunlardan birçoğunun atlarıyla birlikte ırmağı yüzerek geçtiklerini  görmüş, bir başkası da Siganfunun içinde çok iri ve tam pusatlı bir yığın adamın karanlıklar arasında hızla  yürüdüklerini görerek çığlıklarla kaçmıştı. İhtilâlciler bu ikisine de bir şey yapmamışlar, fakat yaşlı bir kadını  öldürmüşlerdi. Geceleyin komşusundan biraz pirinç alan kadın, kapıdan çıktıktan sonra &quot;ihtilâlciler&quot; diye  bağırarak yığılmış, kapıyı tekrar açan komşular zavallının ölüsünü bulmuşlardı. Üzerinde ok ve kılıç yarası  yoktu. Karşısında korkunç haydutları gören kadıncağızın korkudan öldüğü anlaşılıyordu.<br/>
<br/>
		Bugün ihtiyar bir kadını korkutarak öldürenlerin yarın yeniden saraya saldırmayacakları ne malûmdu?<br/>
<br/>
		Çin kağanı bütün bunları düşünerek tedbirler almış, saray çerisini çoğaltmış, nöbet işlerini düzene koymuş,  geceleri dışarıda gezmek âdetini bir yana bırakmıştı. Bütün bunlara rağmen içi rahat değildi. Öldürülen ve başı  kesilen Kür Şad'ın bile öldüğünden emin olamıyordu. Kür Şad'ın kızını idam ettirmiş, fakat konçuyu ile oğlunu  bulduramamıştı.<br/>
<br/>
		Bir yandan da nâzırların verdiği raporlar ve raporlardaki teklifler dolayısıyla aklının büsbütün karıştığını  hissediyor, öfkeleniyor, saçma sapan şeyler düşünüyordu. Bütün bu düğümleri çözmek için bugün sarayda bir  toplantı yapılacaktı. Tay-stung son ümitlerini bu toplantıya bağlamıştı.<br/>
<br/>
		Siganfu sarayın büyük bir odasındaki toplantı heyecanlı bir hava içinde açıldı. Nazırlar, Çin kağanının karşısında  sinirlerine hâkim olabilmek için kendilerini sıkıyorlardı. Kağan, Kür Şad ihtilâlinden sonraki durumu anlatarak  başkentteki rahatsızlığın önüne nasıl geçilebileceğini, bunun için yapılması gereken işlerin neler olduğunu  sordu. İşin aslına bakılırsa kendisi de onlardan daha az heyecanlı değildi. İlk sözü Vey-çing aldı. Koyu bir Türk<br/>
<br/>
		düşmanı olan bu adamın Türklere karşı duyduğu kin Kür Şad ihtilâlinden sonra büsbütün artmış, Türklerin yok  edilmesini kendisine ülkü edinmişti. Düşüncelerini büyük bir konuşkanlıkla anlatarak Türklerin tehlikeli  ejderler olduğunu, günün birinde Çin'in batmasına zemin hazırlamaktansa şimdiden bir çare düşünmek lâzım  geldiğini söyledi. Çareyi de soğukkanlılıkla bildirdi: Çin'deki bütün Türkleri öldürmek...<br/>
<br/>
		İşi gücü Vey-çing'e karşı gelmek, onunla tartışmak olan Ven-yen-po bu düşünceye hemen itiraz etti. O, Türkleri  Çinlileştirmenin devlet için daha faydalı olacağını ileri sürüyor, bu milletin kabiliyetlerinden faydalanmanın  Çin'e getireceği menfaatleri sayıp döküyordu.<br/>
<br/>
		Li-pe-lo ikisi arasında bir tez müdafaa ediyor, Yen-sen-ku da onu destekliyordu.<br/>
<br/>
		Çin kağanı bugün çok iradesizdi. Hangi nâzır konuşursa onun tesirinde kalıyor, böylelikle durmaksızın fikir  değiştiriyordu.<br/>
<br/>
		Nihayet, uzun tartışmalardan sonra bir sonuca varılabildi: atılganlıkları ve korkusuzlukları dolayısıyla Çin'in  içinde kalmaları tehlikeli görülen Türkler yeniden e ki yurtlarına gönderilecekti. Bu karar Vey- çing'i yıldırımla  çarpılmış gibi sarsmıştı. Son defa söz alarak:<br/>
<br/>
		- &quot;Bu kararla Kür Şad'a karşı yenilmiş olduğumuzu kabul ediyoruz; onun istediği de bundan başka bir şey  değildi&quot; dedi.<br/>
<br/>
		Fakat Çin kağanı ve öteki nâzırlar öyle bir kâbus içinde idiler ki bu kâbusun bastırıcı tesirinden kurtulmak için  yenilmiş olmayı kabul etmekten utanmıyorlardı.<br/>
<br/>
		Şimdi sıra bu kararın nasıl tatbik edileceğine gelmişti. Türkeli Sırtarduşların hâkimiyeti altına girmişti. Çin'deki  yüz bin Türk bunlarla başa çıkamazdı. Çünkü çoğu kadın ve çocuktu. Çin kağanı bu mesele hakkında parlak  düşüncelere sahipti:<br/>
<br/>
		- &quot;Sırtarduşlar da Türk olduğu için böylece Türkleri ikiye ayırmış olacak, birini veya ötekini destekleyerek  muvazene kuracağız. Böylelikle hem onları birbirine kırdıracak, hem de kuzey sınırlarımızın güvenliğini  sağlamış olacağız&quot; dedi.<br/>
<br/>
		Bu dâhice düşünce nazırlara saygı ile baş eğdirdi. Hiçbiri itiraz etmedi. Kağan, çoktandır kaybettiği neşesini  yeniden bulmuş gibiydi. Nazırlara sordu:<br/>
<br/>
		- Bu Türklerin başına geçirmek üzere kimi salik verirsiniz?<br/>
<br/>
		Bozkurt ailesinin bütün teginleri akıllardan geçer ve hiçbiri beğenilmezken kağan yeniden söze başladı:<br/>
<br/>
		- Sırba Tegin hakkında ne düşünüyorsunuz?<br/>
<br/>
		Bu soru Ve-çing'in yüzünde bir buruşukluk yaptı ve gözlerinden garip bir ışık geçti:<br/>
<br/>
		- &quot;Çok korkunç yüzlü ve vahşi bakışlı bir adam&quot; diye mırıldandı. Tay-tsung gülümsedi:<br/>
<br/>
		- &quot;Bu korkunç yüz göğün bize en büyük iyiliğidir&quot; dedi. Sonra, bu sözlerden bir şey anlamayarak birbirlerine  bakan nazırların meraklarını şöylece giderdi:<br/>
<br/>
		- Hepsi aydınlık yüzlü ve yakışıklı adamlar olan Bozkurt ailesi teginlerinden bu korkunç yüzlü, çirkin adamı  kendi soylarından saymıyorlar. Bati Türklerinden olduğu için de soyunu iyice incelemiyorlar ve ondan şüphe  ediyorlar. Hakkında türlü türlü söylenti var. Bir söylentiye göre anası, ölü doğan çocuğunun yerine bu kim  olduğu belirsiz çocuğu alarak büyütmüş... Böylece Gök Türklerin başına Sirba Tegin'i geçirmek öteki  teginlerin hoşnutsuzluğunu kabartarak aralarına ayrılık ohumları saçmak olacaktır. Bu ayrılığı körüklemek  için de Bozkurt soyundan iki tegini Sirba'nın buyruğuna vereceğim. Sirba bize en sadık tegindir ve Gök  Türkler tarafından sevilmediği iç n e sadık kalmağamecburdur.<br/>
<br/>
		Kendisine kağanlık verirsek herhalde Gök Türkleri Çin'in menfaatlerine uygun şekilde idare eder.<br/>
<br/>
		Birkaç gün sonra Sirba Kağan, yanında yüz bin Türk olduğu halde Çin duvarının dışına çıkıyor, bu çıkış bütün  Çin'de, hele Siganfuda bir bayram gibi içten içe kutulanıyordu. Artık geceleyin sokağa çıkabilecekler,  karşılarında ölüm zebanileri görmeyeceklerdi. Tay-tsung hayatından pek memnundu. Bundan sonra sarayın  basılması tehlikesi kalmıyordu. Rahat uyumak bahtiyarlığına erişecek demekti. Hele düşünde şu uğursuz  haramiler başbuğu Kür Şad kesik başıyla karşısına dikilmeyerek, ona dirliğini zehir etmeyecekti.<br/>
<br/>
		Bu gidişten yalnız Vey-çing hoşlanmamıştı. Sarayda Ven-yen-po ile karşılaştığı zaman: - &quot;Kırk eşkıyanın ölüsü  kırk milyonluk koca devleti yendi&quot; dedi ve gülerek tamamladı: - Hayaletlerden korkmanız sayesinde...<br/>
<br/>
		<b>İHTİLÂLDEN KIRK YIL SONRA (679 YILINDA)</b><br/>
<br/>
		Sonsuz ovada gözün alabildiğine boz bir renk yayılıyordu. Bu düzlükte yalnız tümseğe benzeyen bir tepecik  görülüyor, üstünde birkaç ağaç sıralanıyordu. Tümseğin yakınındaki birkaç koyun otluyordu. Tepeciğin  eteğinde dört Türk çadırı vardı.<br/>
<br/>
		Güneş batarken en baştaki çadırdan bir erkek çıkarak ufuklara doğru uzun uzun baktı. Sert bakışlı, yoksul  giyimli, bahadır duruşlu olan bu adam kırk yaşlarında gözüküyor; alnındaki, yüzündeki kılıç yaraları ve çizgiler  başından çok şeyler geçmiş olduğunu anlatıyordu. Börkünün tüyleri dökülmüş, yamalı kaftanı birçok  yerlerinden parçalanmış, çizmeleri eskiyip delinmişti. Bütün bu eskilerin arasında yalnız belindeki bıçak göze  batıyor, altın ve gümüş kakmalarıyla bir kağan hâzinesinden çıkmışa benziyordu. Ufuklara dalan gözlerinin bir  şey beklediği belliydi. Fakat uzaklarda ne bir karaltı, ne bir toz beliriyor; beride otlayan hayvanların seslerinden  başka hiçbir gürültü işitilmiyordu.<br/>
<br/>
		Yoksul kılıklı bahadır bunlu gözlerle ufku bir daha süzdükten sonra çıktığı çadıra girdi. Bu çadırın bir bucağında  yaşlı bir kadın, uzandığı keçenin üzerinde sessiz duruyor, donuk gözlerle bakıyordu. Ölmek üzere olan bu  kadın, yoksul kılıklı bahadırın anasıydı. Güçlükle konuşarak: - &quot;Urungu! Gözüktüler mi?&quot; diye sordu<br/>
<br/>
		Adının Urungu olduğu anlaşılan erkek cevap verdi: - Hayır ana! Ama elbette gelecekleri...<br/>
<br/>
		İhtiyar kadın bütün gücünü kullanarak biraz toplandı: - &quot;Yarına çıkmayacağımı anlıyorum. Sana  söyleyeceklerim var&quot; dedi.<br/>
<br/>
		Urungu yavaşça anasının yanına çöküp bağdaş kurarak gözlerini ona dikti. A asının kendisine söyleyeceği  şeyleri büyük bir sabırla yıllarca beklemişti. Yazık ki sonsuz bir istekle bilmek istediği şeylere kavuşurken  anasından ayrılıyordu. O hiçbir anaya benzemeyen vefalı, çilekeş, iyi anadan....<br/>
<br/>
		Yoksul ve kimsesiz bir aileye mensup oldukları halde en ari soylu kadınlardan daha üstün olan anadan...  Dirliğinin sonuna ermiş olan bu iyi kadın şimdi kısık bir sesle konuşmaya başlamıştı.<br/>
<br/>
		- Urungu! Soğukluk yavaş yavaş yüreğime doğru yükseliyor. Yüreğime değdiği zaman benim içinher şey bite cek  ve ben ölmüş olacağım. Ama bu ölüm ilk ölümüm değildir...<br/>
<br/>
		Urungu hayretle anasına baktı...<br/>
<br/>
		- Ben bundan çok önce ölmüş sayılabilirdim. Seni büyütüp er kişi yapmak için yaşadım. On beş yaşına girip er  adini aldığın zaman yeryüzünde yapacak işim kalmamıştı. O zamandan beri yalnız bir şeyi görmek için  yaşamaya çalıştım. O şey, senin yıllardır ardında koştuğun düşünce idi: Ötüken'de Türk kağanının  oturduğunu, Türk türesinin yürüdüğünü görmek... Bundan otuz üç yıl önce, sen daha on bir<br/>
<br/>
		yaşında bir çocukken Çıbı Tegin Çinliler'e karşı ayaklanıp gök Türk devletini kurmaya kalkıştığı zaman kurt başlı  sancak Ötüken'de dalgalansın diye seni Çıbı Kağan ordusuna ben göndermiştim. Üç yıl, Çıbı Kağan tutsak edilip  Çin'e götürülünceye kadar savaşlarda olgunlaştın; ölümcül yaralar aldın. İyi dövüştün. Babana yarar yiğit oğul  olduğunu gösterdin. Emeklerim boşa gitmediği için çok sevindim. Sütüm sana helâl olsun...<br/>
<br/>
		Kadın sustu. Yorulmuştu... Oğlunun sorarak bakan gözlerini görmeseydi daha epey susacaktı.<br/>
<br/>
		- Sen bahtı kara olarak doğdun. Çünkü doğduğun zaman Türkler Çin'e tutsak gideli beş yıl olmuştu. Urungu!  Çibi Kağanla birlikte Altaylar'a kadar gittin. Çok Türk Ellerini gezdin. Ama Ötüken'e, kutlu yere ulaşamadın.  Bunun için de bahtın kara diyorum. Ölürken Ötüken'de bulunamayacağım halde benim kutum seninkinden  üstündür. Çünkü orada doğdum. Uzun yıllarorada yaşadım... Kür Şad Çin<br/>
<br/>
		sarayını bastığı zaman gönlümde iki defa umut ışığı yandı. Şimdi bu ışık sönüktür. Ama onun külleri arasında  yine bir kıvılcım yanıp duruyor. Öyle ki, öldüğüm zaman soğuyup donmuş yüreğimi yarıp açan olursa oradaki  kıvılcımı görür. O kıvılcım üstünde Ötüken'in hayali de vardır... Urungu! Soğukluk yüreğime yaklaşıyor. Sana<br/>
<br/>
		söyleyeceklerimi çabuk söylemeliyim. Artık kim olduğunu öğren! Senin asıl adın Urungu değildir!  Urungu bir irkildi:<br/>
<br/>
		- Ne olduğunu ben bile unuttum.<br/>
<br/>
		- Ne diyorsun ana? Her şeyi hatırlayan sen tek oğlunun adını nasıl unutursun?<br/>
<br/>
		- Oğul! Sen gönül isteğinin ne demek olduğunu bilir misin? Senin adını unutmak istiyordum. Bunu öyle bir  gönülden istiyordum ki sonunda unuttum. Bir daha da hatırlayamadım.<br/>
<br/>
		Urungu'nun kaşları çatıldı, sesi dikleşti:<br/>
<br/>
		- Ana! Ben bu denli kötü bir oğul muyum ki adımı unutmağa u raştın, sonunda da unuttun? İhtiyar ananın  gözleri şefkatle gülümsedi:<br/>
<br/>
		- Hayır! Sen çok iyi bir oğul olduğun için adını kendimden bile sakladım. Nitekim babanın da kim olduğunu  şimdiye dek senden ve herkesten sakladım.<br/>
<br/>
		- Onun da adını unuttun mu?<br/>
<br/>
		Kadın cevap vermedi. Gözleri biraz daha donuklaşmıştıL. Urungu, babasının kim olduğunu öğrenemeyecekti.  Ananın solumaları bir tuhaflaşmıştı. Oğluna çadırın kapısını göstererek:<br/>
<br/>
		- &quot;Şunu aç, içeri ışık girsin&quot; dedi.<br/>
<br/>
		Kaldırılan keçeden içeri akşam ışığı doldu. Güneş yeni batmıştı. Gönüllere işleyen bir gariplik çadırın içini  doldururken Urungu'nun sesi dalgalandı.<br/>
<br/>
		- Ana! Babamın da adını unuttun mu?<br/>
<br/>
		- Unutmadım! Unutmak istesem de unutamazdım. Baban unutulmazdı. Çünkü baban Kür Şad'dı! Urungu  yeniden irkildi ve elini belindeki bıçağa attı:<br/>
<br/>
		- Bunu şimdiye kadar niçin sakladın?<br/>
<br/>
		- Çinliler öldürmek için seni arıyorlardı. Seni ne güçlükle sakladım, nelere katlandım, bilemezsin. Seni  kaçırabilmem için ablan kendisini feda etti. Çinliler onu idam ettiler...<br/>
<br/>
		Kadının gözlerinden yaşlar aktı. Dışarıda, dere kıyısındaki koyunlardan biri hazin hazin meledi.<br/>
<br/>
		- Ablanın da adını unuttum. Seni yaşatıp büyütmek için bunları unutmağa mecburdum. Ama babanın adını  unutamazdım. Onu unuttuktan sonra senin ve benim yaşamamıza lüzum kalmazdı. Belindeki bıçak babanın  bıçağıdır. İhtilâle giderken bana bırakmıştı. Bu bıçak Bozkurt soyunun tılsımlı bıçağıdır. Burnun Kağan'dan  kalmadır. Sapının dibinde Burnun Kağanın adı yazılı, damgası kazılıdır.<br/>
<br/>
		Urungu bıçağını kınından sıyırdı: fakat yazıyı göremedi.<br/>
<br/>
		- O yazı her zaman görülmez. Güneş doğarken ve batarken görülür. Çadırın kapısına yaklaş. Bıçağı batıya  tutarak bak...<br/>
<br/>
		Anasının dediği gibi yaptı. Sapın dibinde Burnun Kağan yazısını okudu. Öteki yüzünde de damgayı gördü. Fakat  bunlar o kadar silikti ki bilmeyen kişi göremezdi.<br/>
<br/>
		- Oğul! Şimdi güçlükle okuduğun yazı ile damga Türklerin kutu yükseldiği zaman bıçağın üzerinde ışıl ışıl parlar.  Bu bıçağı büyük bir kam yapmıştı.<br/>
<br/>
		- Kıraç Ata mı?<br/>
<br/>
		- Hayır! Kıraç Atanın babası...<br/>
<br/>
		Bu sırada uzaktan dörtnala koşan atların ayak sesleri işitildi. Keskin bakışlarla ufka bakan Urungu yeni  kararmağa başlayan ovanın kuzeyinde üç atlının gelmekte olduğunu görerek anasına &quot;geliyorlar&quot; müjdesini  vermek istedi. Fakat onun sözünü kesmemek için bundan vazgeçti.<br/>
<br/>
		- Urungu! Bozkurt soyunun yüce bir oğlusun. Çünkü Kür Şad'ın oğlusun. Bununla övünmek hakkındır. Bende  Kür Şad'ın konçuyu olduğum için bütün ömrümce övündüm. Fakat bunu açığa vurmadım.<br/>
<br/>
		Kağan olmak hakkı iken baban bu haktan vazgeçerek vuruştu. Sen de babana yarar oğul olmak istiyorsa n  Bozkurt soyundan olduğunu kimseye söylemeden yaşa. Kurt başlı gönder Ötüken'e dikilinceye kadar vuruş.  Bir tegin olarak değil, Urungu olarak kal I<br/>
<br/>
		- Niçin ana?<br/>
<br/>
		- Çünkü en güçlü, en iyi insan hakkından vazgeçen insandır. En büyük kahramanlık da hiçbir karşılık  beklemeden yapılandır. Kür Şad böyle yapmıştı. Ablan böyle yapmıştı. Sen de böyle yap. Senin de  baban g,b, olmanı istiyorum.<br/>
<br/>
		Urungu cevap vermedi. Nal sesleri yaklaşıyordu. Ölmek üzere olan ana, daha yavaş bir sesle şöyle dedi:<br/>
<br/>
		- Dediklerimi yapacağına, babana yakışır oğul olacağına and içersen bahtiyar öleceğim. Kür Şad öldüğü gün  ben de ölmüş sayılırdım. Bu hayat yükünü sen yetişesin diye çektim. İstediğim sözü verirsen ölüm tatlı bir  düş gibi gelecek.<br/>
<br/>
		Urungu, kendisini bildiği günden beri zavallı anasının katlandığı sıkıntıları düşündü. Kür Şad'ın konçuyu olduğu  için değeri birdenbire yükselen bu ananın son istediğini yapmakla gönül açıcı bir sevinç duydu. Anasının  yanında yere oturdu. Bıçağını çekerek yere bıraktı. Üzerine el bastı:<br/>
<br/>
		- &quot;Babama, sana yaraşır bir oğul, ablama yaraşır bir kardeş olmak için karşılıksız vuruşacağım. Andımı  tutmazsam gök girsin, kızıl çıksın&quot; dedi. Kendisiyle birlikte bıçağa el basmış olan anasıgülümsedi.<br/>
<br/>
		Nal sesleri çadırın kapısına kadar yaklaşmıştı. Üç atlı sıçrayarak atlarından indiler. Kapıya fırlayan Urungu, elinde  bir kımız çamçağı tutan Börü'yü görünce başını anasına çevirdi: - &quot;Ana bak! Börü sana bir çamçak kımız getirdi&quot;  diye müjde verdi.<br/>
<br/>
		Fakat çilekeş ana artik işitmiyordu. Bu dört çadırlık obanın üç çadırındaki herkes kadına belki şifa olur diye  kimiz aramaya koştukları halde yetiştirememişlerdi. Kür Şad'ın konçuyu, ihtilâlden sonra kırk yıl daha  beklediği, kırk yıl daha çile çektiği halde Ötüken'i görmeden ölmüştü.<br/>
<br/>
		<b>KÜR ŞAD'IN KONÇUYU</b><br/>
<br/>
		O gece oba derin bir sessizliğe gömülmüştü. Çadırın açık kapısına yakın oturan Urungu sabaha kadar anasını  bekleyip düşündü:<br/>
<br/>
		Eski hâtıraları birer birer canlanıyordu. En eski zamanlara ait olanlar karanlık ve karışıktı. Hattâ bunlardan  hangisinin önce, hangisinin sonra olduğunu bile belli değildi. Sonra yüzler ve vak'alar aydınlanıyor, düzgün bir  sıraya giriyordu. Şu basık kulübe neydi? Kötü bir Çin kulübesi olacaktı. Orada anasıyla birlikte geçen günler ne  sıkıntılı idi. Ama neden sıkıntılı idi? Urungu bunun sebebini bulamıyordu. Yalnız kendisinin bu kulübede iken  hiç konuşmadığını bilmeyecek kadar küçük olan bir çocuk, başından geçenleri nasıl hatırlardı? Hayır, hayır! O  kadar küçük değildi. Konuşmasını biliyordu. Fakat konuşmak kendisine yasak edildiği için konuşmuyordu.  Konuşmayı yasak eden anası idi. Evet, sıkıntı bu yasaktan geliyordu. Peki, kendisini kucağına<br/>
<br/>
		Alıp gezdiren, seven o genç kız kimdi? Galiba anasının gençliğini hatırlayıp karıştırıyordu. Ama öyle olsa, büyük  bir bahçede anasıyla birlikte o genç kızla beraber oturduğunu da hatırlayamazdı. Acaba o genç kız ablası  mıydı? Herhalde ablası olacaktı. Sonra birtakım bahadırlar ve bunların arasında uğursuz Çin suratları...<br/>
<br/>
		Urungu en eski zamana ait hâtıraları kurcalayarak babasının yüzünü hatırlamağa uğraştı. Babası Çin sarayını  bastığı zaman kendisi dört yaşında idi. Hatırlayabilirdi. Fakat anası, tehlikeyi atlatmak için kendisine her şeyi  kadar unutturmağa çalışmıştı ki birçok yerler karanlık kalıyor, birçok kimseler birbirine karışıyordu. Burası  Siganfu şehriydi. Fakat bu birçok bahadırın arasında babasının hayalini nasıl seçecekti. Evet, işte, yine büyük  bir evde iki Türk'ün konuştuğunu hatırlıyordu. Bellerinde kılıçları da vardı. Acaba bunlardan birisi Kür Şad  miydi? Herhalde Kür Şad'dı. Çünkü orada anası da bulunuyordu. Hatta, hatta kendisini kucağına alıp seven  genç kız da vardı. Anası, ablası olunca mutlaka babası da orada olmalıydı. Evet oradaydı. Çünkü iki bahadırdan  biri ötekine Kür Şad diye hitap ediyordu. Kür Şad ona ne diyordu? Bir şey diyordu ama Urungu bir türlü  çıkaramıyordu.<br/>
<br/>
		Babasının yüzü yavaş yavaş şekilleniyordu. Ötüken'in keskin nişancısı enli kılıcı ve belindeki sadağıyla... Evet,  karşısındaki bahadıra &quot;Böğü Alp&quot; diye hitap ediyordu. Urungu bu adı da çok işitmiş, ihtilâlde onun da öldüğünü  daha pek gençken öğrenmişti. Sonra birdenbire gözünün önüne başka şeyler gelmeğe başladı. Artık iyice  büyümüştü. Altı, yedi yaşında vardı. Bataklık gibi bir yerden anasının sırtında uzun uzun bir yol geçtiğini  hatırlıyordu. Sonra büyük bir hastalık geçirmiş başı yanarak günlerce bir çadırda kalmıştı. O zaman anası atlı,  pusatlı bir kadındı. Kendisini bu çadıra bırakarak uzun zaman gidiyor; kımızlar, yoğurtlar, sütlerle dönüyordu.<br/>
<br/>
		Bir de dövüş hatırlıyordu. Kendisini otların üzerinde yatıyordu. Birisi kılıçla kendisine saldırıyordu. Hayır,  kendisine değil, orada başka birisine, hem de bir kadına, hem de anasına saldırıyordu. Bu bir Çinliydi. Hatta Çin  çerisiydi. Anasının elinde de kılıç vardı. Vuruşuyorlardı. Dövüşün sonunu hatırlamıyordu. Yalnız kan içinde  kalmış olan anasının kendisini kucağına almış olduğu halde kaçtıklarını görür gibi oluyordu. Bu kaçış Urungu'ya  hem yayan, hem de atlı olarak yapıldı gibi geliyordu. Bir de çalılıklar arasında gizlenmeleri vardı. Fakat bütün  bunlar birbirine karışmış hatıralardı. Daha sonra kendisini bir Türk çadırında görüyordu. Birdenbire...  Urungu başını kaldırarak göğe baktı. Ay yükselmiş, serinlik çıkmıştı. O zaman gözlerinin yaşlı olduğunu  anlayarak başını içeriye, anasının yattığı yere çevirdi. Ay ışığı gözlerini kamaştırmış olduğu için ilk önce hiçbir  şey göremedi. Sonra heyecanlanarak fırladı. Anasının başucunda babasıyla ablasının hayallerini<br/>
<br/>
		görür gibi olmuştu. Tıpkı, demin hatıraları yoklarken gözlerinin önüne gelen hayallere benziyorlardı. Bu  hayalleri kaybetmemek için onlara doğru bir adım attı. Fakat hayaller kendisine hazin bakışlarla bakarak yavaş<br/>
<br/>
		yavaş solup yok oldular.<br/>
<br/>
		Bundan sonraki hatıralarında artık karışıklık yoktu. Anasının kendisine verdiği ilk okçuluk dersini dünkü gibi  hatırlıyordu. Urungu ok atmasını öğrendikten sonra anasına yardım olsun diye ava çıkar, fakat çok defa bir şey  vuramadan dönerdi. Yiyeceklerinin pek kıt olduğu günlerde nedense anası iştahsız olur, &quot;bugün hiç isteğim  yok&quot; diyerek kendi ülüşünü de oğluna verirdi. On iki yaşındayken iki canavari öldürdüğü zaman anası pek  sevinmiş, yoksul çadırlarının bir kıyısından çıkardığı bıçağı oğlunun beline takarken: &quot;Sen büyüdükçe bu bıçağın  değeri artar&quot; demişti.<br/>
<br/>
		Boş zamanlarında ikisi karşı karşıya otururlar, anası ona eski savaşları, kağanları, Beçleri anlatırdı. Urungu'nun  en çok sevdiği savaş Kür Şad İhtilâliydi. Nedense anası da bunu pek güzel anlatırdı. O kadar güzel anlatırdı ki  Urungu kendisini de o 41 kişi arasında bulunm dığına yazıklanırdı.<br/>
<br/>
		Kür Şad ihtilâlinden yedi yıl sonra korkunç yüzlü Sırba Kağan, Çinliler hesabına Kora akınında ölürken Bozkurt  soyundan Çıbı Tegin ayaklanmış, Altay'da epey Türk'ün başına geçerek Gök Türk kaganligini diriltmeğe  çalışmıştı. O zaman 11 yaşında bulunan Urungu'yu anası çağırmış, bu büyük işte kendisinin de bulunması  gerektiğini söyleyerek onu Çıbı'nın ordusuna göndermişti. Daha gün görmemiş bir çocuk olan Urungu atına  atlamış kılıcını, sadağını, yayını takınmış; torbasına da biraz kızarmış etle haşlanmış darı koyarak yola  koyulmuştu. Yolda eşkıyalarla karşılaşmış, yırtıcı hayvanlarla boğuşmuş, Çin karakollarıyla çarpışmış, sonunda  hepsini atlatarak Türk kağanının, Çıbı Kağan'ın ordusuna varmıştı.<br/>
<br/>
		Bu orduda üç yıl çarpışmış, savaşın ne olduğunu öğrenmişti. Bu çeride nice kocamış, altmışını aşmış erlerle  çocuklar yan yana yoldaşlık ediyordu. Kendi yüzbaşısı Kutluk on sekiz yaşında bir yiğitti ve Kür Şad ihtilâlinin  büyük kahramanlarından Böğü Alp'in oğluydu. Kutluğun on yedi yaşındaki kardeşi Örpen de Urungu'nun  onbaşısıydı. Örpen'in mangasında, kendisi gibi on bir, on iki yaşlarında iki kardeş vardı ki, Urungu en çok  bunlarla arkadaşlık ediyor, yaşıtlığının verdiği bir yakınlıkla günden güne onlarla samimi olu ordu. Bu  kardeşlerden büyüğü Arslan, gülmez yüzlü bir çocuktu. Küçüğü Börü ise güleç yüzlü, yağız bir çeriydi. Bu iki  kardeş, Kür Şad ihtilâlinde düşen bahadırlardan Yüzbaşı Yağmur'un oğullarıydı.<br/>
<br/>
		Üç yıl durup dinlenmeden; yaz, kış demeden; açlığa, susuzluğa aldırmadan, yorgunluk bilmeden at  koşturmuşlar, kılıç çalmışlar, kargı sançmışlar, ok fırlatmışlardı. Urungu, yeryüzünün büyük acılarını ilk defa bu  yıllarda görmüş, sevdiklerini bu çarpışmalarda kaybetmişti. Bir savaşta Yüzbaşı Kutluk oklarla delinerek, bir  başka yoldaşı Arslan kargılarla sançılarak Uçmağa varmıştı. Sonra?... Sonra işler yine bozulmuş, kendi  aralarında geçimsizlikler olmuş, ordu dağılmış ve Çıbı Kağan tutsak olarak Çin'e götürülmüştü. Bu dağılış ve bu  tutsak gidiş Urungu'ya pek ağır gelmiş, arkadaşı Arslan'ın ölümüne bile duymadığı bir yürek acısıyla içi  sızlamıştı.<br/>
<br/>
		Anasının yoksul çadırına döndüğü zaman on dört yaşında bir çocuk olmasına rağmen sınanmış, güngörmüş bir  çeriydi. Anası onu ciddi bir yüzle karşılamış, vazifesini yaptığı için alnından öpmüş, başarısızlıkta suçu  olmadığını söylemiş bugün yapılamayan bu işin yarın mutlaka yapılacağını, yapılması gerektiğini gerektiğini  anlatmıştı.<br/>
<br/>
		Sonradan aradan yıllar geçmiş, Urungu, Bozkurt soyunun bayrağı kalksın diye beklemiş, umutsuzlandığı zaman  kendi başına bozkıra çıkmış, kimi gün arkadaşlarıyla, kimi gün de yapayalnız olarak Çinlilerle vuruşmuş; baş  kesmiş, kan dökmüş, yaralanmış, öldürmüş her seferinde soluğu anasının çadırında almıştı.<br/>
<br/>
		Bu uzun ve çetin yaşayıştan sonra Börü ve onbaşı Örpenle kan kardeşi olarak birleşmişler, dağınık Türkeli'nde  kendi başlarına buyruk bir oba kurmuşlardı. Büyük Çin duvarının kuzeyinde, bu duvara yarım günlük yolda olan  bu oba dört çadırdan kurulmuştu. Çadırın birinde Urungu, anası, karisi ve çocuklarıyla barınıyordu. İkinci  çadırda Börü Beg, karisi ve oğluyla yaşıyor, üçüncüsünde Onbaşı Örpen oturuyordu. Örpen'in bir yaş ara ile beş  oğlu vardı. Dördüncü çadırda ise yaşlı bir kadınla torunu Kızıl bulunuyordu. Bu kadın, Kür Şad ihtilâlinin  kahramanlarından Yumru'nun anası, Kızıl da Yumru'nun hayatta kalan tek oğlu idi.<br/>
<br/>
		Urungu, anasından Kür Şad ihtilâlini dinleye dinleye âdeta onu görüp yaşamış bir insan haline gelmişti. Börü,  Örpen ve Kızıl bu kahramanların çocukları oldukları için onları çok sever, öteki ihtilâlcilerin oğullarından da  birer arkadaşı olmasını ister, kendisinin de bu ihtilâlde ölenlerden birinin oğlu olamadığına yanardı. Onun  yandığı bir şey daha vardı: Bu kadar keskin nişancı, bu kadar iyi vuruşçu olduğu, ata binince fırtına gibi koştuğu  halde, yüreğine ve bileğine bu kadar güvendiği halde, karabudundan oluşu, babasının kim olduğunu bilmeyişi  garipti. Babasının kim olduğunu kim olduğunu anasına bir iki yol sormuş, o da &quot;zamanı gelince söylerim&quot; diye  kestirip atmıştı. Anasına bu kadar saygı duymasa onu zorlayacak, söyletecekti. Fakat bu kahraman anaya  öylesine bağlı idi ki, onun sözünün dışına çıkacak gücü kendisinde bulamıyordu. Flerhalde bu kahramanlar  arasında kendi babası yatağında ölmüş biri olmalıydı ki anası onu söylemekten çeki iyor, Urungu da daha  ilerivaramıyordu.<br/>
<br/>
		Bir gün bu obanın başına büyük bir felaket geldi. Dört yiğit yani Urungu, Örpen, Börü ve Kızıl avdan döndükleri  zaman obalarını darmadağınık buldular. Oba saldırıya uğramış, çadırlar yakılmış, koyunlar alınmış, kadınlarla  çocuklar öldürülmüştü. Yalnız Urungu'nun anasıyla bir oğlu yaralı ve baygın bir halde yığıntılar arasında sağ  kalmışlardı. Urungu anasıyla oğlunu onarmağa uğraşırken her şeylerini kaybedip çılgına dönen öteki üçü at  çatlatırcasına doludizgin güneye at sürmüşler, karşılarına Çin duvarı çıkıncaya kadar yarışmışlar, fakat hiçbir  Çinliye rastlamamışlardı. Karısıyla beş oğlunu birden kaybeden Örpen kulelerden birine bağırarak er dilemiş,  cevap alamayınca sövmüş, kuleden bu küfürlere gülününce daha çok sövmüş, sonunda en gür sesiyle şöyle  haykırmıştı:<br/>
<br/>
		- Binbaşı Bögü Alp oğlu Örpen'im! Sen, oradakilerin başı, kancıkların başbuğu, kimsin? Söyle bakalım adini da  ne kişi olduğunu öğrenelim. Duvara tırmanacağım için korkma. Korkma da uğursuz adini saklama!<br/>
<br/>
		Bu haykırışa kuledekiler yüksek sesle gülmüşler, sonra bir subay bozuk bir Türkçe ile şöyle cevap vermişti:  - Hoş geldin uğrular başbuğu! Duvara tırmanırsın diye korkuyorum ama buyruk verdiğin için adimi<br/>
<br/>
		söyleyeceğim. Köleniz bugün dört çadırdaki sıçan yavrularıyla analarının hesabini gören Yüzbaşı Ven... Başka  bir buyruğunuz var mı?<br/>
<br/>
		Sonra da bir kahkaha daha atarak kuleye girmiş, ocakları dağıtılan üç talihsiz yiğit de geriye dönmekten başka  bir şey yapamamıştı.<br/>
<br/>
		Urungu, biraz kendisine gelen anasının öğüdüyle o gece oğlunu ve arkadaşlarını alarak kuzeye yönelmiş, bu  şimdi bulundukları issiz yere konmuştu. Aradan yıllar geçtiği halde burada idiler. Günlerce açıkta yatıp ölümle  pençeleşen ana ve küçük çocuk nihayet ölümden kurtulmuş, felaketin ilk sersemliği geçtikten sonra birkaç  koyun sahibi olmuşlar, ananın dokuduğu çadırlara girmişler, hayatlarını yeniden düzene sokmuşlardı. Hatta bir  iki yılda Örpen, Börü ve Kızıl uzaklara giderek kendilerine denk kız alıp gelmişler, yalnız Urungu yeniden  evlenmeyi aklına getirmemişti.<br/>
<br/>
		Obanın başkanı Onbaşı Örpen'di yaşça da diğer erkeklerden büyüktü. Fakat hiçbiri işini Urungu2nun anasına  sormadan yapmazdı. Bu kadın daima en doğru sözü söyler, her şeyi düşünür, gerektiği zaman da onları  atılganlığa kışkırtmaktan geri kalmazdı.<br/>
<br/>
		Örpen'nin, Börü'nün ve Kızıl'ın çocukları doğduğu zaman taze gelinlere bakan, çocukların nasıl büyütüleceğini  öğreten hep oydu. Sözün kısası, obanın ruhu bu ana kadındı.<br/>
<br/>
		İşte bu akşam obanın ruhu ölmüş, oba öksüz kalmıştı.<br/>
<br/>
		Ay yükselmişti. Ovada serin bir rüzgâr esiyordu. Yeniden hızla yaklaşan atlar çadırların önünde duruyor, bu  atlardan Örpen ve Kızıl ile karıları ve çocukları iniyordu. Elli yaşından beş yaşına kadar bütün obalılar olanca  hızlarıyla ana kadına kımız bulmağa koşmuşlardı. Verimsiz ve çorak yerde yaşılan yoksul oba, ruhunu  kaybetmemek için çırpınmış, o sabah onun dudaklarından &quot;biraz kımız olsaydı&quot; diye dökülen sözler kutlu bir  buyruk sayılmış, üç erkekle üç kadın ve en küçüğü beş yaşında olan sekiz çocuk atlarına atlayarak Örpen'in  işaret ettiği yönlere doğru at salmışlardı. Dört parçaya ayrılarak giden on dört kişi dört çamçak kımızla  dönmüşler, fakat ana ilk gelen kımızı bile içemeden ölmüştü...<br/>
<br/>
		Oba ruhunu kaybetmişti. Onun için hepsi boyunları bükük, gönülleri bunlu ağlıyorlardı. Urungu çadırın  kapısından göğe bakıyor, on beş yaşındaki oğlu Taçam içerde kıpırdamadan duruyordu.<br/>
<br/>
		Sabaha karşı Urungu'dan başka hepsi dalmışlardı. Yalnız o güneş doğuncaya kadar oturup geçmiş günlerle  gönlünü hesaplaştırmıştı. Kaybettiği ana öyle bir ana idi ki kendi ölümüyle bile oğlunu bahtiyar ediyor, ona  gizlice Kür Şad'ın oğlu olduğunu bildiriyordu.<br/>
<br/>
		Tanrının ne anlaşılmaz işiydi! Herkes Urungu'nun anası öldü diye ağlıyordu. Gerçek ise ölen Kür Şad'ın konçuyu  idi. Kırk kişiyle Çin kağanlığını yenen ve Çin'in gönlüne saldığı korku ile Türkleri kurtaran Kür Şad'ın konçuyu...<br/>
<br/>
		Urungu bütün gece birbirine aykırı iki duygusunun arasında yaşadı. Bir yandan eşi bulunmaz anasına yanarken,  bir yandan da Kür Şad'ın oğlu olduğuna seviniyor, bunu kimseye söyleyemeyeceği için sıkılıyor, sonra Bozkurt  soyundan bir tegin olduğu halde karabudundan bir er gibi davranmaktaki eşsiz güzelliği düşünerek içi  açılıyordu.<br/>
<br/>
		Günün ışıkları, kapısı açık çadıra dolarken gözlerini çadırın içine çevirdi. Bir kıyıda anası son uykusunu uyurken  beride oğlu yorgunluğunu gideriyordu. Öteki çadırlarda ilk kıpırdanışlar başlamıştı. Urungu anasına bakarken<br/>
<br/>
		içi sızlayarak: &quot;Kür Şad'ın konçuyu&quot; diye mırıldandı. Sonra gözlerini, uyanmak üzere olan Taçam'a çevirdi. Kür  Şad'ın torunu diye düşündü...<br/>
<br/>
		<b>BOZKIRLARIN KUCAĞINDA</b><br/>
<br/>
		Sonsuz bozkırda Urungu tek başına at sürüyordu. Anası öldükten bir yıl sonra Taçam'ı evermiş, çadırını onlara  bırakmış, obalılarla vedalaşarak bozkırların kucağına atılmıştı.<br/>
<br/>
		Kısmetini böyle arayacaktı. Gök Türk devletini kurmak için bayrak açan bir tegine rastlarsa ona uyacak,  rastlamazsa Ötüken'e kadar uzanarak bu kutlu yurdu görecekti.<br/>
<br/>
		Günler geçiyor, av avlayıp kuş kuşlayarak yaşıyor, kaynaklardan su içip bağrın serinletiyor, pek az insanla  karşılaşıyordu.<br/>
<br/>
		Bir akşam, uzun bir yolculuktan sonra rastladığı bir ormancıkta dinlenir ve yanı başında kaynayan suyun sesini  dinlerken üç atlı pınarın başında atlarından indiler. Kendileri su içip atlarını suladıktan sonra içlerinden biri  Urungu'ya seslendi:<br/>
<br/>
		- Bozkırlı! Kimsin? Nereye gidiyorsun?<br/>
<br/>
		- Adım Urungu. Kuzeye doğru gidiyorum.<br/>
<br/>
		Yabancıların bu sözle kanmadıkları duruşlarından, bakışlarından belliydi. Urungu'yu onlar nerden  tanıyacaklardı? Bu sefer İkincisi sordu:<br/>
<br/>
		- Hangi boy, hangi uruktansın? Kağanın kim?<br/>
<br/>
		Urungu'ya kendisiyle eğleniyorlar gibi geldi. Kağanını soruyorlardı. Türkeli'nde kağan mı kalmıştı da bunlar  soruyorlardı? Sert sert karşılık verdi:<br/>
<br/>
		- Gök Türk'üm. Kağanıma gelince... Urungu sustu. Ne söyleyebilirdi?<br/>
<br/>
		Karşısındakilerin yüzleri tuhaflaşmıştı. Kağanının kim olduğunu soran yabancı, alaycı bir sesle:<br/>
<br/>
		- &quot;Gök Türk'üm dedikten sonra kağanını söylemesen de olur&quot; dedi. Urungu oturduğu yerden fırladı:  - Ya sen kimsin? Hangi boydansın? Kağanın kim?<br/>
<br/>
		- Bana Yüzbaşı Kadir Bağa derler. Dokuz Oğuz'um. Kağanım... Urungu sert bir davranışla karşısındakinin<br/>
<br/>
		sözünü kesti:<br/>
<br/>
		- Yeter! Dokuz Oğuz olduğunu söyledikten sonra kağanını anlatmasan da olur. Yüzbaşı öfkelendi:  - Dokuz Oğuzları beğenmedin mi?<br/>
<br/>
		- Karluklar'dan daha bahadır olduğunuzu bilirim.<br/>
<br/>
		- Ya Gök Türkler'den?<br/>
<br/>
		- Gök Türkler'in tebaası olduğunuzu da bilirim.<br/>
<br/>
		Urungu ile Dokuz Oğuzlar on beş adım kadar aralıkla karşı karşıya duruyorlardı. Bir fırtına kopmak üzere idi.  Dokuz Oğuz yüzbaşısı aşağılayıcı bir bakışla gülümsedikten sonra:<br/>
<br/>
		- &quot;Sakın sen hâlâ Çinlileri korkutan Kür Şad olmayasın&quot; dedi. Sonra yüzü bir tipi gibi karmakarışık olan  Urungu'ya fırsat vermeyerek sözlerini tamamladı:<br/>
<br/>
		- Sizin Kür Şad'ınız çok keskin nişancı imiş. Ama Kara Kağan çağında, yendiğimiz Tulu Han ordusunda o da  olduğu halde okları bizi incitmemişti.<br/>
<br/>
		Urungu'nun içinde bir yer sızlıyordu. Kendisini kaybetmek üzere idi. İşi alayla kapatmak isteyerek:  - &quot;Dokuz Oğuzlar'ın Çinlilerden daha iyi nişancı olduklarını da bilirim&quot; dedi.<br/>
<br/>
		Bu söz fırtınayı koparmıştı. Kadir Bağa görülmemiş bir çabuklukla sadağından ok çekerek yaya koyup gezledi,  fırlattı. Keskin bir ses işitildi. Urungu'nun börkü başından uçarak okla birlikte arkasındaki ağaca saplandı. Sonra  Dokuz Oğuz yüzbaşısının sesi gürledi:<br/>
<br/>
		- Çinli'den daha keskin nişancıyı gördün mü? Bu senin kulağına küpe olsun! Bir parmak daha aşağıdan vurup  beynini delebilirdim!<br/>
<br/>
		Dokuz Oğuzlar'ın üçü de kahkahayla gülmeğe başladılar. O zaman daha yaman bir iş oldu: Urungu yüzbaşıdan  daha çabuk bir davranışla, yıldırım gibi bir çabuklukla sadağına el attı. Ardı ardına üç vınlayış işitildi. Üç ok,  kahkahayla gülmekte olan üç kişinin börklerini başlarından uçurmuş, arkadaki ağaçlara saplamıştı.<br/>
<br/>
		Şimdi gülmeler kesilmiş, bakışlar sertleşmiş ve aradaki açıklık yarıya inmişti. Urungu hâlâ içinde bir yer sızladığı<br/>
<br/>
		halde:<br/>
<br/>
		- &quot;Bu da sizin kulağınıza küpe olsun&quot; dedi. Gözleri çevresini dumanlı görüyor, hatta Dokuz Oğuzların gerisinden  yaklaşmakta olan atlıları bile seçemiyordu.<br/>
<br/>
		Yüzbaşı Kadir Bağa şaşkınlıktan çabuk kurtuldu:<br/>
<br/>
		- &quot;Senin şakaya gelmez bir bahadır olduğun anlaşılıyor&quot; dedi &quot;ama bir de kılıçlarımızı denemeden yakanı  bırakacak değilim&quot;.<br/>
<br/>
		Kılıç çekiştiler. Urungu arkasını bir ağaca vererek korunma durumunu almıştı. Kadir Bağa, ihtiyatlı adımlarla  yaklaşıp ilk saldırışını yaptı. Keskin bir şakırtı işitildi. Saldırış çelinmişti.<br/>
<br/>
		Yüzbaşı bir adım gerileyerek kılıcını havada döndürüp yeniden saldırdı. Sağdan, soldan çok hızlı ve pek sert  vuruşlar yapıyor, Urungu olduğu yerde mıhlanmış gibi durarak bütün vuruşları çeliyordu.<br/>
<br/>
		Börkleri başlarından uçmuş olan öteki ikisi bu işe çok şaşmışlardı. Bu belâlı herif de nereden çıkmıştı? İşte  Kadir Bağa bile hakkından gelemiyordu.<br/>
<br/>
		Onlar böyle düşünüp merakla vuruşa bakarken yirmi kadar ati dan mürekkep olan kafile gelip durdu.  Aralarında beğler, çeriler ve at uşaklarından başka bir de enç kız bulunuyor ve kendisine gösterilen saygıdan  bunun kafile başkanı olduğu anlaşılıyordu. Hepsi atlarından indikleri halde o inmemişti.<br/>
<br/>
		Genç kız bir ara dövüşenlere baktı. Yüzbaşı Kadir Bağa'ya ter döktüren bu bahadırın kim olduğunu sordu.  Börkleri uçurulmuş olan iki kişi, Urungu adında bir Gök Türk olduğunu söyleyip nişancılıktaki ustalığının  görülmemiş derecedeki üstünlüğünü anlattılar. Genç kız, yakındakilerden birine buyruk verdi: - Binbaşı!  Vuruşanları ayır!<br/>
<br/>
		Binbaşı kılıcını çekerek dövüşenlerin arasına girdi: - &quot;Ayrılın! Ay Hanım buyruk verdi&quot; diye bağırdı.<br/>
<br/>
		Urungu da, Kadir Bağa da ayrılmağa istekli değillerdi. Fakat Ay Hanım adını işitince yüzbaşı geri çekilerek  kılıcını indirdi. Yere diz vurarak Ay Hanım'ı selâmladı.<br/>
<br/>
		Urungu o anda çevresini gördü. İyi giyimli, yavuz duruşlu bahadırlar kendisine bakıyorlar, genç ve çok güzel bir  kız da atının üstünden kendisini süzüyordu. Urungu bunu tanıyordu. Fakat birdenbire nereden tanıdığını  kestirememişti. Biraz önce çarpıştığı yüzbaşının yere diz vurduğunu görüp de ay Hanım adını işitince bunun arı  soylu bir kız olduğunu anlamıştı. Fakat beyni karmakarışıktı. Binbaşıya bakarak: - &quot;Bizi niçin ayırdın? Ay Hanım  kim?&quot; diye sordu.<br/>
<br/>
		- Ay Hanım, bizim kağanımız Baz Kağan'ın kızıdır. Sizi onun buyruğu ile ayırdım.<br/>
<br/>
		Kısa bir şakırtı işitildi. Urungu kılıcını kınına sokmuştu. Birkaç adım atarak Ay Hanım'a yaklaştı. Yere diz  vurarak: - &quot;Buyruk şenindir&quot; dedi.<br/>
<br/>
		Ay Hanım'ın işaretiyle kalkarak dimdik durdu. Eski püskü giyimlerine rağmen duruşu, konuşması, hele biraz  önceki vuruşması bunun yüce birisi olduğunu anlatıyordu. Dokuz Oğuz kağanının kızı insanları bir bakışta tanır,  hatta yüreklerinden geçeni anlardı. Yeğenlerinden birisi kamdı. Ona gizli bilgilerden çok şey öğrettiği Dokuz  Oğuzlar arasında söylenirdi. Urungu'ya söz söylemeğe başladı:<br/>
<br/>
		- Yiğit! Adının Urungu olduğunu söylemekle kendini iyice tanıtmış olmuyorsun. Bir beğ olduğun anlaşılıyor.  Kimsin? Bize anlatmaz mısın?<br/>
<br/>
		Bu sesteki ezgi Urungu'ya bir şeyler söylüyordu. Bu sesi tanıyordu. Bu o kadar güzel, o kadar yakin bir sesti ki  onu kendi içinde duyuyor, cevap veremiyordu.<br/>
<br/>
		Ay Hanim yeniden söze başlamıştı:<br/>
<br/>
		- Nasıl vuruştuğunu gördüm. Yüzbaşı Kadir Bağa ile kılıç oynamak büyük iştir. Atıcılığının izlerini de görüyorum.  Sen Gök Türkler'in yüce beğlerinden olsan gerek.<br/>
<br/>
		Urungu susuyordu. Bu ses yüreğine işliyor, ona geçmiş günleri hatırlatıyor, yavaş yavaş bu güzel kızı tanımaya  başlıyordu. İşte yine onun sesi içindeki bir yarayı deşiyordu.<br/>
<br/>
		- Yiğit! Okçuluktaki ünü acunu tutan Kür Şad öleli kırk yıl olmasaydı, bu keskin nişancılığına bakarak sana Kür  Şad'sın derdim.<br/>
<br/>
		Urungu titredi. Kür Şad'ın oğluyum dememek için kendini tuttu. Babası öleli kırk yıl geçtiği halde adı, sanı hâlâ  yaşıyor, hem de Gök Türkler'in yağısı olan Dokuz Oğuzlar arasında yaşıyor diye gönlü sevinç ve övünçle doldu.  Şimdi kızı da, sesini de tanımıştı: Ay Hanım, bundan yirmi yıl önce Çinli Yüzbaşı Ven'in öldürdüğü karısına  tıpatıp benziyor, sesi de tıpkı onun sesini andırıyordu. Bunu hatırlayınca Urungu'nun dili çözüldü: - &quot;Hayır  hanım! Beğ değilim. Karabudundan bir GökTürk'üm&quot; dedi.<br/>
<br/>
		Kağan kızı gözlerini Urungu'ya dikti. Sözlerine inanmamış gibiydi. Onun yüreğinin içini okumak isteyen bir  durumu vardı. Bakışıyorlardı. Konuşulanların hepsini işitmiş olan ötekiler de bir Ay Hanım'a bir de Urungu'ya  bakarak bu işin neye varacağını düşünüyorlardı. Bir kağan kızının gözlerine bu kadar ısrarla bakmak aklin  alacağı bir iş değildi. Bu Gök Türk, bir beğ bile olsa kağan kızına böyle nasıl bakabilirdi? Fakat Kür Şad'ın oğlu  oralı değildi. Karşısındaki kızın yeşil ala gözlerine bakarken kendinden geçmişti. Bu gözler kendisini yirmi yıl  uzağa götürmüş, sevgili karısını tekrar görür gibi olmuştu. Şu farkla ki, bu yüz, bu gözler karısının yüzünden,  gözlerinden daha alımlı, daha güzel, daha başka türlü idi.<br/>
<br/>
		Kağanın kızının yüzü biraz sertleşmişti. Aralık vermeden kendisine bakan bu bahadır, bu keskin nişancı, katı  vurucu yiğit nasıl olur da karabudundan olabilirdi?<br/>
<br/>
		- &quot;Bahadır! Nereye gidiyorsun&quot; diye sordu.<br/>
<br/>
		- Ötüken'e gidiyorum hanım!<br/>
<br/>
		- Biz de kuzeye gidiyoruz! İstediğin yere kadar bizimle gelebilirsin. Urungu dizini yere vurdu:<br/>
<br/>
		- &quot;Buyruk şenindir&quot; dedi ve artık bir daha gözlerini kaldırarak onun yüzüne bakmadı.<br/>
<br/>
		Kafile o gece ormanda, pınar başında konakladı. At uşakları yedek atlardan indirdikleri bağları çözerek çadırları  kurdurlar. Kağan kızının büyük çadırı dikkatle kurularak keçelerden mürekkep yatağı hazırlandı. Sonra  binbaşının, iki yüzbaşının çadırları dikildi. Onbaşılarla erler ve at uşakları küçük çadırlarda üçer, dörder  barınacaklardı.<br/>
<br/>
		Urungu'nun çadırı yoktu. Atının terkisindeki keçesi onun hem yatağı, hem yorganı idi. Dokuz Oğuz binbaşısı  öteki üç erle birlikte yatabileceği çadırı gösterdiği zaman Urungu, binbaşıya sağlık dileyerek reddetti; keçesinin  kendisine yeteceğini bildirdi.<br/>
<br/>
		Baz Kağan'ın küçük kızı Ay Hanım, babasının buyruğu ile gezginciliğe çıkmış, şimdi yurduna dönüyordu. Bu  yolculukta Baz Kağan'ın gizli bir maksadı olduğu da söyleniyordu ama kimse bunu bilmiyordu.<br/>
<br/>
		Urungu, Dokuz Oğuzlar'dan biraz uzakta, tek başına oturmuş, düşünüyordu. Bir onbaşının getirdiği kımızla eti  reddetmek üzere iken Ay Hanım'ın yolladığını öğrenince bundan azgeçti ve aylardır ağzına komadığı kımızı  büyük bir iştahla içti, içti.<br/>
<br/>
		Gecenin serin rüzgârı ağaçlara çarparak insanın yüreğini ürküt cü sesler çıkarırken Urungu, karısını ve Ay  Hanım'ı düşünüyor, bu benzerlik Ay Hanım'a karşı gön ünde doğan yakınlığı artıyordu. Onun da gözleri  böyleydi. Onun da boyu bu kadardı. O da konuşurken kendisini böyle titretirdi. Onun da rengi bu kadar  güzeldi. Yalnız... Yalnız, ay Hanım daha güzeldi.<br/>
<br/>
		Urungu ölen karısını o kadar severdi ki o öldükten sonra hiçbir kadını kendine eş etmemişti. GökTürkler  arasında karısı ölüp de bir daha evlenmeyen kimse bulunmadığı için arkadaşları Urungu'ya şaşarlardı. Hatta  anası bile bir defa ona evlenmesini söylemiş, fakat Urungu o kadar kesin olarak reddetmişti ki anası da bir  daha bunu kurcalamamış, Urungu yirmi yıl kadınsız yaşamış, gönlünde ölen karisinin hayali silindiği, ateşi  küllendiği halde hatırasına saygı göstermekte devam etmişti.<br/>
<br/>
		Bu gece hep onu düşünüyordu. Bu kadından kendisine hatırlardan başka ne kalmıştı? Canlı miras olarak  Taçam. Şimdi eski günleri düşünmek, onu hatırlamak o kadar tatlı idi ki, bu tatlı hatıralara sebep olduğu için Ay  Hanım a içinden minnet duyuyordu. Sonra içi burkuluyor, &quot;o da yaşasaydı ne güzel olurdu&quot; diye düşünüyordu.<br/>
<br/>
		O karganmış Ven onu öldürmeseydi şimdi böyle evsiz, yuvasız bir gezginci olmayacaktı. Şurada, elli adim  ilerdeki çadırda yatan Ay Hanim, Baz Kağan'ın kızı olmasaydı da kendi karısı olsaydı ne iyi olurdu. Urungu'nun  gönlünde yirmi yıl önce ölen karısına karşı duyduğu şeylerle Ay Hanım'a karşı olan duyguları karışıyor,  birleşiyor ve hayalinde bir tek kadın kalıyordu. Bu kadın yirmi yıl önceden bugüne uzanıyor, Urungu'nun kutsuz  geçen dirliğini, karanlık bir yola benzeyen ömrünü aydınlatan bir güneş oluyordu. Tıpkı ilk yaz aylarında bozkırı  ışıtan tatlı güneş gibi bir şey...<br/>
<br/>
		Kırk beş yaşındaydı. Bu dünyanın acı, tatlı her şeyini görmüş; fakat sonunda içinin üç büyük acıyla dolduğunu  anlayarak talihine küsmüştü. Birinci acısı Ötüken'de Türk kağanını, kurt başlı sancağı görememekti. İkinci acısı  Kür Şad'ın oğlu olduğunu söyleyememek, üçüncü acısı da sevgili karısını özlemekti. Babasının ve anasının  ölümleri Tanrının buyruğuna uygun olduğu için buna yanmıyor ama ötekiler Tanrı yasası olmadığı için gönlünü  sızlatıyordu. Niçin bahtiyar olmayacaktı? Ötüken'de Türk kağanlığı kurulamaz mıydı_ kür Şad'ın oğlu olduğunu  söyleyemez miydi? Karısıyla yine bir yuva kuramaz mıydı?...<br/>
<br/>
		Urungu birdenbire kendine geldi: Karısı öleli yirmi yıl olmuş. Kür Şad'ın oğlu olduğunu söylememek için  anasına söz verip and içmişti. Kala kala bir tek umut kalıyordu: Ötüken'de Gök Türk kağanlığını kurmak. Elbet  günün birinde bir tegin sancak kaldıracak, kendisi de o sancağın gölgesinde koşacaktı.<br/>
<br/>
		Gece yarısından sonra Yüzbaşı Kadir Bağa yanına gelip niçin yatmadığını soruncaya kadar bir kütüğün üzerinde  oturup düşünmüştü. Gündüz ki yağısı, erlere nöbet değiştirmek için kalkıp işlerin düzeninde gittiğini görmüş,  sonra hâlâ yatmayan ve havanın serinliğine rağmen keçesine de sarılmamış olan Urungu'ya yaklaşarak  kendisine bir çadır teklif etmişti.<br/>
<br/>
		Urungu o zaman havanın serinliğini duydu, vaktin geciktiğini anladı. Ay iyice yükselmişti. Yüzbaşı birden  eğilerek Urungu'nun yüzüne baktı:<br/>
<br/>
		- &quot;Gözüne bir şey mi kaçtı? Neden gözün ıslak&quot; diye sordu. Urungu elini gözüne götürdü. Herhaldebir şey, belki  küçük bir böcek gözüne kaçmış olmalıydı. Yüzbaşıya bakarak:<br/>
<br/>
		- &quot;Açıkta yatmak benim için daha iyi. Gecen aydın olsun&quot; edi.<br/>
<br/>
		Biraz ilerdeki atından keçesini alarak sarıldı. Otlara uzanarak öylece kaldı. Konak yerindeki nöbetçiler gün  ağarıncaya kadar Gök Türk'ün otlar üzerinde bir türlü rahat edemediğini gördüler.<br/>
<br/>
		<b>ÖTÜKEN'E GİDERKEN</b><br/>
<br/>
		Ertesi gün, kafile kuzeye doğru yol alırken Urungu da onlara katılmış, Ay Hanımın izni ve buyruğu ile yanlarında  yer almıştı. Yüzbaşı Kadir Bağa ile iki onbaşı epey önden gidiyorlardı. Ay Hanımın gerisinde binbaşı bulunuyor,  bir şey konuşmak için işaret alınca at sürüp yanına yaklaşıyordu. Çerilerle at uşakları ve yük atları sıra ile  arkadan geliyordu. İki Onbaşı, kafilenin sağında, solunda bulunuyorlar; arada sırada at sürüp açılarak sağı, solu<br/>
<br/>
		gözlüyorlar, sonra yine kafileye geliyorlardı. En geride bir yüzbaşı artçılık yapıyor, bu da ara sıra geriye doğru at  sürerek çevreyi kolluyordu.<br/>
<br/>
		Urungu arkada, artçı yüzbaşı ile yük atları arasında idi. Bu iyi giyimli beğler ve çeriler ararsında pek ayrı kalıyor,  hem sıkılıyor hem de birlikte gitmekten hoşlanıyordu. Kendisine verilen kımızın, yapılan konukseverliğin  karşılığı olarak onlara bir yardımda bulunmak istiyordu. Fakat bu yardımı nasıl, hangi fırsatta yapacaktı? Yolda  hep bunu düşünüyor, kimseyle konuşmuyordu. Ara sıra artçı yüzbaşı bir şey sorarsa kısa cevaplar veriyor,  böylelikle zamanı harcıyordu.<br/>
<br/>
		Bu yolculuk aynı üç gün sürdü. Üçüncü günün akşamı yine bir subaşında çadırlar kurulup herkes yerli yerine  yerleştikten sonra Dokuz Oğuz çerilerinden biri kopuzunu çıkarıp çalmağa, deyişler söylemeğe başladı. At  uşakları ve çeriler, hatta onbaşılar yüzbaşılar kopuzcunun çevresine yığılmışlar, dinliyorlardı. Ay Hanım bile,  otağının kapısı önünde, at eyerlerinden yapılmış tahtında oturarak ezgiyi dinliyor, binbaşı da onun karşısında  ayakta durarak aynı şeyi yapıyordu.<br/>
<br/>
		Urungu, yıllarca önce Çıbı Kağanın ordusunda genç bir çeriyken birçok kopuzlar dinlemiş, heyecanlanmıştı. O  orduda çok ozan vardı. Kanlı savaşların yapıldığı günlerin gecesinde onlar tellerini tıngırdatırlar, kanlı  vuruşların, yürek delen okların, göğüs parçalayan kargıların, baş uçuran kılıçların masalını anlatırlar, su gibi  akan kanları, sayısız harcanan canları, bol bol yapılan yiğitlikleri överlerdi. Fakat Urungu yıllardan beri ozana  rastlamamış, her şey gibi kopuzun sesine de hasret kalmıştı. Şimdi bir Dokuz Oğuz ozanının tellere vurması onu  yine kendinden geçirmişti. Kopuzcunun çevresindeki halkanın dışında, epey geride bağdaş kurmuş olduğu  halde dinliyor, kendinden uzaklaşıyordu. Dokuz Oğuz ozanı neler söylemiyordu ki...<br/>
<br/>
		Sanma gönül dinlenir, Ufukta gün batınca. Bunalırım kederle Gece gelip çatınca.<br/>
<br/>
		Bakışlarım puslanır, Gönül dağım sislenir, Göz pınarım ıslanır Sevgi kuşu ötünce.<br/>
<br/>
		Sevgi yaman bir gerçek, Yâr uzakta bir çiçek. Sevgim sürüp gidecek Ta dirliğim b tince.<br/>
<br/>
		Bir güzeli özleyiş... İşte en güzel deyiş!<br/>
<br/>
		Ömür tüket, gönül deş Sevgi seni unutunca.<br/>
<br/>
		Yâri her bir anışım Bir ölümdür tanışım! Belki diner yanışım Son uykuya yatınca...<br/>
<br/>
		Ozan, deyişini söylemekte devam ediyordu. Fakat artik iyice kendinden geçmiş olan Urungu işitmiyor, yalnız  beynine kazılan birkaç söz, aralıksız olarak içinde tekrarlanıyordu:<br/>
<br/>
		Belki diner yanışım Son uykuya yatınca...<br/>
<br/>
		İşte durup dururken bu Dokuz Oğuz ozanı içini dağlamış, yüreğine od düşürmüştü.<br/>
<br/>
		O böylece dalmış, kaygılı bir gönüller uzaklara doğru kayarken veride Ay Hanım binbaşı onu konuşuyorlardı. Üç  günlük yol arkadaşlığında onu epey görüp inceleyen binbaşı eski kılığına, yoksul durumuna rağmen belindeki  bıçağın büyük değerini görüp anlamakta gecikmemişti. Ay Hanım'a, bunu anlatırken Urungu'nun  karabudundan olmaması ihtimalini söylemiş, zaten buna inanmayan Ay Hanım'ın şüphesini kuvvetlendirmişti.<br/>
<br/>
		Yatacak bir çadırı bile olmayan bu Gök Türk'ün beğ olduğunu düşünmek biraz güçtü. Fakat bahadırlığına,  durumuna, bıçağına bakınca da şüphelenmemek kabil değildi. İnsanların yüreğini okumakta usta olan Ay  Hanım bile bu bilinmedik kişi hakkında kesin bir karar verememişti onun değerli bir adam olduğu muhakkaktı.  Fakat işte o kadar... Daha çoğunu o da anlayamamıştı.<br/>
<br/>
		Bir onbaşı: &quot;Seni Ay Hanım çağırıyor&quot; dediği zaman Urungu kendine geldi ve o zaman bu sözün kendisine iki  defa söylenmiş olduğunun farkına vardı.<br/>
<br/>
		Güneş batmıştı. Ozan hâlâ çalıyor, epey ilerde atla gezen üç dört nöbetçiden başka herkes onu dinliyordu.<br/>
<br/>
		Urungu yere diz vurdu. Sonra kalkıp dimdik durarak Ay Hanım'ın söyleyeceklerini bekledi. Yanlarında  binbaşıdan başka kimse yoktu. Kağan kızı yine gönüle işleyen sesiyle konuşmağa başlamıştı: - &quot;Bahadır! Yarın  yollarımız ayrılacak. Bunun için ne düşünüyorsun?<br/>
<br/>
		Urungu'nun içi sızladı. Yalnız birkaç gün birlikte bulunacaklarını bilmekle beraber bu birkaç günün biteceğini  hiç hesaplamamıştı. Sanıyordu ki, her gün böyle gidecekler, her akşam konaklayacaklar kağan kızı otağına girip  çıkarken onu uzaktan görecek, sonra kendisi en geride ve kağan kızına en uzak olduğu halde yola koyulacaklar  ve bu böylece sürüp gidecek... Yarın yollarının ayrılacağını söylemekle kağan kızı onun içini sızlatmış oluyordu.  Bir an için gözlerini yerden kaldırıp ona bakarak: - &quot;Bunun için yüreğim sızlıyor hanım&quot; diye cevap verdi.<br/>
<br/>
		Binbaşı bu söz üzerine dikkat kesildi. Ay Hanım'ın yüzünde hiçbir değişiklik olmadı. Yeşil ala gözlerinin içi  gülümseyerek sordu: - Neden?<br/>
<br/>
		- Beni buyruğuna alarak buraya kadar getirdin. Kımızını esirgemedin. Buna karşılık sana hiçbir hizmet  edemedim bunun için yüreğim sızlıyor.<br/>
<br/>
		- Hizmet etmek elindedir.<br/>
<br/>
		Urungu'nun gözleri parladı. Yeniden gözlerini kaldırarak kağan kızına baktı. Bir şey demeden bakışlarıyla bu  hizmeti nasıl yapılabileceğini soruyordu. Ay Hanım anlamıştı. Urungu'yu kendinden geçiren sesiyle devam etti:  - Seni babam kağana götürürüm. Onun çerisine girer, istediğin kadar hizmet edersin. Babam kağan senin gibi  bir bahadırı elbette onbaşı yapar.<br/>
<br/>
		Sonra, sesinde başka bir ezgi, ürpertici bir ahenk olduğu halde yavaşça:<br/>
<br/>
		- &quot;Sen buna lâyıksın&quot; dedi.<br/>
<br/>
		Urungu'nun yüreği şimdi sevinçle çarpıyordu. Ay Hanımla birlikte gitmek, onun babasının ordusuna katılmak,  ondan hiç ayrılmamak... Bunlar ne güzel şeylerdi!<br/>
<br/>
		Fakat ne yazık ki bu güzel şeylerin hiçbirisi gerçekleşemeyecekti. Dokuz Oğuzlarla giderse Ötüken'e varamaz,  günün birinde çıkacağını bildiği Gök Türk ayaklanmasına katılamazdı. Kendi yapıları olan Dokuz Oğuzlar'ın  çerisiyle birlik olursa Kür Şad'ın da konçuyunun da ruhları incinirdi. Urungu bunları düşünerek ciddileşti.  Yeniden yere diz vurarak:<br/>
<br/>
		- &quot;Beni bağışla! Baban kağanın çerisine katılamam. Ama bundan başka her buyruğuna cana minnet bilirim&quot;  dedi.<br/>
<br/>
		Sustular. Bu ay yüzlü kağan kızının içinden üzgün olduğunu binbaşı anlamıştı. Urungu'nun içinde ise boralar  esiyordu. Bu boranın esişini durduran yine o büyülü ses oldu:<br/>
<br/>
		- Bahadır! Bizimle gelsen sevinecektim. Demek ki yarın ay ılıyoruz. Benden ne dilersin?<br/>
<br/>
		- Dileğim sağlığındır. Bir de, bilmeyerek adamlarınla vuruştuğum için beni bağışlamanı dilerim. Ay Hanım bin  bir çiçeğin açması kadar güzel bir gülümseyişle gülümsedi:<br/>
<br/>
		- Suç sende değil bahadır! Yüzbaşı Kadir Bağa börkünü delmeseydi bu iş olmayacaktı. Sana onun deldiği börk  yerine kendi börkümü veriyorum.<br/>
<br/>
		Bunu söyleyerek başından börkünü çıkardı, uzattı...<br/>
<br/>
		Urungu hızla yürüyerek izini yere vurdu. Ay Hanımın uzattığı börkü alarak öpüp başına koydu:<br/>
<br/>
		- &quot;Bana ün verdin Ay Hanım! Yarın sabah bunu giyecek ve ölünceye kadar başımda bir şeref hatırası diye  tutacağım&quot; dedi.<br/>
<br/>
	</body>
</html>