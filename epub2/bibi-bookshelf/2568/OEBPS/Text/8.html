<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		otağının çevresindekiler bakışlarını, ufku delercesine keskinleştirerek gelen dört kişiyi seçmeğe uğraşıyorlardı.  Önde Börü ile Yula çekişiyorlardı. Yula bir at boyu ilerdeydi. Onların on adım kadar gerisinde Ezgene ile  Ersegün yarışıyorlardı. Yüzbaşı Ezgene, Deli Ersegün'e yetişmişti. Fakat aradaki bir at başi açıklığı bir türlü  kapatamıyordu. Böyle olduğu halde arkada kalmış olan bir iki yarışçı yavaş yavaş öndekilere yetişiyordu.<br/>
<br/>
		Otağa beş yüz adim kadar kalmıştı. Yüzbaşı Börü, Onbaşi Yula'ya yetişmişti. Şimdi atbaşı beraber gidiyorlardı.  Ersegün'le Ezgene de aynı hizada gidiyor ve öndekilerin hemen ardında bulunuyordu.<br/>
<br/>
		Otağa üç yüz adım kala Ersegün hepsini geçti. Öteki üçü onun iki adım gerisinde atbaşı beraber koşuyorlardı.  İki yüz adım kala Yula ötekileri aştı. Hemen ardından Ersegün'le Börü bulunuyordu.<br/>
<br/>
		Yüz adım kala Börü, Yula'ya yetişti. Yüzbaşi Ezgene'nin yüzü büsbütün asılmıştı. En arkada kalmak hoş bir şey  değildi.<br/>
<br/>
		Elli adım kala Börü ile Yula aynı hizada uçuyorlardı. Yarım at boyu geriden Deli Ersegün geliyor, onu da bir at  boyu geriden Yüzbaşı Ezgene kovalıyordu.<br/>
<br/>
		İhtiyar Binbaşı Pars oğullarından biri en geride kaldığı için çok üzgündü. Fakat bu sırada beklenmedik bir şey  oldu; Yarışın bitmesine yirmi adım kalmıştı. Yüzbaşı Ezgene'nin sert bir ıslık çalarak üzengileri üzerinde ayağa  kalktığı görüldü. Arkasından atı şahlanır gibi yaparak şiddetle sıçradı. Ezgene'nin atı yere düştüğü zaman  Ersegün'le aralarındaki açıklık kapanmış ve iki at aynı hizaya gelmişti. Yarış biterken Börü ile Yula önde ve aynı  hizada, Ersegün'le Ezgene de yarım at boyu geride, aynı hizada idiler.<br/>
<br/>
		Yarışçılar atlarından atlayarak tuğlarını otağın önüne diktiler. Sonra Kağan'ın buyruğuyla kendilerine sunulan  kımızı içtiler.<br/>
<br/>
		Şimdi ok atılacaktı. Pars'ın oğullarına karşı Ötülenliler'den dört beğ çıkmıştı. Bunlardan biri, yarışta birinci  olmayışını bir türlü sindiremeyen Deli Ersegün'dü.<br/>
<br/>
		Yüz adımdan, kıpırdamayan hedeflere atılan oklar şaşmaz bir isabetle yerini bulduktan sonra uzun bir sırığın  tepesine bir top bağlandı ve toprağa dikilen sırığın üstündeki hedefe, atla dörtnala giderken yay çekilmeğe  başlandı.<br/>
<br/>
		Altı nişancı da hedefi buldular.<br/>
<br/>
		Şimdi yeni bir deneme yapılıyordu: Bir er, kalınca bir dalı hızla toprağa vururken okçular elli adımdan buna  nişan alacaklardı. Elli adımdan atılan oklar dalı vurunca, aralık yetmiş adıma çıkarıldı ve Ersegün vuramayarak  yarışı bıraktı.<br/>
<br/>
		Aralık seksen adıma çıkarıldığı zaman dört kişi bunu da vurdu. Vuramayıp çıkan bir Ötükenli idi. Aralık doksan  adıma çıkınca Ötükenliler bunu da vuramadılar. Ortada Pars'ın iki oğlu kaldı.<br/>
<br/>
		O zaman, bir bahadırın Kağan'a doğru yürüdüğü görüldü. Yere diz vuran bu er:<br/>
<br/>
		- &quot;Yüce kağan! Buyruk verirsen bu beğlerle bir yol ben ok atışayım&quot; dedi. Kağan memnundu:<br/>
<br/>
		- &quot;İyi edersin Onbaşı Urungu&quot; diye cevap verdi.<br/>
<br/>
		Urungu yayını gerip gezledi. Keskin bir ıslık sesi... Ok dala saplanmıştı.<br/>
<br/>
		Aralık yüz adıma çıkarıldı. Bu kadar uzaktan kıpırdayan bir dalı vurabilmek için nasıl bir göz, nasıl bir bilek  isterdi!... Fakat bütün seyircilerin takdirle bakan gözleri önünde üç nişancının oku da hedefi buldu.<br/>
<br/>
		İlteriş Kağan, Binbaşı Pars'a baktı: - &quot;Oğulların yavuz nişancılarmış Pars Beğ! Daha başka deneme de yapalım mı&quot;  diye sordu.<br/>
<br/>
		Pars'ın gözlerinde Kara Kağan'ın kağanlık şenliğinde yapılan tören ve orada Kür Şad'la Işbara Alp'in ok atışı  canlanmıştı:<br/>
<br/>
		- &quot;Sen bilirsin kağan&quot; dedi, &quot;tahtalar üzerine ellişer okla Türk yazmak da var... Vaktiyle Kür Şad'la Işbara Alp  bunun için burada ok atmışlardı&quot;.<br/>
<br/>
		Kağan kabul etti. Aynı büyüklükteki üç tahtaya üç nişancı ellişer okla Türk kelimesini yazacaklardı. Davulun  gümlemesiyle atış başladı. Sağ eller görülmemiş bir çabuklukla sadaklara gidiyor, oradan çektikleri okları yay  kirişlerine takıyor ve gerdiği kirişi koyuvererek okları tahtadaki yerine en özenli bir şekilde yerleştiriyordu. İlk  önce üç yiğit sanki talimli imişler gibi aynı okları aynı hareketlerle fırlatıyorlardı. Sonralara doğru bir tanesi  ötekilerini biraz geçer gibi oldu. Seyircilerde ses yoktu. Bir yanlış atış en ilerde bulunan okçuya bile yarışı  kaybettirebilirdi...<br/>
<br/>
		Binbaşı Pars büyük bir dikkatle yarışmaya bakıyordu. İki oğlunun hareketleriyle birlikte Urungu'ya göz atıyor,  Kara Kağan'ın zamanını yaşıyordu. Urungu son oku atıp yerine sapladığı zaman Ezgene ile Yula son oklarını  henüz fırlatıyorlardı. Bir anlık öncelikle Onbaşı Urungu kazanmıştı.<br/>
<br/>
		Kağanın yolladığı kımızı içerken Pars onun yüzünü daha iyi görmüş ve kendi kendine : &quot;Ne kadar da Kür Şad'a  benziyor&quot; diye düşünmüştü. Kür Şad'ın öldüğünü bilmese Urungu'nun Kür Şad olduğunu iddia edebilirdi. Bu ok  atış, bu vuruşlar ve sonra benzeyiş...<br/>
<br/>
		<b>ÇALKARA</b><br/>
<br/>
		Sıra kılıç oyununa gelmişti. Pars'ın oğullarına karşı Yüzbaşı Börü ile Onbaşı Urungu çıktılar. Ersegün de  çıkacaktı. Fakat aklına Ay Hanım'la yaptığı savaş gelince vazgeçti. İlk önce iki yüzbaşı, Ezgene ile Börü  oynayacaklardı. İkisi de tulgalı, göğüslüklü ve kalkanlı idiler. Tokmağın davula üçüncü vuruşundan sonra  çabuklukla kılıç sıyırarak birbirlerine saldırdılar.<br/>
<br/>
		Börü daha sert, Ezgene daha kıvrak vuruşuyordu. İlk önce Börü ilerliyordu. Sonra ilerleyemez oldu. İlk vuruşu  Ezgene yaptı ve Börü'nün tulgasına inen kılıç onu biraz sersemletti. Burnundan kan geliyordu. İkinci vuruş Börü  tarafından yapıldı ve Ezgene'nin kalkanı ikiye ayrılarak elinden düştü. Buna rağmen Ezgene ilerliyor, Börü'yü  güç duruma sokuyordu. Börü boyuna gerilemekteki sakatlığı kavrayarak kalkanını yere attı ve hafiflemiş  olduğu halde onun hamlesini çelerek saldırışa geçti. Şimdi görülmemiş bir çabuklukla vuruşlar ve çelişler  birbirini kovalıyor, Börü adım adım ilerliyordu. Birden birbirlerine yaklaşıp kılıçlaştılar. Çınlayıcı bir ses işitildi.  Börü'nün yüzünde açılan derin çizikten kan fışkırmağa başlamış, Ezgene'nin tulgası parçalanarak başından  düşmüştü. Kağan gülümseyerek vuruşu durdurttu: - &quot;Binbaşi Pars! Büyük oğlun yenildi. Bununla beraber iyi  vuruşuyor. Şimdi ötekine bakalım&quot; dedi.<br/>
<br/>
		İki onbaşı, Urungu ile Yula karşı karşıya durdular. Davul üç defa gümledi. Yine kılıçlar sıyrıldı ve Yula olduğu  yerde siper alarak bekleyen Urungu'ya saldırdı.<br/>
<br/>
		Urungu kaya gibi duruyor, savrulan kılıçları çeliyor, arada bir kılıç savuruyor, kendisinden çok genç olan Yula  ise onun çevresinde habire dönüyordu.<br/>
<br/>
		Vuruş çok uzun sürdü. Kimin kazanacağı belli olmuyordu. Saldırışı hep Yula yapıyor, Urungu yalnız  korunuyordu.<br/>
<br/>
		Savaşçılar yorulup solumağa başlamışlardı. Yorgunluğun verdiği düşünceyle, ikisi aynı zamanda kalkanlarını  atarak oyuna devam ettiler. Yula topal olduğu halde hızlı adımlar atarak hasmının çevresinde dolaşıyor,  yüzündeki sessizlik ve duruluk seyircilerin hoşuna gidiyordu. İkisi de yüzlerinden hafifçe yaralanmışlardı.<br/>
<br/>
		İlteriş Kağan anlayacağını anlamıştı. Vuruşu durdurarak iki onbaşının denk kaldıklarını bildirdi.<br/>
<br/>
		Şimdi kımızlar içiliyor, davullarla borular çalınıyordu. Sıra güreşlere gelmişti. İyi bir güreşçi olan Yüzbaşı  Ezgene'ye karşı doğululardan Buluç çıkmıştı. İlteriş Kağan çerilerine kılıç yaparken ölen demircinin torunu olan  Buluç sağlam yapılı, iri gövdeli bir yiğitti. Şimdiye kadar hiç yenilmemişti.<br/>
<br/>
		İki er karşılıklı bir çırpınmadan sonra dalıştılar. İlk kucaklaşmada Ezgene'nin yaman bir çelmesi koca Buluç'u  sırtüstü devirdi. Fakat hemen yüzükoyun dönerek, üzerine abanmış olan Ezgene ile birlikte ayağa kalktı ve  yeniden tutuştu. Çok geçmeden de usta bir hamle ile hasmının başını koluna kıstırdı. Ötükenliler Buluç'un  kazandığını sanmışlardı. Fakat kazanamadı. Yüzbaşı Ezgene görülmedik bir uğraşma ile başını kurtardı ve  Buluç'a elense ederek korkunç bir tırpan attı. Buluç yan üstü giderken çullanarak boyunduruğu taktı.<br/>
<br/>
		Buluç'un bir omzu yerdeydi. Ötekini de değdirmek için Ezgene bütün gücünü harcıyor, Buluç ise sırtüstü  düşmemek için insan gücü üstünde bir didinmeyle debelenerek uğraşıyordu. Öyle bir gayret sarfediyorlardı k i  kemikleri çıtırdıyor, yüzleri kandan kıpkırmızı oluyordu.<br/>
<br/>
		Bu yaman uğraşma şöylece birden elliye sayıncaya kadar sürdü. Ötükenliler şaşkınlık içinde Buluç'un  yenileceğine bakarlarken yine umulmadık bir şey oldu: Buluç, havadaki omzunu kaldırarak Ezgene'yi üzerinden  fırlattı. İkisi de sıçrayarak kalktılar. Birbirlerinin çevresinde döndükten sonra yeniden kucaklaştılar. Buluç pek  sert bir çelme ile hasmını devirdi. Fakat Ezgene düşerken onun bileğini yakalamıştı. Buluç'u kendine doğru  çekti ve sırtüstü giderken onu iki ayağının üzerinden kaldırarak başı üstünden geriye attı. Yine ikisi birden  kalktılar.<br/>
<br/>
		Buluç iyiden iyiye kızmıştı. Bu Batılı yüzbaşı nerdeyse şimdiye dek yere gelmemiş olan sırtını toprağa  değdirecekti. Başını yakalamak istiyormuş gibi gösteriş yaptıktan sonra Ezgene'ye doğru yerden daldı. İki  ayağından yakalayarak sırtüstü devirip abandı. Yavaş yavaş Ezgene' in gücü kesildi. Önce bir, sonra öteki  omuzu yere değdi. Buluç güreşi kazanmıştı.<br/>
<br/>
		İlteriş Kağan, Pars'a döndü: - &quot;Pars Beğ! Oğlun güreşi kazanamadı ama yavuz bir güreşçi olduğunu da gösterdi&quot;  dedi.<br/>
<br/>
		Bu sırada ortada garip bir şey oldu: Ötükenliler, Binbaşı Pars'ın at uşağı olan yiğidin meydana çıkarak  çırpınmağa başladığını gördüler. Pars yere diz vurdu: - &quot;Yüce kağan! At uşağım Çalkara usta bir güreşçidir.  Buyruk verirsen güreş tutsun&quot; dedi<br/>
<br/>
		Kağan kabul etti. Ulaklar Çalkara'nın er dileyişini bağırarak ilân ettiler. Kısa bir zaman kimse çıkmadı. Sonra  Buluç ortaya gelerek Çalkara ile güreşi kabul etti.<br/>
<br/>
		Buluç yorgundu. Fakat şimdiye kadar sırtı yere gelmemiş olduğu için güveni ve inancı yerinde idi.<br/>
<br/>
		Güreş büyük bir sertlikle başladı. İkisi de sağlam yapılı gürbüz, iti yarı olan güreşçiler koparırcasına tutuyorlar,  kütükleri yerinden sökecek bir güçle tırpan ve çelme atıyorlar, buğaları bunaltacak bir sıklıkla bel kavrıyorlardı.  Doğulular bu genç güreşçinin pek yaman bir er olduğunu anlamışlardı. Buluç da güreştikçe açılıyor, yorgunluğu  gidiyor ve keyifleniyordu.<br/>
<br/>
		Binbaşı Pars biraz durgundu. Oğulları küçük farklarla karşılaşmaları kaybetmişlerdi. Hiç olmazsa at uşağının  güreşi kazanmasını gönülden istiyordu. Fakat güreş uzadıkça uzuyor, seyircilere hiç bitmeyecekmiş gibi  geliyordu. Şimdi iş kızışmıştı hareketler daha çabuklaşıp daha sert bir hal almıştı.<br/>
<br/>
		Birden Buluç iri Çalkara'yı belinden kavrayarak kaldırdı ve hızla yere çarptı. Bir ağacın yere vurmasından çılan  ses çıkmıştı. Acaba Çalkara bu vuruşun altından kalkabilecek miydi? Fakat o, sanki hiçbir şey olmamış gibi  çabucak yüzüstü döndü ve Buluç'u yorgan gibi silkerek ayağa kalktı.<br/>
<br/>
		Yeniden tutuştular. Buluç durmadan Çalkara'yı sürüyor, o da düz toprak üstünde tutunmağa çabalayarak  direniyordu. Tutamazsa işi bitikti. Çünkü demircinin torunu açılmış, bütün gücü, bütün ustalığı ile güreşiyordu.  Çalkara bu itişmede Buluç'u durduramayacağını anlayarak belini bile bile ona kaptırdı ve onun kollarını  kavradı. İki yaman kişi, şimdi bütün güçleriyle birbirlerini yerden kıpırdatmağa uğraşıyorlardı.<br/>
<br/>
		Bir iki yol birbirlerini dinleyip tartakladılar.<br/>
<br/>
		Sonra Çalkara olduğu yerde dönerek Buluç'u savurdu ve kendisini de onunla birlikte yere attı. Sarmaşdolaş bir  halde yere düştükten sonra sırt sırta gelerek birbirinin sağ kolu sol koluna geçmiş olduğu halde davranıp hızla  ayağa kalktılar. Göz yumup açacak kadar kısa bir anda öteki kollarını da birbirine taktılar. Bu görülmemiş  işitilmemiş bir güreşti. Ayakta, sırt sırta , kolları takılmış olduğu halde birbirlerini sırtlayıp yere vurmaya  çalışıyorlardı. Bu didişme daha uzun boylu olan Çalkara'nın işine yaradı ve kendisi yere doğru iki büklüm  olurken havaya kaldırdığı rakibini sert bir silkinişle kolundan çıkararak yere vurdu.<br/>
<br/>
		Şimdi yerde hareketli ve ustalıklı bir güreş oluyordu. Çalkara boyunduruk takmağa uğraşıyor, öteki hiçbir açık  vermiyordu. Buluç yorulmağa başlamıştı. İşi tez bitirmenin gerektiğini anlayarak bir davranış yaptı. Gördüğü  bütün zora rağmen ayağa kalktı.<br/>
<br/>
		Yeniden birbirlerine elense ettiler. Ayakta, kollarından yakalamağa uğraşarak ve itişerek güreşirken sert  silkinişler yapıyorlar, bilmeden birbirlerinin yüzlerine kafa vurmuş oluyorlardı. İkisin de ağzı, burnu kan  içindeydi; âdeta yüzleri belli olmuyordu. Çalkara'nın bir gözü morarıp kapanmıştı. Buluç'un kaşı patlayarak  gözüne kan dolmuştu. Oyunları idare eden yüzbaşının işareti üzerine davullar hızla vurmaya, güreşçileri  kışkırtmaya başlamıştı.<br/>
<br/>
		Seyirciler sanki soluk bile almıyorlardı. Güreşçilerin itişirken, çelme atarken, enseden veya bilekten yakalarken  çıkardıkları sesler işitiliyor, bu seslerin hepsini de solumaları bastırıyordu. İki iri bahadır demirci körüğü gibi  soluyordu.<br/>
<br/>
		Güreş uzadıkça uzamış, onlar da yoruldukça yorulmuşlardı. İkisi de kağan, güreşi durdurmasın diye çekindikleri  için işi çabuk bitirmeye savaşıyorlardı. Fakat iş, biter işlerden değildi.<br/>
<br/>
		Bir aralık Çalkara bir çelmeyle Buluç'u yere devirdiyse de yenemedi. Sonra Buluç onu tırpanla yere attı ama  o da bir işe yaramadı. Çalkara, rakibinin bacaklarına dalarak onu devirdi. Fakat hemen ters dönen Buluç,  arkadan üzerine çullanan Çalkara'nın başını yakalayarak üzerinde taklak attırdı.<br/>
<br/>
		Bir türlü yenişemiyorlardı. Bir aralık ne oldu bilinmez, Çalkara'nın çok canı yanmış olacak ki, ulur gibi  homurdandığı, homurdandığı değil âdeta kükrediği işitildi. Sonra korkunç çatırtı işitildi. Buluç'un omuz kemiği  kırılmıştı. Dayanacak gücü kalmadığından sırtı yere değdi. Yenik düşmüştü.<br/>
<br/>
		Bununla beraber, hızla ayağa kalkmaktan geri kalmadı. Elini ağzına götürerek avucuna tükürdü. İki kanlı dişi  Çalkara'ya uzatarak: - &quot;Çok sert güreşiyorsun&quot; dedi.<br/>
<br/>
		Çalkara moraran gözüyle iyi göremiyordu. Eğilerek Buluç'un avucuna baktıktan sonra gülümsedi. Elini ağzına  götürerek avucuna tükürdü.<br/>
<br/>
		Buluç'un uzattığı elinde üç tane kanlı diş sıralanmıştı...<br/>
<br/>
		<b>GÖKTÜRK ELÇİLERİ</b><br/>
<br/>
		Binbaşı Pars Beğ'in oğulları yararlıklarını göstererek İlteriş Kağan ordusuna kabule dilmişlerdi. İhtiyar binbaşı  da Kağan'ın buyruk beğleri sırasına girmişti. Bütün bunlar iyi şeylerdi. Fakat şimdi onun beyninde çözülmemiş  bir bilmece vardı: Nişancılıkta Kür Şad'ın ustalığını gösteren ve Kür Şad'a çok benzeyen Onbaşı Urungu'nun kim  olduğu... Onun karabudundan olduğunu öğrenmişti. Fakat ok atışıyla, durumuyla, yüzü ile bu kadar Kür Şad'a  benzeyen bir erin onunla hiçbir akrabalığı olmayışı da çok tuhaftı. Pars Beğ, seksen yıllık bir dirliğin kendisine  verdiği tecrübe iler bu işin içinde iş olduğunu sezmişti. Çok yaşamış, çok görmüş insan muhakkak ki,  hâdiselerin içine girebiliyor, başkalarının bilmediği şeyleri biliyordu.<br/>
<br/>
		Pars Beğ, Kağan'ın bağışladığı yeni çadırda keçesine uzanarak derin derin konuşuyordu. Aşağı yukarı kırk beş  yıl önce, kahraman Kür Şad kırk arkadaşıyla birlikte Çin sarayına saldırmış ve bütün Türkler'e övünç verecek  şekilde ölmüştü. Kendisi Bati Elinde bu haberi aldığı ve ihtilâlde andalarının da bulunduğu öğrendiği zaman  orada bulanamadığına yanmış, bu yanış, içinde düğümlenen bir dert olarak kalmıştı. Acaba Kür Şad'ın konçuyu  ne olmuştu? Bu konçuy Pars'ın teyzesi idi. Ne akıllı, bilgili, becerikli kadındı!... Bir er gibi yılmaz, bir kağan gibi  düşünceli, velhasıl eşi bulunmaz bir kadındı.<br/>
<br/>
		Şimdi onun yaşamadığı muhakkaktı. Fakat acaba nerede, ne zaman ölmüştü?<br/>
<br/>
		Pars birden bunu öğrenmek istediğinin gönlünde kabardığını duydu. Teyzesinin hayali aklından silinmemişti.  Belki Ötüken'de onu bilip tanıyan vardır diye düşündü. Fakat kime sorduysa cevap alamadı. Ötüken'in en  yaşlılarına başvurdu. Sorup soruşturdu. Kür Şad'ın konçuyunu gören, bilen, işiten yoktu.<br/>
<br/>
		İhtiyar binbaşı böylece dalgınlık içindeyken çadıra gelen bir ulak, İlteriş Kağan'ın kendisini beklemekte  olduğunu bildirdi. Pars hemen kalktı. Kağan otağına vardığı zaman bir kalabalığın biriktiğini, bu kalabalık  arasında Yüzbaşı Börü'nün de bulunduğunu gördü. Çok beklemedi. Bir Tarkan kendisini ve Börü'yü İlteriş  Kağan'ın karşısına çıkardı.<br/>
<br/>
		Gök Türk Kağanı, Binbaşı Pars'a hitap etti:<br/>
<br/>
		- Pars Beğ! Seni dokuz Oğuz katunu Ay Hanım'a birinci elçi olarak gönderiyorum.<br/>
<br/>
		- Buyruk şenindir kağan!<br/>
<br/>
		- Armağanlarına kıvandığımı, fakat arada akrabalık da bulunması dolayısıyla bize daha yakın bir yerde  oturması gerektiğini bildireceksin. Durmaksızın yer değiştirip bizden gizlenmemesini, çünkü Dokuz  Oğuzları'ın kendi budunum olduğunu söyleyeceksin!<br/>
<br/>
		- Buyruk şenindir kağan!<br/>
<br/>
		İlteriş Kağan, Börü Beğ'e dönerek söze başladı:<br/>
<br/>
		-Yüzbaşı Börü Beg! Seni Ay Hanım'a ikinci elçi olarak gönderiyorum.<br/>
<br/>
		- Buyruk şenindir kağan!<br/>
<br/>
		- Sen de Dokuz Oğuz çadırlarını sayacak ve çadır başına birer at ve sığırla ikişer koyun göndermelerini  bildireceksin. Bu vergiyi güzden önce bize erişmezse üzerlerine çeri çıkaracağımızı anlatacaksın!<br/>
<br/>
		- Buyruk şenindir kağan!<br/>
<br/>
		İlteriş Kağan bir müddet düşündü. Bilge Tonykuk'la bir şeyler konuştu. Sonra iki elçiye birden:<br/>
<br/>
		- &quot;Yanınıza gereken erleri alarak yarın yola çıkacak ve bir ayı aşırmadan burada bulunacaksınız. Ay Hanım'a  armağan olarak götüreceğiniz on top Çin ipeği ile altın kakmalı bir bıçağı Tarkan size verecektir&quot; dedi.<br/>
<br/>
		İki elçi yere diz vurarak otağdan çıktılar ve gün batıncaya kadar ertesi gün için hazırlıklarla uğraştılar.<br/>
<br/>
		Ertesi gün elçiler gün doğmadan yola çıkmışlardı. Binbaşı Pars yanına at uşağı Çalkara ile dört er daha katmıştı.  Yüzbaşı Börü ise andası Urungu ile bir at uşağından başka kimse almamıştı.<br/>
<br/>
		Kafile yola çıktıktan epey sonra Deli Ersegün dörtnala yetişmiş ve Pars Beğ'e yaklaşarak kendisinin birlikte  gelmesi için buyruk dilemiş ve bu isteğine erişmişti. Ersegün en geride tek başında geliyordu. Sanki üçüncü elçi  de oydu. Fakat kağan tarafından yumuşlandırılmamış, Ay Hanım'a verecek armağan almamış, öyle garip,  örneği bulunmaz bir elçiydi. Böylelikle on kişi olmuşlardı. Binbaşı Pars, Deli Ersegün'ün yerinde duramaz bir  çocuk olduğunu anlayınca kafilenin yan ve gerilerini kollamak işini ona bırakmıştı. Ersegün boyuna at tepiyor,  sağa yahut sola doğru dörtnala gidip, ufuklara bakıyor, sonra geride kalarak art yanlarını gözetliyor, kimseyi  göremeyince ötekilerine katılarak bir müddet beraber gidiyordu.<br/>
<br/>
		Kafilenin öncüleri Pars'ın iki eriydi. Birinci elçi yaşlı olduğu için hızlı gidemiyorlardı. Bu gidişle on, on iki günde  Dokuz Oğuzlar'a varabileceklerini umuyorlardı.<br/>
<br/>
		Parsla Börü çok defa yan yana gidiyorlar, fakat pek az konuşuyorlardı. Bu kafilede en sessiz Urungu idi. Andası  Börü, beraber gitmeği teklif ettiği zaman redd tmemişti. Çünkü red için bir sebep bulamazdı. Hem gitmek,  hem de gitmemek istiyordu. Bağrındaki yanıklığın Ay Hanım'ı görmekle biraz serinlemesi mümkün olduğu gibi  daha çok kıvılcımlanması da muhtemeldi. Meçhule doğru gidiyor, hiçbir şey düşünemiyordu. Anlaşılmaz bir  yorgunluğu vardı. Ne olacaktı? Hiç!...<br/>
<br/>
		Ersegün ise deli gençliğin yaz borası gibi gürültüyle gelen sevgisine tutulmuş bir gönülle gidiyordu. Ne  yapmağa gittiğinin farkında değildi. Kağan kızıyla bir daha mı vuruşacaktı? Elçi heyeti arasındaki birisinin böyle  vuruş yapmasına imkân yoktu.<br/>
<br/>
		Ona evlenmek mi teklif edecekti? Babasını öldürdüğü için kendisiyle vuruştuğu bir kadına bu teklifi yapmak  gülünçtü. Ya ne yapacaktı? Bunu kendisi de bilmiyordu.<br/>
<br/>
		Zaten ona İlteriş Kağan tarafından gönderilmişti. Hem onun tutsağı iken kaçmıştı. Fakat Ay Hanım şimdi ona  tutsak gözüyle bakmazdı...<br/>
<br/>
		Düşüncesi buraya gelince Ersegün genişledi. Böylelikle Ay Hanım'a karşı bir kurum yapmış olacaktı. Bir Gök  Türk beği olarak saygı gören bir konuk gibi gelmekle evvelki tutsaklığından doğan utancı biraz olsun silecekti.<br/>
<br/>
		Burada tutsakken kulağına çalındığı gibi Gök Türkler buraya çeri ile bir saldırış yapsalardı Ersegün için  bayram olur, hiçbir şeye bakmadan Kağan kızının otağına saldırır, onu mutlaka tutsak eder, sonra da  kendisine konçuy olarak alırdı. Fakat şimdi öyle bir şey yoktu. Öyle ise o da işi oluruna bırakacaktı.  Şimdilik Ay Hanım'ın aydan aydın, güneşten yakıcı yüzünü görmekle yetinecekti<br/>
<br/>
		Bir gün bir subaşında mola vermişlerdi. Flava çok sıcaktı. Parsla Börü yan yana oturmuşlar, haşlanmış darı ile  kurut yiyorlardı. Pars, epey ilerde tek başına atına dayanarak kuzeye doğru bakan Urungu'yu gösterip:<br/>
<br/>
		- &quot;Yüzbaşi Börü! Onbaşı Urungu'yu tanır mısın&quot; diye sordu.<br/>
<br/>
		- Nasıl tanımam? Eski yoldaşım ve andamdır.<br/>
<br/>
		- Urungu'nun babasını, anasını da bilir misin?<br/>
<br/>
		- Babasını görmedim. Anasını tanıdım ve uzun zaman dört çadırlık obamızda onunla beraber bulundum.  - Bu kadını bana anlatabilir misin? Börü'nün gözleri daldı:<br/>
<br/>
		- &quot;Bulunmaz kadındı. Bizim obamızın ruhuydu&quot; diye söze başladı. Faka Pars onun sözünü kesti: - Bunu değil.  Bana yüzünü, biçimini söyle.<br/>
<br/>
		Börü uzaklara bakarak bir düşündü. Sonra anlatmaya koyuldu. Pars merakla ve dikkatle dinliyordu. Birden  atılarak:<br/>
<br/>
		- &quot;Sağ yanağında göze çarpar bir ben var mıydı&quot; diye sordu. Börü hayretle onun yüzüne bakarak:  - &quot;Vardı. Sen nerden biliyorsun&quot; diye cevap verdi.<br/>
<br/>
		Pars sustu. Seksen yıl yaşamış olmanın verdiği bir ihtiyarlıkla sözü başka yere çevirdi: - &quot;Vaktiyle, Ötüken'de  böyle bir kadın tanıyordum&quot; dedi. Sonra merakını yenemeyerek:<br/>
<br/>
		- &quot;Bu kadının adını hatırlıyo musun? Diye sordu. Börü: - &quot;Hayır&quot; dedi, &quot;adını bilmiyorduk. Hepimiz ona yalnız  ana derdik&quot;<br/>
<br/>
		Sustular. Yüzbaşı, bu soruşturmanın niçin yapıldığını anlamamıştı. O şimdi Urungu'nun anasını düşünüyordu.  At çatlatırcasına, uzaklardan getirdiği kımızı ona yetiştiremediği için duyduğu acı yeniden içinde  düğümlenmişti. O günü unutamazdı. Bir parçacık daha önce gelse ona kımızı içirebilecekti. Bu aklına geldikçe  hep bir tuhaf olur, yüreği sıkılırdı. Yine öyle oluyordu. Pars farkına vararak sordu:<br/>
<br/>
		- Acı şeyler konuştuğumuz için gönlün mü bunaldı yüzbaşı? Börü o uzun koşuyu ve Urungu'nun anasının  ölümünü anlattı.<br/>
<br/>
		Yola çıktıkları ancak on altıncı günü Dokuz Oğuzlar'a vardılar. Durmaksızın iz bırakmadan yer değiştiren bu  obayı bulmak epey güç olmuştu. Oba yeniden büyümüş, dört yüz çadırı geçmişti.<br/>
<br/>
		İlteriş Kağan'ın elçileri obaya yerleştiler ve Yüzbaşı Kadir Bağa ile konuşularak ertesi gün Ay Hanım'ın huzuruna  çıkarılmasını kararlaştırdılar.<br/>
<br/>
		Pars, yanındakilere kısa bir talimat verdi. Bu talimatlar gereğince önce kendisi söz söyleyerek, sonra beşer top  ipek tutarak geride duran Ersegün Beğle Urungu armağanlarını sunacaklardı. Kendisinden sonra Börü Beğ söz  söyleyecek ve altın kakmalı bıçağı kendisine sunacaktı. Urungu ile Ersegün hiç ummadıkları bu yumuştan  ürkmüşler, fakat buyruk aldıkları için karşı gelememişlerdi.<br/>
<br/>
		Urungu'nun içi ürperiyordu. Onun ışıklı bakışlarını görecek, Tanrı ezgisine benzeyen sesini işitecekti. Fakat  kendisini okla yere deviren bir yağı ile evlenme teklifini &quot;karabudundansın&quot; diye reddeden bir sevgili ile  karşılaşacaktı. İçinde durulmuş gibi olan kasırga yine canlanacak, küllenmiş sandığı kıvılcım yalazlanacak, gönül  ağrıları yeniden başlayacaktı. Hayır, hayır, Urungu biraz yanılıyordu. Bütün bunlar olacak değildi. Olmaya  başlamişti bile... İşte andası bilmeden ona kötülük etmiş, Binbaşı Pars bu kötülükte daha ileri varmıştı.<br/>
<br/>
		Ersegün ise daha şaşkındı. Çünkü onun geride denemelerle geçen ve güç durumlarda kişiye en isabetli kararı  verdiren yaşanmış dirliği yoktu. Kız sevmenin ne olduğunu bile adamakıllı bilmiyordu. Ne yapıp edeceğini, ne  söyleyeceğini, niçin geldiğini bilmiyordu. Hiçbir şey bilmiyordu. Yalnızı dirliğinde ilk deneme olmakla beraber  Ay Hanım'a gönül vermiş olduğunu, bu gönül vermenin hem tatlı, hem de acı bir şey olduğunu biliyordu. Bir  de yarası vardı: Ay Hanım'a yenilmişti.<br/>
<br/>
		Pars buyrukları verirken ilk defa Urungu ile yüz yüze gelmiş ve ona çok dikkatle bakmıştı. Tıpkı Kür Şad'a  benziyordu. Duruşunda, söyleyişinde Gök Türk beğlerini andıran bir şey vardı. Sonra bir onbaşı kılığı içinde iki  nesnesi şiddetle göze çarpıyordu: Börkü ve bıçağı...<br/>
<br/>
		Bu börk bir kağan börküne, bıçak kağan bıçağına benziyordu. Birden Pars'ın gözleri bıçağa takıldı ve beyninden  bir ışık geçti: Evet bu bıçak Kür Şad'ın bıçağı idi ve ona da Burnun Kağan'dan gelmişti.<br/>
<br/>
		Bütün eski Ötükenliler gibi Pars da bu bıçağı tanır, hatta onun üstündeki tılsımlı yazının güneş doğarken yahut  batarken göründüğünü de bilirdi.<br/>
<br/>
		O gece elçi heyetinde ilk nöbeti alan Urungu hiçbir arkadaşını uyandırmadan sabaha kadar nöbet tuttu ve Ay  Hanım'ı düşünerek kendinden uzaklaştı.<br/>
<br/>
		Pars'ın ve Ersegün'ün uykuları da rahat değildi. İkide bir uyanıyorlar, başka başka sebeplerle aynı sonucun<br/>
<br/>
		tesirinde kalarak, yataklarında dönüyorlardı.<br/>
<br/>
		Ay Hanım, elçileri büyük törenle kabul etti. Dokuz Oğuz çerileri şimdi çok iyi giyimli ve pusatlı idiler. Binbaşı  Pars, İlteriş Kağan'dan aldığı buyruğu yerine getirdi.<br/>
<br/>
		- Ay Hanım! Kağanım gönderdiğin armağanlara kıvandı. Ana yönünden aranızda akrabalık olduğu için  Ötüken'e daha yakın bir yerde oturmanı buyuruyor. Durmaksızın yer değiştirip gizlenmeni istemiyor. Çünkü  Dokuz Oğuz budununu kendi budunumdur diyor.<br/>
<br/>
		Ay Hanım kıpırdamadan bu sözleri dinliyordu. Pars ardında duran Ersegün'le Urungu'yu göstererek: -  &quot;Kağanım sana on top Çin ipeklisini armağan olarak gönderdi&quot; dedi.<br/>
<br/>
		İpekleri tutan iki kişi, birbirini bilmeden Ay Hanım'a gönül vermiş olan iki Gök Türk, birkaç adim atarak yere diz  vurdular ve Ay Hanım'ın işareti üzerine Dokuz Oğuz çerilerinden iki kişi ipeklileri alıncaya kadar öylece  beklediler.<br/>
<br/>
		Kağan kızının ışıklı ve keskin bakışları, kendisini seven, bu iri çocuk, biri geçkin iki erkeğin üzerinde bir an  takıldı. Gözlerini gözlerine dikerek gönüllerini okuduktan sonra bir buyrukla ikisini de kaldırdı.<br/>
<br/>
		Kocamış Binbaşı Pars bu üçünün arasında neler geçtiğine dair hiçbir şey bilmiyordu. Fakat Işbara Flan'ın bu en  akıllı onbaşısı, hayat denemelerinin olgunlaştırıp pişirdiği bu uslu Gök Türk beği birtakım şeyler sezinlemekten  de geri kalmadı.<br/>
<br/>
		Şimdi Yüzbaşı Börü konuşuyordu:<br/>
<br/>
		- Ay Hanım! İlteriş Kağan'ın buyruğu gereğince Dokuz Oğuz ça ırlarını saydım Dört yüz sekiz çadırsınız Kağanım  vergi olarak çadır başına birer at ve sığırla ikişer koyun göndermeni buyruk etti. Güzden önce bu vergi  gelmezse Gök Türk ordusunu üzerinize gelecektir.<br/>
<br/>
		Pars konuşurken kıpırdamadan dinleyen Dokuz Oğuz beğleri, Börü'nün son sözleri üzerine birbirlerine  bakıştılar. Yüzbaşı Kadir Bağa ise kıpkırmızı oldu ve gözlerinde şimşekler çaktı.<br/>
<br/>
		Börü Beğ hiç oralı değildi. Sözüne devam etti: - Kağanım sana armağan olarak bu altın kakmalı bıçağı yolladı.<br/>
<br/>
		İlerleyerek yere diz vurdu ve Kadir Bağa'nın aldığı bıçak Ay Hanım'ın eline geçtikten sonra otağda derin bir  sessizlik oldu. Bu sessizlik arasında Gök Türklerle Dokuz Oğuzlar birbirlerine çok manâlı bir şekilde bakıştılar.  Bu bakışma biraz fazla sürse kılıç çekişmeye varabilirdi. Ay Hanım'ın söze başlaması tehlikeyi önledi:<br/>
<br/>
		- İlteriş Kağan'ı ben de kağan olarak tanımış, bunu birkaç defa kendisine bildirmiştim. Akrabalığımız da beni  ona bağlıyor. Dokuz Oğuzla Gök Türk bir ağacın iki dalıdır. Gök ve yer karıştığı zaman aramızda savaş  olmuştu. Şimdi gökte ve yerde kargaşalık yok. Yüce Kağan'ın bütün buyrukları yerine gelecektir. Bunu birinci  elçi Pars Beğ'le yarın konuşacağım. Şimdilik çadırlarınızda dinlenin ve obamızda dilediğiniz gibi gezin...<br/>
<br/>
		Gök Türkler diz vurarak otağdan ayrıldılar.<br/>
<br/>
		<b>URUNGU'NUN BIÇAĞI</b><br/>
<br/>
		Pars, akşama doğru Urungu'yu çağırtarak konuşmağa başladı. İlk önce elçilik işleri üzerine söz ediyordu. Sonra  yavaş yavaş konusu değişti; Urungu'ya ne zaman onbaşı olduğunu sordu.<br/>
<br/>
		Söz buraya gelince Pars kendisinin ilk onbaşı olduğu zamanı anlattı ve o zamanki Ötüken'den bahsederek  birdenbire;<br/>
<br/>
		- &quot;Urungu! Belki tanırım, baban kimdi&quot; diye sordu. Onbaşının yüzü birtipi gibi karıştı. Pars'la göz göze  geldiler:<br/>
<br/>
		- &quot;Ben babamı hiç tanımadım binbaşı&quot; diye cevap verdi.<br/>
<br/>
		- Adını da mı bilmiyorsun?<br/>
<br/>
		- Hayır!<br/>
<br/>
		Bu hayır pek tok, yırtıcı bir sesle söylenmişti. Pars, yüzünde hiçbir değişiklik olmadan Urungu'ya bakıyor, onun  bakışlarından ve sözlerinden mânâ çıkarmağa uğraşıyor, onbaşının yüzündeki karışıklığa, sesindeki hırçınlığa  aldırmıyordu: - Ananı tanıdın, değil mi?<br/>
<br/>
		- Beni o büyüttü.<br/>
<br/>
		- O da babanın kim olduğu söylemedi mi?<br/>
<br/>
		- Söyledi.<br/>
<br/>
		- Kimmiş?<br/>
<br/>
		- Ben küçükken ölmüş bir savaşçı...<br/>
<br/>
		Pars, bir anlık tereddütten sonra bir soru daha sordu: - Ananın adı neydi?<br/>
<br/>
		- &quot;Bunu sormak hiç aklıma gelmedi binbaşı&quot; diye cevap verdi.<br/>
<br/>
		- Oldu işte... Ondan başka kimsem yoktu. Beni sıkıntılar içinde o büyüttü. Bana her şeyi o öğretti. Benim için o  ancak anaydı. Ana olduktan sonra da adinin değeri yoktu. Bu yüzden adini sormak aklıma gelmedi.<br/>
<br/>
		Urungu daha bazı şeyler söyleyecekti. Fakat tam bu sırada, gözleri batmakta olan güneşe çevrilen Binbaşı Pars  bir şey hatırlamış gibi:<br/>
<br/>
		- &quot;Şu bıçağını versene&quot; dedi ve Urungu'nun uzattığı bıçağı alarak bir yüzünü güneşin son ışıklarına doğru çevirdi.  Sapın dibinde bir damga görünüyordu. Bıçağın öteki yüzüne baktı. Burada da yine sapın dibinde &quot;Burnun Kağan&quot;  kelimeleri yazıyordu.<br/>
<br/>
		Pars aldanmamıştı: Urungu'nun belindeki bıçak Kür Şad'ın bıçağı idi.<br/>
<br/>
		Dokuz Oğuzlar arasında en hatırı sayılan beğ, Yüzbaşı Kadir Bağa idi. Gök Türk elçilerini gözaltında bulunduran  da oydu. En açıkgöz erlerden üç kişiye Pars'ı, Börü'yü ve Urungu yu gözetlemesi için buyruk vermişti. Kendisi  ise hepsini birden gözaltında tutuyordu. Gök Türkler'in yen den çeri yürütecekleri hakkındaki haberden sonra  çeri yerine elçi gelmesi onu kuşkulandırmıştı. Gök Türkler'in, Dokuz Oğuzlar'ı elçi ile oyalayıp alt etmelerinden  korkuyordu. Bu y zd n bir onbaşıyı da on eri ile birlikte güneye, Gök Türkler'e karşı karakolluk etmeye  göndermişti.<br/>
<br/>
		Akşamlayın Pars ile Urungu'nun gizlice konuşmalarını Kadir Baga'nın gözünden kaçmamıştı. Geceleyin, nöbet  tutan erlerden birinin yanına gelerek elçilerin çadırlarını gözetlemeğe başladı. Bu işe o kadar ehemmiyet  veriyordu ki uyku bastırmasın diye yemek yememiş ve parmağını kesip kanatarak üzerine tuz bastırmıştı.<br/>
<br/>
		Herkes yatıp uyuduktan ve ortada nöbetçilerden başka kimse kalamadıktan sonra Kadir Bağa elçilerin  çadırlarından birisinin çıktığını ve birinci elçi Pars'ın çadırına girdiğini gördü. Gürültü etmeden hemen o yana  doğru ilerledi ve çadırın en gölgeli tarafına gelerek yere uzanıp kulağını içeriye verdi.<br/>
<br/>
		Yavaş sesle konuşulanları önce iyi işitemiyordu. Biraz sonra ya yerine alıştığı yahut içerdekiler daha yüksek  sesle konuşmağa başladığı için söylenenleri az çok duyar gibi oldu ve Parsla konuşanı tanıdı: Bu aralarında  yarım kalmış bir kılıç dövüşü olan Urungu idi. Kadir Bağa, Gök Türkler'in Dokuz Oğuzlar aleyhindeki gizli  niyetlerine ait bazı şeyler öğreneceğini umarak çadırın eteğine uzanmıştı.<br/>
<br/>
		Fakat işittiği şeyler büsbütün başkasıydı. Şaşkınlıktan gözleri açılmıştı. Gece yarısına kadar orada kalmış,  Urungu çıkıp gittikten sonra kendisi de oradan yavaşça uzaklaşarak çadırına gelmiş, fena halde acıkmış olduğu  için yemeğe saldırmış ve dalgınlıkla kızarmış et diye sadak kayışını dişlemişti.<br/>
<br/>
		Kadir Bağa o gece düşünde hep Urungu ile uğraştı ve sabahı dar etti. Ay Hanım'ın otağına girdiği zaman,  vereceği haberin onca bir değeri olup olmayacağını kestiremiyordu. Diz vurduktan sonra:<br/>
<br/>
		- &quot;Dün gece Binbaşı Parsla Urungu'nun gizli bir konuşmasını dinledim&quot; diye söze başladı. Ay Hanim ilgilenerek  bekliyordu.<br/>
<br/>
		- Pars Beğ Urungu'ya ne dedi biliyor musun? Urungu dedi, ben sana ananın bilmediğin adını şöyleyeyim;  ananın adı Altın Tarım'dı dedi.<br/>
<br/>
		Ay Hanım sordu:<br/>
<br/>
		- Buna karşılık Urungu ne dedi?<br/>
<br/>
		- &quot;Binbaşi, bunu nereden biliyorsun ve benim anamın adıyla neden ilgileniyordun&quot; dedi. O zaman Pars: &quot;Nasıl  ilgilenmem? Senin anan benim teyzemdir&quot; diye cevap verdi. Bu söz üzerine Urungu'nun sesi dikleşti: &quot;Bunu  nereden bulup çıkarıyorsun&quot; diye sordu. Pars: &quot;Belindeki bıçaktan çıkarıyorum ve senin babanı tanıyorum&quot;  diye söyledi. Urungu bağırır gibi : &quot;Söyle bakalım kimmiş&quot; deyince Pars Beğ bir cevap verdi ki kulaklarıma  inanamadım.<br/>
<br/>
		Ay hanım çok ciddileşmişti. Merakla bakan güzel gözlerinde olağanüstü bir ışık ve büyü vardı. Buyurucu bir  sesle:<br/>
<br/>
		- &quot;Urungu'nun babası kimmiş&quot; diye sordu. Kadir Bağa:<br/>
<br/>
		- &quot;Kür Şad'mış&quot; diye cevap verince bütün yüzünü tatlı bir kızıllık kapladı ve elini belindeki bıçağa atarak:  - &quot;Ne diyorsun Kadir Bağa&quot; diye haykırdı. Yüzbaşı dalgın dalgın söylüyordu:<br/>
<br/>
		- Zaten onun ok atışından, vuruşmasından belliydi. Onu beğ sanmıştık. Meğerse beğden de üstünmüş. Tegin  olduğunu nerden bilirdik? Şimdi yarım kalan dövüşümü daha büyük bir iştahla yaparım. Yüzbaşı Kadir Bağa  bir Gök Türk teginini yendi derler.<br/>
<br/>
		- Ya yenilirsen?<br/>
<br/>
		Kadir Bağa biraz şaşaladı. Bu ihtimal hiç aklına gelmemişti. Fakat onun da cevabını bulmakta gecikmedi: -  Yenilirsem bir tegine yenildi derler.<br/>
<br/>
		Ay Hanım sustu. Kadir Bağa da Urungu ile yapacağı kılıç denemesinin hülyasına daldı. Kağan kızı derin derin  düşünüyordu. Neden sonra:<br/>
<br/>
		- &quot;Yüzbaşi&quot; dedi, &quot;bana değerli bir haber getirdin. Fakat tam değil. Urungu Kür Şad'ın oğlu olduğunu niçin  saklıyormuş? Bunu da öğrendin mi?&quot;<br/>
<br/>
		- Hayır, Ay Hanım! Buna dair birkaç söz geçti ama ben Urungu'nun tegin olduğunu öğrenince okadar şaşırdım  ve sevindim ki artık gerisini işitemedim. İşittiklerimi de anlayamadım.<br/>
<br/>
		- Urungu'nun belindeki bıçak için de bir şey öğrenebildin mi?<br/>
<br/>
		- Öğrendim! Bu bıçak GökTürkler'in ilk kağanı Burnun Kağan'dan kalma tılsımlı bir bıçakmış. Bir yüzünde  Burnun Kağan'ın damgası, öbür yüzünde de adı kazılı imiş. Fakat bu yazı ile damga ancak güneşin doğduğu  ve battığı sırada görülürmüş. Bir de Gök Türkler'in şanı ne kadar artarsa bıçaktaki yazı o kadar iyi  görünürmüş.<br/>
<br/>
		- Peki! Bugün Pars Beg'i güneşin batmasına bir kargı boyu kala otağa getirecek, daha önce de benden  gereken buyrukları alacaksın!...<br/>
<br/>
		Akşama doğru Ay Hanim tertibatını almış ve Kadir Baga'ya birtakım buyruklar vermişti. Pars Beğ'i huzuruna  aldığı zaman otağın kapısı ve perdeleri açılmış, içeriye bol ışık dolmuştu. Ay Hanım çok kısa konuştu ve İlteriş  Kağan'ın bütün buyruklarını kabul ettiğini bildirip Pars'a armağan olarak güzel bir yay verdi.<br/>
<br/>
		Pars gidince Börü Beğ'i getirtti. Onunla da çok kısa konuştu. Güzden önce istenilen vergileri yollayacağını,  yalnız koyunları az olduğu için çadır başına iki koyun çıkmadığ nı, fakat güze kadar bunu da elde edip  göndereceğini bildirdi. Börü Beğ'e de armağan olarak bir bıçak verdi.<br/>
<br/>
		Börü'den sonra Deli Ersegün'ü çağırttı. Gönül alıcı birkaç sözden sonra gümüş tokalı bir kemer armağan etti.<br/>
<br/>
		Güneş batmak üzere iken Urungu'yu huzuruna aldı. Derin derin bakıştılar. Ay Hanım'ın Börü ile, Ersegün ile  konuşmağa hiç de niyeti yoktu. O sırf Urungu'yu çağırmak, onunla konuşmak için böyle hareket etmişti. Durup  dururken Urungu'yu çağırması dikkati çeker diye böyle davranmıştı.<br/>
<br/>
		Urungu'yu getirmekteki başlıca maksadı onun bıçağını görmekti.<br/>
<br/>
		Ay Hanim, karşısında dimdik duran onbaşıyı süzüyordu. Başında kendisinin vermiş olduğu börk vardı. Giyimi  artik yoksul değildi. Ilteriş Kağan Gök Türkleri zengin etmişti. Urungu'nun yüzünde hayatın ve kılıçların açtığı  çizgiler ona başka bir mânâ veriyordu. Gönülleri okuyan Ay Hanım başka hiçbir şey bilmese bile onun büyük  ıstıraplar çekmiş olduğunu yine anlayabilirdi. Urungu'nun yüreğini titreten sesiyle konuşmağa başladı:<br/>
<br/>
		- Onbaşı Urungu! Savaşta yağı olanlar barışta arkadaşlık edebilir. İlk önce adamlarımla yağılık etmiştin. Sonra  benimle yoldaş oldun. Daha sonra savaş çıktı. Sen beni tutsak etmek istedin. Ben seni öldürmek istedim.  İkimizin de isteğini Tanrı yerine getirmedi. Şimdi dost olarak karşı karşıya bulunuyoruz. Belki bu son  görüşmemizdir. Onun için sana bir armağan vermek ve senden bir şey öğrenmek istiyorum.<br/>
<br/>
		Urungu yere diz vurarak:<br/>
<br/>
		- &quot;Ay Hanım! Armağanın olan börkü başımda taşıyorum&quot; dedi.<br/>
<br/>
		Kağan kızının ışıl ışıl yanan büyülü gözleri batmakta olan güneşe çevrildi. Zamanıydı:<br/>
<br/>
		- &quot;Onbaşi Urungu! Belindeki bıçağı biraz verir misin&quot; dedi.<br/>
<br/>
		urungu bir lâhza hayretle onun yüzüne baktı. Dün gece Binbaşı Pars'la konuştuktan sonra her şeyden  kuşkulanır olmuştu. Fakat Ay Hanım'ın buyruğunu yapmamak elinde değildi. Bıçağını kınından sıyırarak uzattı.  Güneş batıyordu. Son kızıllıkları kağan kızının yüzüne vuruyor ve onu gökten inmiş, ışıktan doğmuş bir Tanrı  kızına benzetiyordu. Urungu, onun elindeki bıçağı güneşe çevirip dikkatlice baktığını görünce her ş eyi  bildiğini anladı ve kıpkırmızı oldu.<br/>
<br/>
		Şimdi Ay Hanım gözlerini dikmiş, Gök Türk onbaşısına bakıyor, Kür Şad'ın oğlu onun bakışlarına karşı koymak<br/>
<br/>
		istiyor, direniyor, fakat gücünün kesildiğini duyuyordu.<br/>
<br/>
		Bakışmalarla yapılan bu savaş uzun sürmedi. Urungu'nun başını eğmesiyle son buldu. Kağan kızı bıçağı geri  verirken:<br/>
<br/>
		- &quot;Kür Şad'ın oğlu! Bunu niçin sakladın&quot; diye sordu.<br/>
<br/>
		Urungu, göğsüne ok yemiş bir insan gibi baştan aşağı sarsıldı. Susuyordu. Öteki yeniden sordu: - Çaşıtlar kendini  saklar. Sen en yiğit, en doğru bahadırlardan birisin. Söyle: Bunu niçin sakladın?<br/>
<br/>
		Ay Hanım'ın sesi artık buyruk veriyordu. Urungu'nun gönlü bir kasırgaya tutulmuş gibiydi. Sevdiği kız  kendisinin bir tegin olduğunu öğrendi diye seviniyor, anasının dileği bozuldu diye düşünüyor, Ay Hanım bunları  nasıl anladı diye şaşıyordu. Kağan kızı şimdi bir pars gibiydi. Buyruk vererek yalvarıyor, yalvararak buyruk  veriyordu:<br/>
<br/>
		- Söyle, Gök Türk tegini! Anlat, Urungu Şad! Bunu n çin sakladın? Urungu yere diz vurarak cevap verdi:  - Anamın isteği yerine gelsin diye sakladım Ay Hanım! Ona söz vermiştim.<br/>
<br/>
		<b>VU KAT UN'UN GÖZDESİ</b><br/>
<br/>
		Çin İmparatoriçesi Vu, korkunç akınlarla Çin'i titreten İlteriş Kağan'ı yok etmeğe karar vermişti. Böyle bir başarı  kazanırsa hile ile geçtiği Çin tahtındaki mevkiini sağlamlaştıracağını umuyordu. Türkeli'ne gönderdiği çaşıtların  raporları ümit verecek bilgilerle doluydu: İlteriş Kağan, baş eğdirdiği boyların çerileri de dahil olmak üzere  20.000 kişi çıkarabiliyordu. Vu Katun memnundu. Çünkü kendisi 200.000 kişilik bir ordu hazırlayacak, bu on kat  üstün çeriyle GökTürkler'i ortadan kaldıracaktı. Aynı zamanda, bu ordunun başına gözdesi &quot;Hoay-i&quot;yi geçirecek  zaferin şerefini ona sağlayacak, böylelikle bir taşla iki kuş vurmuş olacaktı.<br/>
<br/>
		Hoay-i, Buda rahipliğinden gelme idi. İki yüz bin kişilik bir orduyu değil, iki yüz atlıyı bile yürütebilecek  kabiliyeti yoktu. Sarayda caka yapmaktan, kumandanlar ve nazırlarla devlet işlerini konuşmaktan başka bir şey  bilmezdi Vu Katunla aralarında vaktiyle bir gönül işi geçmiş olduğu sarayda dedikodu halinde söyleniyordu.  Şimdi ihtiyar bir kadın olan imparatoriçe, gençliğinde dillere destan olan bir güzeldi. Şimarttigi Hoay-i ise  sarayda ciddi adamlar tarafından soysuz bir züppe sayılan beceriksiz bir gözdeydi. Fakat başkumandanlık  kendisine verilince gururu artmış, hazırladığı büyük tasarılar hakkında izahat vermeye kalkışmıştı.<br/>
<br/>
		Birkaç gün içinde bütün başkent halkı Türkeli'ne sefer yapılacağını öğrenmişti. Zaten yeniden çeri toplanması,  azık yığılması, başka şehirlerden binlerce çerinin başkente gelmeğe başlaması da gözden kaçmıyordu.<br/>
<br/>
		Hoay-i, başkumandanlığı aldığının onuncu gününde, işlerin yolunda gittiğini görerek keyifli bir halde konağına  dönmüştü. İleriki zaferlerin şerefine o gece konakta bir şölen verecekti. Büyük havuzlu bahçede yem ek  yenecek, içki içilecekti. Dört yaver, aldıkları buyrukları yerine getirmek için öteye beriye seğirtip duruyorlardı.<br/>
<br/>
		Yaverlerden en küçük rütbelisi olan Yin-şao herkesten çok çalışıyor, fakat aldığı tertibat, uşaklara bazan çok  garip ve anlaşılmaz geliyordu. Bununla beraber onun somurtkan yüzünü görmemek, azarlarını işitmemek,  hatta pataklanmamak için bütün buyruklarını anide yerine getiriyorlardı. Yaver, bilhassa şarabın en keskinini  bol miktarda hazırlatmış, sonra da birdenbire ortadan kaybolmuştu.<br/>
<br/>
		Şölene elli kişi gelmişti. Renkli fenerlerle süslenen bahçede, çalgıcıların ezgileri arasında yemeğe başlandı.  Aralarında nazırlar ve kumandanlar da bulunan konuklar, uşakların bol bol getirdiği yemekleri yiyorlar, keskin  sücü ile keyifleniyorlar, güzel yemişlerle içlerini serinletiyorlardı.<br/>
<br/>
		Küçük rütbeli yaver Yin-şao yeniden peyda olduktan sonra öteki yaverler de yiyip içmeğe koyulmuşlar, şölenin  düzenlenmesi ve yürütülmesi işini ona bırakmışlardı.<br/>
<br/>
		Yin-şao hiç içmiyor, fırdolayı oradan oraya koşuyor, konukları ve Hoay-i'yi bir lâhza bile gözden uzak  bulunduruyordu.<br/>
<br/>
		Gece yarısına doğru kafalar iyice dumanlanmıştı. Başkumandan zevzekliği ele almış, her şeyi söylüyor,  Türkeli'ne hangi yollardan yürüyüş yapılacağını anlatıyor, daha şimdiden, ileriki zaferin sevinciyle kendinden  geçiyordu.<br/>
<br/>
		Bir aralık yaverlerden birini çağırarak ona gizlice bir şeyler söyledi. Bu kısa ve gizli konuşma ile konuşmayı  yapan yaverin hemen ortadan kaybolması Yin-şao'nun gözünden kaçmamıştı. Şölen yerinden uzaklaşarak  beride hiçbir iş yapmadan duran bir uşağı çağırdı. Gizlice birkaç şey söyledikten sonra çabucak yine şölene  geldi. Ondan buyruğu almış olan uşak karanlıkta gizlice öteki yaveri takip ediyor, bu işi yaparken çevreyi de  dikkatle kolluyordu.<br/>
<br/>
		Yin-şao'nun bir şey beklediği, bir fırsat gözlediği bütün hareketlerinden belliydi. Fakat telaşlı değildi. Uşaklara  çok az içki içmelerini buyruk vermişti. Onlarda kendisinden korktukları için buyruğun dışına çıkmıyorlardı.  Yaver, uşakların bu haline acımış gibiydi. Birer çanak daha içmelerine izin verirken somurtkan yüzü biraz  gülümsemiş, uşaklar sevinç içinde kalmıştı. Yin-şao ise içkiyi içmeden önce hepsini konuklara içki ve yemek  dağıtmağa göndermiş, uşak odasının boş kalmasından faydalanarak bazılarının çanağına beyaz tozdan birer  parça serpmiş ve şaraplarını koymaya başlamıştı. Birer ikişer odaya dönen uşaklar, Yaver Yin-şao'nun kendi  çanaklarına sücü doldurmakta olduğunu görünce şaşırıp afallamışlar, bu sert ve aksi adamın nasıl olup da  böyle bir tenezzülde bulunduğunu anlayamamışlardı.<br/>
<br/>
		Yaverin doldurduğu çanakları içen uşaklardan bazıları bir zaman sonra dayanılmaz bir uykunun baskısı altında  birer kıyı bucağa kıvrılarak sızdılar. Bunlar, şaraplarına beyaz toz katılan uşaklardı.<br/>
<br/>
		Yin-şao, böylelikle ortada çalışan uşakların sayısını azaltınca başkumandanı ve konukları ağırlamak hususunda  kendini onların yerine koydu ve böylece çanaklara şarap doldurmak imkânını elde etti.<br/>
<br/>
		Vakit gece yarısını geçtikten biraz sonra diğer iki yaver, Hoay-i ve konuklar arasındaki subaylardan bazıları da<br/>
<br/>
		aynı şekilde sızdılar. O zaman yaver yapmacık bir telaşla bir iki uşak çağırarak başkumandanı yatak odasına  kadar götürdü ve onu rahat bir şekilde yatağına yatırmak bahanesiyle ötesini berisini karıştırdı. Belindeki  kemerden çıkan mührü alarak büyük bir soğukkanlılıkla odadan çıktı. Emin adımlarla başkumandanın divan  odasına girdi. Telâşsızca yaktığı bir mumun ışığı altında bir kâğıda Çince bir şeyler yazdıktan sonra altına  balmumuyla başkumandan mührünü bastı. Sonra yine sessizce mumu söndürerek yatak odasına gelip mührü  kemere koydu. Bahçeye inip konukların ayakta kalmış olanlarını ağırlamakla devam etti.<br/>
<br/>
		Sabah olurken ayakta kalmış olan davetlileri yanlarına koştuğu uşaklarla ve atlarla evlerine gönderdi.<br/>
<br/>
		Bütün konaktakiler arasında hiç içki içmeyen yalnız kendisi olduğu için dipdiriydi. Yorgunluğun ve içkinin  tesiriyle herkes uykuya dalarken Yin-şao atına atlayarak başkentin sokaklarından dörtnala geçti. Şehrin dış  mahallerinden birinde küçük bir evin kapısı önünde durdu. Çinlilerde hiç görülmeyen çevik bir davranışla  atından atladı. Evin kapısını üç defa üçer vuruşla gümletti. Açılan kapının önünde orta yaşlı ve yoksul giyimli bir  Türk belirdi. Çin kumandanın yaverine Türkçe olarak:<br/>
<br/>
		- &quot;Seni bekliyordum Karabuka&quot; diye hitap etti.<br/>
<br/>
		Çin başkumandanının konağında dördüncü yaver olan Yin-şao gerçekte Bilge Tonyukuk'un oraya sokmuş  olduğu Karabuka a li bir Türk çaşıtından başka kimse değildi. Kaç günden beri topladığı bilgiyi bu gece elde  ettikleriyle büsbütün genişletmiş ve iki yüz bin kişilik Çin ordusunun Gök Türk ülkesine kaç koldan, hangi  yollardan ve hangi kumandanların buyruğunda saldıracağını bütün incelikleri ile öğrenmişti. Bu bilgiyi Bilge  Tonyukuk'a ulaştıracak olan arkadaşı şimdi geldiği evde kılık değiştirmiş bir yüzbaşıydı. Karabuka, Çin  kumandanının mührüyle mühürlenmiş olan buyrultuyu da ona göstererek fikrini sordu. İki yüz bin kişilik Çin  ordusunun istenilen zamanda toplanmaması için bu ordunun en büyük kolordusuna kumanda edecek olan  Çinli başbuğa sahte bir buyrultu yazılmış ve bunda toplantı zamanı on beş gün geç gösterilmişti.<br/>
<br/>
		Karabuka daha fazla bir şey yapamayacağını, yaparsa üzerine şüphe çekeceğini arkadaşına anlattı. Arkadaşı  hareketlerini tasvip etti ve Bilge Tonyukuk'tan gelen yeni bir buyruğu ona bildirdikten sonra Karabuka yıldırım  hızıyla konağa döndü.<br/>
<br/>
		Öteki de bu sıra çok hızlı koşan gösterişsiz bir Türk atına binmiş olduğu ve belinde bir yayla sadak asılı  bulunduğu halde doludizgin Ötüken'e doğru uçuruyordu.<br/>
<br/>
		Karabuka konağa döndüğü zaman sahte gururunu yine takınmış ve yeniden Yaver Yin-şao olmuştu. Konağın  içinde hızlı adımlarla yürürken birisinin uzaktan kendisine gizli bir işaret yaptığını gördü. Bu, şölen sırasında  başkumandandan aldığı gizli bir buyruk üzerine bilinmedik bir yere doğru giden öteki yaverin arkasına saldığı  uşaktı ve gerçekte o da Bilge Tonyukuk'un gönderdiği Türk çaşıtlarından birisiydi. İkisi gizlice konağın bir  köşesine çekildiler ve gizlice konuştular. Karabuka sordu:<br/>
<br/>
		- Ne yaptın?<br/>
<br/>
		Beriki Türkçe cevap verdi:<br/>
<br/>
		- En tenha yerde başına bir tokmak vurup geberttim. Sonra elbiselerini çıkarıp aldım ve kendisini bir kuyuya  attım. Üzerinden hiçbiri yazı çıkmadı.<br/>
<br/>
		Karabuka, başkumandanın sahte bir buyruğunu çıkardı:<br/>
<br/>
		- &quot;Hemen yaver elbiselerini giyip bu buyrultuyu yazıldığı yere götürecek, böylelikle üzerimize çullanacak iki yüz  bin kişinin altmış bini on beş geciktirmiş olacaksın&quot; dedi.<br/>
<br/>
		Buyrultuya bir göz atan çaşıt belli belirsiz gülümseyerek: &quot;Peki&quot; dedi ve oradan uzaklaştı.<br/>
<br/>
		Bütün bu işler olup bittikten sonra Yin-şao kesesindeki beyaz tozdan bir çanağa biraz koyarak üzerine şa rap  doldurdu ve bir dikişe içtikten sonra bir odada sîzmiş öteki yaverin yanında yere uzanarak kısa bir zamanda  çok derin bir uykuya daldı.<br/>
<br/>
		ÇİN BAŞKUMANDANI<br/>
<br/>
		Çin başkumandanı Hoay-i öfkesinden köpürüyordu. Çadırın içinde söylenerek dolaşıyor, üç yaver taş sessizliği  ile ayakta bekliyordu. Karargâhını kuralı üç gün olduğu halde ordusu yığınak yapmamıştı.<br/>
<br/>
		Halbûki verdiği buyruklar gereğince bütün kolorduların kendisinden bir gün önce orada bulunması lâzımdı. İki  yüz bin kişilik ordunun yarısı bile toplanmamıştı. Otuz bin kişilik bir kolordunun kumandanı muhtelif  sebeplerden dolayı birkaç gün gecikeceğini bildirmişti. Fakat altmış bin kişilik en büyük kolordunun  kumandanından hiçbir haber gelmemişti. Bu kolordu kumandanının idamı icap ediyordu.<br/>
<br/>
		Hoay-i'in canını sıkan sebep bu değildi. Bir kere Gök Türkler'e baskın yapmak ihtimali suya düşüyordu.  Bir iki gün sonra onlar Çin duvarının dışında bu kadar büyük bir ordunun toplanmış olduğunu nasıl olsa<br/>
<br/>
		öğrenirler, ona göre tedbir alırlardı. Sonra Vu Katun'un gözünden düşecekti. O kadar ünlü Çin kumandanları  dururken başbuğluğu kendisine vererek büyük bir iyilikte bulunan katun, bu başarısızlıktan sonra onu  tutamazdı.<br/>
<br/>
		Bundan başka en güvendiği başyaverin ortadan kaybolmasına şaşıyor, içine tuhaf tuhaf şeyler doğuyordu.  İnsan seçmekle bu kadar aldandığını hiç hatırlamıyordu. İşin en kötü tarafı ise ne yapmak gerektiği hakkında  karar veremeyişi idi. Böyle bir düşünce kargaşalığı içinde iken yaverlerinden yardım umarak üçüne birden  sordu: - Siz ne dersiniz? Ne yapmalı?<br/>
<br/>
		İkinci ve üçüncü yaverler bir şey söylemeyerek önlerine baktılar. Dördündü yaver Yin-şao saygi ile eğilerek: -  &quot;Aklıma pek korkunç bir ihtimal geliyor efendimiz; fakat söylemekten çekiniyorum&quot; dedi.<br/>
<br/>
		Başkumandan bu sözlerden bayağı ürkmüştü. Bağırarak konuşursa kendi içindeki korku dağılacakmış gibi bir<br/>
<br/>
		kuruntuya kapılarak haykırdı:<br/>
<br/>
		- Korkma!... Çekinme!... Söyle!... Dördüncü yaver bir adim ilerledi:<br/>
<br/>
		- Efendimiz! Biz galiba büyük bir ihanete uğradık.<br/>
<br/>
		Başkumandan, yürümekte olduğu çadırda zınk diye durdu ve sıçrayarak bağırdı:<br/>
<br/>
		- Ne?... Ne dedin?... Nasıl ihanet? Yaver sesini yavaşlattı:<br/>
<br/>
		- Bana öfke buyurmayınız efendimiz! Söyle diye buyruk verdiğiniz için söylemek cesaretinde bulunuyorum.  - Evet, ben buyruk verdim, söyle... Ne duruyorsun? Söylesene....<br/>
<br/>
		- Efendimiz!.. Başyaverin kayboluşu ve altmış bin kişilik kolordumuzdan haber gelmeyişi beni şüphelendiriyor.  - Ne demek istiyorsun? Başyaverden mi şüpheleniyorsun?<br/>
<br/>
		- Evet efendimiz.<br/>
<br/>
		Öteki iki yaver bu düşünceyi beğenmediklerini belli eden sert birer hareket yaptılar. Fakat başkumandan: -  &quot;Zaten ben de şüpheleniyordum&quot; diyince hayretle bakışarak durdular.<br/>
<br/>
		Hoay-i iradesiz bir adamdı. Telkin altında kalmağa çok elverişliydi. Yin-şao bunu bildiği için bu fırsattan  faydalanmak istiyordu:<br/>
<br/>
		- Yarın veya öbür gün gelmesini beklediğimiz otuz bin kişilik kolordumuz gelince ordumuz yüz yirmi bin kişi  olacak. Halbûki iyi yüz bin kişi olacaktı. Biri altmış bin, biri yirmi bin kişilik iki kolordumuzdan haber yok. Bu  seksen bin kişiyle birlikte başyaverden de haber yok. Belki de onları geciktirmek için kendisi oralara gitmiştir.<br/>
<br/>
		- Bunu nasıl cüret edebilir?<br/>
<br/>
		- Bir adam İlteriş Kağan'ın çaşıtı olduktan sonra her şeye cüret edebilir!<br/>
<br/>
		Hoay-i bu cevap üzerine sarsıldı. Elini alnına götürerek kararsızlıkla gezdirdikten sonra yeniden sordu:<br/>
<br/>
		- Peki, ne yapalım? Yin-şao atıldı:<br/>
<br/>
		- Efendimiz! Buyruk verirseniz kolordu kumandanına yeniden haber salalım.<br/>
<br/>
		- Evet, hemen öyle yapalım. İkinci yaver itiraz etti:<br/>
<br/>
		- Fakat efendimiz, zaten üç gün kaybetmiş bulunuyoruz. Eğer evvelce gönderdiğiniz buyruk ona ermediyse  yeniden hazırlanıp gelmesi için en aşağı yirmi gün ister. Bu zaman içinde de Ötüken'e yürümek için geç  kalmış oluruz.<br/>
<br/>
		- Neden geç kalalım?<br/>
<br/>
		- Türkler işi haber alırlar. Aynı zamanda mevsim de geçmiş olur ve ordumuz soğuktan, kardan çok adam  kaybeder.<br/>
<br/>
		- Öyleyse ne yapalım?<br/>
<br/>
		Çadırda bu sorunun cevabı kararsız bir sessizlik halinde uzayıp giderken dışarda at sesleri ve gürültüler oldu.  Sonra nöbetçi içeri girerek başkumandanı selâmladıktan sonra bir kumandanın kendisini görmek için beklediği ni  bildirdi.<br/>
<br/>
		Bu kumandan, yarın veya öbür gün gelmesini bekledikleri otuz bin kişilik kolordunun kumandanıydı. Hoay- i'yi  saygıyla selâmladıktan sonra onun buyruğunu bekledi.<br/>
<br/>
		Başkumandan o kadar şaşkındı ki, bu ziyaretten dolayı sevinmek mi, kızmak mı lâzım geldiğini bile  kestiremiyor, çadırın içinde hâlâ gezinip duruyordu. Nihayet aklını başına toplayıp sordu:<br/>
<br/>
		- Çerin nerede?<br/>
<br/>
		- Çerim akşama doğru burada olacak efendimiz. Ben size geç kalmamın sebebini anlatmak üzere doludizgin  buraya geldim.<br/>
<br/>
		- Evet! Söyle bakalım! Neden geç kaldın?<br/>
<br/>
		- Efendimiz! Ben kolordumla birlikte buyruğunuz gereğince yola koyulmuş gelirken Türkler'in baskınına  uğrayarak geri çekilmek zorunda kaldım ve sonra da...<br/>
<br/>
		Başkumandan onun sözünü kesti: - Ne? Türklerin baskınına mı uğradın?<br/>
<br/>
		- Evet efendimiz.<br/>
<br/>
		- Nasıl olur? Türkler bu kadar batıya da çeri yürütebilir mi?<br/>
<br/>
		- Yürüttüler efendimiz. Bu ilk baskından sonra da yürüyüş kolumuzu durmaksızın hırpaladılar.<br/>
<br/>
		Hoay-i âdeta korkuya kapılmıştı. Türkler nereden haber alıp da Çin'in batısından toplanan çerinin yolunu  kesmişlerdi? Heyecanla sordu: - Çok kayıp verdin mi? Çerimin onda birini kaybettim.<br/>
<br/>
		- Mühim bir şey değil.<br/>
<br/>
		- Evet, efendimiz mühim bir şey değil. Asıl mühim lan nokta şu ki:<br/>
<br/>
		Başkumandan kötü bir sezişle onun sözünü kesti: - Mühim olan nokta mı? Nedir o mühim olan nokta?<br/>
<br/>
		- Evet, efendimiz, ben de onu söylemek istiyordum. Türk atlıları okla Bilge Tonyukuk'un bir mektubunu attılar.  - Ne? Bilge Tonyukuk'un mektubu mu? Kime yazmış?<br/>
<br/>
		- Size efendimiz.<br/>
<br/>
		- Ver, çabuk ver bakalım. Olur iş değil. Ne yazıyor?<br/>
<br/>
		Kolordu kumandanı göğsünden bir ipek kumaş çıkardı. Bunun üzerinde boya ile Çince bir mektup yazılmıştı.  Hoay-i telâşla okudu: &quot;Ben Bilge Tonyukuk, Çin başkumandanı Hoay-i'ye derim ki sen iyi bir kumandan  değilsin. Çünkü çerini aynı günde, aynı yerde toplayamıyorsun. Altmış bin kişilik kolordun senden on beş gün  sonra orada bulunacaktır. Bu duruma göre şimdiden yenilmişsin demektir.&quot;<br/>
<br/>
		- &quot;Bu yere batası adam bizim iç yüzümüzü nereden biliyor&quot; diye bağırdı. Dördüncü yaver saygı ile eğildi  - &quot;Biraz önce söylediklerimin doğru olduğu anlaşılıyor efendimiz. Çaşıtlardan her şeyi öğreniyor&quot; dedi.<br/>
<br/>
		Başkumandan kararsızlık içinde çırpınıyordu. Yin-şao birdenbire gözüne girmişti. Genç yaverin tahminlerinde  büyük isabet vardı. İkinci ve üçüncü yaverlere dönerek:<br/>
<br/>
		- &quot;Siz uyuyorsunuz&quot; diye haykırdı. Sonra dördüncü yavere baktı ve öte i ikisinin kıskançlıktan sararmış yüzlerini  görmeden:<br/>
<br/>
		- &quot;Seni başyaver yapıyorum&quot; diye ilâve etti. Yeni başyaver saygı ile eğildi.<br/>
<br/>
		- &quot;Bu iyiliğinize lâyık olmağa çalışacağım efendim&quot; diye cevap verdi.<br/>
<br/>
		<b>ÇİN ÇAŞITI</b><br/>
<br/>
		Başkumandan Hoay-i'nin Gök Türkler'e karşı yüz bin kişiyle yapacağı saldırış bir türlü anlaşılmayan sebepler  yüzünden suya düşünce Vu Katun çok üzüldü. Hele Bilge Tonyukuk'un alay etmesi onu âdeta hasta etti. Gök  Türkler'e yeniden bir savaş açabilmek ve başarıyla bitirmek için kendisine müttefikler aramağa başladı. İlk  aklına gelen de Dokuz Oğuzlar oldu. Dokuz Oğuzlar her ne kadar Gök Türkler'e yenilmişler ve baş eğmişlerse  de içten içe düşmanlık güttükleri de muhakkaktı. Vu Katun önce onları ayaklandırmayı ve Gök Türkler onlarla  uğraştıkları sırada güneyden yüklenmeğe tasarlıyordu. Bu iş olursa Hoay-i'nin de itibarı yeniden yükselecekti.<br/>
<br/>
		Çin Katunu bu tasarı üzerine Hoay-i ile uzun uzun görüşüp konuştuktan sonra ondan Dokuz Oğuzlar'a<br/>
<br/>
		gönderilecek adam hakkındaki fikrini sordu. Başkumandan da hiç düşmeden başyaver Yin-şao'yu salık verdi.<br/>
<br/>
		Vu Katun büyük bir iş üzerinde olduğuna inanıyordu. Başyavere buyruklarıyla birlikte bir kese dolusu akça  verdikten sonra onu yola çıkardı.<br/>
<br/>
		Yin-şao büyük Çin duvarını geçtikten sonra Karabuka olmuştu. Çin'den Türkeli'ne giden bir Çin çaşıtı gibi değil,  anayurda dönen bir Türk gibi hareket uyuyor, av avlayıp kebap yapıyor, ara sıra at koşturarak gönül  eğlendiriyordu.<br/>
<br/>
		Böyle yapa yapa bir gece vakti Ötüken'e ulaştı. Kendisi isteyerek geceyi seçmişti. Herkese görünmeden Bilge  Tonyukuk'la konuşmak, sonra Dokuz Oğuzlar'a doğru yola çıkmak istiyordu. Karabuka, Bilge Tonyukuk'a bütün  bildiklerini ve aldığı vazifeyi anlattı.<br/>
<br/>
		Tonyukuk ona yeni buyruklar verdi. Bütün bu işler gecenin oldukça kısa zamanında görüldü. Sonra Karabuka  ömründe Ötüken'i görmemiş bir Çinli gibi kuzeye doğru at saldı.<br/>
<br/>
		Karabuka böylece yol alır ve Çin'in sıkıcı duvarlarından, saçma törenlerinden uzak bulunduğu için Tanrı'ya  şükrederken bir gün hiç ummadığı anda bir uğursuzluk oldu: Ati ile birlikte bir dereyi geçerken at batağa  saplandı, bir iki debelendikten sonra dibe çöküp boğuldu. Karabuka kendisini güçlükle kurtararak karşı kıyıya  attı. İşin kötüsü bütün yiyecek ve akçasıyla kılıcının da atla birlikte batağa gömülmesiydi. Atsız, azıksız, akçasız  olarak yay ve sadağıyla birlikte ozkırda yapayalnız kalmıştı. Halbuki ati olsa bile Dokuz Oğuzlar'a ancak üç dört  gün daha gittikten sonra varabilecekti. Atsız kalınca artı ne yapacağını bilemiyordu.<br/>
<br/>
		Karabuka şöyle bir düşündü: Ötüken yolu daha uzaktı. Yine en çıkar yol kuzeye, Dokuz Oğuzlar'a yönelmekti. O  da işi Tanrı'ya bırakarak öyle yaptı. Kuzeye doğru yürümeğe başladı.<br/>
<br/>
		İlk günü bir iki kuş avlayıp kızarttı. İkinci günü av bulamad . Yalnız soğuk bir kaynaktan kana kana içti. Üçüncü  gün bir tavşan vurdu ve bir öğünde yedi. Dördüncü, beşinci günler ne av avladı, ne de su buldu. Altıncı gün  açlık ve susuzluktan dizleri titreyerek yürüdü. Bir geyiği okla yaraladı. Fakat geyik kaçıp kurtuldu. Yedinci gün,  elleri titrediği için pek yakından attığı oku bir tavşana değdiremedi. Bir ağaçlığa geldi. Ağaçların dibine yattı.  Baygın bir halde uyku ile uyanıklık arasında kalıp sızdı.<br/>
<br/>
		Güneş batıyordu. Bir ses duyar oldu. Kulağını yere koyup dinledi: Atlılar yaklaşıyordu.<br/>
<br/>
		Karabuka gelenlerin kim olduğunu bilmediği ve kendi durumu kuşkulandırıcı olduğu için son gücünü  toplayarak ağaçlığın en sapa yerine gelip sen sık dallarına tırmandı. Yaprakların arasında iyice gizlenip bekledi.<br/>
<br/>
		Epey sonra on atlı gelerek ağaçlıkta mola verdiler ve kızarmış etlerini yemeğe başlayarak Karabuka'nın da  iştahını kabarttılar. Bunların konuşmalarına kulak veren çaşıt çok geçmeden Gök Türk olduklarını anladı. Zaten  bu on kişi de Ay Hanım'ın yanından dönen Binbaşı Pars buyruğundaki Gök Türk elçilerinden başka kimse  değildi. Gece olunca nöbete duran iki kişiden başka hepsi yerlere uzandılar ve keçelerine sarılarak uyudular.<br/>
<br/>
		Karabuka ağaçta fırsat kolluyordu. Nöbetçilerin kendisinden en uzakta olduğu bir sırada gürültü etmemeğe  çalışarak ağaçtan aşağı kaydı. Koyu bir gölgede yere yatarak durdu. Sonra sürüne sürüne biraz ilerledi. Yeniden  durarak uzun zaman bekledi. Kendisinden otuz kırk adım ilerde yolculardan birinin atı duruyordu. Çevresine  çabuk bir göz attı. Nöbetçinin biri elli adım uzaktaydı. Hiç telâş etmeden kalktı. Gayet tabii bir yürüyüşle ve  biraz gürültü ederek ata yaklaştı. Nöbetçi ona dönerek: &quot;Kim o&quot; diye seslendi.<br/>
<br/>
		Karabuka atın yanına varmıştı. Bir sıçrayışta üzerine yerleşerek: - &quot;Şöyle biraz dolaşacağım&quot; diye cevap verdi ve  atı tırısa kaldırarak güneye doğru sürdü. Nöbetçi tam Gök Türk ağzıyla verilen cevaptan ve atın güneye,<br/>
<br/>
		Ötüken'e doğru yöneltilmesinden dolayı hiçbir şeyden şüphelenmemişti. O sırada henüz uyumamış olanlar da  bunu Ersegün'ün deliliği sanmışlardı. Karabuka ise biraz sürdükten sonra yiyecek torbasına el atmış, atı batı<br/>
<br/>
		yönüne çevirmiş, gece yarısına doğru da yeniden kuzeye dönerek Dokuz Oğuzlar'a doğru yol almağa  başlamıştı.<br/>
<br/>
		Dokuz Oğuz Eli'ne vardığı zaman torbadaki azık bitmiş, kendisi de yorgunluktan bitkin bir hale gelmişti. Çünkü  atını uğruladığı Gök Türkler işin farkına vararak ardına düşmüşler, arada uzun, yıpratıcı ve heyecanlı  kovalamacalar olmuştu. Karabuka bu kovalamaca da onları şaşırtmak için yine yön değiştirdiğinden yolu  uzamış, son iki gününü aç geçirmişti.<br/>
<br/>
		Dokuz Oğuzlar'ın arasına varınca ilk işi yiyecek istemek oldu. Kendisini Kıtaylar'dan kaçmış bir Çin tutsağı diye  tanıttı ve aralarında kalmak için izin istedi. Dokuz Oğuzlar bu işi Ay Hanım'a duyurdular. Kağan kızı onu otağına  çağırarak sorguya çekti ve onun yere diz vurara selâm verişinden şüphelendi. Çünkü bu diz vuruşu tam Türk  göreneğince yapılmıştı. Bundan başka adının Yin-şao olduğunu söyleyen bu adam tam Gök Türk ağzıyla güzel  bir Türkçe ile konuşuyor, üstelik de yüzü Çinliye değil Türk'e benziyordu.<br/>
<br/>
		Ay Hanım'ın otağında beğ olarak yalnız Yüzbaşı Kadir Bağa bulunuyordu. Kum Sengün ve Tungra Sem  ölmüşlerdi. Dokuz Oğuz Eli'nde Kadir Bağa'dan başka beg kalmamıştı.<br/>
<br/>
		Yin-şao bir aralık AyHanım'a çok mühim ve gizli bir şey söyleyeceğini bildirdi. Oda ne söyliyecekse Kadir Bağa'nın  yanında söylemesi gerektiği cevabını verdi. O zaman Yin-şao koynundan küçük bir kese çıkardı. İyice dikilmiş  olan bu keseyi dişiyle yırtarak içinden bakır levha çekti. Bunu Ay Hanım'a sunarak: - &quot;Çin katunu Vu Katun'dan  elçi olarak geliyorum&quot; dedi.<br/>
<br/>
		Levhanın üstünde Vu Katun'nun mühürü kazılmış, altına da Çince &quot;Yin-şao elçimizdir&quot; kelimeleri yazılmıştı.  Ay Hanım, gönülleri okuyan keskin ışıklı gözlerini Yin-şao'ya dikmişti. Ahenkli sesiyle:<br/>
<br/>
		- &quot;Çin katunu benden ne istiyor&quot; diye sordu. Elçi cevap verdi:<br/>
<br/>
		- GökTürkler'i ortadan kaldırmak için birlikte hareket. Ay Hanım sustu. Elçi, sözlerine devamla:<br/>
<br/>
		-Çin katunu iki yüz bin kişilik bir ordu hazırladı. Gök Türkler ortadan kalktıktan sonra Ötüken'e Dokuz Oğuzlar  yerleşecek ve Çin katunu size yardımına ihtiyaç duyar yollayacak.<br/>
<br/>
		- Çin ordusu Gök Türkler'i yok etmeğe yeter kuvvette iken bizim birkaç yüz çerimizin yardımına ihtiyaç duyar  mı?<br/>
<br/>
		Çin elçisi bu soru üzerine biraz duraksadı. Fakat bunun cevabını bulmakta da gecikmedi:<br/>
<br/>
		- Dokuz Oğuz çerisi ne kadar az olsa yiğitliği bakımından yine büyük bir değer taşır. Gök Türkler gibi çetin bir  yağı ile savaşırken böyle yiğit bir ordu ihmal olunamaz.<br/>
<br/>
		- Güzel söyledin elçi! Ama elçiler kendilerini gizleyerek gelmezler. Sen niçin gizleyerek geldin?<br/>
<br/>
		- Yumuşum gizli olduğu için Dokuz Oğuzlar'ın bile duymaması gerekti. Vu Katun öyle buyruk verdiği için gizli  geldim.<br/>
<br/>
		Ay Hanım düşünceye dalmıştı. Elçiye bakmakta olduğu halde aklından ürlü ihtimaller geçiyordu. Karabuka ise  kağan kızının bakışlarından rahatsız olduğunu duyuyor, onun güzelliğine şaşmaktan kendini alamıyordu.<br/>
<br/>
		Nihayet Ay Hanım, Kadir Bağa'ya buyruk vererek her hangi bir Dokuz Oğuz'un çadırında elçinin konuk  edilmesini söyledi ve :&quot; Seni yine çağırtırım&quot; diyerek onu otağınd n çıkardı.<br/>
<br/>
		Sonra, aldığı buyruğu yerine getirerek tekrar karşısına gelen Kadir Bağa'ya:<br/>
<br/>
		- &quot;Yüzbaşi! Bu elçiyi gözaltında bulundur. Galiba bir Gök Türk çaşıtı&quot; diyerek onu hayretler için içinde bıraktı.  <b>KARABUKA</b><br/>
<br/>
		Karabuka, Ay Hanım'ın kendisinden kuşkulandığını anladığı için daha dikkatli davranmağa mecburdu. Şimdi  kendisinin iki vazifesi vardı: Ay Hanım'ı Çin'le ittifakla kandıracak, onun verdiği cevabı da Bilge Tonyukuk'a  bildirecekti. Asıl vazifesinin bu İkincisi olduğunu acaba Ay Hanım anlamış mıydı?<br/>
<br/>
		Karabuka, üzerindeki şüpheyi dağıtmak için birkaç gün hareketsiz durdu. Kimseyle konuşmuyor, pek fazla  gezip tozmuyordu. Fakat akıllı ve anlayışlı olduğu için Dokuz Oğuzlar arasındaki her şeyi kavramağa çalışıyor,  onların gücünü öğrenmeğe uğraşıyordu. Onlar şimdi beş yüz çadırlık bir El olmuşlardı. Erleri gürbüz ve atılgan  kimselerdi. Altı yüz kadar savaşçı çıkarabilirlerdi. Ay Hanım'ı çok seviyorlar, o da budununu yükseltmek için  elinden geleni yapıyordu. Malları, davarları da az değildi. En büyük eksiklikleri aralarında yeter sayıda yüzbaşı  ve onbaşı olmayışıydı. Ay Hanım, Karabuka'nın gelişinden birkaç gün sonra Kadir Bağa'yı binbaşı yapmıştı. Gök  Türkler ve İlteriş Kağan için ne düşündüklerini bir türlü anlayamıyordu. Aralarına soluksa, konuşsa, bunu da  öğrenebilirdi ama kuşkulandırmamak için hemen kimse ile görüşmüyordu.<br/>
<br/>
		Binbaşı Kadir Bağa sık sık kendisini görüyor ve havadan sudan bazı şeyler konuşuyordu. Karabuka her  seferinde Ay Hanım'ın ne zaman cevap vereceğini soruyor, sabırsızlık gösteriyordu.<br/>
<br/>
		Bir gün yine böyle konuşurlarken Kadir Bağa birdenbire umulmadık bir soru sordu:<br/>
<br/>
		Karabuka şaşırdı. Bu soru da nereden çıkmıştı? Acaba hususi bir maksatla mı soruyordu? Kür Şad'ın oğlu olup  olmadığını bile bilmiyordu. Fakat bir Çin elçisi olarak kendisine bu kadar ehemmiyetle sorulan bir mesele  üzerinde bilgisizlik gösteremezdi. Hemen cevap verdi:<br/>
<br/>
		- Biz Kür Şad'ın ocağını söndürdük. Ne oğlu, ne de kimsesi kalmamıştır.<br/>
<br/>
		Kadir Bağa bunu Ay Hanım'dan aldığı buyruk üzerine sormuş ve Yin-şao'nun cevabını hemen kağan kızına  ulaştırmıştı. Karabuka ise başka bir yönden işkillenmişti. Kırk elli yıl önceki bir çarpışmanın hâtırası durup  dururken ne diye anılıyordu?<br/>
<br/>
		Birdenbire aklına İlteriş Kağan'nın ilk tuğ kaldırdığı günlerde bütün di lerde dolaşan bir kılıç geldi: Kocamış bir  demircinin yaptığı bu kılıç Kür Şad'ın oğlu için hazırlanmıştı. Kür Şad'ın oğlu bulunmamıştı. Fakat demirci de  bunu durup dururken yapmış olamazdı ya? Belki de onun bir bildiği vardı. Acaba Kür Şad'ın oğlu var mıydı? Sağ  mıydı?<br/>
<br/>
		Sağ olabilirdi. Fakat sağ olmakla ne olurdu? Karabuka birdenbire irkildi: Kür Şad'ın oğlu sağ ise kağanlığı  istiyebilir, İlteriş Kağan'a karşı çıkabilir, böylelikle de Türkeli parçalanabilirdi.<br/>
<br/>
		Kadir Bağa niçin kendisine Kür Şad'ın oğlunu sormuştu? Acaba sağdı da ondan haber mi almışlardı? Yoksa Kür  Şad'ın oğlu kağanlık davası için ortaya atılacaktı da Dokuz Oğuzlar'dan yardım mı istemişti?<br/>
<br/>
		Karabuka birkaç gününü hep bu işi düşünmekle geçirdi. Düşünmekten bir şey çıkmayınca ihtiyatı bırakarak  bazı Dokuz Oğuzlar'ın ağzını aradı. Fakat yine de işe yarayacak bir şey öğrenemedi.<br/>
<br/>
		Böylece günler geçerken bir gün Ay Hanım'ın kendisini beklediğini söylediler. Otağda, kağan kızının iki yanında  Binbaşı Kadir Bağa ile bir yüzbaşı bulunuyordu. Ay Hanım, Çin elçisini çok bekletmeden onun istediği cevabı  verdi: Gök Türkler'i yıkmak için Çin'e yardım edemeyeceklerini bildirdi ve Yin-şao'ya armağanlar vererek ertesi  gün yola çıkmasını buyurdu.<br/>
<br/>
		Karabuka otağdan çıktığı zaman Ay Hanım yanındaki beğlere şöyle dedi:<br/>
<br/>
		- Kendisinin Gök Türk çaşıtı olduğunu öğrendiğimizi sezmezse bir zaman için rahatız demektir. Sezdiyse  yakında Gök Türkler'in yeni bir saldırışını beklemeliyiz.<br/>
<br/>
		Karabuka eresi gün yola koyulmuştu. Kür Şad'ın oğlu hakkındaki şüphelerini bir an önce Bilge Tonyukuk'a  bildirmek istiyordu.<br/>
<br/>
		Ötüken'e yine gece karanlığında girerek doğru Bilge Tonyukuk'un otağına vardı. Bildiklerini, gördüklerini,  şüphelerini anlattı. Kür Şad'ın oğlundan söz açılınca Tonyukuk derin bir düşünceye daldı. Bu iş onu biraz  üzmüşe benziyordu. Fakat çözemeyeceği işler üzerinde fazla durmak âdeti değildi.<br/>
<br/>
		Başını kaldırarak Karabuka'ya sordu: - Dokuz Oğuzlar senin Gök Türk olduğunu anladılar mı?<br/>
<br/>
		- Herhalde anladılar.<br/>
<br/>
		- Ay Hanım anlamıştır. Onun gözünden bir şey kaçmaz. Günden güne güçlendikleri de bizim gözümüzden  kaçmıyor. Üzerlerine çeri yürütmekten başka yol yok.<br/>
<br/>
		Sonra ona Çin'de yapacağı işlere dair yeni buyruklar verdi. Biraz sonra Karabuka Çin'e doğru at sürüyor  karanlıkta meçhul bir atlı da uzaktan uzağa onu kovalıyordu.<br/>
<br/>
		Biraz zaman geçince takip olduğunu anlayan Gök Türk çaşıtı buna bir mana verememekle beraber atını  hızlandırmaktan da geri kalmadı.<br/>
<br/>
		Gökte yarım ay arasıra bulutlara giriyor, sonra çıkarak sonsuz bozkıra ışıklarını serpiyordu. İki atlı dört beş yüz  adım aralıkla yarışıyorlardı. Karabuka kendisini salkıyabilmek için bir tepe, dere veya ağaçlık gözlüyor, fakat  aksi gibi gözün alabildiğine uzanan geniş düzlükten başka bir şey görünmüyordu.<br/>
<br/>
		Bir aralık arkasında göz atan Karabuka, meçhul atlının yaklaşmakta olduğunu görünce yayını kavradı ve  sadağından bir ok çekti. Ardından gelen atlı bu hareke görmüştü. Fakat hiç aldırmadan at tepiyor, aralığı  kapatmağa uğraşıyordu.<br/>
<br/>
		Bir zaman daha böyle gittiler. Aradaki açıklık üç yüz adıma inmişti. Bozkırda atların dörtnala koşmasından  doğan ahenkli ses çınlıyor, ağzı köpüren atlar yoruluyor, fakat hızlarından bir şey kaybetmiyordu.<br/>
<br/>
		Karabuka yine başını çevirerek arkaya baktı. İki atlı birbiri için tehlikeli bölgeye girmişlerdi. Açıklık iki yüz elli  adım kadar vardı. Bu aradan atılacak oklar iki atlıya da yaman işler edebilirdi. Karabuka daha fazla<br/>
<br/>
		beklemeden oku kirişe yerleştirip ardına doğru yöneltti, fırlatacaktı, tam bu sırada meçhul atlının gür sesi  bozkırda gürledi: - Hey, Yin-şaoL Yahşi, yaman bilmeden ok salmak olur mu?<br/>
<br/>
		Bunu haykırırken atını şahlandırarak durdu. Karabuka kendisini Çince adıyla çağıran bu yabancının hareketi  karşısında kaçmayı manasız bularak gemleri kastı.<br/>
<br/>
		Şimdi iki atlı, uçsuz bucaksız bozkırda, yarım ayın saçtığı ışıklar altında, iki yüz elli adım aralıkla karşı karşıya  duruyordu.<br/>
<br/>
		Karabuka meçhul atlıyı tanımak ister gibi keskin bakışlarla bakıyor, beriki ise atının yelesini okşuyor ve öne  doğru eğiliyordu. Karabuka, aklından geçen türlü ihtimaller arasında, karşısındakinin kim olduğunu  tanıyamamıştı. Haykırarak sormaktan başka çaresi kalmıyordu: - Kimsin bakalım? Yedi atanı sayar mısın?<br/>
<br/>
		Bu soru cevapsız kaldı. Karabuka cevap beklerken öteki hâlâ atının yelesini okşuyor ve hiç oralı olmuyordu.<br/>
<br/>
		Karabuka yeniden bağırarak sorusunu tekrarladı. Karşıdaki atlı başını kaldırarak: - &quot;Sen Yin-şao değil misin&quot;  diye bağırdı.<br/>
<br/>
		- Ben Yin-şao'yum. Ya sen kimsin?<br/>
<br/>
		- Senin gibi bir Türk.<br/>
<br/>
		Karabuka, kendisini tanıyan bu meçhul adama karşı öfke duymağa başlamıştı: - &quot;Ben Türk değilim. Çinliyim&quot;  diye cevap verdi. Öteki bu söze gür bir kahkaha ile karşılık verdi.<br/>
<br/>
		Gök Türk çaşıtının Sabri tükenmişti. Bu karşıdaki bahadır dost bir insan değildi. Birden, atini dörtnala  kaldırarak ona doğru saldırdı ve okunu fırlattı. O zaman öteki hızla at döndürerek kaçmaya başladı. Fakat  atinin eşkin olduğunu biraz önce göstermişti. Ay da bu yabancıya yardim etmek istiyor gibi bulutların ardına  girmiş, Karabuka'nın ikinci oku fırlatmasına engel olmuştu. Aradaki mesafe gitgide büyüyordu. Zaten  Karabuka'nın sonuna kadar kovalamağa gönlü yoktu. Atını durdurarak bu yabancının kim olduğunu bir an  düşündü. Bulamadı. Kim olursa olsun diye düşünerek yeniden güneye yöneldi.<br/>
<br/>
		Bu sırada günlerdir ardından gelen ve onun Bilge Tonyukukla konuştuğunu da anlayan Binbaşı Kadir Bağa  kuzeye doğru at sürüyor ve:<br/>
<br/>
		- &quot;Yin-şao'nun Gök Türk çaşıtı olduğu anlaşıldı. Ay Hanim yanılmaz... Ay Hanım yanılmaz...&quot; diye söyleniyordu.<br/>
<br/>
		<b>AKIN</b><br/>
<br/>
		Yirmi bin atlı son hızla güneye doğru akıyordu. İlteriş Kutluk Kağan'ın üç tuğu havada dalgalanıyor, ara sıra  işitilen keskin, sert buyruklarla atların nal sesleri bozkırda uğulduyordu.<br/>
<br/>
		Gök Türk Kağan'ı yanında başkumandan Bilge Tonyukuk olduğu halde yirmi bin atlının ortasında at sürüyor,  ardından iki kardeşi, Boyla Bağa Tarkan, birkaç beğ, borüler ve muhafızlar geliyordu.<br/>
<br/>
		Bilge Tonyukuk çaşıtlardan gelen raporları inceledikten ve Çin'i aldatacak tedbirleri aldıktan sonra durumu  kağana bildirmiş, kağan bu uygun durumdan faydalanarak zaman geçmezsizin Çin'e saldırmak kararını  vermişti.<br/>
<br/>
		İlteriş Kutluk Kağan'ın çıkarabileceği en büyük ordu yıldırım çabukluğu ile hazırlanarak toplanmış ve aynı hızla  Çin'e yönelmişti.<br/>
<br/>
		Yüzer kişilik bölükler bir kılıç sırtı gibi dümdüz, ayni sırada uçuyorlardı. Keskin bakışlar ileriye çevrilmiş, tabii bir  alışkanlıkla düşmanı gözlüyor ve akın yapılırken artik şahıslara ait her şey, gönüllere ait her duygu geride  bırakıyordu.<br/>
<br/>
		Akına çıkıldığının üçüncü akşamında ordu ilk defa konakladı. Ondan önce yalnız kısa molalar verilmiş, çeri  geceleyin dahi yürüyerek Çin duvarına dayanmıştı. O gece Kağan'ın buyruğu ile ateş yakılmayacak,  konuşulmayacak, hareket edilmeyecekti. Yalnız herkes atının yanında her an savaşa hazır olarak bekleyecek ve  saldırış borusu çalınır çalınmaz çıra yakan yüzbaşıların ardından ileriye doğru at salacaktı. Bütün yüzbaşılar  uzun sopalar üstünde çıralarını hazırlamışlardı. Bölükler yan yana ve ardarda sıralanmışlar, gürültü etmeden,  âdeta soluk almadan bekliyorlardı.<br/>
<br/>
		Çok çevik ve keskin gözlü bir onbaşı yaya olarak ordudan ayrılmış, ile leyere Çin duvarının çok yanına kadar  sokulmuş, yere yatarak ilerisini kollamağa başlamıştı. Bu onbaşı Çin duvarından verilecek işareti bekliyordu.  Yanında boru ve çıra bulunuyor, boyuna ileriyi gözetliyor, ara sıra eliyle kılıcını okşuyordu.<br/>
<br/>
		Çin duvarından bekledikleri işareti Karabuka verecekti. Fakat Karabuka'yı bütün orduda kağanla, Bilge  Tonyukuk'tan başka kimse bilmiyordu.<br/>
<br/>
		İleriye bakarken başını ara sıra sağa, sola çeviren gözcü onbaşı birdenbire sağ ileride hafif bir ışık görür gibi  oldu ve hemen boruya el attı. Kısa bir an sonra bu ışık adamakıllı yalazlanıp göründü ve ayni zamanda oradan  gelen bir takim bağrışmalar da kulağa çarptı. Onbaşı yıldırım hızıyla ayağa fırlayarak geriye döndü ve biraz  havaya kaldırdığı borusunu Gök Türk ordusuna doğru hızla üç defa üfleyerek işareti verdi. Sonra yine yıldırım  hızıyla çırasını tutuşturdu ve kaldırıp sallayarak Çin duvarına, ışığın gözüktüğü yere doğru koşmağa başladı.  Tam bu sırada Gök Türk ordusunda da saldırış borusu çalınmış ve bir anda tutuşan iki yüz meşalenin  gerisinden yirmi bin atlı korkunç savaş haykırışlarıyla duvara doğru atılmıştı. Gözcü onbaşı çırasını sallayarak  olanca hızıyla işaretin verildiği yere koşuyor, bölüklerini saldırtan yüzbaşılar da gözcüyü kovalıyordu. Bu iş o  kadar çabuk olmuştu ki şöyle birden yüze kadar sayacak bir zaman geçmeden Gök Türk ordusu Çin duvarının<br/>
<br/>
		dibine varmış ve açık bir kapıdan içeriye dalmıştı.<br/>
<br/>
		Karabuka ateşle işareti verdikten sonra kendisine yardım eden başka bir Türk çaşıtı ile birlikte kapıyı da  açmıştı. Fakat işareti verirken Çinliler tarafından görülmüş, Çinliler bağırarak üzerine atılmışlardı.<br/>
<br/>
		Güç durumda idi. Bu kadar incelikle hazırlanan işin son anda bozulmaması için şimşek gibi bir hızla karar  vermesi lâzımdı. O da öyle yaptı. Yaman bir sertlikle kılıç sıyırırken arkadaşına haykırdı: - Kapının dışına fırla!...  Kapamak isteyenleri okla!...<br/>
<br/>
		Arkadaşı onun dediğini yaparken kendisi de geriye dönüp ardından gelen Çinlilere daldı. Karga sürüsüne doğan  gibi girmiş bir an kargaşalık oldu. Karabuka ve arkadaşı Gök Türk ordusuna gereken zamanı kazandırmışlardı.  Gök Türk ordusu o kadar yaklaşmıştı ki artik kapıyı kapamanın imkânı yoktu. Çinliler de bunu bildikleri için  kapıyla değil, canlarıyla meşguldüler.<br/>
<br/>
		Karabuka bir yığın Çinli'ye dalıp onları yararken bir iki hafif yara almıştı. Vazifesini yaptığı için artık kendisini  kurtarmayı düşünebilirdi. Hızla fırlayarak dönemeçli merdivenleri çıkmaya başladı. Bunu yaparken bir yandan  da kılıcını kınına soktu ve sadağa el atarak çektiği oku kirişe yerleştirdi. Dönemeç başında durarak ardından  gelen Çinlinin karanlıkta bir gölge gibi gözüken gövdesine yapıştırdı. Aynı çabuklukla İkincisini de yere serdi.  Başka zaman olsaydı Çinliler böyle bir durumda ilerlemez, dururlar, çekilirlerdi. Fakat Gök Türk ordusu korkunç  savaş haykırışlarıyla Çin duvarının kapısından içeri girer, bir yandan da duvara merdivenler dayarken  önlerindeki bir tek kişi onları durduramazdı. Karabuka da bunu hesaplıyor, ona göre hareket ediyordu. Çinlileri  durduramayacağını anlayınca yeniden kaçmağa başladı.<br/>
<br/>
		Hızla koşarken ardından gelerek omuzu üstünden aşan okun vınlayışı onu bir an duraksattı. O da birçok  çekerek Çinliler'e doğru savurdu.<br/>
<br/>
		Bu sırada Çin duvarının bütün kulelerinde ateşler yakılmış ve Gök Türk akını geriye, memlekete haber  verilmişti.<br/>
<br/>
		Karabuka ilerde, Çin duvarının kıvrıldığı yere varmak için koşuyordu. Orada aşağıya inmek için dar bir  merdiven olduğunu biliyordu. Oraya varırsa karanlıkta ke dişini Çinliler'in gözünden kaybedeceğini umuyordu.  Fakat oraya yaklaştıkça daha ileriki kuleden yakılan ateşin aydınlattığı çevreye yani tehlikeli bölgeye  yanaşıyordu. Bir an durup arkasına bir ok daha çektikten sonra tekrar koşmağa başladı.<br/>
<br/>
		Kıvrıntıya elli adım kalmıştı. Bir ok sağından uçarak geçti Kırk adım kala bir ok başının üzerinden vınladı. Otuz  adım kala iki ok birden sol yanındanuçtu.<br/>
<br/>
		Yirmi adım kalmıştı. Birden ne olduğunu anlamadan ileriye doğru kaykılarak suya atılan bir insan gibi fırladı ve<br/>
<br/>
		yerde birkaç adım sürüklenerek durdu.<br/>
<br/>
		O zaman bacağında duyduğu sızıyla yaralanmış olduğunu anladı. Bir ok oyluğuna batıp orada kalmıştı.  Karabuka Gök Türk yüzbaşısı olduğu için yenilmeği kolay kolay kabul edemezdi. Yattığı yerden sadağına hızla el  atması ve oku çekip yayına yerleştirerek gezleyip fırlatması bir oldu. Kırk adım kadar geriden koşan Çinliler'in  en önde bulunanı yüreğinden vurularak kütük gibi düştü; ölüp kaldı.<br/>
<br/>
		Bu ölen Çinli, kovalayanların subayı idi. Onun devrilmesiyle Çinliler'in şaşkınlık içinde bir an duraksamaları Gök  Türk yüzbaşısına zaman ve fırsat kazandırmıştı. Büyük bir gayretle ayağa kalkarak kıvrıntıya doğru koşmak  istedi. Fakat okun saplandığı bacağı o kadar sızlıyordu ki, yürümeye imkân yoktu. Beş altı adim atarak yeniden  düştü ve yeniden ok gezleyerek fırlattı. Bir Çinli'yi daha devirdi.<br/>
<br/>
		Şimdi iyice kulenin ışığı altında idiler. Karabuka kendisini kovalayanların yedi kişi olduklarını gördü ve o anda  tulgasına bir ok yedi. Bu bir ihtardı: Ok, biraz daha aşağıdan gelip kendisini yok edebilirdi.<br/>
<br/>
		Sürünerek kıvrıntıya doğru ilerledi. Altı yedi adımlık bir yer kalmıştı. Fakat artik oraya varmak neye yarardı?  Koşamayacak olduktan sonra oraya erişmek için çabalamak boşuna değil miydi?<br/>
<br/>
		Karabuka bir Gök Türk yüzbaşısı gibi yıldırım hızıyla düşünerek henüz bütün umutların bitmediğini anladı.  Kendisinden otuz beş kırk adim ilerde bulunan yedi Çinli'yi, onlar kendisine yaklaşmadan önce okla  öldürebilirse kurtulacaktı. Bu umutla sadağına çabuk bir göz attı: Yazık! Altı ok kalmıştı. Fakat bir Gök Türk  yüzbaşısı kendi gövdesine saplanmış olan oktan da faydalanabilirdi. Karabuka bunu düşünerek yattığı yerde en  iyi durumunu aldı ve oklarını fırlatmaya başladı.<br/>
<br/>
		Çinliler sarsak hareket ediyorlardı. İlk önce koşarak Karabuka'ya yaklaşmak istediler. Böyle yaparlarsa iki üçü  sağ olarak onun yanına kadar gelebilecek ve kılıçla işini bitirecekti. Fakat iki tanesi okla devrilince onlar da ok  atmak sevdasına kapıldılar ve beşi birden yaylarını gerdiler.<br/>
<br/>
		Şimdi Gök Türk ordusunun saldırdığı yerlerden uzakça bir bölümde sa a bir yerde bulunuyorlar, bundan dolayı  telâşla saldırmağa lüzum görmüyorlardı.<br/>
<br/>
		Karabuka, Gök Türk olduğu için onlardan çok çabuk ok çekebiliyordu. Beşi birden yay gerince o da davranıp  okunu salladı ve birini daha vurarak kendisine yöneltilen beş oktan birini savaş dişi etti. Fakat geri kalan dört  oktan biri yanağını yalayarak geçmiş, yüzünü bir an içinde kana bulamıştı.<br/>
<br/>
		Çinliler tekrar koşmağa başlayınca yüzbaşı üç okunu da inanılmaz bir çabuklukla gezleyip atarak üç Çinli'yi de  yere serdi ve kuleden gelen ateşin ışığı altında tek yağısıyla baş başa kaldı.<br/>
<br/>
		Son Çinli'yle teke tek kaldığı zaman aralarında on, on iki adımlık bir yer vardı. Çinli, kılıcını çekmiş, son hızıyla  koşarak geliyordu. Yerde olan Karabuka ona kılıçla karşı koyamazdı. Biraz önce hesapladığı gibi oyluğuna  geriden ve biraz saplanmış olan oku çabucak çıkarıp Çinliye yöneltmekten başka çıkar yolu yoktu. Bu işi,<br/>
<br/>
		aradaki açıklık kapanmadan yapmağa mecburdu.<br/>
<br/>
		Yaralı yüzbaşı, elini sızlayan yarasındaki oka atarak sıkıca kavradı ve bütün gücüyle çekti. Bu işi yaparken  bacağına saplanmış olan ok temreninin etlerini nasıl parçalayacağını, bunun ne dayanılmaz bir acı vereceğini  eskiden b r yol denemiş olduğu için biliyordu. Birden içinden bir şey koparılmış gibi bir duyguyla gözlerinin  karardığını, yüreğine baygınlık geldiğini duydu. Bir an çevresini göremedi.<br/>
<br/>
		Sonra içinden gelen bir dürtüşle bayılmanın ölmek demek olacağını düşünerek toparlandı. Yarasından çektiği  oku yayına yerleştirdi. O bunları yaparken Çinli yaklaşmış, aralarında bir adımlık yer kalmıştı.<br/>
<br/>
		Karabuka yayını gererken Çinli hızla kaldırdığı kılıcını ona doğru savuruyordu.<br/>
<br/>
		Bu işler olurken Gök Türk ordusu Çin duvarının kulelerini birer birer zaptedip içindekileri çabucak  temizliyorlardı. Çerinin bir tümeni Çin içerisine doğru gecenin karanlığında akını başlamıştı. İlteriş Kağan Çin'e  dalan bu tümüne başbuğluk ediyordu. Bilge Tonyukuk öteki tümenle duvarı tutmak, emniyetini sağlamak  buyruğunu almıştı. O, kuleleri çabucak alıp ateş işaretini söndürdükten sonra kapıları tutturmuş, gereken  yerlere karakollar koydurmuş ve Türk yaralılarıyla, ölülerini aratmağa başlamıştı. Bir de Karabuka'yı  aratıyordu. Onunla bir yerde buluşmağa söz vermişti. Burası vaktiyle kendisinin atıyla birlikte Çin duvarından  aşağıya atladığı yerdi. Onun dış veya iç tarafındaki bir yerde buluşacaklardı. Bile Tonyukuk, Karabuka'yı tanıyan  iki adamını onu aramağa saldırdığı gibi kendisi de bir iki çeriyle birlikte o yörelerde dolaşıyor, çıraların ışığı  altında kuytu yerleri gözden geçiriyordu. Bu işten bir sonuç çıkmayınca gür sesli birkaç çeri getirerek &quot;Yüzbaşi  Karabuka&quot; diye dört bir yana bağırttı. Fakat bu bağırmalara karşı da bir cevap alınmadı. Tonyukuk,  kararlaştırılan şekilde işaretler verilip tasarlanan bütün işler pürüzsüzce başarıldıktan sonra Karabuka'nın  ölmüş olacağını pek sanmıyordu ama bu kadar araştırmadan sonra bulunmayışını da iyiye yoramıyordu.<br/>
<br/>
		Bilge Tonyukuk bu bilmeceyi gün doğarken çözdü. Geceleyin Çin duvarı üstündeki bir kulede biraz uyuyup tan  atarken kalktıktan sonra Kağan'dan gelen ulağa cevaplarını vermiş ve çerisini gözden geçirmek üzere duvardan  aşağı inmeğe davranmıştı ki bir dönemeçte birdenbire durdu. Yıkık bir mazgalın dibinde, bir merdivenin ilk  basamağına yakın bir yerde Yüzbaşı Karabuka yatıyordu. Yanında, taşın çukurlaştığı yerde biriken kanı  pıhtılaşmış ve bir eli kan birikintisi içinde kalmıştı. Geceleyin Çin ölülerini toplayan Gök Türkler bu loş yerd eki  yüzbaşıyı görememişlerdi. Karabuka ölmüş, ölmeden önce parmağını kanına batırarak duvarın temiz ve ak bir  yerine şunları yazmıştı: &quot; Buyruğunu yerine getirdim. Ötüken'e selâm...&quot;<br/>
<br/>
		<b>UMUT VE KIRGINLIK</b><br/>
<br/>
		Gök Türk ordusu büyük doyumluluklarla Ötürken'e dönüyordu. Çin duvarı aşıldıktan sonra sınırdaki Çin  kumandanlarının çıkardığı ordu tepelenmiş; birçok mal, davar ve tutsak alınmıştı.<br/>
<br/>
		Onbaşı Urungu'nun içinde gizli bir sevinç vardı. Bu sevincin nereden geldiğini düşünüyor, bulamıyordu. O da  herkes gibi mal çapmış, zengin olmuştu. Fakat bu yalancı dünyanın malı ile sevineceği asla aklına gelmediği için  gönlün eki genişliğin sebebi bulur gibi oldu, buldu ve dudaklarından belirsiz birkaç söz döküldükten sonra yüzü  kıpkırmızı oldu.<br/>
<br/>
		Urungu, farkına varmadan Ay Flanım'ı düşünürken ona vaktiyle yaptığı evlenme teklifini, Ay Flanım'ın da  reddedişini hatırladı. Kağan kızı o zaman kendisini &quot;karabudundansın&quot; diye çevirmiş, fakat sonra bir Gök Türk  tegini olduğunu öğrenmişti. Şimdi her halde fikrini değiştirmiş olmalıydı. Urungu, birdenbire içinde derin bir  bahtiyarlık dalgalanması olduğunu duydu. İşte, hayaline getiremiyecegi kadar zengin de olmuştu. Şüphesiz, bu  şartlar altında Ay Flanım'ın karşısında yere diz vurursa başka türlü karşılanırdı. Fakat Urungu'nun yüreğindeki  sevinç uzun sürmedi: Kendisinin kim olduğu gizli kalacağı için Ay Flanım onunla yine evlenmezdi. Sonra Dokuz  Oğuzlar ne derdi?<br/>
<br/>
		Fakat Kür Şad'ın oğlu içinden gelen sese uyacaktı. Ötüken'e varır varmaz kuzeye doğru gidip kağan kızını  bulacak, yeniden evlenme teklifi yapacaktı.<br/>
<br/>
		Gök Türk ordusu Ötüken'e bir bayram görünüşü içinde vardı. Ilteriş Kağan şimdiye kadar yaptığı savaşların en  büyüğünü kazanmıştı. Şimdi Beçlere ulu bir şölen veriyordu. Her yanda davullar çalınıyor, kımızlar içiliyor,  gençler güreşiyor, yiğitler at yarıştırıyordu.<br/>
<br/>
		Urungu eğlencelere katılmadı. Oğlu Taçam andası Yüzbaşı Börü'yü gördükten sonra yanına bolca azık alarak  kuzeye doğru yola çıktı.<br/>
<br/>
		İlk günün sevinci geceleyin sona erdi. Ertesi sabah tasaya benzer bir duygu, anlaşılmaz bir ürkeklik sezinledi.  Üçüncü gün içindeki kıpırdanışların korkuya benzer bir hal aldığını anladı.<br/>
<br/>
		Bunca tehlikelerin içinde yaşamış, ölüme göz kırpmadan bakmış olan Urungu bu korkuya benzer duygudan  rahatsız oldu. Fakat onu içinden atmağa imkân yoktu.<br/>
<br/>
		Ay Hanım'a yaklaştıkça yürüyüş hızını azaltıyor, yollarda kendisini eğlendirecek, alıkoyacak sebepler  bulunuyordu. Hatta bir geyiği kovalamak bahanesiyle doğuya doğru epey kaydığının farkındaydı.<br/>
<br/>
		Bir gün apansızın bir yaralıyla karşılaştı. Böğründen bir okla vurulmuş olan bu adam bir Kitay'dı. Yerde  yatıyor, başucunda atı bekliyordu. Urungu yere atlayarak yaralının başını koluna aldı ve kımız çamçağı  ağzına dayadı. Kıtay'da artık hayır kalmamamıştı. Ancak bir iki yudum içebildi. Soluğu kesilerek:<br/>
<br/>
		- &quot;Beni sizden biri vurdu&quot; dedi.<br/>
<br/>
		İlteriş Kutluk Kağan, Kıtaylarla yedi defa savaşarak onlara baş eğdirmiş, vergiye başlamıştı. Hatta bu savaşlara  Urungu da katılmıştı. Şimdi, Kıtaylarla barış içinde yaşandığı bir günde bir Gök Türk'ün onu vurması tuhaftı.<br/>
<br/>
		Urungu, işi anlamak istediğinden çok, yaralı Kıtay'a bir şey söylemiş söylemiş olmak için:<br/>
<br/>
		- &quot;Niçin vuruştunuz&quot; diye sordu. Öteki güçlükle konuşarak:<br/>
<br/>
		- &quot;Bilmiyorum&quot; diye cevap verdi ve hafifçe inledi. Urungu'nun merakı uyanmıştı:<br/>
<br/>
		- Aramızda bir vuruş bile olmadı. Şurada yere oturmuş, ağlıyordu. Niçin ağladığını sordum. Yaram sızlıyor dedi.  Dağlamak için yanına indim. Yaram gözükmez, gönül yarası dedi. Buna kamlar karışır dedim. Atıma atladım.  Gidiyordum. Sıçrayarak atımı tuttu. Sevgi mi üstündür, öç mü dedi. Öç dedim. Sevgiyi üstün tutmak olmaz  mı diye sordu. Böyle şey er kişiye yakışmaz dedim. Hemen yay çekip beni vurdu. Sonra bağıra bağıra batıya  doğru at sürdü.<br/>
<br/>
		Urungu'nun kaşları çatıldı. Gözleri istemeyerek batıya çevrildi: &quot;Ufkun ardında Ay Hanım'ın yurdu&quot; vardı.  Hüzünlü bakışları bir zaman oraya takıldıktan sonra Kıtay'a : - &quot;Seni ne zaman vurdu&quot; diye sordu.<br/>
<br/>
		Yaralı uzun uzun göğe baktıktan sonra &quot;dün&quot; dedi ve artık hiçbir şey söylemedi. Göğe takılı bakışları  donuklaştı. Başını sağa çevirerek öylece kaldı. Ölmüştü.<br/>
<br/>
		Atının üstünde yavaş yavaş batıya doğru ilerleyen Urungu gönlünde bir ağırlık duyuyordu. Şu boşu boşuna  öldürülen Kıtay'a acımıştı. Nice ölümler görmüş, nice acıları içine sindirmiş olan Urungu için bu bir tek  ölümden duyulan acı anlaşılmaz bir şeydi. Tanımadığı bir Kıtay içinböyle üzülmek. ... Acaba<br/>
<br/>
		yüreği mi yufkalaşmıştı? Bu düşünce onu biraz uyarır, sarsar gibi oldu ve o zaman duyduğu acının bu ölümden  değil, ölenin anlattıklarından geldiğini anladı: Sevgi mi üstündür, öç mü? Öç! Sevgiyi üstün tutmak olmaz mı?  Böyle şey er kişiye yakışmaz!...<br/>
<br/>
		Gök Türk onbaşısı, Kıtay'dan erlik dersi mi alacaktı? Birdenbire düşünce yığınları altında ezileceğini anlayarak  atını tepti ve dörtnala her şeyi unutmak istedi. Unuttu da ... görmeden bakıyor, bilmeden<br/>
<br/>
		gidiyordu.<br/>
<br/>
		Sonra, ansızın atını yavaşlattı. Ufka bakarak güneşin batmak üzere olduğunu gördü. Ne kadar zaman yol  aldığını bilmiyordu. Fakat bulunduğu yeri tanımış, Ay Hanım'a yaklaştığını anlayarak yüreği hızla çarpmıştı.  Ona ulaşmak için yarım günlük yolu vardı. Şimdi ne yapa aktı?<br/>
<br/>
		Bir an bunu düşündü. Kararsızlık içinde sıkılırken geniş bozkırda dalgalanan bir at sesiyle başını çevirdi:  güneyden doludizgin bir atlı geliyordu. Bunu doludizgin bir gidiş denemezdi. Sanki ardından canına susamış bir  ordu geliyormuş gibi at koşturuyor, yolları geçerek değil, yırtarak yaklaşıyordu.<br/>
<br/>
		Urungu bütün bozkırlılar gibi tetikte olmakla beraber atinin üstünde kıpırdamaksızın duruyor, onun  yaklaşmasını bekliyordu.<br/>
<br/>
		Dizgin boşaltan adam yaklaştı, yaklaştı. Urungu'nun tam önü de atını şahlandırarak durdu ve yüzü gözü kan  içinde, giyimleri toz toprak içinde, giyimleri toz toprak içinde bir er öfkeyle bağırdı:<br/>
<br/>
		- De bakalım bahadır! Sevgi mi üstündür, öç mü?<br/>
<br/>
		Urungu'nun bakışlarını keskinleştirdi. Kana ve toza bulanmış bir yüz altında Deli Ersegün'ü tanıdı. Tok, fakat  üzüntülü bir sesle:<br/>
<br/>
		- &quot;Bu soru adam öldürmeğe değer mi&quot; diye cevap verdi. Ersegün başını kaldırarak yani başına kadar geldi.  Hayretle:<br/>
<br/>
		- &quot;Onbaşi! Sen misin&quot; dedi.<br/>
<br/>
		Urungu, Deli Ersegün'ün ele, avuca sığmaz bir çocuk olduğunu bilmiyor değildi. Fakat şimdi onda olağanüstü  bir hâl olduğunu da muhakkaktı. Belâ arıyor gibi bakışları vardı. Öfkeli sesiyle:<br/>
<br/>
		- &quot;Kıtay ölmüş mü&quot; diye sordu.<br/>
<br/>
		- Niçin öldüğünü bilmeden öldü.<br/>
<br/>
		Ersegün yorgunluktan değil, öfkeden, delilikten çılgınlıktan soluyordu. Urungu da buraya belâ aramak için  gelmişti. Fakat o, belâ aradığını gösterişle belli etmiyor, bağırmıyor, delirmiyordu.<br/>
<br/>
		Ersegün'ün garip sorusundaki sebebi anlamak kendi içindeki bir düğümü de çözecekti. Deli çocuğa:<br/>
<br/>
		- &quot;Sevgi ile öcü niçin ölçüştürüyorsun&quot; diye sordu, &quot;bunlar kılıçla ok gibi ayrı şeylerdir. İkisinin de üstün olduğu  zaman vardır.&quot;<br/>
<br/>
		Ersegün'ün kanlı gözleri kıvılcım gibi parladı. Bağırarak: - &quot;Gönlümdeki kördüğümü çözmek istiyorum&quot; dedi.  Urungu, kaşları çatılarak sordu: - Gönlünde ne var?<br/>
<br/>
		- Bunun için suçsuz Kitay öldürülür mü? Gider alırsın.<br/>
<br/>
		Urungu bu sözleri ciddiyetle söyledikten sonra AyHanım'ı hatırladı ve acı acı gülümsedi. &quot;Gider, alırsın&quot; derken  gayet samimiydi. Fakat işte kendisi de ayni durumda olduğu halde gidip alamıyordu. Ersegün'ün bir beğ  olduğunu düşünerek acı gülüşünü bıraktı ve:<br/>
<br/>
		- &quot;Sen yüce bir beğsin. İstediğin kızı alabilirsin&quot; dedi. Deli Ersegün'ün yüzü bir tipi gibi karıştı:<br/>
<br/>
		- Ben beğim ama o da han kızı. Hem de babam öldürmüş olan bir han kızı... Urungu her şeyi anlamıştı. Şimdi  onun yüzü bir tipi gibi, kasırga gibiolmuştu.<br/>
<br/>
		- &quot;Ay Hanım'dan mı bahsediyorsun&quot; diye sordu. Öteki bağırıyordu:<br/>
<br/>
		- Ne sandın ya onbaşı? Kağan kızının karşısında beğlik söker mi? Hem de kılıç kullanan, erleri yenen, öldüren,  yaralayan kağan kızı...<br/>
<br/>
		Urungu artık işitmiyordu. Erleri yaralayan kağan kızından söz açılınca kendi yarasını da hatırlamıştı. Ama  bunun, omzuna saplanan ok yarası mı, yoksa gönlüne saplanan sevgi yarası mı olduğunu ayıramıyordu.<br/>
<br/>
		Birdenbire içinin büyük bir acıyla yeniden sızladığını duydu. Bütün acılar karşısında yaptığı gibi dimdik  durarak karşısındaki genç beğe baktı ve:<br/>
<br/>
		- &quot;Buraya, bana bunları söylemek için mi geldin&quot; diye sordu.<br/>
<br/>
		- Hayır, Ay Hanım'ı istemek için geldim. Urungu'nun gözleri dumanlandı:<br/>
<br/>
		- Ne diye ona gitmiyorsun da çevrede dolaşan suçsuzlara saldırıyorsun?<br/>
<br/>
		- Babamı öldüren kıza gönül vermek alçaklık olmasın diye korkuyorum.<br/>
<br/>
		- Baban tuzakta, pusuda değil, savaşta öldürüldü. Kişi çadırda doğar çayırda ölür. Tanrı'nın koyduğu yasaya  karşı gelinmez.<br/>
<br/>
		Deli Ersegün'ün sinirli yüzü gülümsedi:<br/>
<br/>
		- Güzel dedin be onbaşı! Öyleyse bu geceden tezi yok. Gidip isteyelim.<br/>
<br/>
		- Git iste!<br/>
<br/>
		- Sen benimle gelmez misin?<br/>
<br/>
		- Hayır!<br/>
<br/>
		- Neden be onbaşı? Bana bunca us verip yol gösterdin. Gelsen iyi olurdu. Urungu, atini güneye çevirmişti:  - &quot;Bir beğ, bir kağan kızını isterken karabudundan irisi araya giremez&quot; dedi.<br/>
<br/>
		Gece inerken bozkırda delicesine koşturulan atların nal sesleri göğe yükseliyordu. Genç bir atlı, bahtiyar bir  gülümseme ile kuzeye doğru at koştururken, geçkin bir atlı onun tam aksine uçuyor, mesafeleri yırtarak  Ötüken'e doğru gidiyor, boyuna mahmuzlanan eşkin atın görülmemiş bir hızla ileriye atılışı gitgide daha  korkunç ve daha tehlikeli bir hal alıyordu..<br/>
<br/>
		TAÇAM<br/>
<br/>
		Taçam, babasının çok yorgun ve bunlu bir yüzle Ötüken'e dönüşünden bir şey anlamamıştı. Nereye gidip  geldiğini de bilmiyordu. Kendini bildi bileli babasının üzgün durduğunun farkında idi ama bu seferki haline hiç  rastlamamıştı. Onbaşı Urungu'da eşi görülmemiş bir bitiklik vardı. Taçam bir şey öğrenmek için ona yaklaşmak  istedi. Fakat başaramadı. Buna içi sıkıldı. Sıkıntısını dağıtmak için Ötüken'in bu en güzel günlerinde herkesin  yaptığı gibi ormana gidip avlanmak, at koşturmak istedi.<br/>
<br/>
		Ötüken ormanlarının en güzel günleriydi. Ötükenliler bu güzel günleri tatmak istiyorlarmış gibi teker teker,  yahut üçer beşer geziyorlar, av avlıyorlar, kuş kuşluyorlar, yarışıyorlardı. Kimisi güreşiyor, ötede beride kopuz  çalıp eğlenenlere de Taslanıyordu.<br/>
<br/>
		Taçam kendisini bu güzel havaya, güzel ağaçlara ve eğlencelere kaptırınca iç sıkıntısını unuttu; ormanın sarp  yerlerine doğru at sürdü ve birdenbire uzaktan gördüğü bir geyiği yakalamak için hızla oraya saldırdı. Çok çevik  olan geyik hem iyi kaçıyor, hem de umulmadık anlarda sağa, sola saparak şaşırtmacalar yapıyordu. Taçam  öfkelenmeğe başlamış ve hızını arttırmıştı. Bu hız arttırış iyi olmadı: Aynı çabuklukla bir dönemeci dönerken at  koşturan başka birisiyle çarpıştı. Sert bir fırlayışla yere düştü. Başını ağaca vurarak bayıldı.<br/>
<br/>
		Kendisine çarpan atlı da yere yıkılmış, sersemlemiş fakat başka bir şey olmamıştı. Hemen doğrularak sırtını bir  ağaca yaslayan bu adam, kocamış Binbaşı Pars'ın küçük oğlu topal Yula idi. Biraz sonra yorga yürüyüşle üç atlı  daha gelerek kaza yerinde durdular. Bunlar Binbaşı Parsla büyük oğlu Yüzbaşı Ezgene ve at uşağı Çalkara idi.<br/>
<br/>
		Durumu görünce atlarından indiler. Taçam sessiz ve hareketsiz yatıyordu. Pars, Ezgene'ye :<br/>
<br/>
		- &quot;Bak bakalım&quot;dedi, &quot;şu er ölmüş mü?&quot;<br/>
<br/>
		Gülmez yüzlü Ezgene çömelip elini Taçam'ın yüreğine koyduktan sonra babasına bakarak:<br/>
<br/>
		- &quot;TaçanV'dedi.<br/>
<br/>
		Taçam adını ne Pars, ne de Ezgene işitmemişlerdi. Bakıştılar. Yula açıkladı:<br/>
<br/>
		- Onbaşı Urungu'nun oğlu!... Pars irkildi:<br/>
<br/>
		- Urungu'nun oğlu mu?<br/>
<br/>
		- Evet.<br/>
<br/>
		İş değişiyordu. Fazla düşünmeksizin Çalkara'ya buyruk verdi:<br/>
<br/>
		- Tez davran! Çadır, azık, kımız, at getir. Bir de utacı bul. Bu gece burada kalacağız.<br/>
<br/>
		Çalkara doludizgin giderken Pars, yaralının yanına eğilerek gözden geçirmeğe koyuldu. Gözleri kapalıydı. Hafif  hafif soluyordu. Başındaki yaradan sızan kanlar yüzünde, saçlarında pıhtılaşmıştı. Kocamış binbaşı, onun  yüzüne bakarken hayretten düşüyordu. Çünkü vaktiyle Ötüken'den ayrıldığı sıralarda Kür Şad kaç yaşlarında  idiyse torunu da şimdi o yaşlarda bulunuyor ve Kür Şad'a Urungu'dan daha çok benziyordu. Pars içinde derin  bir acı duyuyordu. Urungu'nun başka oğlu yoktu. Taçam'ın da oğlu olup olmadığını bilmiyor, onu Kür Şad  soyunun son eri diye tanıyordu. Şimdi bu son er boşu boşuna bir kaza yüzünden ölürse Kür Şad soyu tükenmiş  olacaktı.<br/>
<br/>
		Onbaşı Yula, babasının yüzündeki kederi okumakta gecikmedi:<br/>
<br/>
		- &quot;Taçam'ı son Çin akınında görmüştüm. Yaman vuruşuyordu. Ölürse yazık olacak&quot;dedi.<br/>
<br/>
		Pars, içinden geçen binbir duygu ile küçük oğlunun yüzüne baktı. Yula bu bakıştaki manayı kavramamıştı.  Taçam'ın yiğitliğinden babası şüphe ediyor sandı:<br/>
<br/>
		- &quot;Çok er kişi olduğunu gözümle gördüm. Böyle bir yiğide yazık olmaz mı&quot;diye sordu. Pars bunlu sesiyle cevap  verdi:<br/>
<br/>
		- Bunu yalnız yiğit bir er olarak mı görüyorsun?<br/>
<br/>
		- Ya ne diye göreceğim?<br/>
<br/>
		Yaşlı binbaşı gözlerini iki oğluna gezdirdikten sonra Taçam'a bakarak: - &quot;Talih biraz başka türlü gitseydi bu baygın  yiğidi belki kağan olarak g recektiniz&quot;dedi.<br/>
<br/>
		Yüzbaşı Ezgene ile Onbaşı Yula şöyle bir bakıştılar. Ezgene'nin gülmez yüzü daha bir somurtkan hal aldı. Yula:  &quot;Kocamış babam galiba bunadı&quot;diye düşündü. Pars onların bu durumunu görmüyormuş gibi sözünü  tamamladı ve bu sözler iki oğlu şaşkınlıktan afallattı:<br/>
<br/>
		- Bu yiğit, Kür Şad'ın torunudur.<br/>
<br/>
		Ezgene ile Yula'nın dilleri tutulmuştu. Bir şey diyemiyorlar, şakın şaşkın bir Taçam'a, bir babalarına, bir  birbirlerine bakıyorlardı.<br/>
<br/>
		İlk defa dili çözülen Ezgene oldu: - Demek Onbaşı Urungu, Kür Şad'ın oğlu?<br/>
<br/>
		- Evet!<br/>
<br/>
		- Neden bunu saklıyor?<br/>
<br/>
		Pars yorgundu. Çok konuşmağa istekli gözükmüyordu.<br/>
<br/>
		- Kendisini Çinlilerden kurtarmak için uzun yıllar kim olduğunu gizleyen anasına söz verdiği için... Yula, bu akla  gelmedik iş için babasına bir soru sormaktan kendisini alamadı:<br/>
<br/>
		- Taçam bunu biliyor mu?<br/>
<br/>
		- Hayır! Kimse bilmiyor...<br/>
<br/>
		İki oğul bu işi kendisinin nasıl bildiğini babalarına sormadılar. Sonra, üçü birden yaralıya döndüler ve yeniden  yüreğini yokladılar. Şimdi yüreği aşırı bir çabuklukla çarpıyordu.<br/>
<br/>
		Taçam yaşıyordu. Başını şiddetle ağaca çarptığı zaman bayılmış, fakat sonra yüreğini dinledikleri zaman ayılır  gibi olmuş, hatta bir aralık gözlerini açmış, fakat büyük bir yorgunluk duyduğu için yeniden kapatmıştı.  Gözlerini açıp kapadığını ötekiler görmemişti. Taçam, kendisini çadırına götürmelerini söyleyecekti. Korkunç  bir şey: Konuşamıyordu. Gözlerini açtığı zaman çevresini görmüş, Pars'ı tanımıştı. Konuşulanları işitiyordu.  Fakat dili tutulmuş, bir türlü konuşamıyordu. Kendisini zorladı. Boşuna... O zaman içine yaman bir korku  düştü: Konuşamamak! Bu, yıldırıcı bir şeydi. Yeniden kendinden geçer gibi oldu. Fakat konuşamamaktan o  kadar ürkmüştü ki sinirleri kamçılanarak ayıldı ve kıpırdarsa bir daha konuşamayacakmış gibi öylece sessiz,  hareketsiz, âdeta soluk almaktan bile çekinerek kaldı.<br/>
<br/>
		İşte o zaman Binbaşı Parsla oğullarının bütün konuştuklarını işitti ve kendisinin Kür Şad'ın torunu olduğunu  sevinç, hayret ve korkuyla öğrendi. Yüreği göğsünü delecek gibi çarpmağa başladı.<br/>
<br/>
		Çalkara yedeğindeki atlarla ve utacı ile geldiği zaman Taçam hâlâ kıpırdamadan yatıyor, sesleri belli belirsiz bir  şekilde işitiyordu. Beyni, öğrendiği büyük hakikatle o kadar doluydu ki herkes kendisine &quot;Kür Şad'ın  torunusun&quot;der gibi geliyordu.<br/>
<br/>
		Utacı başındaki yaraya kızıl bir em sürüp uğdu. Ağzına birkaç yudum ayran akıttı. Sonra durumun umutsuz  olduğunu Pars'a söyledi. Bu haber kocamış binb şıyı çok sıkmıştı:<br/>
<br/>
		- &quot;Bunu mutlaka kurtarmalı&quot;dedi.<br/>
<br/>
		- &quot;Bundan ötesine kamlar karışır&quot;diyerek kestirip attı.<br/>
<br/>
		Çalkara aldığı buyruk üzerine Taçam'ın üstüne bir çadır kurmuş ve Taçam'ı kalın bir keçenin üzerine yatırmıştı.  Öteki çadırda Pars Beğ yatacaktı. Akşam oluyordu. Utacı ile Çalkara yanlarına yedek atlar olduğu halde  Ötüken'in en ünlü kamını getirmeğe gidiyorlardı.<br/>
<br/>
		Taçam'ın yattığı çadırım kapısı açıktı. Parsla oğulları kapının önünde bağdaş kurarak oturdular. Yaralıyı  bekleyerek yemeklerini yediler Pars yalnız kımız içti ve güneş battıktan sonra içine çöken gariplikle söze  başladı:<br/>
<br/>
		- Ben Kür Şad'ı tanıdığım zaman o aşağı yukarı Taçam'ın yaşındaydı. Başka hiçbir şey bilmesem bile yalnız yüz  benzerlikleri bana her şeyi anlatabilirdi.<br/>
<br/>
		Ezgene sordu: - Başka ne biliyorsun?<br/>
<br/>
		- Urungu'nun ok atışını gördükten sonra şüphelenmiş, onu yakından gördükten sonra şüphem büsbütün  artmıştı. Belindeki bıçağı görünce hiç şüphem kalmadı.<br/>
<br/>
		KARAR<br/>
<br/>
		Uzun günler geçti. Taçam ölümle boğuştu. Kaç kere yaşamasından umut kesildi. Fakat Taçam ölmedi. Dipdiri  kalktı. Eski gücünü buldu. Savaş talimlerine katıldı. Hepsi oldu; yalnız dili açılmadı.<br/>
<br/>
		Yorucu bir düşten uyanmış gibiydi. İşittikleri beyninin içine kazılmış, onu şaşkına çevirmişti. Şimdi  konuşamıyordu. Konuşup da sanki ne de edecekti? Öğrendiklerinin şaşırtıcı büyüklüğü karşısında  konuşmamayı daha iyi buluyor, hatta belki biraz da bunun için konuşamıyordu. Yoksa gücü yerinde olduktan  sonra kendisini zorlayarak yeniden konuşmaya başlamak olmayacak işlerden değildi.<br/>
<br/>
		Yıllarca önce, İlteriş Kağan Türk sancağını yeniden kaldırdığı zaman, kocamış demircinin, Kür Şad'ın oğlu için  yaptığı kılıç, sahibi bulunmadığı için kendisine, yani Kür Şad'ın torununa verilmişti. Taçam şimdi kılıcını daha  çok seviyor, onu hiç yanından ayırmıyor, babasının yıllardır niçin gülmediğini artık daha iyi anlıyordu.<br/>
<br/>
		Kür Şad'ın torunu olmak!... Bu ne büyük bahtiyarlık, ne kutlu bir gerçekti! Taç m, Bozkurt ocağının bir tegini  olduğu için değil, Kür Şad'ın torunu olduğu için seviniyor, övünüyordu. Yukarıda mavi gökle aşağıda yağız yer  yaratılalı nice kahramanlar gelip geçmişti am Kür Şad gibisini, şüphesiz, zamanlardan hiçbir zaman ve kişi  oğullarından tek bir kişi görmemiş, bilmemişti.<br/>
<br/>
		Bir gün dolaşıp dururken bir ulak gelerek Bilge Tonyukuk'un kendisini beklediğini söyledi. Birlikte otağa  vardılar. Ulak onu içeri sokarak çekilip gitti. Bilge Tonyukuk onun başından geçenleri, dilinin tutulmuş  olduğunu biliyordu. Onun için tahtadan levhalarla bir Çin fırçası ve boya hazırlatmıştı:<br/>
<br/>
		- &quot;Taçam&quot; dedi, &quot;sen Ay Hanım'ın yanında epey kaldın. Onun bir Gök Türk teginine gönül verdiği hakkında bir  şey işittin mi?&quot;<br/>
<br/>
		Taçam, fırçayı boyaya batırarak tahtaya yazdı:<br/>
<br/>
		- İşitmedim.<br/>
<br/>
		- Ay Hanım, dedikleri kadar güzel mi?<br/>
<br/>
		- Umay kadar, Ayzıt kadar.<br/>
<br/>
		- Gök Türk kağanlığı için tehlikeli olabilir mi?<br/>
<br/>
		Taçam hayretle Tonyukuk'a baktı. Sonra fırçayı boyaya batırarak yazdı:<br/>
<br/>
		- Kağanlıklar bir güzel kızla yıkılmaz. Tonyukuk gülümsedi:<br/>
<br/>
		- Gök Türk teginleriyle beğlerinin gönüllerine girip bizi birbirimize düşürmez mi demek istedin.  Taçam, azimli bir davranışla fırçayı boyaya batırdıktan sonra: - &quot;Düşüremez!&quot; diye yazdı.<br/>
<br/>
		Bilge Tonyukuk'un yanından çıkarken beyninde sanki bir şimşek çaktı ve Ay Hanım'ın gönül verdiği tegini  düşündü. Sakın bu?... Sonra kendisini tutarak otağdan ayrıldı ve babasının bütün dirliğini saran kapalılığı  açmağa çalıştı. Boşuna... Demek ki uğradığı kaza sayesinde öğrendiklerinden daha çoğunu öğrenemeyecekti.<br/>
<br/>
		Tonyukuk, yaptığı soruşturmalarla öğreneceklerini öğrenmiş ve derin derin düşünerek, gündüz oturmayıp gece  uyumayarak kararını vermişti: Dokuz Oğuzlarla çarpışmak gerekiyordu. Bu kararı Kağan'a bildirmek için otağa  gittiği zaman: - &quot;Vardığım sonucu bildirmeğe geldim Kağan'ım&quot; dedi.<br/>
<br/>
		İlteriş Kağan, Bilge Tonyukuk gibi yakın bir tehlike görmüyordu. Fakat ona olan güveni dolayısıyla Tonyukuk'un  düşüncesini benimsiyordu. Bilge Tonyukuk şimdiye kadar hiç yanılmamıştı.<br/>
<br/>
		Başkumandanı kendisine: - &quot;Bütün gücümüz ve hızımızla saldırmalıyız&quot; dediği zaman kağan:<br/>
<br/>
		- &quot;En güçlü yağıya gidiliyormuş gibi buyruk vereceğim &quot; diye mukabele etti. Sonra, teferruat üzerinde uzun  uzadıya konuştular.<br/>
<br/>
		İlteriş Kağanla Bilge Tonyukuk'un amaçları Dokuz Oğuz ordusundan çok Ay Hanım'ın kendisiydi. Babası Baz  Kağan'ın ölümünden sonra Dokuz Oğuzlar'ı düzene koyan, onları yavaş yavaş çoğaltıp zengin eden genç kız,  Gök Türkler için bir tehlike olmağa başlıyordu. Çünkü kağan kızı yalnız bir katun olmakla kalmıyor, gözler  kamaştıran güzelliği ile de Gök Türkler arasında yankılar uyandırıyordu.<br/>
<br/>
		Tonyukuk'un, çaşıtları vasıtası ile öğrendiğine göre şimdiye kadar Gök Türk beğlerinden dokuz tanesi ona  evlenme teklif etmişler, fakat kabul görmemişlerdi. Tonyukuk bu dokuz kişiden beşinin adını da öğrenmişti.  İçlerinde çocuk denecek yaştaki Ersegün'ün de bulunduğu bu beş kişi o zamandan beri sıkıntılı, üzgün bir hal  almıştı. Öteki dört kişinin kimler olduğunu öğrenememişti. İyice incelemek imkânı bulamadığı bir habere göre  de Ay Hanım'ın bir Gök Türk tegininde gönlü vardı. Tonyukuk bu söylenti üzerinde iyice düşünüp işi incelemiş,  fakat bir sonuca varamamıştı. Çünkü Gök Türkler arasında Kağan'ın iki kardeşiyle iki küçük oğlundan başka  tegin yoktu. O halde bu tegin ancak, İlteriş Kağan'ın iki kardeşinden biri olabilirdi. Fakat bu teginler şimdiye  kadar Ay Hanım'ı görmedikleri gibi, bu teginin kendisini sakladığı hakkındaki haber de meseleyi büsbütün  çapraşık bir hale getiriyordu. Hatta işin asıl garibi, Bilge Tonyukuk, bütün haberlerin kimlerden ve ne zaman  alındığını bildiği halde bunu nasıl, kimden, ne zaman öğrendiğini bir türlü kestiremiyordu. Tonyukuk'un içinde  bir kuşkulanma vardı: Kendisini gizleyen tegin acaba Gök Türk tahtı için bir iddia da mıbulunacaktı?<br/>
<br/>
		Bilge Tonyukuk bu düğümü çözemeyince Kağan'a açıp onun buyruğuyla kurultayı topladı. Kağanla  Tonyukuk'tan başka yirmi kadar tegin, şad, tarkan ve buyruk beğlerinin katıldığı kurultayı, İlteriş Kağan törenle  açtı. Başlıların yükündürüldüğünü, dizlilerin çöktürüldüğünü anlatarak dört bir yandaki yağıların yenilip haraca  bağlandığını, ancak Dokuz Oğuzların dört defa yenildikleri halde yine tehlikeli olmağa başladıklarını söyleyerek  tehlikenin mahiyeti hakkında açıklamayı Bilge Tonyukuk'a bıraktı.<br/>
<br/>
		Bilge Tonyukuk, tehlikeyi söylendi: Ay Hanım!...<br/>
<br/>
		Sonra, dokuz tane Gök Türk beğinin evlenme tekliflerini reddetmesinin sebepleri üzerinde onları düşünmeğe  çağırdı ve çatık kaşlarla kendisine bakan kurultay üyelerine gizli tegin hakkındaki yarım bilgisini söyleyerek  sustu.<br/>
<br/>
		Kaşlar büsbütün çatılmıştı. Sürüp giden sessizlik arasında bir beğin: - &quot;Bilge Tonyukuk! Bu tegin kim olabilir&quot;  diye sorduğu işitildi.<br/>
<br/>
		Bütün başlar bu soruyu yapana çevrildi ve bakışlar, buyruk beğlerinin son kademelerinde oturan kocamış  Binbaşı Pars'ta birleşti.<br/>
<br/>
		Tonyukuk şöyle cevap verdi: - Bunu ben de düşündüm. Fakat kimse için bir karar veremedim.<br/>
<br/>
		- Öyleyse kuşkulanman neye dayanıyor?<br/>
<br/>
		- Ay Hanım'ın dokuz teklifi redderek bizimle savaşı göze almasına...<br/>
<br/>
		- Bunun başka bir sebebi de olamaz mı?<br/>
<br/>
		- Olabilir! Ama ben böyle sezinliyorum...<br/>
<br/>
		Pars rahatlamıştı. Urungu ve Taçam'ı bilecekler diye sıkılmış, Bilge Tonyukuk'la onun için tartışmıştı.<br/>
<br/>
		Şimdi kurultay savaş için karar verecekti. Beğler birer birer düşüncelerini bildiriyorlardı. Bu bildirmeler uzun  sözlerle değil, kısa birer&quot; avaşalım&quot; sözüyle yapılıyordu. Sıra kendisine gelirken Binbaşı Pars vicdani bir  uğraşma içindeydi. O, Gök Türk devletinden sonra Kür Şad'ın oğlunu düşünmeğe mecburdu. Şimdi Urungu ile  Ay Hanım arasında gizli bir gönül bağının varlığını anlar gibi oluyor ve Bilge Tonyukuk'un her şeyi bilerek, Gök  Türk Kağanlığı'nın sarsıntısız yaşaması için bu ikisini fedaya karar verip vermemiş olduğu hakkında, kendi  kendine, cevabı güç bir soru soruyordu. Bu ikisinden birinin ölümü ötekinin de ölümü demek olacaktı. Acaba  Tonyukuk her şeyi biliyor muydu? Pars yılların verdiği anlama kabiliyetiyle onun yüzüne bakıyor, fakat bu  sessiz ve donuk yüzden hiçbir şey öğrenemiyordu.<br/>
<br/>
		Urungu'nun Gök Türk Kağanlığı tahtında gözü olmayan bir bahadır olduğunu başkalarını inandırmak ne güçtü!  İnanacak olsalar, Pars bütün bildiklerini açığa vurmağa hazırdı. Fakat hayır!<br/>
<br/>
		Söylemeyecekti...<br/>
<br/>
		İşte sıra kendisine gelmişti. Pars: &quot;Savaşmıyalım&quot; dedi ve bütün gözler kendisine dikilirken açıkladı:<br/>
<br/>
		- Ay Hanım'a elçi göndererek bir Gök Türk'le evlenmesini teklif edelim. Hemen o gün kabul cevabı vermezse o  zaman yürüyelim!<br/>
<br/>
		İlteriş Kağan ayağa kalkmıştı. Onunla birlikte herkes de aynı şeyi yaptı. Kağan:<br/>
<br/>
		- &quot;Yarın erkenden çerilerim yürüyüşe geçecek&quot; dedi ve savaşılmaması hakkındaki teklifini kocamışlığına verdiği  Pars'a dönerek:<br/>
<br/>
		- &quot;Binbaşı! Sen Ötüken'de kal&quot; diye tamamladı.<br/>
<br/>
		Beğler, Pars'ın kıpkırmızı olduğunu gördüler. Kocamış binbaşı, kağana doğru üç adım atarak yere diz vurdu:  - &quot;Yüce Kağan! Kocamış kişi olsam bile vaktiyle Kür Şad'ın buyruğunda çarpışmış bir kocayım! Buyruk ver, bu<br/>
<br/>
		savaşa ben de katılayım. Bu benim son kavgam olsun&quot; dedi.<br/>
<br/>
		GÜNEŞ BATARKEN<br/>
<br/>
		Yaşlı Onbaşı Urungu ile çocuk onbaşı Deli Ersegün'ün mangaları yan yana düşmüştü. Ay Hanım'a yaptığı  evlenme teklifi reddedildikten sonra Ersegün büsbütün delirmiş, delirmek ne, çılgına dönmüştü.<br/>
<br/>
		Kanındaki çılgınlığı söndürebilmek için Ay Hanım'ı almaktan başka çare olmadığını biliyordu. Dokuz Oğuzlar'a  karşı açılan savaş, içindeki umut ışıklarını parlatmış, çocuk gönlünü sevindirmişti. Gök Türkler arasında bu  savaşı onun kadar isteyen yoktu.<br/>
<br/>
		Urungu başka türlü düşünüyor, Ay Hanım'a bir kötülük gelmesinden korkuyordu. Ona bir kötülük  gelmesindense bunu görmemek için daha önce ölmeği candan arzuluyor, bugün hayatındaki en kıyasıya  dövüşü yapacağını anlıyordu.<br/>
<br/>
		Urungu ile Ersegün'ün mangaları hem yan yana, hem de en öndeydi. İlteriş Kağanla Bilge Tonyukuk; Dokuz  Oğuz, daha doğrusu Ay Hanım işini kökünden bitirmek için on bin kişiyle yürümüşlerdi.<br/>
<br/>
		Her şey gizli tutulmuş ve hızla harekete geçilmiş olduğu halde Dokuz Oğuzlar yine tam bir baskına  uğratılamamıştı. Son anlarda işi haber alığ hazırlanmışlar, ağırlıklarıyla kadın ve çocuklarını geri çekecek zaman  bulamadıkları için bütün azimleriyle bir ölüm dirim savaşını göze almışlardı. Onlar bu kanlı oyuna ancak üç bin  kişi sokabiliyorlardı.<br/>
<br/>
		Vuruş, iki tarafın istek ve düşüncelerindeki keskinlik dolayısıyla pek sert ve hızlı başladı. Önce Türk usulünce  çabuk ilerlemeler ve yapmacık kaçmalarla ileri, geri giderek birbirlerini ona tuttular. Sonra, sadaklar boşalınca  kargı ve kılıçlara davranarak saldırıp birbirlerine değdiler.<br/>
<br/>
		Deli Ersegün, buyruğundaki mangaya kumanda etmeği unutmuştu. Öyle ki, vuruşlarından bazıları Gök  Türkler'e değdiği halde aldırmıyor, boyuna ilerliyordu. Çünkü o iyice tasarlamıştı: Ay Hanım'ın otağına  varacak; onu diri yaralı veya ölü olarak ele geçirecekti. Ay Hanım ölecekse Ersegün'ün kılıcı ile ölmeliydi.<br/>
<br/>
		Urungu da aynı hedefe doğru at salmıştı. Fakat o mangasına buyruk veriyor, vurduğu yeri görüyor, Ay  Hanım'ın otağına ulaşmayı da onu tehlikeden korumak için istiyordu.<br/>
<br/>
		Ay Hanım'ın karargâhı üç kat üstün Gök Türkler tarafından kaz kanadına alınarak çevrildiği için işin sonunda  otağa varılacağı belliydi. İş, oraya başkalarından önce varmakta idi.<br/>
<br/>
		Daha ne otağ, ne de Ay Hanım görünmediği halde Dokuz Oğuzlar'ın direnişindeki sertlikte ve gözü peklikten  dolayı, savaşı Ay Hanım'ın idare ettiğini Urungu anlamıştı. O, ordusunu yalnız yiğitliği ve aklı ile yürütmüyor,<br/>
<br/>
		güzelliği ile de heyecanlandırıyordu. Dokuz Oğuz çerilerinin göz kırpmadan ölüme öyle atılışları, ses  çıkarmadan öyle bir düşüşleri ve inlemeden öyle bir ölüşleri vardı ki, bunun gizli mânâsını ancak Urungu  anlayabilirdi.<br/>
<br/>
		İki taraf bütün maddî ve manevî kuvvetlerini ortaya atarak vuruşuyorlardı. Urungu, bütün mangasını kaybettiği  ve yaralı olduğu halde, Ay Hanım'ın otağına yaklaştığı bir sırada atı vuruldu ve kendisini yalın kılıç yerde buldu.  Çevresine çabuk bir göz fırlattı ve buradakilerden çoğunun da yaya olduğunu gördü. Atı vurulmamış olanlar  da, kağnılar ve ağırlıklarla berkitilmiş olan bu alanda daha iyi vuruşabilmek için atlarından iniyorlardı. Urungu,  Dokuz Oğuzlar tarafından zırhlı giyimler içindeki Kadir Bağa'yı tanıdı ve yarım kalmış dövüşü hatırladı. Fakat Ay  Hanım'ın otağı yanında bulunuşları ona yarım kalmış dövüşü unutturmakta gecikmedi. O şimdi yalnız Ay  Hanım'ı düşünüyordu. Bu düşünceyle kılıcını savurarak Dokuz Oğuzlar'ın üzerine atıldı.<br/>
<br/>
		Akşam olurken savaşın sonu belli olmuştu: Dokuz Oğuz ordusu parçalanarak üçe ayrılmış, Ay Hanım'ın otağı  sarılmış ve Dokuz Oğuzlar'ın çoğu er meydanında can vermişti. Binbaşı Kadir Bağa, yanında kalan son  bahadırlarıyla birlikte Ay Hanım'ı müdafaaya çalışıyor, Ay Hanım da elinde yay olduğu halde bu direnişe  katılmış bulunuyordu. Dar bir yerde yapılan kanlı ve kırıcı vuruşma herkesi birbirine karıştırmış ve artık düzen,  buyruk, sıra kalmam ştı. Binbaşılar, yüzbaşılar, onbaşılar ve erler yan yana ve kendi başlarına vuruşuyorlardı.<br/>
<br/>
		Yüzbaşı Börü de otağa yaklaşanlar arasında idi. Kan ter içinde olduğu halde çarpışıyor, Gök Türk Kağanlığı'nın  amacı olan Ay Hanım'ı tutsak etmek şerefini kendisi kazanmak için atılganlığın son kertesine vararak  savaşıyordu. Bir aralık kendisini zırhlı bir Dokuz Oğuz beğinin karşısında buldu. Büyük bir yiğitlikle vuruşan bu  beğ, Kadir Bağa idi. İki bahadır karşı karşıya idiler. Bir an bile durmadan birer adım attılar ve aradaki açıklığı  kapatarak görülmemiş bir sertlikte kılıçlaşmağa başladılar. Kadir Bağa zırhlı olduğu için kılıç değmelerinden  çekinmiyor, ümitsiz saldırışlarla bütün GökTürkler'e meydan okuyordu.<br/>
<br/>
		Otağın önündeki alan gitgide daralıyor. Dokuz Oğuzlar'ı, birer birer deviren, kendilerini de birer birer deviren  Gök Türkler, Ay Hanım'ın otağının kapısına durmaksızın yaklaşıyorlardı. Bu daracık yerde şimdi Yüzbaşı Ezgene  ile Onbaşı Yula da bulunuyor, biraz daha geride Taçam ve Binbaşı Pars göze çarpıyordu. Deli Ersegün savaş  naraları atıyor, otağa varmak için karşısındakileri bırakarak sağa sola seğirtiyor, fakat Dokuz Oğuzlar ardını  bırakmayınca ister istemez dönerek yine tutuşuyordu.<br/>
<br/>
		Güneş batarken Kadir Bağa otağa girdi. Loş bir görünüşle kanlı bir sahnenin birleştiği otağda okların  uçmasından doğan vınlayışlar havayı titretirken üç kişinin birbirine girerek boğuştukları, kılıç ve bıçakların  parladığı görüldü. Üçü birden yuvarlandıktan sonra biri sendeleyerek ayağa kalktı ve kapıdan dışarı fırladı.<br/>
<br/>
		Dışarıda son boğuşmalar oluyordu. Kocamış Binbaşı Pars ayakta, atını yelesine dayanmış, duruyordu. Yaralı  değildi. Fakat bu yaşta yaptığı dövüş onu yormuş, yıpratmıştı. Gücü kesilmiş, soluyordu.<br/>
<br/>
		Karşısında büyük oğlu Ezgene kan içinde duruyor, üzgün gözlerle babasına bakıyordu.<br/>
<br/>
		Urungu, karşısında dövüşecek kimse kalmadığını görünce hızla otağa koştu. Adımını atar atmaz, karanlıkta bir  şey görmediği için bir an durdu. Sonra yerde bir kıpırdanma görerek kılıcına davranarak oraya baktı: Bir ağır  yaralıydı, yanında birisi daha yatıyordu. Urungu bakışlarını keskinleştirince tanıdı ve:<br/>
<br/>
		- &quot;Sen misin Kadir Bağa&quot; diye sordu. Kadir Bağa gülümsedi:<br/>
<br/>
		- &quot;Yazık! Seninle dövüşümüzü yapamadan öleceğim&quot; dedi ve yanında yatanı göstererek Urungu'nun içini  sızlattı:<br/>
<br/>
		- Bu da sizden...<br/>
<br/>
		Artık gözleri loşluğa alışan Urungu gösterilen yere bakınca bir Gök Türk'ün yattığını gördü ve andası Yüzbaşı  Börü'yü tanıdı. Börü Beğ er meydanında, bir daha kalkmamak üzere düşmüştü.<br/>
<br/>
		Urungu irkilerek bir adım attı: - Kadir Bağa! Ay Hanım nerede?<br/>
<br/>
		Bu sert seste yalvaran bir eda vardı. Ölüm halinde olan Dokuz Oğuz beği hıçkırdı: - Ay Hanım Uçmağa vardı. Onu  siz öldürdünüz!<br/>
<br/>
		Bunu söyleyerek eliyle otağın bir köşesini gösterdi.<br/>
<br/>
		Artık karanlığa iyice alışmış olan Urungu başını kaldırdı ve ölülerle dolu otağın içinde Ay Hanım'ı tanıdı.  Göğsünde bir ok olduğu halde yatıyordu. Her zamankinden daha güzeldi. Konuşulanları işitiyor, hâttâ  gönülden geçenleri anlıyormuş gibi bir hali vardı.<br/>
<br/>
		Urungu'nun kılıcı elinden düşmüştü. İnanamıyor gib , düş görüyor gibi bu sevgili ölüye bakıyordu. Birden  canlandı. Sadağını çıkararak yere attı ve Ay Hanım'ın yanına gelerek diz çöktü.<br/>
<br/>
		- &quot;Ay Hanım! Ay Hanım&quot; diye seslendi. İşte o zaman öldüğüne inanarak derin bir ah çekti. Sonra incitmekten  çekinerek onu kucağın aldı ve otağın kapısına yöneldi. Kadir Bağa hâlâağlıyordu:<br/>
<br/>
		Urungu artık beyninin saplandığı tek düşünceden başka bir şey düşünmüyordu. Kolları arasında kağan kızı  olduğu halde otağdan çıktı. Dumanlı gözlerle çevresine şöyle bir baktı. Uzakta Deli Ersegün bir Dokuz Oğuzla  vuruşuyor, daha yakında da oğlu Taçam başka bir Dokuz Oğuzla boğuşuyordu. Otağ kapısının hemen yanında  ise Binbaşı Pars'la Yüzbaşı Ezgene karşı karşıya duruyorlardı.<br/>
<br/>
		Üzgündüler. Çünkü Ay Hanım'ı Yüzbaşı Ezgene öldürmüştü.<br/>
<br/>
		Otağın içinde son vuruşma yapılırken üst üste oklarla arkadaşlarının devrildiği gören Ezgene sadağa el atarak  okların geldiği yana bir ok da kendi fırlatmış, fakat okunu fırlatt ktan sonra kimi vurduğunun farkına varmıştı.  Okunu atarken çevresini görecek durumda değildi. Çünkü Kadir Bağa, tek başına hepsini temizleyecek bir  sertlikte dövüşüyordu. O zaman Börü ile birlikte onun üzerine atılmışlar, birbirlerini bıçaklamışlar ve bu kanlı  oyundan yalnız kendisi sağ çıkmıştı.<br/>
<br/>
		Ezgene bunları babasına anlatırken onun kendisini avundurmasın bekliyordu. Fakat Pars avutmuyor, bilâkis  her şeye rağmen okunu attığı yeri görmesi gerektiğini söylüyordu. Vurduğu kız hem Ay Hanım, hem de  akrabaları idi.<br/>
<br/>
		Onlar böyle konuşarak üzüntü içinde kıvranırlarken Urungu'nun, kağan kızını kucağına almış olduğu halde  çıktığını görerek sustular. Kür Şad'ın oğlu karşılarına dikilerek: - &quot;Pars Beğ! Belimdeki bıçağı kemeriyle birlikte  alır mısın&quot; dedi<br/>
<br/>
		Binbaşı bir şey demeden onun isteğini yaptı. Urungu, uzakta boğuşan Taçam'ı göstererek:<br/>
<br/>
		- &quot;Bıçağı Taçam'a, o ölürse Taçam'ın oğluna ver&quot; dedi sonra alandaki sahipsiz atlardan birine , sol kolunda Ay  Hanım olduğu halde atlayarak batıya doğru sürdü.<br/>
<br/>
		Yeryüzünün güneşi ufuklarda batarken Urungu'nun gönlündeki Ay da, bir daha doğmamak üzere, batmıştı.  YARIŞ<br/>
<br/>
		Savaş bitmiş, Dokuz Oğuzlar yenilmişti. Ayın on beşi yavaş yavaş yükseliyordu. Taçam yaralı ve yorgun argın,  sendeleyerek Binbaşı Pars'a yaklaşırken, o oğlu Ezgene'ye buyruk veriyordu:<br/>
<br/>
		- Bu gidişi beğenmiyorum. Yula'yı bulup ardına düş. Mümkünse onu geri çevirin!<br/>
<br/>
		Taçam bu sözleri işitmiş ve bir önsezi ile kuşkulanmıştı. Binbaşının karşında durarak soran gözlerle ona  bakıyordu. Dili hâlâ açılmamıştı. Pars, Urungu'nun kendisine verdiği bıçağı uzatarak:<br/>
<br/>
		- &quot;Baban sana vermemi söyledi&quot; dedi.<br/>
<br/>
		Taçam bıçağı alırken gözleri hayretle açılmıştı. Bu da ne demekti? Kocamış binbaşı onun sorarak bakan  gözlerini görünce merakını giderdi:<br/>
<br/>
		- Urungu gitti.<br/>
<br/>
		Taçam bununla kanmış değildi. Eliyle bir işaret yaparak nereye gittiğini sormak istedi ve binbaşını batıyı  göstermesi üzerine gözlerini oraya çevirerek derin derin baktıktan sonra yüzü birtuhaflaşmıştı.<br/>
<br/>
		Bu sırada bir kasırga halinde Deli Ersegün'ün geldiği görüldü. Ay Hanım'ın otağını ve çevreyi arayıp  bulamadıktan sonra Parsla Taçam'ı görerek gelmiş, onlara kağan kızını soruyordu:<br/>
<br/>
		- Binbaşı Pars! Tez söyle, Ay Hanım nerede? Binbaşının sesi titriyordu:<br/>
<br/>
		- Ay Hanım Uçmağa vardı! Çocuk onbaşı bağırdı:<br/>
<br/>
		- Öldü mü? Ölüsü nerede?<br/>
<br/>
		- Urungu götürdü.<br/>
<br/>
		Bunu söyleyerek batıyı işaret ediyordu. Ersegün yeniden çıldırmıştı. Taçam'ın omzunu tutarak sarsıyordu:  - Batıda ne işler var? Söylesene.... Baban Ay Hanım'ı nereye götürüyor?... Niçin götürüyor?...<br/>
<br/>
		Ay ışığı altında Taçam'ın yüzü korkunç bir ıstırap anlatıyor, bir yandan babasının bıraktığı bıçağa, bir yandan da  batıya bakıyordu. Bir şey söylemek istediği belli oluyordu.<br/>
<br/>
		Ersegün onu yeniden sarsarak bağırdı: - Nereye gidiyor?<br/>
<br/>
		O zaman bir şey oldu: Artık bir daha konuşamayacağı sanılan Taçam'ın korkunç, gür bir sesle, boğazlanan bir  insan gibi haykırdığı işitildi: - Ölüm Uçurumu'na gidiyor!...<br/>
<br/>
		Bu sözler ortalığı bir anda allak bullak etti...<br/>
<br/>
		Ayın on beşi bozkıra İlâhî ışıklarını Tanrı'nın rahmeti gibi saçarken bu sonsuz genişlikte kimsenin tahmin  edemeyeceği korkunç bir yarış yapılıyordu:<br/>
<br/>
		Elli yıla yakın sert bir yaşayıştan, görülmedik çi elerden sonra; sevdiği, Tanrılar kadar güzel Ay Hanım'ın ancak  ölüsüne kavuşan Urungu; kahraman ve ebedî Kür Şad'ın oğlu, kucağında sevgilisi olduğu halde batıya doğru  mesafeleri aşıyordu.<br/>
<br/>
		Yüzbaşı Ezgene ile Onbaşı Yula, Pars'ın iki yiğit oğlu babalarından aldıkları buyruk üzerine yan yana, atbaşı  beraber oldukları halde yıldırım gibi uçuyorlardı.<br/>
<br/>
		Bütün duygularında olduğu gibi sevgisinde de çılgın olan Deli Ersegün, vaktiyle babasının öldürdüğü ve  kendisini yendiği için kinle karışık bir duyguyla sevdiği Ay Hanım'ın artık ölmüş olması dolayısıyla, şimdi kinden  sıyrılan, yalnız aşktan ibaret kalan bir gönül bağının verdiği hızla, çocuk kalbinin delişmen ateşiyle yanarak at  koşturuyordu.<br/>
<br/>
		Duyduğu büyük ıstırapla dili açılan Taçam, babasının hayattaki yenilmez kederi anlamış olarak, onun nereye  gittiğini bilerek, bunu önlemek isteyerek yarışıyordu.<br/>
<br/>
		Sonsuz bozkırda, ayın İlâhî ışıkları arasında batıya doğru uçanlar yalnız bunlar değildi.<br/>
<br/>
		Kocamış Binbaşı Pars da aynı hızla at sürüyor, yorgun ve yıpranmış gövdesinin ne kadar dayanacağını  düşünmeden olgunlar, gençler ve çocuklarla birlikte yıldırım gibi gidiyordu.<br/>
<br/>
		Uzun bir koşudan sonra, arkadan gelenler aynı hizaya vardılar. Sağda Pars, onun solunda Taçam, Taçam'ın  solunda Deli Ersegün bulunuyor, en solda da iki kardeş Ezgene ile Yulakoşuyorlardı.<br/>
<br/>
		Ayın ışıklarıyla aydınlanan bozkırda ilerisini görüyorlar, önlerinde, belki de ufka yakın bir yerde başka bir  atlının doludizgin gittiğini seçiyorlardı. Bu atlı, Onbaşı Urungu idi. Ay Hanım'ın başını göğsüne dayamış ve sol  koluyla iyice kavramış olduğu halde, sağ eli dizginde, gözleri ileride, gidiyordu.<br/>
<br/>
		Nereye gidiyor değil, nasıl gidiyordu? Bu, sözle anlatılacak bir gidiş değildi. Ara sıra, gözlerini ufuktan çevirip  Ay Hanım'a bakıyor, o zaman onu sevgi ve şefkatle daha çok sıkarak içinin sızladığını duyuyordu. Bu bakışlarda  her şey, her şey vardı.<br/>
<br/>
		Onu kovalayan beş kişi atlarının üzerinde sert bakışlı birer taş gibiydiler. Binbaşı Pars, Kür Şad'ın oğlunu ölüm  yolundan çevirmek için, yıllarca önce Kara Kağan ordusunun onbaşısı iken yaptığı en baş döndürücü koşulara  benzeyen bir hızla gidiyordu. Atının nal seslerine endi yüreğinin çarpıntısı da karışıyor gibiydi.<br/>
<br/>
		Taçam, artık Kür Şad'ın torunu olduğunu bilen Taçam, babasının verdiği korkunç kararı önlemek için yarışıyor,  kovalanan atlıya herkesten önce varmak kendi hakkı olduğu halde öteki dört kişiyi bir türlü geçemediği için  öfkeleniyor, kızıyordu.<br/>
<br/>
		Onbaşı Deli Ersegün, çılgın gibi sevdiği kızı hiç olmazsa bir defa daha görebilmek, onu kaçırandan bunun  hesabını sormak için şuurunu kaybetmiş bir halde at koşturuyor, yanındaki dört kişiden kurtulup Ay Hanım'a  yetişmek istiyordu.<br/>
<br/>
		Yüzbaşı Ezgene'nin bütün ömründe bir kere bile gülmemiş olan yüzü bir iç acısının, Ay Hanım'ı öldürmekten  doğan gizli ve kaynağı anlaşılmaz bir acının baskısıyla büsbütün asılmış olarak ileriye dikilmişti. Urungu ile Ay  Hanım'a yetişirse bu acıyı atacakmış gibi garip bir inancın verdiği hızla yırtınırcasına at sürüyordu.<br/>
<br/>
		Topal Onbaşı Yula ise babasının buyruğunu yerine getirmek ve akrabası Ay Hanım'ı son bir defa daha görmek  için dizgin boşaltıyor, yarışanlar arasında en sağlam, yarasız kendisi olduğu halde yine onlarla aynı hizada  bulunmanın, onları geçememenin verdiği hırsla yarışıyordu.<br/>
<br/>
		Urungu, kendisiyle birlikte Ay Hanım'ı da taşıyan bir atın üzerinde olduğu için arkadakiler yavaş yavaş  yaklaşıyorlardı. Atlar yorulmuş, sırsıklam ve ağızları köpüklenmiş olduğu halde hızlarından bir şey  kaybetmeden hâlâ aynı hizada koşuyorlardı.<br/>
<br/>
		Ay yükselmiş, göğün tâ tepesine gelmişti. Bozkırlıların keskin gözleri önlerindeki atın binicisiyle kucağındaki  ölünün gölgesi artık seçilebiliyordu. Fakat o ardına bir kere bile bakmadan, belki kovalandığını dahi bilmeden  batıya doğru yol almakta devam ediyordu. Bağrına bastırdığı sevgilisi sanki ölmemişte yaralıymış gibi atın  üzerinde onu en iyi şekilde tutuyor, gönlünden gelerek kollarına giden gücünün verimiyle onu kavrayarak  meçhule doğru akıyordu. Ay Hanım'ı tutuşunda yalnız sevgi ve şefkat değil, büyük bir saygı da vardı ve  muhakkak ki, ölmüş olmasına rağmen kağan kızı bunu duyuyordu.<br/>
<br/>
		Sonsuz bozkır.... Ayın İlâhî ışıkları ve atların ahenkli nal sesi...<br/>
<br/>
		Ay doğarken başlayıp tepeye gelinceye kadar süren bu yarış ne korkunç bir yarıştı! Yarışanların beyinlerinden  ve gönüllerinden geçenlerle yarışmanın yırtıcılığı onu böyle korkunç yapıyordu. Yoksa yarım gece süren bu  yarışa dayanmanın imkânı olur muydu?<br/>
<br/>
		Şimdi Urungu ile Ötükenliler'in arasında iki yüz adım vardı. Fakat geriden gelen beş kişi bu aralığı artık  kapatamıyorlardı. Çünkü, kucağında sevgilisi olduğu halde Ay Hanım'ın otağından çıktığı zaman Urungu' nun  atladığı sahipsiz at, Ay Hanım'ın atıydı. O da sahibini son defa taşıdığını sezmiş gibi bir davranışla iki kişiyi  birden götürüyor, kovalandığını anlıyor, kovalayanları yaklaştırmıyordu.<br/>
<br/>
		Urungu bir defa daha Ay Hanım'ın yüzüne baktı ve bu sefer gözleri orada takılı kaldı. Bu İlâhî yüze bakan gözler  yaşlıydı. Yaşlı gözlerini göğe kaldırarak Tanrı ile konuşuyormuş gibi: - &quot;Bozkurtlar dirilirken Ay Hanım da  yaşasaydı ne olurdu&quot; diye fısıldadı.<br/>
<br/>
		Sonra görülmedik bir şeye takılan gözlerin mânâlı ışıltısı ile ileriye bakarak atını mahmuzladı. At son bir atılışla  fırlarken Ay Hanım'ı deminkinden daha sıkıca kendine doğru çekti. Dudaklarını hiçbir zamanın görmediği,  hiçbir çağın göremeyeceği o İlâhî yüze değdirerek öptü ve hâlâ sıcak olan mehtap kadar, güneş kadar güzel  olan yüzden ayırmadan, bir an içinde bütün mazisini yıldırım hızıyla hatırlayıp &quot;hoşça kal Ötüken&quot; diye  düşündükten sonra kendisini boşluğa bıraktı...<br/>
<br/>
		Gözleri Urungu'nun üzerinde birleşmiş olarak iki yüz adim geriden gelen beş kişi birdenbire Urungu'nun yok  olduğunu gördüler ve hemen arkasından bir atın korkunç, tüyler ürpertici, kulak tırmalayıcı kişnemesiyle zınk  diye durdular. Bu duruşu, aynı hizada koşan beş kişinin beş atı, binicilerinden kumanda almadan, boşluğa fırla  an atın göklere yükselen kişnemesini duyarak yapmışlardı.<br/>
<br/>
		Dört tanesi korkulu gözlerle ileriye bakarken, Yüzbaşı Ezgene yaman bir titreme ile elini yüzüne kapayarak  başını eğdi ve hemen arkasından Taçam'ın dudaklarından bir ağıt gibi: - &quot;Ölüm Uçurumu&quot; kelimeleri döküldü.<br/>
<br/>
		Urungu, bağrında sevgilisi olduğu halde kendisini Ölüm Uçurumu'na fırlatmış, hayatta kavuşamadığı Ay  Hanım'a, zamanı ve mesafeleri aşarak ölümde, bir daha ayrılmamak üzere, kavuşmuştu.<br/>
<br/>
		Taçam'ın &quot;Ölüm Uçurumu&quot; diye âdeta inlemesi Deli Ersegün'ün beynine inmiş bir yıldırım gibiydi. Çok çevik bir  hareketle atından atlayarak uçuruma doğru koşmaya başladı. Ötekiler ona yetişmek için atlarını sürmek  istediler. Boşuna... Atlar artık itaat etmiyor, bir adım ileri gitmiyordu. O zaman dördü de atlayıp Ersegün'ün  ardından seğirttiler. Uçurumun kıyısında deli onbaşı sağa sola koşuyor, &quot;Ay Hanım! Ay Hanım&quot; diye  bağırıyordu. Sonra birden çılgınlığı artarak yere yattı ve başını uçurumdan aşağı uzatarak:<br/>
<br/>
		- &quot;Hey!... Onbaşı Urungu!... Ya onu geri getir, yahut vaktinde hazır ol&quot; diye haykırmağa başladı. Uçurumun  dibinden esrarlı sesler geliyor, bu sesler bir at kişnemesine, bir türküye, bir suyun akışına, bir kılıç şakırtısına,  her şeye benziyordu.<br/>
<br/>
		Ersegün Taçam'ın karşısına dikildi. Gözlerinin içine bakarak: - &quot;Ay Hanım'ı senin baban kaçırdı&quot; diye haykırdı.  Elini kılıcına atmıştı. Deli çocuğun şakası yoktu. Bir anda kılıç çekip Taçam'ı deşebilirdi. Bunu bildikleri için<br/>
<br/>
		ötekiler de kılıçlarını kavramışlardı. Fakat çekmeğe lüzum kalmadı. Birdenbire içlerinden birinin derin bir ah  çekerek ve göğsünü tutarak çöktüğü görüldü. Bu, kocamış Binbaşı Pars'tı. Onun, yılların çarpıntısıyla yorulan  yüreği bu yıpratıcı, bitirici koşuya ve Kür Şad'ın oğluyla, Baz Kağan'ın kızının kucak kucağa Ölüm  Uçurumu'ndan aşağı atılmalarına dayanamamıştı.<br/>
<br/>
		Düştüğünü görünce Ersegün'den başkaları ona doğru davrandılar. Yüzbaşı Ezgene, babasının başını kaldırarak  koluna yasladı. Pars geniş geniş soluyor, sol eliyle yüreğini bastırıyordu. Gözlerini zorla açık tutarak: - &quot;Ölüm  Uçurumu her yıl bir erkekle bir kadını alır. Bu on n değişmez yasasıdır&quot; dedi.<br/>
<br/>
		Benzinin sarardığı mehtabın altında bile belliydi. Bir fenalık geçiriyordu. Gülümsemeğe çalışarak:<br/>
<br/>
		- &quot;Onbaşi! Büyük acı çektin. Ama dirlikte çekeceğin acılar bu kadarla kalmayacak, bunu bil!&quot; dedi. Sonra başını  göğe doğru kaldırdı. Gitgide ağırlaşan ve yavaşlayan bir sesle ilâve etti:<br/>
<br/>
		- Bazan yanlış bir hareket büyük sonuçlar doğurabilir ve hayatin akışını tamamıyla tersine çevirir. Ondan sonra  da ölüme kadar yanıp yakılmak fayda etmez...<br/>
<br/>
		Ezgene bu sözleri işitince dişlerini sıktı. Gözlerini kapayarak başını hafifçe salladı.<br/>
<br/>
		Birdenbire Pars'ın uzun bir soluk aldığı ve titrediği görüldü. Başı, oğlunun kolunda sola düşüp kaldı. Binbaşı  ölmüştü.<br/>
<br/>
		Yula ona doğru bir adım attı. Sonra durarak taş gibi hareketsiz kaldı. O zaman Ezgene babasının başını yavaşça  toprağa bırakarak ayağa kalktı.<br/>
<br/>
		Biraz önce hızla nal sesleriyle çınlayan sonsuz bozkırda şimdi bir ölüm sessizliği vardı. Yalnız gökte ayın İlâhî  ışıkları Tanrı'nın rahmeti gibi serpiliyor, toprağı ve gönülleri nura boğuyordu.<br/>
<br/>
		Yüzbaşı Ezgene, büyük bir yükün altında ezilmiş, fakat dik kalmağa azmetmiş yiğit bir insan haliyle ötekilere  bakarak: - &quot;Kutlu ölülerimizi selamlayalım&quot; dedi. Uçuruma döndüler.<br/>
<br/>
		Şimdi oradan hafif bir ses geliyordu. Ürperdiler. Bu ses Ötüken'de çok söylenen bir deyişe benziyordu: Ayin  bahtı karanlık, Urungu'nun karadır...<br/>
<br/>
		Sonra hafif bir su sesi işittiler.<br/>
<br/>
		Dördü birden kılıçlarını çekerek uçurumun derinliklerinde kaybolan Ay Hanım'la Urungu'yu selâmladılar ve  kılıçlarını eğdiler.<br/>
<br/>
		Geri döndüler. Binbaşı Pars için de selâm durduktan sonra kılıçlarını kına soktular.<br/>
<br/>
		Uçurumundan hafif bir mırıltı, bir türkü sesi geliyordu. Dört Gök Türk, gözlerini Pars'tan kaldırıp bakıştılar.  Dördünün de gözleri yaşlıydı...<br/>
<br/>
		<b>15 Nisan 1949</b><br/>
<br/>
		<b>Maltepe</b><br/>
<br/>
	</body>
</html>