<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		- Yürüğün pınarına.<br/>
<br/>
		Çakır birden anlamayarak durdu. Deli Kurt sordu:<br/>
<br/>
		- Gökçen Kız'ın pınarına mı? Çakır da hatırlamıştı:<br/>
<br/>
		- Ben Gökçen Kız'ı unutmuşum, dedi<br/>
<br/>
		- Gökçen Kız unutulur mu? Onun ruhu hala buralarda dolaşıyor. Bu obada kara sevdaya tutulan biri oldu  mu pınar başına nur iner.<br/>
<br/>
		Evren söze karıştı:<br/>
<br/>
		- Nuru görmek için mi oraya gidiyoruz? Satı Kadın ufku gösterdi:<br/>
<br/>
		- Bak! Ay doğmak üzere. Böyle parlak gecelerde değil, karanlık gecelerde nur iner. Biz pınara nur inmesini  görmek için değil, tatlı, soğuk suyunu içmek için gidiyoruz.<br/>
<br/>
		Pınarın başına kadar konuşmadan geldiler. Bütün oba içme suyunu buradan alırdı. Fakat suyun asıl lezzeti  kaynağından içildiği zamandı.<br/>
<br/>
		Güzel bir geceydi. Daima bu güzelliğin içinde yaşayan obalılar onun pek farkına varmazlar, ay ışığında  oturup dalmayı akıllarına getirmezlerdi. Geceleyin ortada kimse görünmezdi. Köpeklerin bile sesi çıkmazdı.  Yalnız, arada bir, bir kuşun sesi işitilirdi.<br/>
<br/>
		Satı Kadın yemekleri yaydığı zaman Çakır, bütün açlığına rağmen:<br/>
<br/>
		- Bu kadarı çok değil mi ana? , demekten kendini alamadı. Kadın güldü:<br/>
<br/>
		- Ben kolay kolay doymam da, kendim için çokça getirdim.<br/>
<br/>
		Yemek iştahla yeniyordu. Satı Kadın, büyücek bakır tasını pınardan doldurarak Çakır'a uzattı:<br/>
<br/>
		- Bu yemeğin tadı pınarın suyu ile çıkar, iç dedi. Çakır, ay ışığının altında anasının güzel yemeklerini yer ve  tadına doyum olmayan pınar suyunu içerken yaşamanın da hoş nesne olduğunu anlıyordu. Bu zevk içinde  üç günlük yemeği birden yemişti. Çok doydum diye elini çekerken Satı Kadın bir tas su daha uzattı:<br/>
<br/>
		- Bunu iç de şöyle biraz sırt üstü uzan!<br/>
<br/>
		Çakır öyle yaptı. Evren'le Deli Kurt bağdaş kurup oturdular. Satı Kadın, yarısına yakını yenmeden kalan  yemeklere bir göz attıktan sonra:<br/>
<br/>
		- Siz sipahi olduğunuz için uykusuzluğa dayanırsınız. Ben de ihtiyar olduğum için kolay kolay uykum gelmez.  Ne kadar az uyusak o kadar çok konuşup dertleşiriz. Haydi! Başınızdan geçenleri anlatın da dinleyelim, dedi.<br/>
<br/>
		Sipahiler susuyordu. Tekrarladı:<br/>
<br/>
		-Anlatsanıza! Yoksa uykunuz mu geldi? Yine ses çıkmayınca Deli Kurt'a döndü:<br/>
<br/>
		- En küçükleri sensin Murad. Sen başla da onlara da sıra gelsin.<br/>
<br/>
		- Ne anlatayım ama? Anlatacak şeyim yok ki.<br/>
<br/>
		Satı Kadın, Evren'in yüzüne baktı. O da isteksizdi:<br/>
<br/>
		- Biz bir şey görmedik ki, dedi. 'Dünya kavgasının en özlü ve tatlısını Çakır Ağa görmüştür. O dururken bize  konuşmak düşer mi ?'<br/>
<br/>
		Satı Kadın hak verdi:<br/>
<br/>
		- Doğru söylüyorlar, dedi. 'Sen konuşmadan da ağız açmayacakları anlaşılıyor. Haydi, başla da onların da sırası  gelsin.'<br/>
<br/>
		Çakır, sırt üstü yattığı yerden onları dinliyordu. Başından geçenlerin hangisini anlatmalıydı ki? Yerleri,  zamanları başkaydı, hepsi ayrı ayrıydı ama yine de birbirlerine benziyorlardı. Zaten çoğunu unutmuştu bile.  'Yaptığın savaşları anlat' demek, 'yediğin yemekleri anlat' deme-ye benziyordu. Şu sütanası da bu aydınlık  gecede amma tuhaf soru sormuştu.<br/>
<br/>
		Fakat onu kırmak olamazdı. Bir şey anlatmalıydı. Yavaşça kalkarak bağdaş kurdu ve:<br/>
<br/>
		- Biz Ankara Savaşandayken .... diye söze başladı. Başladı ama susması da bir oldu. İşte yine çam<br/>
<br/>
		devirmesine bir şey kalmamıştı. Ankara Savaşı'ndan söz açmanın sırası mıydı? Kendisini yine hangi şeytan  dürtmüştü? Bu savaşta sütanasının kocası şehit düşmüştü. Kadıncağıza küllenmiş kederini hatırlatacaktı.  Bundan başka Ankara Savaşı'nın başından sonuna kadar İsa Beğ'le yan yana bulunmuş, ölümün yüzünü  onunla birlikte görmüştü. Az kaldı 'Ben İsa Beğ'in yanında iken' diye devam edecekti.<br/>
<br/>
		Sözünü kesip de arkasını getiremeyince Satı Kadın sordu: - Evet... Siz Ankara Savaşandayken ne oldu?  Çakır, söyleyecek bir şey bulamıyordu. Sonunda, üstünden büyük bir yük atar gibi, gayet ciddi fakat çok  yavaş sesle:<br/>
<br/>
		- Ne olacak? Yenildik, diye tamamladı.<br/>
<br/>
		Deli Kurt'la Evren bakıştılar. Satı Kadın'ın da şaşkınlıktan gözleri açıldı. Çakır, ortalığa buz gibi bir havanın  çöktüğünü sezmişti. Neden böyle bir salaklık yaptım diye kendi kendisine kızdı. O kadar öfkelendi ki:<br/>
<br/>
		- Allah belamı versin, diye bağırmaktan kendini alamadı. Bu öyle bir bağrıştı ki, Evren'le Deli Kurt, gözleri  ayırmamacasına ona diktiler. Satı Kadın ise bayağı ürkmüştü:<br/>
<br/>
		- Ne oluyorsun Çakır? diye sordu. Çakır'ın gözleri demin kalan yemeklere dikilmişti:<br/>
<br/>
		- Ne olacağım, dedi. Acıktım. Bizim alay beği benim bu kadar acıktığımı görse beni sefere götürmez. Ne  de olsa Çakır, eski kurttu. Bozulan durumları düzeltmesini bilirdi. Sütanası da memnundu.<br/>
<br/>
		- Az önce çok bulduğun yemekleri yiyeceksin, dedi.<br/>
<br/>
		Çakır, acıktım diye mahsus söylemişti. İlk lokmayı alınca sahiden acıktığını anladı. Yemekleri birer birer  yerken bir çocuk saflığı ile sordu:<br/>
<br/>
		- Bana böyle ne oldu? Satı Kadın gülüyordu: - Meraklanma, dedi. Sana bir şey olmadı. Demin içtiğin pınar  suyu seni böyle acıktırdı.<br/>
<br/>
		Çakır'ın keyfi yerine gelmişti. Yemeği yerken başından geçen bir tehlike aklına geldi. Ne Ankara Savaşı'yla  ne de İsa Beğ'le ilgisi olmayan bu olayı anlatarak sütanasının isteğini yerine getirecekti. Fakat anlatamadı.  Çünkü tam anlatmaya başlarken gözleri Deli Kurt'a değmiş, onun çok sert bakışlarla ileride bir yere  bakmakta olduğunu görmüştü. Kime, neye baktığını anlamak için Çakır da başını o yana çevirdi. Ay ışığı  altında ince, uzun bir gölge ağır adımlarla pınara doğru geliyordu.<br/>
<br/>
		<b>GÖKÇEN KIZ</b><br/>
<br/>
		İkisinin de bir yere baktığını görünce Evren de onlara uymakta gecikmedi. Hepsi birden susup da aynı yere  bakmaya başlayınca Satı Kadın sordu:<br/>
<br/>
		- Neye gözlerinizi diktiniz? Yine Çakır cevap verdi:<br/>
<br/>
		- Varsın gelsin.<br/>
<br/>
		- Yürüyüşü bir tuhaf. Yürüyor değil de süzülüyor gibi. Hayalete benziyor. Geceleyin, Bala Hatun'un mezarı  başında gördüğü hayaletleri hatırlamıştı. Satı Kadın umursamazlıkla:<br/>
<br/>
		- Tanır gibi konuşuyorsun ana!<br/>
<br/>
		- Tanımaz olur muyum?<br/>
<br/>
		- Kim bu hayalet?<br/>
<br/>
		- Kim olacak? Gökçen Kız! Yüzüne bakmasanız iyi olur. Tekin değildir.<br/>
<br/>
		O zamana kadar sessizce bu konuşmaları dinleyen Deli Kurt birden bire ürpererek sordu :<br/>
<br/>
		- Gökçen Kız mı?<br/>
<br/>
		Bunu sorarken yıllarca önce dinleyip de unutmadığı, kendisine nedense çok dokunan Yürük Kızı Gökçen  masalını hatırlamıştı. Buraya gelirken analığı bilmeyerek onu hatırlamış, Deli Kurt, pınarın başında hep o  masaldaki kızı düşünmüştü. Bu masal kendisini öylesine sarmıştı ki, onu masal değil de gerçek gibi  düşünüyor, o talihsiz şehzadeyle talihsiz Yürük kızına acıyordu.<br/>
<br/>
		Gökçen kız yaklaşıyor ve şekilleniyordu. Büyük bir kayanın gölgesinde oturarak kendisine bakan dört kişiyi  yaklaşmadan görmesine imkân yoktu. Suna boylu bir kızdı. O nasıl süzülüştü ki, kendi yüreğinin atışını bile  duyan Deli Kurt onun ayak seslerini duymuyordu.<br/>
<br/>
		Ortalıkta çıt bile yoktu. Hayalet kız yaklaşıyor ve yüzü belli olmaya başlıyordu.<br/>
<br/>
		Yirmi adım kala 'Ne yaman güzellik ' diye düşündü.<br/>
<br/>
		On beş adım kala, içinden 'pınara inen nur acaba bu mu ?' diye sordu.<br/>
<br/>
		On adım kala, ay ışığı altında yüzünü iyice görerek dili tutuldu, düşüncesi işlemez oldu. Beş adım kala başını  hafifçe çevirerek Deli Kurt'la göz göze geldi ve durdu.<br/>
<br/>
		Deli Kurt, yakın mesafeden göğsüne ok yemiş savaşçı gibi şöyle bir irkildi. Sonra kamaşan gözleriyle bir  anda çevresini görmeyerek dehşete kapıldı. Bir eliyle gözlerini kapayarak elinde olmadan, yılan  şokmuşçasına fırlayıp ayağa kalktı. Göz göze geldikleri zaman kızın bakışlarından yeşil bir ışık çıktı gibi  görmüş, bu ışıkla kamaşan gözleri hiç bir şey görmez olunca kör oldum sanarak fırlamıştı. Delirmiş miydi?  Elini gözlerinden çekip ihtiyatla kıza baktı. Olduğu yerde duruyor, fakat kimseye bakmıyordu. Başını öne  eğmişti ve gözleri yerdeydi. Deli Kurt, o zaman kendine geldi ve yerden çılgın gibi fırlayışının yanındakiler  üzerinden nasıl bir tesir yaptığını anlamak üzere yüzünü onlara çevirdi. Onlar da kalkmışlardı. Satı Kadın  bile ayaktaydı.<br/>
<br/>
		Beş kişi arasında uzayıp giden sessizliği yine o bozdu: - Gezmeye mi çıkmıştın Gökçen?<br/>
<br/>
		- Pınara geldim Satı Ana!<br/>
<br/>
		Deli kurt yeniden ürperdiğini hissetti. Kızın sesinde öyle bir ezgi vardı ki, gecenin sessizliğinde insanın  gönlüne işliyordu.<br/>
<br/>
		Satı Kadın ortada bir rahatsızlık olduğunu anlamıştı:<br/>
<br/>
		- Biz gitmek üzereydik. Sen oturmana bak, dedi.<br/>
<br/>
		Put gibi ayakta durarak kendisine bakan üç sipahi, hiç bir sazın tellerinde bulunmayan güzel bir sesle şu  cevabın verildiğini dinlediler:<br/>
<br/>
		- Benim için gitmeyin. Oturmaya değil, su almaya geldim.<br/>
<br/>
		Elinde bir testi olduğunu o zaman gördüler. Başı daima eğik olduğu halde testisini doldurdu. Sonra yine  hayalet gibi, adımları duyulmayarak, süzülen bir yürüyüşle keçi yolunda kayboldu.<br/>
<br/>
		Deli Kurt büyülenmişti.<br/>
<br/>
		- Otur Deli Kurt!<br/>
<br/>
		Bunu Çakır söylüyordu. Bu kız kendi üzerinde de anlaşılmaz bir tesir yapmıştı ama Murad'ın onun<br/>
<br/>
		kaybolduğu yola öyle bir bakışı, öyle bir kendinden geçişi vardı ki, uyarılmazsa daha uzun zaman taş gibi  duracağı belliydi.<br/>
<br/>
		Oturdu.<br/>
<br/>
		Üçü birden Satı Kadın'a baktılar. Anlattı:<br/>
<br/>
		- Böyle geceleri dolaşır. Gündüzleri pek gözükmez. Gözüktüğü zaman da peçe takıp gezer.  - Neden?<br/>
<br/>
		-Yüzünü göstermemek için.<br/>
<br/>
		- Bu kız deli mi?<br/>
<br/>
		İhtiyar kadın gülümsedi.<br/>
<br/>
		-Keşke deli olsaydı oğul. Kimseye zararı dokunmazdı!<br/>
<br/>
		Çakır'la Evren de merakla dinliyorlardı ama Deli Kurt gibi can kulağıyla değildi. Acaba zararı neydi? Bunu  Evren sordu:<br/>
<br/>
		- Kime ne fenalığı var ana?<br/>
<br/>
		- Satı Kadın'ın sesi perde perde yükseldi.<br/>
<br/>
		- Onun kimseye kötülük ettiği yok. Ama o gözleri yok mu, gözleri? Onun içinden ağulu bir ışık çıkıyor, kime  değerse onda hayır bırakmıyor. Tanrı korusun! Gözlerine bakmadınız ya?<br/>
<br/>
		Deli kurt titredi. Kızın gözlerine bakmıştı. Daha doğrusu bakamamış, gözleri kamaşmış, dünya alem gözüne  karanlık gözükmüştü. Fakat 'baktım' demedi ve Satı Kadın'a Çakır cevap verdi:<br/>
<br/>
		- O bize bakmıyordu ki... Gözlerini hep yere dikiyordu.<br/>
<br/>
		- Öyledir; bakmaz. Gündüzleri de arada çıkarsa peçeli gezer. Ama kazara bir bakarsa o adamın işi bitiktir...  - Ana! Sen o kızın gözlerini gördün mü? Satı Kadın telaşlandı:<br/>
<br/>
		- Allah korusun oğul I Görsem sağ kalır mıydım? Deli Kurt yeniden titredi ve Çakır yeniden sordu:  - Kime bakarsa çarptığını nerden biliyorsun?<br/>
<br/>
		- Bilmez miyim? Daha iki yıl önce Uzguroğlu Ahmed aklını oynatıp öldü. Karası sancak beğinin oğlu  kaybolalı da altı ay olmadı!<br/>
<br/>
		- Ana! Her kaybolanın günahı Gökçen Kız'ın üstüne mi olacak? Satı Kadın heyecanlanmıştı:<br/>
<br/>
		- Ne söz anlamaz, ne sabırsız çocuklarsınız siz! Bırakın da bitireyim. Sancak beğinin oğlu, Gökçen Kız'ın  güzelliğini işitmiş, obaya geldi. Ne babayiğit, ne yakışıklı adamdı. Gözümle gördüm, dağların yıkılacağı  aklıma gelirdi de onun yıkılacağı gelmezdi. Beğin oğlu, Gökçen'i peçeli yakalamış. Peçeni aç, yüzünü göster  demiş. Kız göstermemiş. Beğ oğlu, çekil git, başına bela gelir, sana kötülük etmek istemem demiş. Gönül  bu, ateş düşmeye görsün, kaza bela dinler mi? Yüzünü aç diye direndikçe direnmiş. Kız yine açmamış.  Bunun üzerine beğ oğlu zor kullanmaya kalkmış. Gökçen Kız zora gelir mi? Öteki OsmanlIysa bu da  Türkmen... Hemen bıçağını çekmiş. Vururum, demiş. Beğ oğlu adımını atınca bıçağını göğsüne saplamış.  Baba yiğit gençti dedim. Gülmüş. Gözlerin bıçağından daha keskin değil ya, diyerek göğsüne saplanan  bıçağı çekip yere attıktan sonra bir atılmış. Gökçen Kızın peçesini söküp koparmış.<br/>
<br/>
		Koparmış ama kızın yüzüne bakmasıyla ah çekip yıkılması bir olmuş. Yiğidi ayıltmak için çok uğraştılar. Ben  de gördüm, bakışları bir değişmişti. Atına binip gitti. Gidiş o gidiş, bir daha gören olmadı. Sancak beği,  oğlunu aratmak için her yana adamlar saldı. İzi bile bulunmadı...<br/>
<br/>
		- Ne oldu?<br/>
<br/>
		- Belli değil...<br/>
<br/>
		Hepsi garip tesir altındaydılar. Satı Kadın da sanki içini boşaltmak istiyordu. Dikkat kesilmiş üç sipahiye  bakarak anlatmakta devam etti:<br/>
<br/>
		- Bu Gökçen Kız korkunç bir kızdır. Ondan kurt, kuş, yılan, çıyan bile korkar. Obanın köpekleri onun yanına  yanaşamaz. Kurtlar ondan kaçar. İki arşınlık koca yılanı bir bakışı ile bayılttıktan sonra eliyle boğduğunu ben  şu gözlerimle gördüm.<br/>
<br/>
		Evren söze karıştı:<br/>
<br/>
		- Ana! Sen de şu suna boylu, bülbül sesli kızı canavar yapıp çıkardın! Satı Kadın, oğluna çıkıştı:<br/>
<br/>
		-Sus , çapkın I... Keşke canavar olsa, başa çıkılırdı. Ama ne olduğu belli değil. Kimi peri kızı diyor, kimi de  insan kılığına girmiş cin diyor...<br/>
<br/>
		Vakit gecikmişti. Fakat Gökçen Kız'ın meraklı hikâyesi onları o kadar sarmıştı ki, çadıra dönmek akıllarına  bile gelmiyordu.<br/>
<br/>
		Çakır sordu:<br/>
<br/>
		- Ana I... Bu kız kimin nesi ?<br/>
<br/>
		- O da belli değil I...<br/>
<br/>
		- Ne diyorsun ana?<br/>
<br/>
		Bu oba Bursa, yahut Edirne değil ki, içinde kimin nesi olduğu bilinmeyen insanlar olsun. Topu topu dört beş  yüz çadırlık bir obanın içinde bu kadar tanınmış bir kız, k imin nesidir, bilinmez olur mu? Kadın, akılsız  çocuklara dersini bir türlü öğretemeyen bir hoca edasıyla başını sallayarak yeniden anlatmaya başladı:  - Oğul! Bu kız obaya geldiği zaman küçücük bir şeydi...<br/>
<br/>
		Çakır, anasının sözünü kesti:<br/>
<br/>
		- Demek bu kız dışarıdan geldi. Öyleyse Türkmen değil...<br/>
<br/>
		- Türkmenliğine Türkmen ama bizim obadan değil. Karaman'ın Varsak oymağından! On yıl önce bir gün  babasıyla birlikte gelip obaya sığındı! Dolaşan sözlere göre babası, Karamanoğlu'nun adamlarından birini  öldürüp kaçmış, dağ, bayır yürürken de evdeşi yollarda ölmüş, o da küçük kızını alında gelmiş. Konuk  olduğu için obaya alındı. İyi adamdı. Kendini sevdirdi. Bu kız o zaman küçücük olduğu halde tek başına  dağlarda koyun, davar beklerdi. Bir kurtla koyun kaptırdığını da görmedik. Meğer daha o zamandan  gözleriyle kurt ürkütürmüş ama biz ne bilelim? Kızın gözlerini de görmezdik. O kadar çok saçı vardı ki,  gözlerini örterdi. Zaten insan içine çıkmaz, dağlarda gezerdi. Günün birinde Varsaklı adam bizim obadan bir  kadınla evlendi. Kız o zaman on, on iki yaşında vardı. Arkasından Gökçen Kız'ın, yüzünde peçeyle dolaşmaya  başladığını gördük. Meğer üvey anası, onun gözlerini görünce korkmuş, peçe taktırmış. Çok uysal kızdır.  Kimseye, hele büyüklere hiç karşı gelmez. Gel zaman git zaman Gökçen Kız'ın babası öldü. Ölümünden kırk  gün sonra da bir oğlu oldu. Dul karısı küçük çocukla sıkıntıya düşmesin diye Gökçen Kız o günden beri<br/>
<br/>
		çobanlık eder. Ne verirlerse alıp üvey anasına götürür. Belinde bıçağı, elinde sopası vardır, ama onda o  gözler varken bunları almasa da olur. Sürüyü tek başına sürer. Çoban köpeği almaz. Zaten köpekler ondan  kaçar. Bir de güzel kaval çalar ki, değme çoban çalamaz. Sürüsünü her zaman işte şu tepenin ardına  götürür.<br/>
<br/>
		Satı Kadın eliyle batıdaki bir yassı tepeyi gösteriyordu. Çakır'la Evren şöyle bir bakıp yine analarına  döndüler. Deli Kurt'un gözleri ise orda uzun zaman takılı kaldı.<br/>
<br/>
		Şimdiye kadar böyle meraklı, bu kadar çekici bir şey dinlememişti. Kendilerini öyle bir kaptırmışlardı ki,  durmadan sormak, derinleştirmek, öğrenmek istiyorlardı. Çakır:<br/>
<br/>
		- Peki ana, dedi. Sen bu kızın üvey anasıyla hiç konuşmadın mı?<br/>
<br/>
		- Neyi?<br/>
<br/>
		- Onun peri kızı yahut cin olup olmadığını.<br/>
<br/>
		- Peri kızı olduğunu söyleyen zaten üvey anası. İlk önce bir çadırda yatmaktan korkmuştu amaşimdi alıştı.  - Başka ne diyor?<br/>
<br/>
		- Çokluk bir şey söylediği yok. Yalnız bir gün peçesiz uyurken görmüş de o zaman peri kızı olduğuna  inanmış. O kadar güzelmiş. İlle o gözleri yok mu? İşte onlar bela... Kime bakarsan öldürüyor...<br/>
<br/>
		Çakır gülümsedi:<br/>
<br/>
		- Ana! Bu sözlerinle içime iyice merak sardın, dedi. Şu kızın gözlerini görmeden edemeyeceğim...<br/>
<br/>
		Bunu söyleyerek ayağa kalktı. Fakat daha bir adım atmadan fırlayan Satı Kadın onu kolundan yakaladı: - Otur  çılgın diye bağırdı. Kanına mı susadın?<br/>
<br/>
		- Yok be ana! Pınar suyuna susadım. Su içeceğim, dedi. Kadın, Çakır'ı bıraktı:<br/>
<br/>
		- Kıza gidiyorsun sandım!<br/>
<br/>
		- Kıza değil, çadıra gidip yatalım. Yatmadan önce iyice acıkıp iştahlı bir yemek yemek için de pınarın  suyundan içelim.<br/>
<br/>
		Tasını doldurup içti. Evren'e verdi. O da içti. Deli Kurt verilen suyu almadı. Durgun bakışlarla pınara ve yassı  tepeye baktı.<br/>
<br/>
		Çadıra döndüler. Vakit çok geçti. Çakır ve Evren birer çanak yoğurt yemeden edemediler. Murad, yoğurtta  yemedi.<br/>
<br/>
		Satı Kadın hepsine birer keçe verdi. Çadırın köşelerini paylaştılar. Keçeleri hem yatak, hem yorgan olacaktı.  Sarınıp yattılar.<br/>
<br/>
		Pınar başında Gökçen Kız'la karşılaşma Satı Kadın'ın sinirlerini bozmuş olacak ki, yorgunluğa ve vaktin  gecikmesine rağmen çabuk uyuyamadı. Uyuduktan sonra da rahat edebildi mi belli değildi. Yalnız ona,<br/>
<br/>
		Çakır ve Evren rahat ve derin bir uykuya daldıkları halde Deli Kurt bir türlü uyuyamadı ve sabaha kadar  rahatsız bir yatış içinde sağdan sola, soldan sağa döndü gibi geldi...<br/>
<br/>
		<b>YASSI TEPENİN ARKASI</b><br/>
<br/>
		Deli Kurt, gerçekten sabaha kadar göz kırpmamıştı. Gökçen Kız'ı düşünüyordu. Onun gözlerini  düşünüyordu. 0 gözlere bir kere bakan ölür demişlerdi. Kendisi, Gökçen'le göz göze gelmiş, fakat  ölmemişti. Biraz sonra mı ölecekti? Yoksa Uzguroğlu Ahmed gibi çıldıracak veya sancak beğinin oğlu gibi sır  mı olacaktı? Ölmemişti ama gözlerinin kamaştığını, bir ara hiç bir şey görmediğini hatırlıyordu. Neden böyle  olmuştu?<br/>
<br/>
		Deli Kurt, sabaha kadar süren uzun zamanda hep Gökçen'le karşılaştığı kısa zamanı düşünmüştü.<br/>
<br/>
		Onun gözlerini bir an için görmüştü. Hayır, hayır, buna görmek denemezdi. Görmemişti. Kızın gözlerinden  yeşil ve çok parlak bir ışığın saçıldığını hatırlıyordu. Sonra? Sonrasını bir türlü aklına getiremiyordu.<br/>
<br/>
		Yoksa bu kız cadı mı idi? Cadı olsa insanlara kötülük ederdi. Etmediğine göre değildi. Öyleyse neydi? Üvey  anası peri kızıdır demişti. Peri kızı olsa böyle insan içinde gezer miydi?<br/>
<br/>
		Fakat bütün bunlar o kadar mühim değildi. Mühim olan şu idi ki, Deli Kurt içinde, ta yüreğinde bir ağırlık  duyuyor ve Gökçen'i görmek isteğinin bütün varlığını yaktığını seziyordu. Tan atarken kalktı. Çadırdan çıktı.  Serin ve güzel bir sabah başlıyordu. Serinliğe rağmen Deli Kurt, içinin yandığını duydu. Susamıştı. Böyle  erken saatte böyle bir susayış?<br/>
<br/>
		Çadırdakiler uyanıncaya kadar pınara gidip içimi serinletir, dönerim, diye düşündü. Yürümeye başladı.  Pınara vardığı zaman ortalık biraz daha ağarmıştı. Kana kana içti. Yüzünü yıkadı. Başına ve yanan alnına su  serpti. Doğuda bir kızıllık belirmişti. Birden bire, içinden gelen bir dürtüşle başını geriye çevirerek batıya  baktı ve ağaran gün altında Yassı Tepe'yi görerek gönlü sızladı.<br/>
<br/>
		Dayanılmaz bir kuvvet kendisini oraya itiyordu. Yürümeye başladı. Orasını, Gökçen Kız'ın her gün koyunlarla  birlikte yaşadığı yeri merak ediyordu. Orası her yer gibi olamazdı. Orada mutlaka olağanüstü bir şey vardı.  Orası insanı büyüleyen bir yer olmalıydı. Çünkü orada Gökçen vardı.<br/>
<br/>
		Yürüyordu. Dünyayı ve zamanı unutmuştu. Gözünden her şey silinmişti. Yassı Tepe'den başka bir yer  görmüyordu. Yol, iz bilmediği için bazan bir dereye inerek yolu uzatıyor, sonra bir yamacı tırmanarak yeniden  Yassı Tepe'ye doğru yöneliyordu.<br/>
<br/>
		Gün doğmuştu. Tepeye bir türlü ulaşamıyordu. Fakat yol uzadıkça hızı ve gücü artıyor, içindeki dürtüş  çoğalıyordu.<br/>
<br/>
		Tepenin doruğuna yaklaşırken birden durdu. Bir kaval sesi duymuştu. O zaman yüreği heyecandan  çarpmaya başladı. Demek ki, Gökçen oradaydı. Peki ama ne zaman gelmişti?<br/>
<br/>
		Güneş epey yükselmişti. Deli Kurt yüzünün yandığını duydu. Buraya Gökçen'in vakit geçirdiği yeri görmek  için gelmişti. Şimdi kendisini mi görecekti? Birden dün geceyi hatırladı. Onu görmek... O yeşil ışıklar... Deli  Kurt titredi...<br/>
<br/>
		Dönmeye karar verdi. Döndü. Fakat yürüyemiyordu işe... Ne oluyordu? Büyülenmiş miydi? Kaval sesi  yükseliyor ve güzelleşiyordu. Onu olduğu yere mıhlayan bu kavaldı. Sanki kendisine sesleniyordu.<br/>
<br/>
		Yeniden döndü. Yassı Tepe'nin doruğuna bir kaç adım kalmıştı. Ağır ağır çıktı ve tepenin arkasını çepeçevre  gören bu yerden, aşağıdaki manzarayı gözlerini dikti.<br/>
<br/>
		Gökçen Kız, oradaki tek ağacın gölgesine oturmuş, sırtını dayamış olduğu halde kaval çalıyordu. Arkası Deli<br/>
<br/>
		Kurt'a dönük olduğu için onu görmüyordu. Başındaki börkünün altından uzun saçları dağınık olarak beline  doğru sarkıyordu. Üstünde Türkmen giyimi, ayaklarında Türkmen çizmesi vardı. Yalnız şu dağınık saçları  Türkmence değildi. Türkmen kızları saçlarını örgü örgü edip bırakırlardı.<br/>
<br/>
		Yemyeşil yamaçta, yüzlerce koyun otluyor, daha aşağıdan ince bir su akıyordu.<br/>
<br/>
		Deli Kurt, otuz kırk adımlık mesafeden kavalı dinleyerek durdu. Bu yaşa gelinceye kadar çok kopuz, çok  kaval dinlemişti ama böyle tesirlisini, gönülde yer edenini hatırlamıyordu. Bu kızdaki nefes nasıl bir nefesti  ki, hiç yorulmadan kavalı inletiyor, pürüzsüz ezgisi ile ta yüreğe işliyordu?<br/>
<br/>
		Adım atarsa belki gürültü olur da bu güzel ses bozulur diye korkarak olduğu yerde kıpırdamadan duruyor,  artık başka bir şey görmeyen dumanlı gözlerini kızdan ayırmıyordu.<br/>
<br/>
		Güneş yükseliyor, kaval devam ediyor ve Deli Kurt öylece büyülenmiş bekliyordu. Dün gece gözlerini  kamaştıran kızı yakından görmek, sonunda ölüm olsa da onun yüzüne bakmak için gönlünde dayanılmaz bir  istek duyuyordu.<br/>
<br/>
		Bu korkunç isteği yenemeyerek yavaş adımlarla ilerlemeye başladı. Adım adım yürüdükçe kavalın sesi  gürleşiyor, ağaca yaslanan kızın şekli büyüyordu.<br/>
<br/>
		On adım kalınca saçlarını gördü. Güneşin vurduğu bu dağınık ve uzun saçlarda öyle bir yansıma vardı ki,  Deli Kurt'un gözlerini aldı ve onu ister istemez 'Ya gözlerini görsem ne olur' diye düşündürdü. Bu  düşünceyle bir ürküntü geçirerek duraksadı. Şimdi içinden başka bir sesleniş duyuyordu. Bu ses 'Sen  Osmanlı sipahisi Murad değil misin? Oka ve kılıca göz kırpmadan bakan Türk sen değil misin? Korku nedir  bilmediğin için sana Deli Kurt adını takmadılar mı?' diyordu.<br/>
<br/>
		Toparlandı. Büyücü de olsa, peri de olsa bir kızdan korkmak erkeğe yakışmazdı. Yeniden yürümeye başladı.  Beş adım kalmıştı. Kızın arkasından, fakat biraz yan tarafından bir an için yanağını ve çenesini,<br/>
<br/>
		dudaklarını ve kirpiklerini görerek yeniden ve istemeden durdu. Upuzun kirpikleri vardı, dudaklarının  kızıllığı ve yüzünün pembeliği, gözlerini görmeye lüzum kalmadan, onun bir dünya güzeli olduğunu  anlatıyordu.<br/>
<br/>
		Deli Kurt bütün gücünü toplayarak, beş adımlık arayı kapatmaya çalışırken birden kavalın sesi kesildi. Kızın  çabuk davranışla bir şeyler yaptığı görüldü. Arkasından bir duman yükselir gibi ayağa kalkarak yüzünü Deli  Kurt'a döndürdü.<br/>
<br/>
		Yeşil ışıklarla gene gözlerinin kamaşacağını düşünen Murad, sendelememek için hazırlıklıydı. Fakat  korktuğuna uğramadı. Çünkü kızın yüzünde peçe vardı.<br/>
<br/>
		Üç adımlık aralıkla bakışıyorlardı. Dün gece yanılmamıştı. Kız suna boylu ve çok biçimliydi. Koyu kumral  saçları yarı göğsüne, yarı arkasına saçılmıştı. Belindeki kemerde uzun bir bıçak asılıydı. Kavalını sol eliyle  tutuyordu.<br/>
<br/>
		O ürpertici kavalı çalmasa, öldürücü gözleri, suna boyu, akıl alan saçları olmasa bile yalnız bu duruş Deli  Kurt'u büyülemeye yeterdi. Şaşırmıştı. Ne diyeceğini, ne kılacağını bilmiyor, öylece duruyordu. Sanki taş  kesilmişti. Ne kadar zaman geçti, onun da farkında değildi. Ansızın, yüksek bir yerden bir kaya ya dökülen  suyun sesi gibi, fakat ondan çok güzel bir sesle Gökçen'in konuştuğunu işitti:<br/>
<br/>
		- Dün gece pınar başında gördüğüm sipahi değil misin?<br/>
<br/>
		Deli Kurt, mest oldu ve kısaca bir 'Evet!' diyebildi. İkinci soru onu büsbütün kendinden geçirdi: - Güneş  doğmadan yola çıkmıştın. Neden bu kadar geç kaldın?<br/>
<br/>
		İşte peri kızı dedikleri Gökçen her şeyi biliyordu. Deli Kurt bütün cesaretini toplayarak içindeki güvensizliği  attıktan sonra cevap verdi:<br/>
<br/>
		- Peri kızı mısın? Böyle her şeyi biliyorsun.<br/>
<br/>
		- Karanlıkta seni yol alırken gördüğüm için biliyorum.<br/>
<br/>
		Deli Kurt içinde bir ferahlık duydu. Ama neden 'Peri kızı değilim' dememişti? Bunu yeniden soracaktı. Vakit  kalmadı. Gökçen kız, büyülü sesiyle:<br/>
<br/>
		- Sipahi! Buraya neden geldin? diyordu.<br/>
<br/>
		- Seni görmeye geldim!<br/>
<br/>
		- Yalnız bunun için mi?<br/>
<br/>
		- Gözlerini görmeye geldim, diyebildi.<br/>
<br/>
		Gökçen, uzun uzun Deli Kurt'a baktı. Peçesinin altından gördüğü anlaşılıyordu. Kavalı ile, biraz önce  oturmakta olduğu yerin berisini göstererek:<br/>
<br/>
		- Yolu üç dört misli uzatarak vakit kaybetmiş, yorulmuşsun. Otur da dinlen sipahi, dedi.<br/>
<br/>
		Kendisini bu yerlerin tek başına buyruğu saydığı belliydi. Yavaşça gene ağacın dibine çöktü. Deli Kurt iki  adım uzağında, gösterdiği yere bağdaş kurdu. Uzun zaman susarak oturdular. Sonra kız sordu:<br/>
<br/>
		- Adın ne sipahi?<br/>
<br/>
		- Murad !<br/>
<br/>
		- Sana niye Deli Kurt diyorlar?<br/>
<br/>
		Deli Kurt bu soruyla yeniden ürperdi. İşte gene her şeyi bilmeye başlamıştı. - Lakabım öyledir. Sen bunu  nereden biliyorsun? Bu soru da cevapsız kaldı.<br/>
<br/>
		Murad'ın burada uzun zaman kalmaya niyeti yoktu. Arkadaşlarına ve Satı Ana'ya haber vermeden  gelmişti. Gökçen'in gözlerini gördükten sonra dönecekti. Neticeye doğrudan doğruya varmak isteyen  sipahi alışkanlığı ile:<br/>
<br/>
		- Niçin peçelisin? diye sordu.<br/>
<br/>
		Kız susuyordu. Deli Kurt ısrar etti:<br/>
<br/>
		- Buraya kadar gözlerini görmek için geldim!<br/>
<br/>
		Gökçen, kavalını otlara bırakarak yüzünü Murad'a doğru döndürdü. Uzun uzun baktıktan sonra: -  Dayanamazsın Deli Kurt, dedi Deli Kurt'un sarhoşluğu artıyordu:<br/>
<br/>
		- Ölür müyüm? diye sordu.<br/>
<br/>
		- Ölmezsin... Daha fena olursun...<br/>
<br/>
		- Dün gece gözlerin kamaşmadı mı? Bu kız her şeyi biliyordu.<br/>
<br/>
		- Gözlerini kimseye göstermeyecek misin?<br/>
<br/>
		- Hayır!<br/>
<br/>
		- Evleneceğin erkeğe ?...<br/>
<br/>
		- Beni hiç bir erkek istemez. Ben de hiç bir erkeği istemem.. Deli Kurt o dakikada kendisinin evli  olduğunu unutmuştu. Kızın bu sözlerinden alınarak sordu:<br/>
<br/>
		- Neden istemezsin?<br/>
<br/>
		- Ben, oku beni aşan, atı beni geçen, güreşte beni yenebilen erkek isterim. Deli Kurt'un hayranlığı  büsbütün artıyordu:<br/>
<br/>
		- Ya böyle bir erkek çıkarsa?<br/>
<br/>
		- Onunla evlenirim.<br/>
<br/>
		- Gözlerini de gösterir misin?<br/>
<br/>
		- Gösteririm!<br/>
<br/>
		- Ona bir ziyan gelmez mi?<br/>
<br/>
		- Alıştırırım!<br/>
<br/>
		Sustular. Gökçen kız, kavalına el attı:<br/>
<br/>
		- Sana bir Varsak koşması çalayım, dedi. Kavuşamayıp da ölen yavukluların koşmasını...<br/>
<br/>
		Üflemeye başladı. Önce çok hafif bir ses çıkıyordu. Yavaş yavaş ses yükselip durulaştı ve perde perde geniş  çayırlığa yayılan ses Deli Kurt'un gönlüne akmaya başladı.<br/>
<br/>
		Şimdi o, sevişip de kavuşamayan yavukluları görür gibi oluyordu. Kız, kavalı öyle dile getiriyordu ki, onun  ezgilerinden taşan manayı anlamaya imkân yoktu. Nasıl ediyordu da inceden kalına bu kadar sesi  çıkarabiliyordu? Gözlerini kavala dikti. Kızın parmakları kavalın delikleri üzerinde o kadar çabuk gidip  geliyordu ki, bunu başka hiç kimse yapamazdı.<br/>
<br/>
		Çaldı, çaldı... Kendi ruhunun bütün taşkınlıklarını kavala vermiş gibi duyarak, coşarak, bilerek çaldı.<br/>
<br/>
		Deli Kurt, artık Gökçen'i de, yeşil yamacı da, koyunları da görmüyordu. Bir ses dünyasında en güzel  ahenkler içinde sanki kaybolup gitmişti. Neredeyse tatlı bir uykuya dalıp kendinden geçecekti ki,<br/>
<br/>
		birden yeni bir ürperişle Gökçen'e baktı. Şimdi kaval çalmıyor, en keskin şaraptan daha çok baş  döndüren sesiyle, büyülü bir sesle türkü söylüyordu:<br/>
<br/>
		Şu dağların meşesi gönlüm, Billur şişesi gönlüm!<br/>
<br/>
		Yanıklık kemiğe işledi, Ateş düşesi gönlüm, Bıçak deşesi gönlüm, Kılıç düşesi gönlüm !...<br/>
<br/>
		Kız sustu. Fakat Deli Kurt, türküyü hala gönlünde duyuyordu. O nasıl sesti ki? Onu bir duyan bir daha  unutabilir miydi?<br/>
<br/>
		Güneş ta tepelerindeydi. Öğleye kadar zamanın nasıl geçtiğini duymamıştı bile... Gökçen, yerde, yanı  başında duran deriden torbasını açtı. Küçük bir güğümle iri bir bakır tas çıkardı. Güğümdeki ayranı tasa  aktararak Deli Kurt'a uzattı:<br/>
<br/>
		- İç, dedi.<br/>
<br/>
		Deli Kurt tası almıştı. Fakat içmedi, kızın başka ayranı yoktu. Ama onun verdiği ayranı reddetmeye  kıyamadı:<br/>
<br/>
		- Bölüşelim, dedi. Önce sen iç, yarısını bana bırak.<br/>
<br/>
		Gökçen, tası almıştı. Bir eliyle peçesini biraz kaldırarak tası dudaklarına yaklaştırdı ve Deli Kurt, iki  adımdan onun dudaklarını gördü. Bunlar bir dünya güzelinin dudaklarıydı. O dudakların değdiği ayranın  yarısını içerken Deli Kurt, sözle, benzetme ile değil, gerçekten sarhoştu...<br/>
<br/>
		<b>OBA BEĞİ'NİN OĞLU</b><br/>
<br/>
		Deli Kurt bundan sonrasını hatırlamıyor, akşam olurken Satı Kadın'ın çadırına nasıl döndüğünü bilmiyordu.  Çadır önünde Çakır'ın:<br/>
<br/>
		- Neredeydin be Deli Kurt? Kırklara mı karıştın? demesiyle kendisine gelmişti. Yalnız hayal meyal  hatırladığı bir şey vardı. Gökçen'den ayrılıp Yassı Tepe'den uzaklaşırken birisi kendisini dik dik süzmüştü.  Bu bir atlıydı. Hem de... Evet, bu atlı, oba beğinin oğluydu.<br/>
<br/>
		Bir şey söyleyip söylemediğinin farkında değildi. Yalnız kendisine baktığını hatırlıyordu. Bu bakışlar dostça  değildi.<br/>
<br/>
		Neden bakmıştı? Bunu da düşünemiyordu.<br/>
<br/>
		Evren gülerek bir şeyler söylemişti. Satı Kadın ise susmuş, fakat kaygılı gözlerle Deli Kurt'a derin derin  bakmıştı. Tecrübeli ana yüreği kötü bir şeyler sezinlemişti.<br/>
<br/>
		O akşam yemeklerini çadırda yiyeceklerdi. Pınardan Satı Kadın'ın gözü yılmıştı. Üç sipahi, ertesi günü  erkenden yola çıkacakları için de uzağa gitmemeleri, erken yatmaları gerekti.<br/>
<br/>
		Onlara yine güzel yemekler hazırlamıştı. Pınar suyu yerine de Türkmen ayranı vardı. Çakır'la Evren'in  keyifleri yerindeydi. Konuşan otlar, susan ötekilerdi.<br/>
<br/>
		Yemeğin ortasına doğru Evren:<br/>
<br/>
		- Neden?<br/>
<br/>
		- Nedeni var mı? Deli Kurt'u aramak için az mı sürttüm?<br/>
<br/>
		Anası, konuşmasının bu konuya gelmesini istemiyordu. Sözü kapatmaya çalıştı. Kapattığını da sandı. Fakat  biraz sonra Evren'in damdan düşer gibi:<br/>
<br/>
		- Gökçen Kız'ın üvey anasına da uğradım, demesiyle içinde derin bir sıkıntı duydu ve o zamana kadar gayet  durgun ve sessiz yemeğini yiyen Deli Kurt'un birden canlandığı, hatta yüzünün kızardığı da gözünden  kaçmadı. Oğluna 'Başka şey konuş' diyecekti. Demeye vakit kalmadan Çakır'ın sesi duyuldu:<br/>
<br/>
		- Uğradığına göre, Gökçen Kız hakkında bir şeyler öğrenseydin...<br/>
<br/>
		- Öğrendim...<br/>
<br/>
		Deli Kurt zorla gizleyebildiği bir heyecan geçirdi ve Çakır: -<br/>
<br/>
		Bölükbaşı olacak adamsın Evren, diyerek onu övdü.<br/>
<br/>
		Bu akşam Evren de konuşmaya istekli görünüyordu. Anlatmaya başladı:<br/>
<br/>
		- Gökçen'in bir taşı varmış. İstediği zamanonunla yağmur yağdırırmış! Çakır, güngörmüş kişiydi. Kolay Kolay  inanmazdı. Sordu:<br/>
<br/>
		- Bu kız obaya küçücükken gelmiş. Taşla yağmur yağdırmayı kimden öğrenmiş? Evren cevap verdi:  - Bunu ben de sordum. Gökçen'in babası ölmeden önce bir gece gizlice çadırlarına bir kadın gelmiş.<br/>
<br/>
		Bu kadın Gökçen'in teyzesiymiş. Bir kaç gün çadırda kalmış. Kimseye görünmek istememiş. Yalnız Gökçen'le  konuşmuş. Ona gizli bilgiler öğretmiş. Yağmur yağdıran taşı da vermiş. Sonra yine bir gece çıkıp gitmiş. O  kadının da gözleri Gökçen'in gözleri gibiymiş. Çadırda onlarla konuşurken yüzüne peçe örtermiş.<br/>
<br/>
		Evren, bunları erik pestili ezmesi içerek anlatıyor. Çakır un tatlısı yiyerek dinliyordu. Satı Kadın'ın gözleri  Deli Kurt'ta, onunkiler Evren'de idi. Uzun zamandır içmeden, içmeyi akıl etmeden elinde tuttuğu ayran  tasıyla, anlatılanları dinliyordu.<br/>
<br/>
		Erik şerbetini bitiren Evren, sözüne devam etti:<br/>
<br/>
		- Gökçen'in soyuna kendi memleketinde Tümenoğlu derlermiş. Üvey anası bir şey daha söyledi. Kocasını o  konuk kadın, yani Gökçen'in teyzesi öldürmüş. Konukluğunun son iki gününde Gökçen'in teyzesiyle babası  hep tartışıp konuşmuşlar. Kadın, bir gün, dışarıdan çadıra girerken kocasının olmaz, gelemem diye  söylendiğini, arkasından da bana öyle bakma diye bağırdığını duymuş. Çadıra girdiği zaman kocası eliyle  gözlerini kapayarak yerde yatıyormuş. Bu hastalıktan kurtulamamış. Bir kaç gün sonra ölmüş...<br/>
<br/>
		Deli Kurt elindeki ayran tasını yere bıraktı. Satı Kadın, her söylenen sözle onun biraz daha harap olduğunun  farkındaydı. Artık Gökçen Kız bahsini kapamalıydı:<br/>
<br/>
		- Artık Gökçen masalını kapat Evren, dedi. Yarın döneceksiniz. Daha konuşacağımız çok şey var. Evren  gülümsedi.<br/>
<br/>
		- Bir şey daha kaldı. Onu da söyleyip kapatıyorum. Kadıncağız çok üzgün. Hem geçimlerini sağladığı için  Gökçen'i seviyor, hem de ondan korkuyor. Obanın başında felaket dolaşıyor diyor.<br/>
<br/>
		Bu sefer Satı Kadın meraklanmıştı: - Neymiş o felaket? diye sordu.<br/>
<br/>
		Evren, ayran içiyordu. Bir tas ayranı içinceye kadar geçen zaman, Satı Kadın'a pek uzun göründü. Sorusunu  tekrarladı:<br/>
<br/>
		- Söylesene, neymiş?<br/>
<br/>
		- Bir erkek, Gökçen Kız'a gönül vermiş!<br/>
<br/>
		Satı Kadın: 'Bundan obaya ne? ' diye soracaktı. Soramadan, o zamana kadar tek söz söylemeden yalnız  dinleyen Deli Kurt'un tok ve hatta öfkeli sesi duyuldu:<br/>
<br/>
		- Bu erkek kimmiş?<br/>
<br/>
		Evren, umursamaz bir bakışla cevap verdi: - Oba beğinin oğlu...<br/>
<br/>
		Deli Kurt, bundan sonra konuşulanları anlamadı.<br/>
<br/>
		İkinci gecedir ki Deli Kurt, uyumadan düşünüyor ve içine acı bir ağunun aktığını duyuyordu. Yarın sabah  tımarlarına dönmek üzere yola çıkacaklardı. Köyde evdeşi Melek ve kızı Zeynep vardı. Onlara kavuşacaktı.  Burada da Gökçen vardı. Ondan ayrılacaktı.<br/>
<br/>
		Bunun için mi sıkılıyor, uykusu kaçıyordu? 'Gökçen senin neyin ' diye kendi kendine sordu. Hiç... Yabancı bir  kız, bir çoban kızı... Bu bunalma Gökçen için olamazdı. Deli Kurt gönlünün içinden fışkıran ateşi  söndürmeye çalışarak bir sebep bulmaya uğraşıyordu. Acaba kızın gözlerini görmeden döneceği için mi  üzgündü? Gözlerinin önünden hep Yassı Tepe geçiyordu. Yeşillikle koyunlar... Tadına doyum olmayan o<br/>
<br/>
		kaval sesi... Sonra Gökçen'in sorusu: 'Neden geç kaldın?'<br/>
<br/>
		Deli Kurt bu anı düşününce kızın sesini yeniden ve aynı güzellikle duydu ve dayanılmaz bir ıstırapla  kıvranarak keçeden yatağında doğruldu. Bu acıya dayanabilir miyim diye aklından geçen soruya cevap  vermeden birden bire gönlünün içinde bir ışığın bütün benliğini doldurduğunu sezdi. Anlamıştı. Artık  kendisinden de saklayamayacaktı.<br/>
<br/>
		Gökçen'e gönül vermişti.<br/>
<br/>
		Bir an, tam bir iç rahatlığı ile gözlerini çadırın içinde gezdirdi. Satı Ana ve ötekiler derin bir uykuda idiler.  Yine o anda, biraz önceki gönül rahatlığının yerini kemirici bir iç acısı aldı. Yarın bu sevdiği kızdan  ayrılacaktı. Bir daha onu görmek nasip olur muydu? Ne yapabilirdi?<br/>
<br/>
		Ne yapacağını bilmeden yine çadırdan çıktı. Bu gece gökte bulutlar koşuyor ve ayı örtüyordu. Oba  karanlıktaydı. Ara sıra ay bulutlardan kurtuldukça ortalık ışıyor, sonra yeniden karanlığa boğuluyordu.  Birden aklına geldi.<br/>
<br/>
		Masaldaki Gökçen'i, Yürük kızı Gökçen'i anlatırlarken, sevdalılar o pınarın başında dua eder demişlerdi. İşte  duanın sırasıydı. Dua, kendi-sinden çok kime yaraşırdı ki... Seviyordu. Evli olduğu halde seviyordu.  Sevgilisinin gözlerinden ölüm ışıkları saçıldığı, bir bakışta insanı öldürdüğü halde seviyordu.<br/>
<br/>
		Dua etmeliydi. Belki derdine derman olurdu.<br/>
<br/>
		Pınara doğru yürümeye başladı. Ferahlamış, şifasını bulan hastaya benzemişti. Serin rüzgâr yüzüne çarpa  çarpa, her adımda biraz daha canlana canlana yürüyordu. Gönlü umutlarla dolarak pınara vardı.<br/>
<br/>
		Eğildi, içti. Alnını ıslattı. Sonra, bir gece önce Satı Kadın ve sipahilerle yemek yediği kayanın önüne gelerek  bağdaş kurdu. Ellerini açtı. Yüzünü hafifçe göğe çevirerek duaya başladı.<br/>
<br/>
		Ne kadar dua etti. Neler söyledi. Farkında değildi. Duasını bitirip ellerini yüzüne sürerken, aksi taraftan  gelen ayak sesini duyarak dikkat kesildi. Gökçen Kız'ın geldiği yoldan bir karaltı yaklaşıyordu. Deli Kurt  titredi.<br/>
<br/>
		Karaltı pınara kadar geldi. Eğilip su içti. Ayağa kalkarak durdu. Ay bulutların arkasında olduğu için kim  olduğu seçilmiyor, bir gölge halinde görülüyordu, kayanın dibinde olan Deli Kurt'u görmesine imkân yoktu.  Karaltının ellerini göğe kaldırdığı görüldü. Dua ediyordu. Deli Kurt'un yüreği hızla çarpmaya başladı. Kimdi?  Acaba Gökçen miydi?<br/>
<br/>
		Olamazdı. Gökçen dua eder miydi? Ama neden etmeyecekti? Hayır, hayır etmezdi. Yürüğün kızı Gökçen  adıyla anılan ve Gökçen Pınarı denilen bu pınarda ancak sevdalılar ve umutsuzlar dua ederdi. Gökçen  sevdalı değil ki...<br/>
<br/>
		Deli Kurt, oturmuş olduğu kaya dibinden keskin bakışlarla bakarak bu gölgenin kim olduğunu seçmeye  uğraşıyordu. Aksi gibi de ay hiç görünmüyor, bir bir ardınca koşan bulutlar onu hep arkada bırakarak  yeryüzüne bir ışık salkımının inmesine engel oluyordu.<br/>
<br/>
		Dua eden hala ordaydı. Biraz önce yürüyerek geldiğini görmese, Deli Kurt bunu bir kaya parçası sanabilirdi.  O kadar sessiz ve kıpırdamadan duruyordu.<br/>
<br/>
		Zamanın uzaması ve koyu karanlığın, pınar başında dua edenin erkek mi, kadın mı olduğunu dahi  seçtirmeyişi yavaş yavaş merakını kamçılamaya başlıyordu.<br/>
<br/>
		Birden bire, hiç ummadığı bir anda ay, bulutlardan sıyrıldı ve çok kısa bir iki an ışıklarını indirmesi, Deli<br/>
<br/>
		Kurt'un dua edeni görmesine yetti. Ay ışığı kendisine çarptığı anda bile taş gibi duruşunu değiştirmeyerek  pınara bakan ve dua etmekte devam eden bu gölge, oba beğinin oğluydu.<br/>
<br/>
		Aynı anda Deli Kurt'un beyninin içinde de karanlık bir yer aydınlandı ve bir gün önce Yassı Tepe'nin  ardından dönerken beğ oğlunun kendisine niçin düşman bakışlarla baktığını anladı. İki erkek aynı kızı  seviyorlardı.<br/>
<br/>
		Deli Kurt bundan gocunmuştu. Bir sevgide kendisine bir ortak çıkması, gizli kalması gereken bir işin açığa  vurulması gibi geliyordu. Bir de şu vardı ki, beğ oğlu bu kadar uzun, bitip tükenmeyen bir duaya dalmasıyla  sevgisinin korkunçluğunu da ortaya koymuş oluyordu.<br/>
<br/>
		Deli Kurt kendisinin gönül yanıklığından daha üstününü kabul edemezdi. Birden deliliği tutarak ayağa  fırladı. Oba beğinin oğlu ile hesaplaşmak için pınara doğru yürüdü.<br/>
<br/>
		Fakat o gitmişti. Yeniden dökülen ay ışığı altında onun geldiği yola, sağa, sola, öne, arkaya baktı.  Yoktu.<br/>
<br/>
		Ağır adımlarla çadıra doğru yürümeye başladı. Rüzgâr artmıştı. Fakat onun yanan yüzünü serinlettiği için  hoşuna gidiyordu. Hoş bir tarafı daha vardı. Batıdan, Yassı Tepe'den geliyordu.<br/>
<br/>
		Çadıra girerken bir ses duyar gibi olarak titredi. Bu bir kaval sesiydi. Fakat o kadar uzaktan geliyordu ki,  gerçekten bir kaval sesi midir, yoksa onu gönlünün içinde mi duyuyor, belli değildi. Onu her halde batı  rüzgârları oraya kadar getiriyordu.<br/>
<br/>
		Deli Kurt yeniden büyülenmişti. Gözlerini Yassı Tepe'ye dikmiş, bir hayale bakar gibi bakıyordu. Yine içinden  bir dürtüş başlamıştı. Çare yok gidecekti. Gökçen Kız gece yarısında da orada olduktan sonra.<br/>
<br/>
		Tam yürümeye başlarken bir ses:<br/>
<br/>
		- Uykun mu kaçtı Deli Kurt? diye hafifçe fısıldadı. Deli Kurt hızla döndü. Bunu söyleyen Satı Kadın'dı. Buna  kuru bir 'Evet' le cevap verdi.<br/>
<br/>
		- Gel sana taze ayran vereyim. İçini serinletip uykunu getirir.<br/>
<br/>
		Satı Kadın, tehlikeyi sezerek uyanmış, çadırın dışına çıkıp baktığı zaman da Yassı Tepe'den gelen kaval sesini  duymuştu. Obada, geceleyin o kavalı periler çalar, onun sesine giden bir daha dönmez diye bir inanç vardı.  Gökçen'in kaval çaldığını herkes bildiği halde, geceleri çalınan kavalın perilerin işi olduğuna inanılırdı. Satı  Kadın da buna az çok inanmıştı. Çadırın dışında ayak sesleri duyduğu zaman Deli Kurt'un döndüğünü  anlamış, fakat içeriye girmeyince merak edip yeniden çıkmıştı. Bu çıkış tam zamanında yapılmış, Deli  Kurt'un kaval sesine doğru gittiğini anlayarak seslenmişti.<br/>
<br/>
		Ona, davganaya koyarak çadırın dışına bıraktığı ayrandan iri bir tas doldurup uzattı. Bu davganalar suyu,  yahut ayranı o kadar soğuk tutardı ki, davganası olup ta yazın ondan bir tas içen kişi bahtiyar olurdu.<br/>
<br/>
		Deli Kurt, soğuk ayranı büyük bir iştahla içti. Bir daha istedi. Onu da içtikten sonra sinirlerinde bir rahatlık  duydu ve sabaha pek az kala girdiği yatağında derin bir uykuya daldı.<br/>
<br/>
		Uyku derin, fakat rahat değildi. Düşünde hep dağ aralarından geçiyor, tepelerden sıra sıra atlıların  kendisine baktığını görüyordu. Bu atlıların hepsi oba beğinin oğlu idi.<br/>
<br/>
		Sabahleyin erkenden kalkıp analarıyla vedalaştıktan sonra, doğuya doğru at sürerken başlangıçta yavaş  gittiler. Nal sesleriyle gürültü yaparak daha uyumakta olan Türkmenleri uyandırmak istememişlerdi.  Obadan epey uzaklaştıktan sonra dörtnala kaldırdılar. Ortalık epey aydınlanmıştı. Bu sırada gözleri soldaki  tepeye takılan Deli Kurt, oradan kendilerine bakan bir atlı gördü. Bu, tıpkı düşünde gördüğü gibi oba<br/>
<br/>
		beğinin oğlu idi.<br/>
<br/>
		<b>UMULMAYAN BİRİSİ</b><br/>
<br/>
		Deli Kurt, kış aylarını nasıl geçirdiğine şaşıyordu. Aylar yıl kadar uzun gelmişti. Sonsuz bir beyazlıkla yolları  kapatan karlar, kendisini, Gökçen'den ebediyen ayırdı sanıyordu. Karların durmadan boşandığı, gökte ne  güneş, ne de ayın görünmediği bu kasvetli günlerde artık yön tayin edilemez diye düşünüyordu. Deli Kurt,  kendisini şu koca dünyada yalnız hissediyordu.<br/>
<br/>
		Her yerde ve her zaman Gökçen'le meşguldü. Gökçen onu o kadar sarmıştı ki, bir gün evdeşi Melek Hatun'a  bile Gökçen diye hitap etmiş, kadıncağızı şaşırtmıştı. Ah bu hatun, bu Melek Hatun... Onun içini  parçalıyordu. Bu kadar iyi, sadık, vefalı, üstelik de güzel olan bu kadın yanı başında dururken, gönlünün çok  uzakta bulunması Deli Kurt'u rahatsız ediyor, açıkçası vicdan azabı duyuyordu. Yemesi, uyuması da  bozulmuştu. Kış aylarında, sipahiler sefer olmadığı, yalnız yiyip içip dinlendikleri için toparlardı. Deli Kurt ise  bu kış aksine arıklamış ve solmuştu. İşte bütün bu kötü şartlar altında kışı nasıl geçirdiğine şaşıyordu.<br/>
<br/>
		Fakat kış geçmişti işte... Yollar ve yönler artık belliydi. Deli Kurt yüreğinde tatlı bir çarpıntı duyuyordu. Kış  gecelerinde kaç defa kendisini düşünden uyandıran kaval sesini bu sefer gerçekten dinleyecekti.<br/>
<br/>
		O böyle tatlı tatlı hayal kurarken bir gün dörtnala gelen bir ulak sefer için toplanılacağım bildirdi.<br/>
<br/>
		Savaş lafı olunca Deli Kurt bir zaman için Gökçen'i, Yassı Tepe'yi, pınarı her şeyi unuttu. Sevindi. Bu sevinç o  günlerde bölükbaşı olmuş bulunan Çakır'ın buyruğunda toplanılıncaya kadar sürdü. Evren de aralarında idi.  Seferin nereye olduğunu Çakır'dan öğrendiler. Karaman ülkesine yürüyeceklerdi. Macarlar, Evrenuzoğlu Ali  Beğ'in akınım püskürtüp Güvercinlik kalesine doğru yürürken Karamanoğlu İbrahim<br/>
<br/>
		Beğ de fırsattan faydalanıp saldırmış ve Hamideli Sancak Beği Şarabdar İlyas'ı tutsak etmişti. Bu  Karamanoğlu hep böyleydi. Osmanoğlu ile yıldızı bir türlü barışmıyordu. Kız alıp verme dolayısıyla araya  hısımlık da girdiği halde düşmanlık bir türlü silinmiyordu. Fakat bu seferki düşmanlık, öncekileri gölgede  bırakmıştı. Çünkü Karamanoğlu, gavurlarla birleşerek Osmanlıya saldırıyordu ki, bu Müslümanlığa  yakışmazdı. Padişah İkinci Murad Beğ'in de buna çok kızdığı, hatta Karaman ülkesinin altını üstüne getirip  halkına da bir tırpan atmak için Mısır bilginlerinden fetva aldığı söyleniyordu.<br/>
<br/>
		Yürüyüşün başlaması Deli Kurt'un sevincini götürdü. Çünkü o şimdi kendisini ordunun kalabalığına  kaptırmış, bölükbaşılarla alay beğlerinin buyurduğu yönde gidiyor, atı gideceği yeri bilerek Deli Kurt'a  çevresini görmek ve düşünmek lüzumunu bırakmıyordu. Bundan dolayıdır ki, gövdesi Karaman Eline doğru  akarken beyni Karası Elinin uzak bir köşesinde dolaşıyor, hayaliyle Gökçen pınarından su içiyordu.<br/>
<br/>
		Osmanlı ordusu, yıldırım hızıyla ilerliyordu. Molalar çok az ve kısa idi. Böyle bir yürüyüş karşısında Karaman  ordusunun toplanamayacağı belliydi. Nitekim öyle oldu. Ancak ufak Karaman birlikleriyle iki üç yerde  çarpışıldı. Fakat az kalsın Deli Kurt'un başı belaya giriyordu.<br/>
<br/>
		Akşehir önünde Karamanlılarla kısa bir çarpışmada onları kaçırdıkları zaman Deli Kurt geride, ihtiyat  kuvvetleri arasında bulunuyordu. Her iş olup bittikten sonra savaş alanına gelince birden bire gözleri toplu  olarak duran beş altı kişiye takıldı. Akşamın alaca karanlığında, bunların arasında çeri olmayan bir kaç kişi  seçer gibi oldu ve merakla atını oraya sürdü. Burası savaş alanının en uç bölgesiydi.<br/>
<br/>
		Hararetli bir konuşma yapılıyordu.<br/>
<br/>
		Kendisi gelince konuşmalar bir anda kesildi ve Deli Kurt, durumu gördü. Yerde Karamanlı bir asker yaralı  olarak yatıyor, ayakta da bir yeniçeri ile dört Akşehir köylüsü bulunuyordu. Hepsine birden 'Ne oluyor?'  diye sordu.<br/>
<br/>
		Köylülerin en yaşlısı Deli Kurt'a döndü:<br/>
<br/>
		- Aman ağam! Ne olursa senden olur, diye yalvardı. Deli Kurt sordu:<br/>
<br/>
		- Olacak olan nedir?<br/>
<br/>
		Köylü yeniçeriyi ve yaralıyı göstererek dert yandı.<br/>
<br/>
		- Senin bu arkadaşın yaralımızı götürüp öldürmek istiyor. Bize bağışla diyoruz, bağışlamıyor. Ama Ağam!  Aracı ol da kurtar. Size akça, mal verelim!<br/>
<br/>
		Bu teklif Deli Kurt'un ağrına gitti ve birden kan beynine sıçrayarak bağırdı: - İhtiyar! Beni ne sandın? Sipahi  olduğumu görmüyor musun?<br/>
<br/>
		Ve onun bu gürlemesinden korkan köylülerin şaşkın bakışları arasında eliyle yeniçeriyi göstererek, sözünü  tamamladı:<br/>
<br/>
		- Akçayla, malla bunlara iş yaptırılır. Bu Devşirmelere... Anladın mı? Yeni çeri öfkeden kuduracak gibi oldu:  - Bre tımarlı! Yeniçeriyi beğenmedin mi? Ben padişahın kapı kuluyum! Senin gibi derme asker mi sandın?<br/>
<br/>
		Deli Kurt'un sesi gök gürültüsü gibi çıkıyordu.<br/>
<br/>
		- Bre yeniçeri! Kapı kulu olmak seni Gavur dölü olmaktan kurtarır mı? Kim oluyorsun da bu yaralıyı  öldürmeye kalkıyorsun?<br/>
<br/>
		Karamanlıların yanında hakarete uğrayan yeniçeri nerdeyse çıldıracaktı. Hakarete hakaretle karşılık verdi:  - Ben de seni Osmanlı sanmıştı. Meğer Karamanlı imişsin! Önce şunun işini bitireyim. Sonra senin de  hesabını görürüm...<br/>
<br/>
		Yeniçerinin yanında silah yoktu. Belinden bıçağını çekerek yaralı Karamanlıyı öldürmek için bir hamle yaptı.  Deli Kurt'un, atından inecek zamanı yoktu. Bir mahmuz vuruşu ile onu yeniçerinin üzerine sürdü. İşte ne  olduysa o sırada oldu. Atın kendisine çarpacağını anlayana yeniçeri-avını kaçıran vahşi bir hayvan hırsıyla,  uzun bıçağını ata sapladı ve atın korkunç bir kişnemeyle şaha kalktıktan sonra kendini yere çarpar gibi  düştüğü görüldü. Bu düşüş sırasında, atın üstünde herhangi bir binici olsaydı muhakkak kemikleri kırılırdı.  Düşüşten ancak Deli Kurt gibi, Türkmenler arasında binicilik öğrenmiş birisi kurtulabilirdi. Öyle de oldu.  Usta bir sıçrayışla atından inerek yeniçerinin bir adım uzağında dimdik durdu.<br/>
<br/>
		Durdu. Fakat bütün deliliği tutmuştu. Bir tımarlı sipahinin atını öldürmek, ona en büyük hakareti yapmaktı.  - Davran bre yeniçeri! diye haykırarak onun üzerine atıldı. Yeniçeri de 'Davran bre sipahi' narasıyla Deli  Kurt'a saldırmıştı. Bir anda göğüs göğüse geldiler. Deli Kurt şimşek gibi bir atılışla sol elini uzatarak<br/>
<br/>
		yeniçeriyi yakasından kavradı ve sağ elini, tokat vurmak üzere başı hizasına kadar kaldırdı. Yeniçeri de aynı  hızla davranarak sol eliyle Deli Kurt'un kendi yakasını tutan elini bileğinden kavrarken atın kanıyla kızarmış  bıçak elinde olduğu halde sağ kolunu başı hizasına getirdi. İkisi de birden sağ elleriyle aynı anda indirdiler.  Sipahinin silme tokadı yeniçerinin yüzünde şaklarken, onun bıçağı da acayip bir ses çıkararak sipahinin sol  omzunun göğsüyle birleştiği yere daldı.<br/>
<br/>
		Bu, meraklı bir vuruşma idi. Karaman yaralısı bile akşam karanlığında daha iyi görebilmek için dirseğine  yaslanarak doğrulmuştu. Belindeki bıçağı çekmeyip de düşman bıçağına karşı tokatla karşılık vermesi  anlaşılmaz bir işti. Fakat Karamanlı yaralı ile köylüler, bu anlaşılmaz işi biraz sonra anladılar.<br/>
<br/>
		Tokadı yiyen yeniçerinin bıçağı yere düştüğü halde sipahi sağ kolunu bir daha kaldırdı. Sol eliyle yakasından  tutmakta olduğu yeniçerinin yüzüne ikinci tokadı indirdikten sonra yakasını bıraktı. Birincisinden daha  şiddetle şaklayan tokat sesinden sonra onun cansız bir halde toprağa düşmesinden doğan ses işitildi. Deli  Kurt ona şöyle bir baktıktan sonra gözlerini Karamanlıya çevirdi. Bu sırada sol omzunda duyduğu büyük bir  acı ile kaşlarını çatıp dişlerini sıktı. Yere kan akıyordu. Köylülere bakarak bir şey soracak oldu. Soramadı.  Gözleri karararak düştü.<br/>
<br/>
		Gözlerini açtığı zaman kendisinin tanımadığı bir yerde buldu. Ortalık aydınlıktı ve yanında kimse yoktu.  Omzundan başlayan bir sızı göğsüne ve sırtına kadar iniyordu. Omuzu sızlıyor değil adeta yanıyordu.  Ağrıyan başını sağa, sola çevirerek bakındı. Yavaş yavaş, olanları hatırlamaya başlamıştı. Bir yeniçeriyle  dövüştüğünü iyice hatırlıyordu. Sonra ?... Sonra birtakım yabancılar kendisini kaldırarak bir yere  götürmüşlerdi. Deli Kurt bu yabancıların kim olduğunu bulmaya çalışarak gözlerini tavana dikti. Evet, bu  yabancılar Karamanlılardı. Yaralı Karamanlıyı yeniçeriden kurtarmasını isteyen Karamanlılar... Kendisini de,  yaralı Karaman çerisini de savaş alanından uzağa kaçırmışlardı. Ondan sonrası korkunçtu. Bir oda da, isli  çıraların aydınlığında Karaman yaralısı, kızdırılmış bir oku bacağındaki ve kolundaki yaralara değdirerek  kendi kendine dağlamış, bunu yaparken yüzünü bile buruşturmamıştı. Sonra Deli Kurt'a dönerek 'Sipahi  Ağa, demişti, Kanın dinmedi. Dağlamaktan başka yol yok...' Deli Kurt, Osmanlı hekimlerinin yarayı başka  türlü tedavi ettiklerini biliyordu. Dağlamayı işitmemişti. Durmadan kan kaybetmenin dermansızlığı arasında  sormuştu : 'Dağlanırsa kan duru mu?<br/>
<br/>
		Karamanlı, yaralılarını göstererek cevap vermişti. 'Biz hep böyle yaparız. Kan durur. Yara çabuk iyileşir. İşte,  benden artık kan sızmıyor...!<br/>
<br/>
		Deli Kurt 'Peki, dağla' demiş ve köylülerin yardımıyla kendisine yaklaştırılan Karaman çerisi, yine köylülerin  ucunu kızdırdığı oku insafsızca yarasının üstüne bastırmıştı.<br/>
<br/>
		Biraz önce Karamanlıların göz kırpmadan kendi kendisini dağladığını görmeseydi, Deli Kurt bu can acısıyla  mutlaka bağırırdı. Fakat daha o sabah çarpıştıkları düşman ordusunun bir çerisi karşısında bunu yapamazdı.  Dişini sıkmış, bağırmamış, fakat acıdan bayılmıştı.<br/>
<br/>
		Sonra bir konuşmalar hatırlıyordu. Kendisine bir şeyler içirmişlerdi. İşitiyor fakat konuşamıyor, acı duyuyor  fakat sesini çıkaramıyordu. Sonra her şey silinmişti. Sonsuz ve kapkaranlık bir boşluk içinde uçuyordu. Bu  uçuş ona bitiş, yok oluş gibi gelmişti. Daha sonra hiç bir şey hatırlamıyordu.<br/>
<br/>
		Acaba o gecenin sabahında mıydı? Hiç, hiç bir şey bilmiyordu. Kim bilir böyle ne kadar geçmişti ki, odanın  kapısı aralandı ve içeriye birisi girdi. Deli Kurt, yaşlı Karaman köylüsünü tanımıştı. Köylünün elinde bir çanak  vardı.<br/>
<br/>
		- Geçmiş olsun ağa! Nasılsın? diye sordu.<br/>
<br/>
		Deli Kurt bir yabancıyla ağrısından söz edecek değildi: - Nerdeyim? diyerek soruya cevap verdi. Yaşlı köylü  kısaca: - Bizim köydesin! Dedi.<br/>
<br/>
		Deli Kurt, bu konuştuğu kişinin yahşi mı, yaman mı olduğunu daha anlamamıştı: Konuşmasına devam etti:  - Sizin köyün adı yok mu?<br/>
<br/>
		- Adı Kara Salur!<br/>
<br/>
		- Beni buraya niye getirdiniz?<br/>
<br/>
		- Yaran ağırdı, onarmak için getirdik.<br/>
<br/>
		Deli Kurt, yaman değil, yahşi kişiler arasında bulunduğunu anlamıştı. Fakat içi yine rahat etmemişti.  Ordusundan ayrı düşmüş. Bir Karaman köyünde kalmıştı. Bu Karamanlılar düşmanlarıydı. Onlara 'Bizim  ordu nerde ?' demeyi kendisine yakıştıramıyordu. Bir şeyler öğrenebilmek için<br/>
<br/>
		- Sizin yaralı ne oldu? diye sordu. Köylü gülümsedi:<br/>
<br/>
		- O iyileşti bile. Yalnız yarasının biri bacağından olduğu için değnekle yürüyor.<br/>
<br/>
		Deli Kurt, onunla görüşmek istediğini söyleyecekti. Bunu da kendisine yediremeyerek sustu. Köylü, sanki  gönlünden geçenleri anlamış gibi:<br/>
<br/>
		- Sen hele şu şerbeti iç de ben sana onu da çağırırım dedi ve elindeki çanağı uzattı. Bu bir bal şerbetiydi.  Yaraların çabuk kapanması, güçsüzlerin kendine gelmesi için içirilirdi. Bir yarayı dağlayacak kızgın demir  bulunmadığı zamanlarda da yaranın üstüne bal sıvarlardı. Deli Kurt, şerbeti içip bitirdi.<br/>
<br/>
		Karaman yaralısını beklemeye başladı.<br/>
<br/>
		Biraz sonra yaşlı köylü ile Karaman çerisi içeri girdiği zaman ilk önce bakıştılar. Birbirlerini ilk defa  görüyorlardı. Değneğine dayanarak aksak adımlarla yürüyen bu Karamanlı iri yarı, yirmi beş, otuz  yaşlarında bir yiğitti. Ok sert bakışlıydı. Deli Kurt'un en çok gözüne çarpan şey ise börkünün altından  omuzlarına dökülen uzun saçlarıydı.<br/>
<br/>
		Şimdiye kadar hiç böyle şey görmemişti. Gür ve tok bir sesle:<br/>
<br/>
		- Geçmiş olsun ağa, dedi. Deli Kurt aynı sesle: - Sağ ol! Sana da geçmiş olsun, diye cevap verdi.  Karamanlı yavaş hareketlerle gelip yanında yere oturunca, o da bir gayretle davranıp kalktı ve bağdaş  kurdu. Omzunda duyduğu acıyı, dişini sıkarak geçiştirdi.<br/>
<br/>
		Karamanlının yüzü hiç gülmüyor, gülmek denilen şeyi de galiba bilmiyordu. Fakat Deli Kurt'a güven veren,  açık yürekli bir hali vardı:<br/>
<br/>
		- Ağa! dedi. Canımı kurtardın. Kim olduğunu, adını söyler misin? Deli Kurt cevap verdi:<br/>
<br/>
		- Adım Murad... Tımarlı sipahiyim... Karası sancağındanım!<br/>
<br/>
		- Benim adım Tümenoğlu Balaban. Varsak boyundanım...<br/>
<br/>
		<b>ŞEYTAN DAĞI</b><br/>
<br/>
		Varsak boyu ve Tümenoğlu ailesi...<br/>
<br/>
		Deli Kurt bir an için 'acaba doğru mu işittim' diye düşündü. Bu boy ve bu aile, Gökçen Kız'ın boyu ve  ailesiydi. Dikkat ve şaşkınlık içinde Balaban'a bakıyordu. Balaban, karşısındakinin allak bullak olduğunun  farkında olmadan devam etti: - Murad Ağa! Üç günde ata binecek duruma gelirsin. Seni kendi obama  götürüp konuk etmek isterim. Bizim eller güzeldir. Dağlarımızda geyik çok olur. Avlanıp hoşça vakit  geçiririz...<br/>
<br/>
		Deli Kurt cevap vermedi.<br/>
<br/>
		Bu sefer yaşlı köylü söze karıştı:<br/>
<br/>
		- Murad Ağa ! Senin nasıl bir yiğit olduğunu gözümüzle gördük. Karamanoğlu'nun en seçme çerisi de bu  Varsaklar'dır. Aralarında birkaç gün geçirirsen çok hoşlarına gider...<br/>
<br/>
		Deli Kurt, hala susuyordu. Balaban sordu:<br/>
<br/>
		- Kendi ordunuzdan birisini öldürdün. Bundan sana bir zarar gelmez mi?<br/>
<br/>
		- O yeniçeri öldü mü?<br/>
<br/>
		- Öldü ya! O ne tokat vuruştu öyle? Hepimiz böyle tokat vuruyorsanız, kılıç işlemesin diye birer zırh giyip  tokatla dövüşseniz de olacak...<br/>
<br/>
		Deli Kurt, sözü değiştirdi: - Seninle alıp veremediği neydi?<br/>
<br/>
		- Onu ben de bilmiyorum. Yaralanmış, yatıyordum. Savaş bittikten sonra üzerime gelip beni öldürmek  istedi.<br/>
<br/>
		İhtiyar köylü olup biteni görmüştü. Anlattı:<br/>
<br/>
		- Besbelli bizden akça, mal koparmak istedi. Savaş bizim köye yakın bir yerde olup bizimkiler yenildiği için  yaralılarımızın yardımına gelmiştik, yeniçeri bunun haracını isterim diye üstümüze vardı. Etme, eyleme  akçamız yok dedikse de dinlemedi. Sen yetişmeseydin hepimizi de öldürebilirdi.<br/>
<br/>
		Balaban deminki sorusunun yine sordu: - Bundan sana bir zarar gelmez mi?<br/>
<br/>
		Deli Kurt, aklında hep Tümenoğlu ve Varsak olduğu halde cevap verdi:<br/>
<br/>
		- Benim öldürdüğümü anlarlarsa gelir. Köylü yine söze karıştı:<br/>
<br/>
		- Akşamın karanlığında biz onu kaldırıp gömdük. Sizinkiler kendi işlerine dalmış oldukları için görmediler...  Deli Kurt, bunu işitince zihninde kısa bir hesap yaptı ve:<br/>
<br/>
		- Seninle gelirim Balaban, dedi. Varsaklar'ın adını çok duydum. Gözümle de görmeyi isterim. Bir ara  önüne bakıp düşündükten sonra da sözlerini şöyle tamamladı:<br/>
<br/>
		- Şu dağlamanla beni ölümden kurtardın. Artık dost ve arkadaşız...<br/>
<br/>
		Balaban'ın dediği doğru çıktı. Deli Kurt üç günde ata binecek duruma geldi. Omuzu hala ağrıyor, çabuk  hareketler yapamıyordu ama Kara Salur köylüleri kendisine çok iyi baktıkları için oldukça düzelmiş, gücü  kuvveti epeyce yerine gelmişti.<br/>
<br/>
		Şimdi onun içinde Varsak Elini özleyişin koru yanıyordu. Varsak Elinin, yani Gökçen'in soyu olan insanların...  Ya şu gülmez yüzlü Balaban, acaba onun nesi oluyordu? Deli Kurt'un beyni bütün bu bilmece ile  uğraşıyordu. Tümenoğlu... Uzaktan yakına doğru kardeş bile olabilirlerdi. Birden içi bir tuhaf oldu. Yassı  Tepe'yi, kaval sesini hatırladı. Gökçen'in yurduna gitmek için duyduğu istek bütün benliğini sardı.<br/>
<br/>
		Köylüler iki at bulmuşlardı. Dördüncü günün sabahı Deli Kurt'la Balaban güneye doğru yola çıktılar. İhtiyar  köylü Osmanlı ordusunun bu yöreden uzaklaştığını, gidecekleri yerlerde onlara rastlanmayacağını  söylemişti. İkisi de yaralı oldukları için hızlı gidemiyorlardı. Fakat yolları geçip tepeleri aştıkça açılıyorlar,  yaralarını unutuyorlardı. Unutulan yara daha çabuk iyileşir. İki arkadaşınkiler de böyle oldu.<br/>
<br/>
		İlk önce Sultan Dağları'nın eteğinden geçtiler. Sonra Osmanlı ordusuna rastlamamak için batıya kıvrılarak  Beyşehir Gölü'nün batı kıyısına geldiler. Çiçek Dağlarından geçerken Deli Kurt, adeta sarhoş oldu. Bu dağ  gerçekten türlü çiçeklerle doluydu. Güzel ve ferahlatıcı bir çiçek kokusu ciğerlere doluyordu. Balaban öbek  öbek serpilmiş bir sarı çiçeği Deli Kurt'a gösterdi:<br/>
<br/>
		- Bizim Varsak kadınları bu çiçeği kısrak sütüyle karıştırarak bir merhem yaparlar. Ok ve kılıç yarasına  dağlamaktan daha iyi gelir, dedi.<br/>
<br/>
		O geceyi dağ eteğinde, bir çiçek tarlasında geçirdiler. Yarım ay ortalığı öyle güzel aydınlatıyordu ki, ikisi de  uzun zaman oturarak konuşmadan bu manzarayı seyrettiler. Deli Kurt, artık omzundaki acıyı duymuyordu.  Kendisini savaşa çıktığı gün kadar sağlam hissediyordu.<br/>
<br/>
		Yola çıktıklarının onuncu gününde Balaban yüksek bir dağı göstererek:<br/>
<br/>
		- İşte Şeytan Dağı! Dedi.<br/>
<br/>
		Ve dağın sarplığına bakan arkadaşına anlattı:<br/>
<br/>
		- Bu dağın bir masalı vardır. Şeytan, Varsak kızlarının güzelliğini kıskanarak onları baştan çıkarmaya karar  vermiş. O zaman Varsak'ta hepsi birbirinden güzel yedi kız varmış. Şeytan, yakışıklı bir yiğit kılığına girerek<br/>
<br/>
		aralarına sokulmuş. Elinde telleri gümüşten olan altın bir bağlama varmış. Öyle güzel çalıyormuş ki, dinleyip  de vurulmamak kabil değilmiş. Her saz çalışta kızlara bir dizi inci veriyormuş. Bu inciler de büyülü imiş.  Boynuna takan Şeytana aşık olurmuş. Kızlar birer birer gönül verip kendilerini öldürmüşler. Yedinci kıza bir  şey olmamış. Şeytanın verdiği inciler onun boynunda bozarıp çakıl taşı olur, o da bunları geri verdikçe  Şeytan deliye dönermiş. Bu böyle günlerce sürüp kıza bir şey olmayınca bu sefer Şeytan aşık olmuş.  Yalvarıp yakarmaya başlamış. Kıza bir türlü tesir etmemiş. Bir gece bağlamasını çalarken telin biri kopmuş.  Yenisini koyamamış. İkinci gece bir tel daha kopmuş.<br/>
<br/>
		Yenisini koyamamış. Üçüncü gece tek telle o kadar yanık, o kadar güzel çalmış ki, bütün kurtlar kuşlar  dinleyip ağlaşmışlar. Kıza yine bir şey olmamış. Bunu görüp de umutsuzluğa kapılan Şeytan tele öyle sert  vurmuş ki, sonuncu telde kopmuş. O da öfkeyle yere vurunca bağlamayı kırmış. Yedinci kız buna gülünce  Şeytan büsbütün çileden çıkmış. Başını alınca bu dağa kaçmış. Şeytan o zamandan beri bu dağda ağlıyor.  Geceleri ağlaması işitilir. Fakat ters huylu yaratık olduğu için ağlaması gülmek şeklindedir. Çok ağladığı  zaman kahkahalar duyulur. Herkes, Şeytana yenilmeyen bu kızın tılsımını merak etmiş. Meğer kızın kalbi  yokmuş.<br/>
<br/>
		Deli Kurt, masalı can kulağı ile dinlemişti. Balaban onun bu ilgisini görünce şöyle dedi : - Benim aklımda bu  kadar kalmış. Daha iyisini Kara Çoban bilir.<br/>
<br/>
		- Kim bu Kara Çoban?<br/>
<br/>
		- Varsak beğinin baş çobanı. Yamaklarıyla birlikte beğin sürülerine bakar. Bizim elden Çiçek Dağı'na kadar  uzanır. Dağların girdi çıktısını öyle bilir ki, yirmi bin hayvanı saklar da kimse bulamaz. Bir defa Osmanlı atlıları  gelmiş, bir tek koyun bile bulamamıştı.<br/>
<br/>
		Deli Kurt, hep dinliyordu. Balaban bir keçi yolunu göstererek:<br/>
<br/>
		- Gel, şuradan biraz yukarılara çıkalım... Kara Çoban'ı bulursak yanında konaklarız, dedi.<br/>
<br/>
		Yükselmeye başladılar. Türlü acayipliklerle dolu bir dağdı. Şeytana yakışan bir yerdi. Bazı yerlerinde sık  ağaçlar vardı. Bazı yerleri çoraktı. Uçurumlardan aşağı sular dökülüyor, mağaralardan kuşlar fırlayıp  havalanıyordu. Bir aralık Balaban durdu:<br/>
<br/>
		- Kaval sesini duyuyor musun? diye sordu. Derinden derine bir kaval sesi geliyordu. Demek ki, Kara Çoban  buradaydı.<br/>
<br/>
		Yürüdüler. Kaval sesi daha iyi işitiliyordu. Bir tepeyi aştıktan sonra geniş bir düzlüğe çıktılar. Binlerce koyun,  sığır ve at otluyor, nerden geldiği belli olmayan bir kaval sesi kayadan kayaya çarparak yankılanıyordu.  Balaban iki elini ağzına getirerek gayet gür bir sesle:<br/>
<br/>
		- Hey, Kara Çoban! diye bağırdı. Kaval susmuş, ortalığı sessizlik kaplamıştı. Hayvanlardan da ses  çıkmıyordu. Balaban yeniden bağırdı:<br/>
<br/>
		- Heey, Kara Çoban! Sana konuk geldi!... Balaban'ınkinden daha az gür olmayan bir ses cevap verdi:  - Heeey, yolcu! Sen kimsin? Balaban, kendini tanıttı:<br/>
<br/>
		- Ben, Tümenoğlu Balaban'ım! Yanımda arkadaşım var... Çoban davet etti:<br/>
<br/>
		- Hoş geldin Tümenoğlu!... Yaklaş...<br/>
<br/>
		Birden ilerideki koyunların arkasından birisinin kalkarak kendilerine doğru gelmekte olduğunu gördüler. Bu  Kara Çoban'dı.<br/>
<br/>
		Akşam olurken çoban yamaklarından biri, zincirle bağlı dört çoban köpeğini getirerek konukları  gösterdikten sonra salıverdi. Sabaha kadar sürünün çevresini bekleyeceklerdi. Başka bir yamak bir koyun  keserek ateşte çevirmiş, yemek hazırlamıştı.<br/>
<br/>
		Kara Çoban altmışlık bir koca idi. Fakat çok dinç ve güçlü bir adamdı. Kendisi ve dört yamağı iki konukla  birlikte kızarmış eti iştahla yediler. Üstüne de birer tas pekmez içtikten sonra konuşmaya başladılar. Kara  Çoban, Deli Kurt'u işaret ederek Balaban'a sordu:<br/>
<br/>
		- Ağa yabancıya benziyor. Germiyanlı mı?<br/>
<br/>
		- Hayır, Osmanlı!<br/>
<br/>
		Çobanın gözleri fal taşı gibi açıldı:<br/>
<br/>
		- Ne? Osmanlı mı?<br/>
<br/>
		- Osmanlı...<br/>
<br/>
		Kara Çoban inanmıyordu:<br/>
<br/>
		- Tümenoğlu I Sen deli mi oldun be? OsmanlI'nın burda işi ne? Biz onunla savaşmıyor muyuz?  - Savaşıyoruz.<br/>
<br/>
		- Öyleyse bu Osmanlı buraya nasıl geldi? Yoksa tutsak mı?<br/>
<br/>
		-Tutsak falan değil. Beni ölümden kurtardı. Arkadaş olduk. Onu kendi obama konuk götürüyorum... Kara  Çoban, dikkatle Deli Kurt'un yüzüne bakarak fikrini söyledi:<br/>
<br/>
		- OsmanlI'nın da bizim gibi adam olacağı hiç aklıma gelmezdi. Ben onları canavar sanırdım. Balaban cevap  verdi:<br/>
<br/>
		-Bir tokatla adam öldürmek canavarlıksa dediğin doğru. Arkadaşlığa gelince OsmanlIlar güvenilir kişilerdir.  Bununla Osmanlı sözü kapanmış oluyordu.<br/>
<br/>
		Gece serindi. Deli Kurt'la Balaban, çobanların verdiği kepenekleri de giymişlerdi. Kara Çoban,  yamaklarından birine buyruk verdi:<br/>
<br/>
		- Göcenoğlu ! Kopuz çal da dinleyelim.<br/>
<br/>
		Genç bir çoban, kopuzunu dizine koyarak hafif hafif çalmaya başladı. Gecenin sessizliğinde kopuzun her  nağmesi kayadan kayaya vurarak perde perde uzuyordu. Göcenoğlu yavaş yavaş coştu.<br/>
<br/>
		Söylemeye başladı:<br/>
<br/>
		Hey, bre hey Şeytan Dağı ! Kayaların ses mi verir?<br/>
<br/>
		Bir kez konsa beğ otağı Dert mi olur, süs mü verir? Yürekleri yandırana,<br/>
<br/>
		Altın kopuz indirene, Altın kızı kandırana Yedinci kız yas mı verir? Dağlar sıra sıra olsa, Doruğunda bora olsa,  Seven gönül çıra olsa Yalazından is mi verir? Gücenoğlu! Bu ne yara?<br/>
<br/>
		Güneş doğmuş sanki kara. Buncalayın dertli ere<br/>
<br/>
		Ulu Tanrı us mu verir?<br/>
<br/>
		Deli Kurt, Balaban'ın anlatmış olduğu Şeytan ve Yedi kız masalını kopuzun tellerinde yeniden dinlemişti.  Kara Çoban'ın:<br/>
<br/>
		- Nasıl buldun ağa? sorusuna:<br/>
<br/>
		- Güzel! diye cevap verdikten sonra sanki kendisini Şeytan dürtmüş gibi bir soru da o sordu:<br/>
<br/>
		- Masaldaki Şeytan'ı aldatan yedinci kızın, hani şu kalbi olmayan kızın adı yok mu? Kara Çoban, yüzünü  göğe çevirerek bir şey arıyormuş gibi bakarken cevap verdi:<br/>
<br/>
		- Olmaz olur mu? Masalda da, gerçekte de kalbi olmayan bütün kızların adı Gökçen'dirL.<br/>
<br/>
		<b>VARSAK OBASI</b><br/>
<br/>
		Şeytan Dağı'ndan ayrılalı iki gün olduğu halde Deli Kurt, içinden hep Kara Çoban'ın sözlerini tekrarlıyordu.  'Masalda da, gerçekte de kalbi olmayan bütün kızların adı Gökçen'dir...'<br/>
<br/>
		Buralara zaten Gökçen'i bilip öğrenmek için geliyordu. Ne gariptir ki, en umulmadık yerde bile kendisine  zorla onu hatırlatıyorlardı.<br/>
<br/>
		Deli Kurt ne sarp yerlerden geçtiklerinin farkında değildi. Ne kadar zaman geçtiğini de bilmiyordu. Bir aralık  Balaban'ın sesiyle dalgınlığından kurtuldu. Arkadaşı şöyle diyordu:<br/>
<br/>
		- Bu gördüğün Haydar Dağı'dır. Şu keçi yolu doğru Bozkır'a çıkar...<br/>
<br/>
		Deli Kurt, Varsaklar'ın yerine yaklaştıklarının anlamıştı. İçinde merak gibi, sevinç veya heyecan gibi bir şey  vardı. Artık dalgınlığı geçmiş, zekâsı işlemeye başlamıştı.<br/>
<br/>
		Balaban'ın obası Karakuş Dağı ile Geyik Dağı arasında idi. Kıl çadırlarında oturuyorlardı. Bu çadırlar küçük,  fakat çok sağlamdı. Dağlık yerler için yapılmıştı. İçine rüzgâr veya soğuk sızmasına imkân yoktu.<br/>
<br/>
		Kısa bir zamanda Deli Kurt'un geldiğini işitmeyen kalmamıştı. Varsakları asıl ilgilendiren, bir konuğun  gelmesi değil, onun Osmanlı olmasıydı. Varsaklar elli, altmış yıldan beri OsmanlIlarla bir kaç yol çarpışmışlar  ve onların kaç kırat olduğunu iyice öğrenmişlerdi. Bununla beraber, aslında sert bakışlı olan bu Varsaklar'ın<br/>
<br/>
		bakışları dostça idi.<br/>
<br/>
		Deli Kurt, güzel yemeklerle ağırlandığı ilk geceyi, kendisine verilen bir kıl çadır içinde gayet rahat geçirdi ve  bütün yol yorgunluğunu çıkardı. Ertesi sabah Balaban şu haberi verdi: - Bütün obanın konuğusun. Kimi  istersen ona gider, nerde istersen orda yemek yersin. Bizim göreneğimiz böyledir.<br/>
<br/>
		Deli Kurt, Varsaklar'ın bu göreneğinden hoşlanmıştı. Bu sayede öğrenmek istediklerini çabuk öğrenecekti.  Gezinmeye başladı. Görünüş, Satı Kadın'ın Türkmen obasına çok benziyordu. Bu benzeyiş dolayısıyla hiç bir  yadırgama duymadı. Kuşluk vaktine doğru, yaşlı bir kadın Deli Kurt'un dikkatini çektiğinden, adeta  istemeyerek ona doğru yürüdü ve selam vererek:<br/>
<br/>
		- Kolay gelsin nine !, dedi.<br/>
<br/>
		Deli Kurt, bu kadını analığı Satı Kadın'a benzetmiş ve içinde birden bire bir sevgi duymuştu. Kadın, başını bir  çevirip baktıktan sonra:<br/>
<br/>
		- Hoş geldin oğul! Öğleyin konuğum olur musun? diye sordu.<br/>
<br/>
		- Olurum.<br/>
<br/>
		- Ne seversin? Sana ne yapayım?<br/>
<br/>
		- Ne istersen yap ana. Tatlı dilin yetişir.<br/>
<br/>
		Kadın yeniden, baştan ayağa Deli Kurt'u süzdü:<br/>
<br/>
		- Osmanlı olduğun nasıl da belli! Böyle ince konuşmayı yalnız onlar bilir.... dedi ve karşısında yer gösterdi.  Deli Kurt bağdaş kurdu ve Varsak kadını dereden tepeden konuşmaya başladı. Kadın bir yandan hamur  açıyor, yuvarlak pideler hazırlıyordu. Birazdan ateş yakacak, bu pideleri kızgın taş üzerinde pişirecekti. İşini  görürken sordu:<br/>
<br/>
		- Elimizi, yurdumuzu nasıl buldun Osmanlı?<br/>
<br/>
		- Güzel buldum. Siz de iyi kimselersiniz.<br/>
<br/>
		- Ama dağlıyızdır. Biraz yabani oluruz. Kusurumuza bakmazsın.<br/>
<br/>
		- Ne demek ana? Ben sizi sevdim.<br/>
<br/>
		- Daha önce hiç Varsaklı gördün müydü?<br/>
<br/>
		Deli Kurt'un beklediği an gelmişti. Dışardan bir şey belli etmediği halde yüreği çarparak:<br/>
<br/>
		- Gördüm, diye cevap verdi. Bizde Varsaklı bir kız var. Kadın ilgilendi.<br/>
<br/>
		- Kimmiş o kız? Osmanlıya gelin mi gitmiş?<br/>
<br/>
		- Hayır! Küçükken gelmiş. Babasıyla birlikte bizim Karasi Elinde bir Türkmen obasına yerleşmiş. Şimdi  büyük gelinlik bir kız oldu ama daha evlenmedi.<br/>
<br/>
		Kadın, işini bırakmıştı:<br/>
<br/>
		- Babası kim? diye sordu.<br/>
<br/>
		- Babasının adını bilmiyorum. Geçenlerde öldü. İşittiğime göre babası sizin beğinizin adamlarından birini  öldürdüğü için kaçmış. Bizim ellere göçerken de yolda evdeşini kaybetmiş ve anasız kalan kızı ile Osmanlı  ülkesine gelmiş. Türkmen obasından bir kadınla evlenmişti, ama dünya ona yar olmadı, öldü.<br/>
<br/>
		Varsak kadını bu sözleri can kulağıyla dinliyordu. Deli Kurt, onun bu ilgisini görünce bütün bildiklerini ortaya  dökmekte gecikmedi:<br/>
<br/>
		- Kızın teyzesi gizlice Türkmen obasına gelmiş, sizin Varsaklı ile bir şeyler konuşmuş ama neler  konuştuklarını kimse bilmiyor...<br/>
<br/>
		Kadın, acayip şekilde başını sallayarak sordu:<br/>
<br/>
		- Şu kızın adı ne?<br/>
<br/>
		- Gökçen...<br/>
<br/>
		-Tümenoğlu Gökçen mi?<br/>
<br/>
		- Evet...<br/>
<br/>
		- Sen bu kızdan Balaban'a hiç bahsetmedin mi?<br/>
<br/>
		- Etmedim...<br/>
<br/>
		Kadın sustu ve yine pideleriyle uğraşmaya başladı.<br/>
<br/>
		Deli Kurt, işin içinde iş olduğunu sezmişti. Fakat üstelemedi.<br/>
<br/>
		Varsaklı kadının kızdırılmış taşta pişirdiği pideler çok güzel olmuştu. Ayranı da birtakım güzel kokulu otlarla  karıştırılmıştı. Bir de bulgur haşlamış, içinde tereyağı eritmişti: Deli Kurt, hepsini büyük bir iştahla yedi, içti.  Sonunda da:<br/>
<br/>
		- Eline sağlık ana, Tanrı arttırsın, diye teşekkür etti ve demin kapanan konuya yeniden nasıl girebilirim  düşüncesiyle daldı. Onun bu dalışı, yaşlı kadının gözünden kaçmamıştı:<br/>
<br/>
		- Öyle niye daldın oğul? diye sordu. Deli Kurt, saklamaya lüzum görmedi.<br/>
<br/>
		- Gökçen Kız'ı düşünüyorum ana.<br/>
<br/>
		- Ona gönül mü verdin?<br/>
<br/>
		Deli Kurt, kaynar su giymiş gibi oldu:<br/>
<br/>
		- Balaban da, o da Tümenoğlu olduğuna göre acaba akraba mıdırlar, diye düşündüm.<br/>
<br/>
		- İyi bildin. Kardeş çocuklarıdır. Gökçen'in babası, Balaban'ın amcasıydı.<br/>
<br/>
		Bu kadar konuşmadan sonra Deli Kurt açılmıştı. Maksada doğru gitmekten geri kalmadı:<br/>
<br/>
		- Ya Gökçen'in babası neden sizin beğinizin adamlarını öldürüp de bizim ellere kaçtı? Kadın  gülümsedi:<br/>
<br/>
		- Gökçen'in babası kimseyi öldürmedi oğul!<br/>
<br/>
		- Öyleyse neden kaçtı?<br/>
<br/>
		- Evdeşinden kaçtı.<br/>
<br/>
		- Evdeşinden mi kaçtı? Evdeşi, kaçarken yollarda ölmedi mi?<br/>
<br/>
		- Hayır, sağdır. Buradadır.<br/>
<br/>
		Deli Kurt'un içinde bir merak dalgalanması oldu:<br/>
<br/>
		- Bir erkek evdeşinden niçin kaçar ana?<br/>
<br/>
		Kadın tehlikeli ve gizli bir şey söylüyormuş gibi sesini kısarak cevap verdi: - Gözlerinden kaçtı oğul,  gözlerinden...<br/>
<br/>
		- Gözlerinde ne var?<br/>
<br/>
		- Onu ne sen sor, ne de ben söyleyeyim...<br/>
<br/>
		Deli Kurt, şimdi gönlünün içinde Gökçen'in acısını duyuyordu. Demek gözlerindeki o öldürücü keskin ışığı  anasından almıştı. Kendisini konuk eden yaşlı kadından artık bir şey öğrenemeyeceğini, Gökçen hakkında  konuşamayacağını biliyordu. Oysa ki, onu konuşmak şimdi soluk almak gibi bir ihtiyaçtı.<br/>
<br/>
		Uzun zaman sessiz sessiz oturduktan sonra izin istedi. Balaban'ı bulmaya geldi. Balaban nerelere gittiğini  soracaktı. Deli Kurt daha çabuk davrandı:<br/>
<br/>
		- Balaban, dedi bizim elde bir akraban olduğunu biliyor muydun?<br/>
<br/>
		Balaban, o her zamanki taş gibi, içini dışarı vermeyen yüzüyle bakarak cevap verdi:<br/>
<br/>
		- Hayır!<br/>
<br/>
		- Amcanın kızı Gökçen bizim Karası'da bir Türkmen obasında yaşıyor. Balaban'ın ilgilendiği yalnız  sesinden belliydi:<br/>
<br/>
		- Ya amcam?<br/>
<br/>
		- Amcan öldü.<br/>
<br/>
		Balaban, çok sert bakışları arasında bir çocuk saflığı taşıyan gözlerini Deli Kurt'a dikmişti. Kısaca: - Hepsini  anlat!, dedi.<br/>
<br/>
		- Amcan orada bir Türkmen kadınıyla evlendi. Bu kadın, Gökçen'i büyüttü. Gökçen büyüyünce bir  dünya güzeli oldu. Gözlerine kimse bakamadığı, bakan öldüğü için peçeli geziyor. Sonra bir gün Gökçen'in  teyzesi geldi. Amcanla bir şeyler konuştu. Amcan bu konuşmadan bir kaç gün sonra öldü.<br/>
<br/>
		- Balaban 'Hayır !' der gibi başını salladı ve:<br/>
<br/>
		- Gökçen'in teyzesi yok! dedi.<br/>
<br/>
		- Ya o kadın kimdi?<br/>
<br/>
		- Anası...<br/>
<br/>
		Deli Kurt şaşırdı:  - Kimin anası?  - Gökçen'in !...<br/>
<br/>
		İki arkadaş uzun uzun bakıştılar. Bir Osmanlı sipahisinin, meseleleri kılıçla çözmeye alışmış bir Türk  tımarlısının bu kadar çapraşık bir işi kavramasına imkân yoktu. Yere bakarak:<br/>
<br/>
		- Anlayamıyorum dedi.<br/>
<br/>
		Balaban üzüntülü bir sesle cevap verdi:<br/>
<br/>
		- Anlatayım. Gökçen'in anası aslında Varsaklı değil, Çağataylı'dır. Çağatay'ın içinde Uygur diye bir boy  varmış. Bunlar Müslüman değillermiş ama çok bilgili kişilermiş. Bu Uygurlardan biri kendi padişahından  kaçarak Karaman Eline kadar gelmiş. Karaman beğlerinden dirlik alarak burada yaşar olmuş. Onun oğlu  Uçkara Bahşı'yı ben gördüm. Kayıptan haber verir, elindeki bir taşla yağmur yağdırırdı. Uçkara Bahşı'nın kızı  Esen Börü benim yengem ve Gökçen'in anasıdır...<br/>
<br/>
		Deli Kurt, gözünden perde kalkmış bir insan gibiydi. Fakat görmek istediği şeyi henüz bütün çıplaklığıyla  seçemiyordu.<br/>
<br/>
		- Ya amcan ondan niçin kaçtı? diye sordu.<br/>
<br/>
		- Esen Börü'nün gözlerinden korkuyordu.<br/>
<br/>
		- Evlenirken onun gözlerini görmemiş miydi?<br/>
<br/>
		Balaban, göğüs geçirerek göğe baktı. Birçok hatıralarla dolu olduğu belliydi. Şöyle cevap verdi:<br/>
<br/>
		- Uçkara Bahşı bir beğ kişiymiş. Kızımı en yüce soylu olandan başkasına vermem diyordu. Varsak içinde,  Varsak beğlerinden sonra en ünlü üç beğ ailesi vardı. Biri de bizim Tümenoğlu soyu idi. Esen Börü o kadar  güzeldi ki, beğler onu almak için birbirine girdiler. Uçkara Bahşı kendisine damat olarak amcamı seçti.  Yengemin parlak, ışıklı, çok güzel yeşil gözleri vardı. Dillere destan olmuş, ozanlar onun için deyişler,  koşmalar söylemişlerdi. Hepimiz onun güzelliğine hayrandık. Önceleri çok sevinçli, çok bahtiyar olan  amcam, evlendikten bir zaman sonra değişti. Ürkek bir hal aldı. Aynı zamanda yengemin de peçeyle  gezmeye başladığı görüldü. Amcamın ağzını bıçak açmıyor, fakat Esen Börü'nün gözleri ışıklanmış diye bir  söylenti dolaşıyordu. Bir Tümenoğlu olan amcamın ürkek ve hasta bir adam haline gelivermesi bütün  Varsağı deliye döndürmüştü. Bu kadına büyücü diye bakıyorlardı. Nerdeyse onu öldüreceklerdi. Fakat o  kimseden korkmuyor, peçeyle gezip tozuyordu. Bir yaz, görülmemiş bir kuraklık oldu. Pınarlar kurudu.  Hayvanlar, arkasından insanlar ölmeye başladı. İşte o zaman Esen Börü, babasından kalan ya da taşını  çıkarıp yağmur yağdırdı. Varsağı kurtardı. Arkasından da Varsak beğinin yaralanıp, yarı ölü halde getirilen  oğlunu iyileştirince düşünceler değişti. Varsak beği onu çağırtıp, dile benden ne dilersin diyince, Varsak  bana düşman gözüyle bakmasın, başka bir şey istemem, diye cevap verdi. Bunun üzerine Esen Börü'ye  saygı gösterilsin diye beğin buyrultusu çıktı.<br/>
<br/>
		Varsaklı da gerçekten saygı gösterdi. O, bundan şımarmadı ama amcam günden güne eridi. Sonunda  dayanamayıp kaçtı...<br/>
<br/>
		- Bu kadın, sizin beğinizin oğlunu nasıl iyileştirdi?<br/>
<br/>
		- Onun, dağlardaki sarı çiçeği kısrak sütüyle karıştırarak yaptığı bir em vardır. Bunu hem yaraya sürer,  hem de içirir. Böyle kaç kişiyi kurtardı.<br/>
<br/>
		- Ya amcan bu kadar iyi bir kadından niçin kaçtı?<br/>
<br/>
		- Amcam, onun iyi olduğuna inanmıyordu. İyi olsa Allah, peygamber tanır diyordu. Onun büyücü  olduğunu söylüyordu. Bir gece koynundan koca bir engerek yılanı çıkardığını babama söylemişti. Bundan  başka gözlerinden ağulu bir yeşil ışık çıkıp...<br/>
<br/>
		Deli Kurt artık anlamıyordu. Sanki kendisine Gökçen'den bahsolunuyordu. Türkmen obasında, Yassı  Tepe'nin arkasında duyduğu sarhoşluğa benzer bir şey duyuyordu.<br/>
<br/>
		Hülyalardan, hatıralardan kurtulduğu zaman ufuğa baktı. Güneş batıyor-du. Balaban'ın çadırı önünde  bulunuyorlardı. Koca Varsaklı, o taş gibi yüzüyle:<br/>
<br/>
		- Bu akşam benim konuğumsun, diyordu.<br/>
<br/>
		ANASI<br/>
<br/>
		Yemeğin ortasına doğru Balaban, büyücek bir güğümü çalkalayarak Deli Kurt'un ve kendisinin taslarına  beyaz, ayrana benzer bir içki doldurdu. Bunu ayran sanan ve içinde yine o eski yanıklığı duyan Deli Kurt,  serinlemek için bir dikişte içince tuhaf bir şekilde başı dönerek:<br/>
<br/>
		- Bu nedir? diye sordu. Balaban kısaca:<br/>
<br/>
		- Kımız, diye cevap verdi.<br/>
<br/>
		- Kımız mı? Hiç işitmedim.<br/>
<br/>
		- Bunu siz bilmezsiniz. Karamanlılar da bilmez. Varsak'ta yapılır.<br/>
<br/>
		- Neden yapılır?<br/>
<br/>
		- Kısrak sütünden...<br/>
<br/>
		Deli Kurt, başka bir şey sormadı. Yalnız tasını uzattı. İkinci ve üçüncü taslar da içilmiş, başı bir hoş olmuştu.  İçinde bir ferahlık duyuyordu. Çekingenliği kalmamıştı. Bu düpedüz sarhoşluktu.<br/>
<br/>
		- Bre Balaban! Bu kımız insanı esritir mi? diye sordu.<br/>
<br/>
		- Hem de nasıl...<br/>
<br/>
		Bunu öğrenince tasını bir daha uzattı. Balaban bu beğenişten memnundu. Hem konuğa sunuyor, hem de  kendi içiyordu.<br/>
<br/>
		Deli Kurt, artık başının iyice dumanlandığını anlamıştı. Çünkü karşısındaki Balaban'ı sisler arkasında<br/>
<br/>
		görüyor, gönlünde manasız bir sevinç duyuyordu. Kımızın son tasını içtikten sonra damdan düşer gibi:  - Beni yengene götür Balaban, dedi.<br/>
<br/>
		Koca Varsaklı'nın o taş gibi, içini dışını vermeyen donuk yüzü karmakarışık oldu. Galiba bütün dirliğinde ilk  defa şaşırmıştı. Bağırarak:<br/>
<br/>
		- Ne diyorsun Deli Kurt? diye sordu. Öteki gülümsüyordu:<br/>
<br/>
		- Beni yengene götür diyorum.<br/>
<br/>
		- Delirdin mi? Kımız başına mı vurdu?<br/>
<br/>
		- Aklım başımda...<br/>
<br/>
		- Oraya gidersen ölürsün bel...<br/>
<br/>
		- Atın ölümü arpadan olsun... Balaban, uzun uzun baktıktan sonra:<br/>
<br/>
		- Yoksa Gökçen'e mi tutkunsun? diye sordu.<br/>
<br/>
		Bu soruyla Deli Kurt, elinde olmaksızın ayağa fırlamıştı. Şu Varsak'la da ne biçim kişilerdi? Sabahleyin koca  nine sormuş, şimdi de Balaban tekrarlıyordu:<br/>
<br/>
		- Gökçen'e mi ?<br/>
<br/>
		Deli Kurt'un esrikliği gitgide artıyordu. Gökçen'e ya... Tanrının bildiği kendinden mi saklayacaktı? Gökçen'i  seviyordu ve onun anasını görmeye gidecekti. İçindeki merak böylece belki biraz yatışacak, Gökçen'in  esrarlı hayatını belki bir parça öğrenebilecekti. Bir bulutun arkasından görür gibi seçebildiği Balaban'a: -  Onu görmeye karar verdim, dedi. Beni sen götürmezsen kendim gideceğim. Yol gösterirsen boşuna  yorulmamış olurum...<br/>
<br/>
		Kalktılar. Akşamın karanlığında yürümeye başladılar. Çadırları bir bir geçiyordu. Deli Kurt'a bu gidiş nedense  pek uzun gelmişti. Balaban'ın iradesiyle durdular. Başıyla çadırı işaret ediyordu. Bu ötekilerden daha büyük  ve daha başka bir çadırdı.<br/>
<br/>
		Deli Kurt, hiç düşünmeden, çadıra varmak için bir davrandı. Fakat Balaban kolundan yakalayarak onu  durdurdu. Çadıra doğru seslendi:<br/>
<br/>
		- Yenge!...<br/>
<br/>
		Çadırın içinden bir ses cevap verdi:<br/>
<br/>
		- Balaban! Sen misin?<br/>
<br/>
		- Benim. Sana konuk getirdim...<br/>
<br/>
		İçerden bir ara ses çıkmadı. Sonra Esen Börü'nün, Deli Kurt'u biraz ayıltan sorusu duyuldu: - OsmanlIdan  mı?<br/>
<br/>
		Balaban, geriler gibi bir davranış yaparak cevap verdi:<br/>
<br/>
		- Evet...<br/>
<br/>
		- Buyursun...<br/>
<br/>
		Balaban, arkadaşına yavaşça:<br/>
<br/>
		- Haydi gir. Ben gelmeyeceğim, dedi. Dönerek çabuk adımlarla uzaklaştı. Gözleri çadıra dikili olarak duran  Deli kurt'a, arkadaşı titriyordu gibi gelmişti.<br/>
<br/>
		Gözleri çadırın kapısındaydı. Oradan yüzü peçeli bir kadın çıkacak sanıyordu. Birden aklını başına  toplayarak ilerledi. Kapının önüne kadar gelerek içeriye seslendi.<br/>
<br/>
		- Gireyim mi bacım?<br/>
<br/>
		İçeriden buyruk çıktı:<br/>
<br/>
		Deli Kurt, bütün gözü pekliğin, hatta esrikliğine rağmen bu seste cesaretini kıran bir ahenk sezdi ve kapının  önünde bir anlık bir tereddüt geçirdikten sonra içinden besmele çekerek çadırın keçe kapısını aralayıp girdi.  Çadırda, orta yerde, iri ve oyuk, bir taşın içinde o zamana kadar görmediği bir ışık yanıyor ve onun  dumanından çadıra güzel bir çiçek kokusu yayılıyordu. Çadırın en gerisinde, hafif ışığın daha gösterişli  yaptığı ince, uzun bir kadın hayaleti ayakta duruyor, bu hayaletin yüzünde ince bir peçe bulunuyordu.  Deli Kurt, onunla bakışınca bir anda sarhoşluğu geçti ve hafif bir titreme geçirdi. Çünkü bu kadın... Bu  kadın... Galiba Gökçen'di...<br/>
<br/>
		Elini bağrına basarak başını eğdi ve:<br/>
<br/>
		- Rahatsızlık verdimse bağışla bacım, dedi. Kadın cevap verdi:<br/>
<br/>
		- Yıllardır bu çadıra ilk gelen konuk sensin Osmanlı !.. Hoş geldin...<br/>
<br/>
		Deli Kurt, kaynanasını görmeye gelmiş bir güvey gibiydi. İlerledi. Saygı ile elini öptü ve onun gösterdiği  keçeye oturdu.<br/>
<br/>
		O zamana kadar Gökçen Kız'ın anası, yani kendisinin yarınki kaynanası ile karşılaşacağını düşünen Deli Kurt,  şimdi çok taze bir kadının karşısında bulunduğunu anlıyordu. Ses ayrılığı olmasa buna Gökçen'dir derdi ama  Gökçen'in sesi... O büyüleyici ses...<br/>
<br/>
		Deli Kurt, ne söyleyeceğini bilmeyerek öylece otururken karşısında daha yüksek bir yerde oturan Esen Börü  peçesinin arkasından kendisini süzüyordu. Garip bir heyecanla biraz kendisine gelir gibi olmuştu ama kımızın  sarhoşluğu daha geçmemişti. Söze nerden başlayacağını kestiremeyerek:<br/>
<br/>
		- Kızın Gökçen, bizim sancağımızda oturuyor, diyebildi.<br/>
<br/>
		Kadın hiç kıpırdamadan bakıyor, bu bakış Deli Kurt'u huylandırıyordu. Birden bire:<br/>
<br/>
		- Gökçen'i seviyorsun ama evlisin, dedi ve Deli Kurt ürperdiğini hissetti. Bu kadın her şeyi biliyordu. Bir an  aklı karıştı. Şaşkınlık içinde ne yapacağını bilemedi. Sonra kendini toplayarak söze girişti:<br/>
<br/>
		- İyi bildin bacım, dedi. Evliyim ve Gökçen'i seviyorum. Onunla da evlenebilirim. Dinimiz buna izin veriyor.  Fakat sizin bu gözlerinizdeki ışık nedir? Niçin baktığınızı öldürüyorsunuz? Neden insanlardan kaçıyorsunuz?  Gizli şeyleri nasıl biliyorsunuz? Nasıl yağmur yağdırıyorsunuz? Büyücü müsünüz?<br/>
<br/>
		Yılanları, canavarları nasıl korkutuyorsunuz? Yoksa insan değil de peri misiniz? Ben Gökçen'e bu kadar  gönül verdikten sonra ona kavuşamayacak mıyım? Evlenirsem gözlerine bakamayacak mıyım?<br/>
<br/>
		Bakarsam ölecek miyim?<br/>
<br/>
		- Kadın cevap verdi:<br/>
<br/>
		- Ölmezsin...<br/>
<br/>
		- Ölmez miyim? Ya başkaları nasıl öldü? Senin kocan nasıl öldü? Esen Börü hala put gibi duruyordu. Sakin  bir sesle şöyle dedi:<br/>
<br/>
		- Birbirinizi severseniz gözlerine bakarsın. Hiç bir şey olmaz. Sevgi körleşmeye başlayınca gözler ağulanır.  Deli Kurt, bu sözler üzerine içinde kadına bir yakınlık duydu: -<br/>
<br/>
		Erin neden öldü bacım? Sevgisi mi azalmıştı?<br/>
<br/>
		Bu soru üzerine kadının sesi yükseldi. Fakat bu yükselişte öfke veya tehdit değil, iç acısı vardı.<br/>
<br/>
		- Osmanlı! Benim güveyim olacağa benziyorsun. Uzak uzak ellerden buraya kadar geldiğine göre artık  senden bir şey saklamak olmaz. Erimle önceleri sevişiyorduk. Benim yüzüme bakardı. Sonra bir gün  Karaman'dan bir fakı gelip kocamın aklını çeldi. Bu fakı benim kâfir olduğumu, beni Müslüman etmezse  günaha girip cehennemde yanacağını kocama iyice aşıladı. Kocam beni namaz kılmaya zorladı. Kendi de  kılmazdı, ama benim kılmamı istiyordu. Bu Varsaklar arasında namaz kılan pek bulunmadığı halde, benimki  onlara batıyordu. Benden çekinir oldu. Böylece gözlerimden rahatsız olmaya başladı. Ben de içimden  gelmediği halde iki yüzlülük edip namaz kılmadım. Soyumuz Uygur'dur. Ta Kamlançu ülkesinden beri böyle  göre gelmişiz. Bunu kabul etmeyen kocam bir gün kızımız da alarak kaçtı. Çok üzüldüm. Tanrının yakın bir  kulu olduğum halde beni bırakıp gitmesine çok ağladım. Onu da, kızımı da çok özlüyordum. Yıllardan sonra  gizli bilgi ile nerde bulunduğunu öğrenip yollara düştüm. Türlü emeklerden sonra olduğu yere vardım.  Başka kadınla evlenmiş, çocuğu da olmuştu. Herkes bilmesin diye Gökçen'in teyzesi imişim gibi konuk  oldum. Beni sevmedin de mi kaçtın, diye sordum. Hayır seviyorum, dinsizliğinden kaçtım, dedi. Sevgin  doğru mu? dedim. Doğru dedi. Peçemi açtım. Sevgisi olsaydı hiç bir şey olmayacaktı. Meğer sevgisi bitmiş.  Bakışıma dayanamadı. Bir kaç gün sonra da ölmüş. Gökçen'i buraya getirmedim. Varsağa bir yük yeterdi.  Ona soyumuzu ve gizli bilgileri öğretip döndüm.<br/>
<br/>
		Kadın susmuştu. Fakat bu susmada büyük bir keder saklı olduğu ne kadar belliydi! Deli Kurt'un şaşkınlığı da  Esen Börü'nün üzüntüsü kadar büyüktü. Uygurları hiç işitmemişti. Bir yakıştırma yaparak sordu:<br/>
<br/>
		- Bacım! Bu Uygur dediğin Çağataylar mı?<br/>
<br/>
		- Çağatayların ataları...<br/>
<br/>
		- Kamlançu dediğin yer çok mu uzakta?<br/>
<br/>
		- Ya bu gizli bilgileri kimden öğrendin?<br/>
<br/>
		- Bu bizim soyumuzun bilgisidir. Bize Irkıloğlu derler. Yağmur yağdıran taş da atalarımızdan kalmadır.  Kadın büyük bir yakınlık göstererek her soruya cevap verdikçe Deli Kurt'un güveni artıyordu. İçinde düğüm  olan soruyu sordu:<br/>
<br/>
		- Bacım! Sen gerçekten Müslüman değil misin?<br/>
<br/>
		- Oğul! Siz OsmanlIlar da Karamanlılar gibi insanın yüreğindeki nesneye mi karışırsınız? Müslüman olup  olmadığımı niye soruyorsun? Türk olduğum yetmiyor mu?<br/>
<br/>
		- Yanlış anlama bacım. Niçin Müslüman değilsin diye sormuyorum. Müslüman değil misin, değilse n  nesin diye soruyorum.<br/>
<br/>
		- Müslüman değilim.<br/>
<br/>
		- Nesin?<br/>
<br/>
		- Türküm dedim ya...<br/>
<br/>
		- Ben de Türkümama Müslümanım da... Senin dinini öğrenmek istiyorum. Kadın bir zamansustuktan sonra  şu cevabı verdi:<br/>
<br/>
		- Biz insanları dinlerine göre değil, soylarına göre ayırırız... Deli Kurt, ileri gitmeyerek asıl konuya girdi:  - Bacım! Bana gösterdiğin bu yakınlıktan umutlanayım mı? Gökçen'i bana verecek misin?<br/>
<br/>
		Esen Börü bu soruya cevap vermeyerek Deli Kurt'a 'Yaklaş' diye işaret etti. Onun bileğini kavramıştı ve  yüreğinin atışlarını sayabiliyordu. Öteki elinde bir kürek kemiği, kemiğin üzerinde acayip yazılar vardı. Kadın  bu yazılara bakıyordu.<br/>
<br/>
		Deli Kurt'a çok uzun gelen bir zaman geçti ve çadırın ortasındaki ışık yavaş yavaş söndü. Zifiri karanlık  içindeydiler. Fakat Deli Kurt, Esen Börü'nün hala peçesini kaldırmadığının farkındaydı. Bir ara Deli Kurt'un  bileğini bıraktı. Sonra karanlık çadırın içinde şu sözler duyuldu:<br/>
<br/>
		- OsmanlıL. Gökçen'in de sende gönlü var. İleride sevginin azalmayacağını bilsem bu iş şimdiden olsun  derdim. Birbirinize denksiniz. O çok güzel ve yiğit olduğu gibi, sen de yakışıklı ve çok yiğit kişisin. O, çoban  kılığı içinde yüce bir soydan geldiği gibi, sen de sipahi kılığı içinde büyük bir beğ soyundansın. Ama  sonunuzu göremiyorum Sipahi...<br/>
<br/>
		Bu beğ soyundan ne demekti? Hem de büyük bir beğ soyundan... Deli Kurt, bunu düşünemedi. Çünkü Esen  Börü kalkmış ve çadırın bir köşesine giderek arkasını dönmüştü. 'Sana kımız sunayım sipahi' diyordu.  Orada, yere eğilerek bir güğüm alırken peçesini kaldırdığını gölgesinden anlamış ve arkası kendisine dönük  olduğu halde yerdeki güğümün üzerinde yeşil bir ışığın saçıldığını görür gibi olmuştu.<br/>
<br/>
		Kadın, Deli Kurt'a döndüğü zaman peçesi inikti. Büyük bir tas içinde kımız sunuyordu. Bunu büyük bir zevkle  içti. Çünkü Gökçen'in anası 'Gökçen'in sende gönlü var' demişti. Bu sevinç arasında:<br/>
<br/>
		- İzin ver, gideyim, dedi.<br/>
<br/>
		Kadın 'Yurduna dönmeden önce bana bir uğra ' diye cevap verdi.<br/>
<br/>
		Deli Kurt, onun elini öptü ve çadırdan çıkıp göğe baktığı zaman dünyayı çok güzel buldu.<br/>
<br/>
		<b>KAVAL VE KILIÇ</b><br/>
<br/>
		Deli Kurt, yerine yurduna hangi yollardan, kaç günde döndüğünü hatırlamıyordu. Esen Börü'ye bir daha  uğramış, Balaban'la vedalaşmış, çiçekli bir yerde bir kaç kişiyle konuşmuştu. Fakat hepsi bu kadar...  Beyninde yalnız Esen Börü'nün sözleri vardı : 'Gökçen'in de sende gönlü var. Birbirinize denksiniz. O, çoban  kılığı içinde yüce bir soydan geldiği gibi, sen de sipahi kılığı içinde büyük bir beğ soyundansın' demekle ne  söylemek istemişti? Sonra... İşin sonunu neden görememişti?<br/>
<br/>
		Deli Kurt'un bütün yol boyunca kendisinden uzakta olan şuuru ancak Çakır'ın:<br/>
<br/>
		- Deli Kurt! Senden umudu kesmiştim, diyen sesiyle yine kendine dönmüş ve Çakır kendisine eni konu  çökmüş, kocamış gibi görünmüştü.<br/>
<br/>
		Deli Kurt iki ay sonra dönüyordu ve bu iki ayda ölüsünü, dirisini gören kimse çıkmamıştı. Artık ölmüş  olduğuna inanacağı bir sırada onu biraz arıklamış, fakat dipdiri olarak karşısında bulunca Çakır o kadar  sevinmişti ki, nerdeyse gözleri yaşaracaktı.<br/>
<br/>
		Niçin geciktiğini, nerede kaldığını fazla sormuyordu. Onun içinde daima iki şüphe vardı. Deli Kurt'un kim  olduğunu öğrenmesi, başkalarının Deli Kurt'un gerçek şahsiyetini öğrenmesi...<br/>
<br/>
		Genç sipahisinin yüzünden okuduğuna göre bu tehlikeler belirmemişti. Bunun dışında ne olursa olsun vız  gelirdi. Deli kurt kısaca:<br/>
<br/>
		- Yaralandım. Ondan gelemedim ağam, dedi. Çakır'da:<br/>
<br/>
		- Nasıl geçirdin, diye sordu ve:<br/>
<br/>
		- Köylüler em sürdüler, cevabı ile bu mesele kapandı.<br/>
<br/>
		Şimdi Deli Kurt'un içinden bir dürtüş vardı. Bu dürtüş onu Türkmen obasındaki Yassı Tepe'nin arkasına  doğru itiyordu. Oraya gidecekti. Gideceği için duyduğu sevinç sonsuzdu. Fakat neden içinde bir de acayip  korku vardı? Gökçen'den mi korkuyordu.<br/>
<br/>
		Deli Kurt, kanının içinde çılgın bir ateşin dolaştığını seziyor ve Esen Börü'nün sözlerini hatırlıyordu: - Sonunuzu  göremiyorum sipahi !...<br/>
<br/>
		Görülmeyen son ne olabilirdi ki ? Bütün sonlar kara toprak değil miydi?<br/>
<br/>
		Deli Kurt, üç gününü zor geçirdi. Ayın geç doğduğu gecelerde Yassı Tepe'nin arkasına varacak, obadan  kimseye görünmeden Gökçen'le konuşup dönecekti. Ne Çakır'ın ne de Evren'in bu gidişten haber olacaktı.<br/>
<br/>
		Deli Kurt, düşündüğü gibi yaptı. Karanlıklarda dörtnala giderek geceleyin geç vakit obaya vardı. Çadırların  çok uzağından geçerek çok ağır bir yürüyüşle Yassı Tepe'ye yöneldi. Fakat ortalık kapkaranlıktı. Aylarca  önce geldiği bu yeri bulmakta güçlük çekti. İçinden 'Gökçen Kız kaval çalsa ne olurdu ' demişti ki, uzaklardan  gelen bir sesle ürperdi. Bu, onun kavalının sesiydi. Deli Kurt, ilerledikçe gürleşiyor, gürleştikçe gönlüne bir  şeyler söylüyordu. Geldiğimi, yolu bulamadığımı anlamıştır diye<br/>
<br/>
		düşündü. Anası da, kendisi de öyle yaman kimselerdi ki, karanlığı görüyor, geçmişi biliyor, yarını  anlıyorlardı.<br/>
<br/>
		Ses yine Deli Kurt'un içine işlemeye başlamıştı. Bu güzel ses yıldızlara, göğe, toprağa, her şeye hâkimdi. Bu  ses konuşmuyor, fakat çok şey söylüyordu. Atından inmişti. At bile bu kavaldan bir şeyler anlıyormuş gibi  ses çıkarmadan, başını bir ota uzatmadan ilerliyordu. Deli Kurt, yüreğinin hızla çarptığını duydu ve tepeye  gelince karaltı şeklinde gözüken ağacın altında Gökçen'in gölgesini gördü. Gölge aydınlanıyor, çünkü  ufuktan ay doğuyordu.<br/>
<br/>
		Kız o kadar güzel çalıyor, Deli Kurt o kadar çekinerek yürüyordu ki, bu yirmi otuz adımlık yol ona  tükenmeyecek gibi geldi. Arada on adım kadar bir yer kalmıştı ki, Gökçen birden bire ayağa kalktı.  Geri dönerek Deli Kurt'la yüz yüze geldi. Peçeliydi. Gönülleri dalgalandıran sesiyle:<br/>
<br/>
		- Hoş geldin sipahi! Yolunu kolay bulasın diye kaval çalıyordum, dedi ve Deli Kurt ürperdi:<br/>
<br/>
		- Geleceğimi biliyor muydun?<br/>
<br/>
		- Biliyordum.<br/>
<br/>
		Koca Osmanlı sipahisi, sevgi heyecanı içinde titriyordu. Kendisini sevdiğini, almak istediğini söyleyecekti.  Fakat daha söze başlamadan kızın billur gibi sesi işitildi:<br/>
<br/>
		- Sipahi! Anamın emanetini versene.<br/>
<br/>
		Deli Kurt, yıldırımla vurulmuşa döndü ve bir adım geriledi. Bu güzel sesin sahibi olan ince ve ışık gözlü  kızdan korkmuştu. Kendisinde anasının emaneti olduğunu nereden biliyordu? Onu Deli Kurt bile unutmuş,  şimdi hatırlıyordu. İkinci defa çadırına gittiği zaman Esen Börü işlemeli bir çevreye sarılı küçük bir çıkın  vermiş, kızına götürme-sini söylemişti. Gökçen bunu isteyince atının sırtındaki yancığa el attı ve emaneti  uzattı.<br/>
<br/>
		Şimdi karşı karşıya idiler. Deli Kurt, onu seyrediyordu. Yine başında börkü vardı ve saçları omuzlarından  aşağıya doğru iniyordu. Kemerinde bıçak sallanıyordu. Ay ışığı altında o kadar gönül alıcı ve göz kamaştırıcı  idi ki, Deli Kurt yine sarhoşluk duymaya başlamıştı. 'Sana gönül verdim Gökçen' diyecekti ki, atının acı bir  kişnemesiyle durdu ve başını çevirdi. Bu kişneme bir düşman haberiydi. Aynı anda, biraz önce geldiği yerde,  yani Yassı Tepe'nin doruğunda heykel gibi bir atlının kendilerine bakmakta olduğunu gördü. Kendi atı,  kulaklarını dikmiş, ön ayağıyla yeri eşiyordu.<br/>
<br/>
		Yabancı atlı bir ara onları süzdükten sonra çevik bir atlayışla atından indi. Çabuk adımlarla yürüyerek  yaklaştı. Üç adım kala durduğu zaman bu uzun boylu, beli kılıçlı kişiyi Deli Kurt tanıdı. Oba beğinin  oğluydu...<br/>
<br/>
		O zaman beyninde bir şimşek çaktı ve karanlık bir yer aydınlandı. Bu beğ de Gökçen'i seviyordu. Gecenin  sessizliği içinde yıldırım gibi gürleyen öfkeli bir sesle bağırdı:<br/>
<br/>
		- Sipahi! Senin tımarın yok mu? Burada ne arıyorsun? Deli Kurt, bu ağır söze ağır karşılık verdi:  - Sancak beği misin ki soruyorsun?<br/>
<br/>
		Beğ oğlu, söz pazarlığına girişecek durumda değildi. Sesinin sertliği çoğalarak kısa kesti: -<br/>
<br/>
		Ben Gökçen'i seviyorum!<br/>
<br/>
		Bu, bilinen bir şey olduğu halde Deli Kurt sarsıldı ve: -<br/>
<br/>
		Gönüldür, olur diye cevap verdi.<br/>
<br/>
		Türkmen'in titizliği artıyordu. Haykırdı:<br/>
<br/>
		- Sen evlisin. Aradan çekil, onu bana bırak !...<br/>
<br/>
		Deli Kurt'un kan beynine sıçradı. Şu kaba Türkmen neler söylüyor, Gökçen'e cansız bir şey, bir mal gibi  bakarak aşağılamış oluyordu. Oysa ki, bu kız artık Deli Kurt için kutlu bir varlıktı. Ona bütün gönlü ile  tutulmuş, bağlanmıştı. Ne kadar sabırlı olmaya karar verse buna dayanamazdı. Bağırdı:<br/>
<br/>
		- Kimin çekilmesi gerektiğini kılıçlar söylesin !...<br/>
<br/>
		Sert bir şakırtı işitildi. Deli Kurt kılıç çekmişti. Bir şakırtı daha duyuldu. Türkmen'in kılıcı havada parlıyordu.  Dünya yaratılalıdan beri yüz binlerce defa yapılan şey bir daha yapılacak, iki erkek bir kız için vuruşacaktı.  Gönül hakkı ile kılıç hakkı karıştırılarak ortalama bir sonuç çıkacaktı.<br/>
<br/>
		Türkmen beği ile Osmanlı Sipahisi oldukları yerden ileri, yahut geri gitmeyerek kılıçlarını bir sağdan, bir  soldan iki defa çarpıştırdılar. Bu, kolları alıştırmak için bir peşrevdi. Asıl dövüş şimdi başlayacaktı.<br/>
<br/>
		Beğ oğlu, korkunç savuruşlar yaparak Deli Kurt'un çevresinde dönmeye başladı. Deli Kurt bu savuruşları  öyle bir savuruşla çeliyordu ki, görenler kılıçların hemen parçalanıp düşeceğini sanırdı. Fakat kılıçlar  kırılmıyor, gecenin sessizliği içinde vahşi bir müzik gibi sert şakırtılar çıkararak havada parlıyor, ay ışığının  altında çeliklerin çarpışmasından yalazalar parlayıp sönüyordu.<br/>
<br/>
		Biri Osmanlı sipahisiydi. Bir tokatta adam öldürür, bir kılıçta kelle uçururdu. Öteki Türkmen beğiydi. Bir  yumrukta boğayı çökertir, bir vuruşta demir kalkanı ikiye biçerdi. Fakat işte kılıçları kırılmıyordu. Çünkü  çifte su verilmiş çelikten olan kılıçları en büyük ustaların elinden çıkmıştı. Biri Türkmen kılıcıydı, biri Osmanlı  kılıcı...<br/>
<br/>
		Ay ışığı altında, Yassı Tepe'nin ardındaki bu düzlükte iki bahadır, yüzünü görmemiş oldukları bir kız için, bir  peri kızı için vuruşup duruyorlardı. Zaman geçtikçe Deli Kurt'un deliliği artıyor, sanki karşısında-kinin elinde  kılıç yokmuş gibi yalnız kendi vurduğunu görerek atılıyordu. Biraz önce en güzel kaval sesiyle dinlenen<br/>
<br/>
		düzlükte şimdi korkunç, fakat güzellikte ondan aşağı kalmayan kılıç şakırtıları işitiliyordu.<br/>
<br/>
		Gökçen, üç dört adım uzakta ve yandan iki vuruşçuyu seyrediyordu. Böyle bir şeyi ilk defa görmekle  beraber çok telaşsız bir durumu vardı ve peçesinin altından her davranışı gördüğü belliydi.  Vuruşanlardan ikisinin de bir kaç yara almış olduğunu göğüslerindeki, kollarındaki lekelerden anladı. Bu  lekeler hızla büyüyordu. O zaman yaklaştığını kestirdi. Nitekim biraz sonra, havada çarpışan kılıçların yere  eğildiğini ve iki savaşçının da göğüslerini tutarak toprağa düştüklerini gördü.<br/>
<br/>
		İkisi de çok ağır yaralıydılar. Kaç defa kanlı oyunlara girip yaralar almış kimseler olarak bundan kurtuluş  olmadığını anlamışlardı. İkisi de aynı anda aynı şeyi düşündüler ve gözlerindeki son hayalin Gökçen olmasını  isteyerek başlarını ona çevirdiler. Beğ oğlu, daha ileri gitti ve ıstıraplı bir sesle:<br/>
<br/>
		- Gökçen! Peçeni aç, diye inledi. O korkunç güzellikteki ilahi gözleri görerek ölmek istiyordu. Deli Kurt da  aynı şeyleri düşünüyor, fakat açığa vurmayı kendisine yediremiyordu. Pek kısa bir kaç anda geçen bu işler  arasında Gökçen'in tatlı sesi işitildi:<br/>
<br/>
		- Kurtulacaksınız...<br/>
<br/>
		Hızla ilerleyerek iki yaralının arasında diz çöktü. Önce Deli Kurt'a dönerek:<br/>
<br/>
		- Gözlerini yum, dedi. Bu, bir buyruktu. Deli Kurt, itaat etti. Kız, peçesini kaldırarak büyük bir çabuklukla  bıçağını sıyırdı. Yaralının gömleğini yırtarak göğsünü açtı. Bir kaç yara vardı. Fakat biri o kadar büyük ve  derindi ki, kan oluktan boşanır gibi akıyordu. Biraz önce kendisine verilen, anasından gelme çıkını açtı.  Çıkında yumruk kadar bir çanak vardı. Çanaktaki macun gibi nesneden yaralara sürdü ve gözleriyle çevresini  araştırarak dikenli bir otu kopardı. Aynı çabuklukla ottan bir kaç diken çıkararak Deli Kurt'un büyük  yarasının iki ucunu bu dikenlerle birleştirip kanı dindirdi.<br/>
<br/>
		Bu işler olurken, Deli Kurt, hem en büyük bahtiyarlığı, hem de en büyük acıyı duyuyordu. Yalnız bir an,  hafifçe aralanan gözleri Gökçen'in gözlerine değmişti. Bu gözler kendisine değil, göğsüne baktığı halde  Deli Kurt, yeşil ışıkları görmüş ve gözleri kamaşarak kendinden geçmişti. O büyük ıstırabın arasında bile  dünya da bundan daha güzel bir şey olamaz diye düşünmüştü.<br/>
<br/>
		Gökçen bu işi bitirince hızla Türkmen'e dönerek ona da 'Gözlerini yum' buyruğunu verdi. Fakat onun gözleri  zaten yumulu idi. Çünkü bayılmıştı. Ona da aynı şeyleri yaparken Deli Kurt, yattığı yerden Gökçen'i  seyrediyor ve baktığı yeri aydınlatarak yaraları nasıl onardığını görüyordu.<br/>
<br/>
		İşini bitirince peçesini yine takıp ayağa kalktı. Deli Kurt'a şifa gibi gelen bir sesle sordu:<br/>
<br/>
		- Sipahi! Acın çok mu?<br/>
<br/>
		- Değil!<br/>
<br/>
		Göğsündeki dört yaradan başka kollarındaki ve yüzündeki çizikler en dayanıklı insanı bile inletecek  çaptaydı. Fakat Gökçen'in ellerinin kendisine değmesi, sesi ve gözleri bütün acıları unutturmuştu.<br/>
<br/>
		Deli Kurt'un hayranlığı bir kaç kat artmıştı ki, daha arttıracak bir şey oldu. Gökçen, Türkmen beğinin baygın  oğlunu kucağına alarak kalktı. Bu iri yarı genci, bir kuzuyu taşır gibi tutuyordu. Deli Kurt'a dönerek:<br/>
<br/>
		- Bunu çadırına götürüp geleceğim, dedi.<br/>
<br/>
		Deli Kurt hiç bir şey söylemeden nasıl götüreceğini düşündü ve şaşkınlıkla bakan gözleri, Türkmen'in atına  yaklaşan Gökçen'in onu tek kolundan tutarak üzengiye bastığını ve yavaş yavaş ata binerken yaralıyı da  sarsmayarak tek kolu ile kaldırıp önüne aldığını gördü. Bu işi en güçlü erkek de ancak bu kadar yapabilirdi.  İki kişiyi taşıyan at yavaş bir yürüyüşle Yassı Tepe'yi aşıp kayboldu ve Deli Kurt, gözlerinde değil de beyninin  içinde duyduğu yeşil ışıkların sarhoşluğu arasında yalnız kaldı.<br/>
<br/>
		<b>SEVGİ</b><br/>
<br/>
		Deli Kurt, büyük bir bitkinlik içinde gözlerini açtığı zaman ay tepedeydi ve başı Gökçen'in dizlerine yaslıydı.  Olup bitenleri çabuk hatırladı ve onun dönmüş olduğunu görerek ferahlık duydu. Gökçen:<br/>
<br/>
		- Ayıldın mı sipahi? diye sordu ve yanında duran bir tası eline alarak:<br/>
<br/>
		- Bunu içeceksin, dedi. Yüzü yine peçeliydi. Deli Kurt'un başını koluna alarak biraz kaldırdı. Tası  dudaklarına yaklaştırarak içindekini içirdi. Bu, tuhaf bir tadımı olan, o zamana kadar bilmediği bir içkiydi. Ne  olduğunu sormadı. Gökçen'in ne yaparsa iyi yapacağına güveni vardı.<br/>
<br/>
		Onu ne kadar çok sevdiğini şimdi anlıyordu. 'Gökçen! Sana nasıl gönül verdim, bir bilsem ' diyecekti.  Diyemedi. Böyle aciz ve onun korumasına muhtaç olduğu bir zamanda bunu söylemeyi yediremedi.  Söylemek için kendini zorladı da... Fakat boşuna! Söylemeyecekti.<br/>
<br/>
		Bunu söylemek elinden gelmedi ama Gökçen'in sesini duymaktan da kendisini mahrum edemezdi ya...  - Türkmen oğlu nasıl oldu? diye sordu.<br/>
<br/>
		- İyidir. Şimdi çadırında yatıyor. Ama sen daha önce kalkacaksın.<br/>
<br/>
		Deli Kurt, bu sesle kendinden geçiyordu. Bu seste bir tılsım vardı ki, insanın yüreğine işliyordu. Bu ses  kendisine 'kalk' dese Deli Kurt bu yarı ölü halinde bile kalkardı. Fakat bu sarhoşluk arasında bir şey dikkatini  çekmişti. Gökçen, kadere inanmıyordu. Acaba anası gibi o da mı Müslüman değildi. Sordu:<br/>
<br/>
		- Daha önce kalkacağımı nereden biliyorsun?<br/>
<br/>
		- Yaralarınızdan ve sana daha önce merhem sürmemden...<br/>
<br/>
		Gökçen doğru söylüyordu. Bu iş bir görüş, bir hesap meselesiydi. Böyle olduğu halde Deli Kurt, yine  sormaktan kendini alamadı.<br/>
<br/>
		- Kimin daha önce kalkacağını ancak Tanrı bilmez mi? Gökçen uzun zaman sustuktan sonra cevap verdi:  - Tanrı teker teker bütün insanlarla uğraşmaz ki...<br/>
<br/>
		- Bunu nerden biliyorsun?<br/>
<br/>
		- İçime öyle doğuyor...<br/>
<br/>
		Sustular. Deli Kurt böyle bir bahtiyarlığı düşünde görmek değil, hayalinde bile tasarlamamıştı. Gökçen'in  dizlerinde yatıyor, onun sesini dinliyordu. Gökçen dünya güzeliydi ve bu güzele çözülmez bir sevgiyle  bağlanmıştı. Sağlam olsaydı başını böyle bir yastığa dayayabilecek miydi? Yaralı olmasa Gökçen kendisini  onarmak için çalışacak mıydı? Birden kendisini yaralayarak bu imkânları hazırlayan Türkmen'e içinden bir  yakınlık duydu ve yakınlığın verdiği bir ilgiyle sordu:<br/>
<br/>
		-Türkmen'in babası bu işin davasını gütmez mi?<br/>
<br/>
		- Kimseye bir şey söylemeyecek.<br/>
<br/>
		- Beğin oğlu olup bitenleri söylemeyecek mi?<br/>
<br/>
		- Kimseye bir şey söylemeyecek.<br/>
<br/>
		- Nerden biliyorsun?<br/>
<br/>
		- Ben kendisine öyle dedim.<br/>
<br/>
		Bu sözde öyle bir keskinlik vardı ki, 'Ben ona buyruk verdim, söylemez' demeye benziyordu. Deli Kurt,  sözün gerçek manasını anlamıştı. Evet, söyleyemezdi. Çünkü Türkmen beğinin oğlu da Gökçen'i seviyordu.  Gözlerini gökyüzüne dikerek bir müddet düşündü. Güneş doğacak, bu anın güzelliği kalmayacak, bundan  daha berbat olarak da gün aydınlığında belki kendisini görenler bulunacaktı. Gökçen sanki onun aklından  geçenleri anlamıştı:<br/>
<br/>
		- Sana çadır getirdim Sipahi, dedi. Gün doğmadan içine girecek, güneş batıncaya kadar çadırda kalacaksın.  Gün ışığı sana iyi gelmez.<br/>
<br/>
		Bunu söyleyerek Deli Kurt'un başını dizinden yere koydu; Kalktı. Yanında bir iki kazık, ipler ve çadır vardı.  Oldukları yerin biraz ötesinde bu küçük çadırı kurdu. Yere bir keçe serdi.<br/>
<br/>
		Bütün bunları, Türkmen beğinin oğlunu götürdükten sonra dönerken getirmişti. Gökçen çok hızlı koşar, hiç  yorulmazdı. Deli Kurt'un yanına bir an önce dönebilmek için omuzunda bu ağır yükler olduğu halde koşa  koşa Yassı Tepe'ye gelmişti.<br/>
<br/>
		Çadırı kurduktan sonra Deli Kurt'a acayip içkiden bir kaç yudum daha içirdi. Yaralarına yeniden merhem  sürdü. Sonra Deli Kurt'un başını dizine koyarak:<br/>
<br/>
		- Gün doğarken çadıra girip bütün gün uyuyacaksın. Akşam olunca kalkıp yürüyeceksin, dedi.<br/>
<br/>
		Gökçen, bunları söyledikten sonra kaval çalmaya başladı. Çok hafif çalıyor ve bu sefer ezgiler Deli Kurt'un  daha önce işittiklerine benzemiyordu. Bu ses onun içini bir hoş ediyordu. Şimdi kendisinde bir başkalık, tatlı  bir uyuşukluk duymaya başlamıştı. Bu büyücü kız yine ne tılsım etmişti? İşte gözleri kapanıyor, kendisini  başka bir aleme geçer gibi hissediyordu. Bu kaval kendisine ninni mi söylüyordu? Koca sipahi, bir çocuk gibi  ninni ile uyur muydu?<br/>
<br/>
		Dalmak üzere olduğunu anlayarak uyumamaya çalıştı. Uyursa Gökçen'in dizlerinde yatmak bahtiyarlığını  duyamayacaktı. Fakat yalnız bu bahtiyarlık bile şuurunu almaya, onu kendisinden geçirmeye yeterdi. Fazla  olarak bu büyülü kaval sesi bütün iradesini alıyordu.<br/>
<br/>
		Deli Kurt daha çok dayanamadı. İstemeyerek gözlerini kapattı. Fakat kavalın sesini hala duyuyordu. Ses  hem uzaklaşıyor, hem de gürleşiyordu. Bir perdenin arkasından geliyor gibiydi. Gitgide güzelleşiyor, gönül  çalkantıları yaratıyordu. Deli Kurt en bahtiyar duygu ile ağlamak istiyordu. Kaval sesi uzaklaşırken onun  kaybolması ihtimalinin yüreğine verdiği bir korku içinde kaldı. 'Kaval dinmesin' diyecekti. Fakat demeye  gücü yetmedi. Birden kendisini kapkara sonsuz bir boşluğun içinde görerek acındı. Sonra ortalığın yeşil bir  ışıkla dolduğunu anlayarak ferahladı. Yeşil, her yeri aydınlatmış, her şeyi göstermeye başlamıştı. Yeşilin  aydınlattığı her şeyde yeşildi. Deli Kurt, içinde anlatılmaz bir haz duyduğu ve her şeyi kaybetti.<br/>
<br/>
		Gözlerini açtığı zaman ortalık loştu. Küçük bir çadırın içinde yatmakta olduğunu görüp her şeyi hatırladı.  Fakat bu çadıra nasıl girdiğini bilmiyordu. Belliydi ki Gökçen, kendisini em ve kavalla uyuttuktan sonra  buraya taşımıştı. O ince, uzun genç kız, çelik gibi kuvvetliydi.<br/>
<br/>
		Deli Kurt daracık çadırını incelemeye başladı. Tavanı yerden iki arşın yükseklikteydi. Sağlam kurulduğu  belliydi. Kendisi kalın bir keçenin üstünde yatıyordu. İnce bir keçe de kendi üstüne örtülmüştü.<br/>
<br/>
		Ya acaba kendi durumu nasıldı? Deli Kurt, kendisini şöyle bir yoklayınca iyi olduğunu hissetti. Göğsündeki  yaralarda çok hafif bir sızlama vardı. Şu başındaki ağırlık olmasa iyi olduğuna hükmedecekti. Ama bu ağırlık  bütün kuvvetini alıp götürüyordu.<br/>
<br/>
		Bir aralık çadırın kapısı yavaşça aralanıp Gökçen Gözüktü. Yüzü peçeliydi.<br/>
<br/>
		- Uyandın mı Sipahi? diye sordu.<br/>
<br/>
		Ah bu ses, bu anlatılamayacak kadar güzel ses!... Bu ses ölüleri bile diriltirdi. Deli Kurt, kendisini çok  kuvvetli hissetti ve kalkmaya davranarak:<br/>
<br/>
		- Biraz önce uyandım, dedi. Gökçen'in kısa buyruğu işitildi: - Kalkma!<br/>
<br/>
		Sonra bir tas uzattı: - Bunu iç!<br/>
<br/>
		Deli Kurt, onu içince bir ferahlık duydu ve Gökçen konuşsun diye bekledi. Onun her konuşmasında, sesinin  tılsımı ile Deli Kurt'un sevgisi ve hayranlığı artıyor, işin tuhafı şu ki, sevgi çoğalsın, taşıyamayacağı bir yük  haline gelsin de kendisini ezsin diye bir istek duyuyordu.<br/>
<br/>
		Deli Kurt'un gizli isteği yerine geldi. Gökçen soruyordu:<br/>
<br/>
		- Kendinde bir kızışma, bir sıcaklık duymaya başladın mı?<br/>
<br/>
		- Evet.<br/>
<br/>
		- Gün batımına bir şey kalmadı. Güneş çekilince yıkanacak ve iyileşeceksin!<br/>
<br/>
		Bu kızın yanında o kadar olağanüstü şeyler görmeye alışmıştı ki, hiç bir şey sormadı. Yalnız içinde büyük bir  bahtiyarlık olduğunun farkına vardı.<br/>
<br/>
		Küçük çadırın içi kararmaya başlarken Gökçen, büyük bir ustalıkla çadırı söktü. Deli Kurt, o zaman sadık  atının da biraz geride kendisini beklediğini gördü. Gökçen diz çökerek Deli Kurt'un başını koluna aldı, onu<br/>
<br/>
		kaldırdı. Demin başlayan kızışma ve sıcaklık artmıştı. Kız, iki eliyle koltuklarından tutarak koca sipahiyi tüy  gibi ayağa dikti. Deli Kurt, biraz önce umduğu kadar kuvvetli olmadığını anlamıştı.<br/>
<br/>
		Başı dönüyordu. Gökçen'e yaslandı.<br/>
<br/>
		Onun yardımıyla bir kaç adım atarak ata yaklaştı. Niçin yaklaştığını bilmiyor, yalnız Gökçen'e itaat ediyordu.  Ata bindirileceğini anlamıştı. Fakat imkânı yok, yapamayacak, utanacaktı. Bir sipahi için ata binememek ne  acı şeydi!<br/>
<br/>
		İşte o zaman bir olağanüstülük daha oldu. Başı biraz dönmekte olan Deli Kurt, düşüyorum sandı ve  yükseldiğini hissetti. Ne olduğunu anlamadan kendisini atının üstünde buldu. Bir elini, Deli Kurt'un sırtına  destek yapan Gökçen, öteki eliyle dizginleri ona veriyordu. Demek ki bu suna boylu kız, Deli Kurt'u  kandırarak ata yerleştirilmiş, bunu yaparken de yaralının hiç bir yerini acıtmamıştı. Şimdi geminden  yakaladığı atı yavaş yavaş bir yere doğru ilerletiyordu. Nereye olduğunu Deli Kurt bilmiyor, bir şey de  sormuyordu. Gönlünde bu kıza karşı duyduğu sevginin yanına iki gündür bir de saygı eklenmişti. Herkesin  korkulacak bir canavar diye çekindiği bu peçeli kız gerçekte çok iyi bir insandı. Bir peri kadar güzel, pars gibi  güçlü, aynı zamanda bilgili ve yüzünü göstermediği için de manalı idi.<br/>
<br/>
		Yassı Tepe'nin eteğindeki tümseği aşınca durdular. Burada üç dört ağacın sığınak haline getirdiği bir yerde  büyük bir taş oluk gürlüyordu. Oluk, iki üç insanı alacak kadar genişlikte ve önünde kuyu gibi bir çukur  vardı. Gökçen buraya niçin geldiklerini anlattı:<br/>
<br/>
		- Bu kuyudan bir su kaynar sipahi! Dertlere şifadır. Şimdi oluğu bu suyla dolduracağım. İçinde yıkandıktan  sonra bir defa merhem sürüp em içireceğim, yarın sabaha kadar bir şeyin kalmayacak...<br/>
<br/>
		Kuyunun başında, kütükten oyulmuş bir kazan duruyordu. İpiyle sarkıtarak su çekmeye, oluğa boşaltmaya  başladı. Epey derin olan kuyudan bu büyük tahta kazanla on beş, yirmi defa su çektiği halde hiç bir  yorgunluk belirtisi göstermiyordu. Oluk dolunca hızla geriye dönerek Yassı Tepe'ye gitti ve ne olacak diye  bekleyen Deli Kurt'un silahlarını getirerek yere koyduktan sonra: - Sipahi! Şimdi ben obaya kadar  gideceğim. Buraya, hiç kimse uğramaz ama yine de pusatlarını yanına bırakıyorum. Sipahi olduğu için  bunlarla kendini daha güvende hissedersin. Ben gelinceye kadar oluktaki suya girip yıkan. Bunlarla da  kurulanırsın, dedi ve birkaç büyücek çevreyi Deli Kurt'a uzattı.<br/>
<br/>
		Sonra, tahta kazanı yine kuyuya daldırıp çıkardıktan sonra ipini çözdü. Dolu kazan elinde olduğu halde:  - Atına binmeye izin verir misin? diye sordu.<br/>
<br/>
		- İzin almana lüzum yok. Her şeyim şenindir.<br/>
<br/>
		Deli Kurt'un sesinde sevginin ve minnettarlığın ahengi titriyordu.<br/>
<br/>
		Gökçen, usta bir çeri gibi ata sıçradı. Yine usta bir çeri gibi eğilerek su dolu kazanı kaldırıp aldı. Deli Kurt  merakla:<br/>
<br/>
		- O suyu nereye götürüyorsun? diye sordu.<br/>
<br/>
		-Türkmen beğinin oğluna...<br/>
<br/>
		Deli Kurt, birden bire içinde yaman bir kıskançlık ateşinin yandığını duydu. Onunla dövüşmemiş olsaydı  'Gitme' diye haykırabilirdi. Gökçen, kendisini bayağı bir kinin tutsağı sanmasın diye sustu. Bununla beraber  o büyücü kız, sipahinin gönlünden geçenleri anlamamış değildi.<br/>
<br/>
		Belki de yatıştırmış olmak için şu sözleri söyledi:<br/>
<br/>
		- Onun yaraları seninkinden daha ağır sipahi! Senin gibi suya girip çabuk iyileşmez ama bu su, yaralarının  üzerine dökülmekle biraz kendine gelir...<br/>
<br/>
		Deli Kurt bir şey söylemedi ve Gökçen, Yassı Tepe'yi aştıktan sonra soyunarak ılık suya girdi.<br/>
<br/>
		Kız, doğru söylemişti. Suyun içinde farkına varılacak şekilde iyileşiyordu. Su ılık olduğu halde biraz önce  bütün gövdesinde duyduğu sıcaklıktan eser kalmamıştı. Oynak yerlerindeki ağrılar da geçmişti.  Kendisini güçlü duyuyordu. Oluktan çıkarak Gökçen'in verdiği çevrelerle kurulandı. Yavaş yavaş giyindi.  Hatta kılıç ve sadağını da takındı. Kendisini denemek için bir kaç adım yürüdü. Yine arık ve bitkindi ama  artık başı dönmüyor, dünyaya küskün gözle bakmıyordu. Acıkmıştı da. Demek ki sağlığa dönüyordu.<br/>
<br/>
		Biraz oturdu. Sonra kalkıp biraz gezindi. Oradan ağır ağır ilerleyerek Gökçen'in her zaman oturduğu ağacın  altına vardı, oturdu. Koyunlar da çökmüşler, aşağıdaki düzlüğe yayılmışlardı. Gökçen'i beklemeye başladı.  Deli Kurt, o zamana kadar en tatlı bekleyişin düşman beklemek olduğu-nu sanıyordu. Bu akşam, sevgiliyi  beklemenin daha tatlı olduğunu anladı. Gecenin okşayıcı esintisi arasında, yıldızların titreştiği göğe bakarak  : 'Gökçen'i burada ölünceye kadar bekleyebilirim' diye düşündü.<br/>
<br/>
		<b>KUTLU GECE</b><br/>
<br/>
		Gökçen döndüğü zaman Deli Kurt, dünyaya yeniden gelmiş kadar sevinçliydi. Bunu yüzünden yahut  davranışından belli etmiyordu ama içi içine sığmıyordu. Bu sevinç arasında yeni bir şeyin farkına  varmıştı. Gökçen'in yanında iken birçok şeyleri hatırlamıyordu. Şimdi de öyle olmuştu. Yaralarına gene o  merhemden sürüldüğünü, o içkiden bir kaç yudum içirildiğini biliyordu. Fakat başını Gökçen'in dizlerine  nasıl koyduğu aklına gelmiyordu. Kendi mi yatmıştı, yoksa kız mı yatırmıştı, bunu bir türlü hatırlamıyordu.  Büyüleniyor mu idi? Hasta mı idi? Bir şeyler oluyordu ama anlamıyor, anlamak için de kendisini  zorlamıyordu. O kadar büyük bir bahtiyarlığın içinde yüzüyordu ki, bir adım ilerisini görmüyor, bir an  sonrasını düşünmüyordu.<br/>
<br/>
		Güzel, serin bir geceydi. Ay doğmadığı için ortalık karanlıktı. Fakat Deli Kurt, kendisinin ışıklar arasında  yattığını biliyordu. Ay, şu tepenin ardında idi. Biraz sonra doğacaktı. Ayınkinden bin kat güzel olan yeşil  ışıklar ise hemen yanı başında idi ve kendisinden bir peçe ile ayrılmış bulunuyordu.<br/>
<br/>
		Sevimli sarı ayı çok görmüş, onun ışıklarından çok faydalanmıştı. Yeşil ışıklar ise yarım yamalak iki defa  görmüş, daha doğrusu görür gibi olmuştu. Acaba bu gece onları doya doya, kana kana görebilecek miydi?  Deli Kurt, kendisini yolculuk yapabilecek kadar güçlü hissediyordu. Yarın ayrılması mukadderdi. Gökçen de  böyle söylemişti. Gururuna dokunmakla beraber, burada biraz daha kalabilmek için yaralarının çabuk  iyileşmemesini gizliden gizliye istediğinin farkında idi. Asker olduğu için her şeyi asker kafası ile düşünmeye  alışıktı. Gökçen'e karşı duyduğu sevgiyi de askerce düşünüyordu. Bu sevgi bir savaştı. Savaş olduğu için de  kıyasıya bir uğraşma, karşı taraf ne kadar kuvvetli olursa olsun sonuna kadar bir didişme gerekti. Sevdiğini  söylemek teslim olmak demekti. Hiç insan son kozlarını oynamadan yenilmeyi kabul eder, teslim olur mu?<br/>
<br/>
		Deli Kurt, bütün bahtiyarlık kasırgası arasında bunları düşünüyor, fakat kendisini içinden dürten kuvvete  karşı gelemeyeceğini anlıyordu. Adeta istemeksizin:<br/>
<br/>
		- Gökçen! Oba beğinin oğlu seni çok seviyor, dedi.<br/>
<br/>
		Bunu 'Ben seni çok seviyorum' diyemediği için söylemişti. Sözlerinin nasıl bir tesir bıraktığını anlayacak  kadar zaman geçmeden kızın büyülü sesi duyuldu.<br/>
<br/>
		- Oba beğinin oğlundan başka birisini de söyleyemez misin sipahi!<br/>
<br/>
		Deli Kurt, zevk ve heyecandan titredi. Gene sarhoş olmuş, kendisine sarhoşluğun çekinmezliği gelmişti.  Cevap verdi:<br/>
<br/>
		- Söyleyebilirim!<br/>
<br/>
		Gökçen, konuşulmasını istemediği konular gelince susardı. Bu sefer öyle yapmayarak sordu :  - Bu bir sipahi mi?<br/>
<br/>
		- Evet!<br/>
<br/>
		- Adı Murad mı?<br/>
<br/>
		- Evet!<br/>
<br/>
		Gökçen, dizinde yatan yaralının yüzünü okşadı ve Deli Kurt bu okşama ile adeta kendinden geçti. Hayatı  boyunca böyle bir zevk görmemişti. Kendisini cennette sanıyordu. Tatlı bir baygınlık arasında: - Gökçen,  dedi bana gözlerini gösterecek misin?<br/>
<br/>
		Deli Kurt, bunu bir ülkü edindiği için sormuştu. Yoksa o bakılmaz gözleri göremeyeceğini, Gökçen'in  göstermeyeceğini biliyordu. O halde alacağı cevap kesin bir 'Hayır' olacaktı. Fakat Gökçen 'Hayır' diye cevap  vermedi:<br/>
<br/>
		- Bu gece göreceksin, dedi<br/>
<br/>
		Deli Kurt inanamıyor, yanlış işittim sanıyordu:<br/>
<br/>
		- Bu gece mi? diye sordu.<br/>
<br/>
		Bu gece sipahi... Birazdan istediğin olacak...<br/>
<br/>
		Deli Kurt bahtiyarlıktan bitkindi. Dünya güzelinin gözlerini görerek onun dizlerinde ölmek... Artık başka bir  şey düşünemiyordu.<br/>
<br/>
		Gökçen uzun uzun sustuktan sonra:<br/>
<br/>
		- Sipahi dedi. Beni gördükten sonra ne olacak? Deli Kurt cevap verdi:<br/>
<br/>
		- Bir zaman benim iyileşmemi bekleyeceksin...<br/>
<br/>
		- Sonra?<br/>
<br/>
		- Sonra seninle ok atıp yarışıp güreşeceğiz... Gökçen'in sesi büsbütün büyüledi:<br/>
<br/>
		- Okun belki okumu aşar. Atın belki atımı geçer. Ama güreşte mutlaka yenilirsin...<br/>
<br/>
		- İkisini kazanmam yetmez mi? Gökçen, şiir haline gelmişti:<br/>
<br/>
		- Senin için yeter sipahi... Fakat sen evlisin...<br/>
<br/>
		Deli Kurt, o zaman içindeki acının nerden geldiğini kavradı ve büyük bir çaresizlik içinde :<br/>
<br/>
		- Dinimize göre bir erkeğin iki evdeşi olabilir, diye cevap verdi. Kız, büsbütün güzelleşen sesiyle sordu -  Evdeki hatunun buna ne der?<br/>
<br/>
		Deli Kurt, yanındaki dünya güzelinin kendisini benimsediğinin farkında değildi. O kadar büyük bir bahtiyarlık  duyuyordu ki, duyguları ve düşünceleri başka zamandakilere hiç benzemeyen bir şekilde işliyordu. Belki de  ne söylediğinin farkında olmadan cevap verdi:<br/>
<br/>
		- Hiç bir şey demez.<br/>
<br/>
		- Üzülmez mi?<br/>
<br/>
		Deli Kurt, o zaman Satı Kadın'ın sözünü hatırladı. Gökçen Kız'ın bütün sert ve yabani görünüşüne rağmen  çok iyi yürekli olduğunu söylemişti. İşte, dediği çıkıyor, bu kadar derin bir gönül işinde başka birisinin  kendisi yüzünden kırılmasını istemiyordu.<br/>
<br/>
		Deli Kurt, bu güzel gecede yabancı bir kızın dizlerinden yatarken evdeki Melek Hatun'u hatırladı. Huyu ve  yüzü ile gerçekten bir melek kadar güzel olan o sadık ve vefalı kadın gözünün önüne gelince içi sızladı. Fak at  o kadar büyülenmiş, Varsak kızının sevgisine o kadar tutulmuştu ki, onu daha fazla düşünmesine imkân  yoktu. Artık kendi kendisine buyruk olmadığını anlıyordu. Kendisini ölümden kurtaran bu yiğit kızın tutsağı  olmuştu. Bu öyle bir kızdı ki, güzellikte eşi bulunmadığı gibi kuvvet ve cesarette de örneğine rastlanmazdı.  Daha biraz önce okta ve yarışta beni geçsen bile güreşte mutlaka yenilirsin diye meydan okumamış mıydı?  Bu sözler bir övünme değildi. Oba beğinin oğlunu tek kolu ile kaldırarak atın üzerine nasıl aldığını görmüştü.  Kendisini de o şekilde kavrayarak kaldırmıştı. Kolunun bu gücü neyse ne ama hele o gözlerindeki kuvvet...  Deli Kurt, tatlı bir uyuşukluk içinde kendinden geçmek üzereydi. Toparlanmaya çalıştı ve nasıl söylediğine  kendisinin de şaştığı kolaylıkla:<br/>
<br/>
		- Gökçen, dedi. Yanıklık canıma değdi. Sensiz yaşayamam. Beni ölümden kurtardığın gibi ruhsuz bir ölü gibi  yaşamaktan da kurtarır, evdeşim olur musun?<br/>
<br/>
		Sonra onun sustuğunu görerek tamamladı:<br/>
<br/>
		- Karası'daki hatun buna bir şey demeyecek, üzülmeyecektir.<br/>
<br/>
		Uzun, Deli Kurt'a pek uzun gelen bir zaman geçti. Gökçen cevap vermiyordu. Umutsuzluğa kapılmak  üzereydi. Birden bire onun en güzel sesiyle 'Peki !' dediğini işitti. Bunu söylerken Deli Kurt'un yüzünü de  hafifçe okşamıştı.<br/>
<br/>
		Yaralı sipahi, her şeyi unutmuştu. Nerede olduğunu, niçin burada bulunduğunu hatta kendisinin kim  olduğunu bile unutmuştu. Anlatılmaz sevinçli duygular arasında başka bir dünyada yaşıyordu. Kişi oğlu  Cennette de ancak bu kadar bahtiyar olabilirdi. Fakat bu bahtiyarlığın son ucuna varmak için Gökçen'in  gözlerini de görmesi lazımdı. O gözlere bakanların öldüğünü biliyordu. Bu kadar kutlu bir gece geçirdikten,  bu kadar sevdiği dünya güzelinin dizlerinde yattıktan, onun kendisiyle evlenmeye razı olduğunu işittikten  sonra yeryüzünde başka ne dileği kalırdı ki? Artık ölüm seve seve katlanacağı bir şeydi. Bu kadar bahtiyarlığı  tatmak, doğrusu ölüme değerdi.<br/>
<br/>
		Zaten ölüm korkulacak bir nesne değildi ki... Tımarlı sipahiydi ve işi gücü can pazarında alışveriş etmekti. Bir  kaç defa ölümle yüz yüze gelmiş, ölmemişti. Ölebilirdi. Bir sipahi ölmekle kıyamet kopmazdı ya...<br/>
<br/>
		Bu son tadı tatmak için heyecanlı bir sesle:<br/>
<br/>
		- Gökçen! Artık gözlerini göster! diye yalvardı.<br/>
<br/>
		Gökçen bir şey söylemedi. Bir eliyle Deli Kurt'u başının altından tutarak kaldırdı. Çimenlerin üzerinde  oturmuş oldukları halde karşı karşıya idiler. Dünya güzelinin billurdan sesi işitildi.<br/>
<br/>
		- Başını eğ!<br/>
<br/>
		Deli Kurt bakışlarını yere çevirdi. Gökçen peçesini çıkardı ve son buyruğunu verdi: - Başını yavaş yavaş  kaldırarak bana bak!<br/>
<br/>
		Hiç bir şeyden korkusu olmayan Osmanlı sipahisi korku ve heyecandan titreyerek başını yavaş yavaş  kaldırdı. Kamaştırıcı bir ışığın gözlerine ve içine dolacağını sezerek önce Gökçen'in çenesini, sonra  dudaklarını gördü. Göz göze gelince ok yemiş gibi sarsılarak ve ejderha görmüş çocuk gibi titreyerek:  - Aman Allah'ım! diyebildi. Bunu gayet yavaş ve kısık bir sesle söylemiş, çünkü bütün gücü kesilmiş ve  şaşkınlıktan aklı başından gitmişti. Bağıracak kuvveti olsaydı bütün çevrede yankılanacak bir kükreyişle  haykırırdı. Bir çift çekik yeşil göz ışık saçarak kendisine bakıyor, bütün iradesini yok ediyor, gözlerini  kamaştırıyor, Deli Kurt'u zevkten bayıltacak hale getirirken, korkunç şekildeki yırtıcı bakışlarıyla da<br/>
<br/>
	</body>
</html>