<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		<b>ESRARLI KADIN</b><br/>
<br/>
		Üstü örtülü bir kağnı, gecenin karanlığı içinde ağır ağır ilerliyordu. 1403 yılının sonlarıydı ve dondurucu bir  rüzgâr ortalığı kasıp kavuruyordu. Genç ve gürbüz bir atlı, kağnının önünden, ardından, yanından giderek  öküzleri idare ediyor, arada sırada kırbacını sırtlarında şaklatıyordu.<br/>
<br/>
		Kuşkulu bir hali vardı. İkide bir arkasına bakınarak gözlerini zifiri karanlığa dikmesi bir şeyden çekindiğini  gösteriyordu. Yol bir karış çamurdu ve durmadan sulu kar yağıyordu. Kalın kepeneğine sarılmış olan atlı, bu  ağır gidişten huylanıyordu. At üstünde her zaman hızlı gitmeye alışmış, diz boyu karda bile, çabuk  yürümenin yolunu bulmuş bir insan olarak böyle yavaş gidişten bunaldığı belliydi. Fakat onu asıl bunaltan,  gidişin yavaşlığı, gecenin karanlığı ve soğuğu, ömründe ilk defa bir kağnıyı götürüşteki acemiliği değildi.  Geriden gelecek binlerinden çekindiği anlaşılıyordu. Kepeneğine sarınmasında kendisini korumaktan çok,  aralıksız yağan sulusepken altında yay kirişinin gevşememesine çalışan bir mana vardı. Sadağını ve yayını,  kepenek altında dik-katle tutuyordu.<br/>
<br/>
		Bir aralık, geriden sesler işitir gibi oldu. Kağnı tekerleklerinin gıcırtısı iyi dinlemeye engel olmasın diye  arabayı durdurdu. Gerileri dinledi. Ses yoktu. Geniş bir soluk aldı. Aynı zamanda kağnının içinden bir kadın  sesi duyuldu.<br/>
<br/>
		- Çakır Ağa!<br/>
<br/>
		Atlı büyük bir saygı ile karşılık verdi:<br/>
<br/>
		- Buyur sultanım!<br/>
<br/>
		- Neden durduk?<br/>
<br/>
		Çakır bir saniye düşündü. 'Ses duyar gibi oldum' demedi. Tehlike ihtimalinden bahsetmek istemediği  anlaşılıyordu. Gür sesiyle:<br/>
<br/>
		- Atımın üzengi kayışını düzelttim sultanım, diye cevap verdi. Arada bir susma oldu. Sonra içerden tekrar  kadın sesi geldi:<br/>
<br/>
		- Daha çok gidecek miyiz?<br/>
<br/>
		Çakır, gözlerini gökyüzünde dolaştırarak şunları söyledi:<br/>
<br/>
		- Gecenin yarısını geçtik. Gün doğmadan varırız sultanım!<br/>
<br/>
		Kağnıdaki kadının, çok düzgün bir konuşması ve ahenkli bir sesi vardı. Çakır, birkaç saniye bekledi. Yeniden  ses gelmeyince kağnıyı yürüttü, fakat bir defa daha arkasına bakmadan da kendini alamadı...<br/>
<br/>
		Bu genç atlının, bir eşkıya saldırısından çekindiği belliydi. Böyle bir kış gününde bu yörelerde eşkıya  dolaşmazdı. Onun daha büyük bir tehlikeden endişe ettiği anlaşılıyordu. Bu sonsuz yollarda, gecenin bu<br/>
<br/>
		vaktinde, kağnıdaki kadınla tek başına giden atlının, karşısına çıkacak veya ardından yetişecek olanlar kaç  kişi olursa olsun, onlarla bir ölüm dirim çarpışmasına girmekten çekinmeyeceği belliydi. Kendisini değil  kağnıdaki kadını düşünüyordu.<br/>
<br/>
		Arabanın dört ucundaki ikişer arşınlık direklerin yanları ve tepesi kalın keçelerle sımsıkı kapatılmıştı.  İçerdeki kadın, keçe duvarlı küçücük oda da oturuyor ve bu odaya dışarıdan kar ve soğuk sızmıyordu.  Kağnının döşemesine kalın şilteler konmuş, üzerine halılar yerleştirilmişti. Kadın, sırtında ve yanlarında  yastıklar olduğu halde bu soğuk gece de meçhulden gelip, meçhule doğru gidiyordu.<br/>
<br/>
		Omuzlarında ve dizlerinde de yün örtüler vardı. Bu şekilde üç kişinin sıkışık olarak oturabileceği kağnı  odasının kalanını bir iki sandıkla bir iki yiyecek torbası dolduruyordu.<br/>
<br/>
		Zaman ilerledikçe rüzgâr artıyordu. Biraz önceki sulusepken şimdi kuşbaşı kar olmuştu. Öğleden beri  aralıksız yürüyen öküzlerde yorgunluk belirtisi başlamıştı. Çakır, ömründe ilk defa bir kağnı yürütüyor, öküz  yediyordu. Hayvanlar yavaşladıkça, yahut ona, yavaşladılar gibi geldikçe kamçısını indiriyor, hattâ bazan  atının üstünden onları tekmeliyordu. Fakat öküzler bildiklerinden şaşmıyor, ezeli ve ebedi ağırlıklarıyla  battal battal yol almakta devam ediyordu.<br/>
<br/>
		Çakır'ın gözleri, bir aralık ileride hafif bir ışık görür gibi oldu. O zaman kepeneğinin altındaki yayına el attı.  Sadağından bir ok çekerek gözlerini ışığa dikti. Işık kaybolmuştu.<br/>
<br/>
		Sonra tekrar, fakat bu sefer başka bir noktadan gözüktü. Çakır, kaşları çatılarak bakıyordu. Işık tekrar yok  oldu. Üçüncü seferinde bir değil, birçok ışık birden peyda oldu. Bir ikisi parlarken ötekiler sönüyor, bazan  hepsi birden parlıyor, sonra birlikte kayboluyor, tekrar yanıyorlardı.<br/>
<br/>
		Çakır, gülümsedi. Anlamıştı, karşıda ışık falan yoktu. Uykusuzluktan gözüne ışıklar gözüküyordu. Uykusuz ve  yorgun savaş günlerinde de birkaç defa böyle olduğunu hatırladı.<br/>
<br/>
		Şimdi de yorgun ve uykusuzdu. Bir gün önce hiç uyumamıştı. Bu ikinci gece de sabaha yaklaşıyordu.  Yorgunluk ve kağnıdaki kadını düşünmekten doğan üzüntünün ağırlığı ile bir türlü hızlı yürümeyen  öküzlerin verdiği öfke kendisini bitirmişti.<br/>
<br/>
		İşte şimdi demin ki ışıklardan eser yoktu. Bütün ovayı kar bürümüştü. Sonsuz bir beyazın içinden  gidiyorlardı. Yol iz kaybolmuştu ama yolu şaşırmalarına imkân yoktu. Karış karış bildiği bu yerlerde yolu  kendisi şaşırsa bile at şaşırmazdı. Bu düşünceyle can yoldaşı olan sevgili atının ıslak yelesini okşadı.  Havada henüz bir ağarma olmadığı halde Çakır, sabahın yaklaştığını anladı. Biraz önce, yanından geçtikleri  bir tümsekle üstündeki üç ağaç da köy'e varmak üzere olduklarını bildiriyordu. Kağnıdaki kadına bu müjdeyi  vermek aklından geçtiyse de hemen bundan caydı. Uyumuş olabilirdi. Yahut kendi seslenmesinden  heyecanlanabilirdi.<br/>
<br/>
		Çakır, şimdi öküzlerin daha yavaş yürümelerine müsaade ediyordu. Çünkü yavaş hareket edilirse  tekerlekler gıcırdamıyordu. Çakır'ın köy'e gürültüsüzce varmak istediği anlaşılıyordu. Herhalde üç bin,  bilemedin dört bin adım sonra, varmak istedikleri yere erişeceklerdi.<br/>
<br/>
		Sona yaklaşmakta olanların sabırsızlığı Çakır'ın da yüreğini sarmaya başlamıştı. İçinden bine kadar saymaya  karar verdi... Saydı.<br/>
<br/>
		Bir bin daha... Fakat bu sefer beş yüze gelmeden sayıyı şaşırdı. Beyni düşüncelerle dolup taşıyordu. Göğe ve  ufuklara baktı. Belli belirsiz bir ağartı başlamıştı. Birden canlandı ve gülümsedi. Çevik bir hareketle atından  atladı. Arabanın önüne geçti. Bir eliyle öküzlerin boynuzlarından tuttu. Şimdi onları daha ağır yürütüyor, hiç  ses çıkarmamasına çalışıyordu. At, kendi kendine ve uysal adımlarla sahibini takip ediyordu. Bu sırada,<br/>
<br/>
		kağnıdaki kadın, yavaşça seslendi: - Geldik mi Çakır Ağa?<br/>
<br/>
		Çakır gözleri bir köy evine çevrilmiş olduğu halde cevap verdi: - Geldik sultanım!<br/>
<br/>
		Bu &quot;sultanım&quot; kelimesi gayet yavaş söylenmişti. Önünde durdukları ev tek başına, köyün en kıyısındaki  evdi. En yakın evden bile elli adım uzaktaydı. Asıl köy daha biraz ilerde başlıyordu. Kırk evlik bir köydü.  Çakır, kağnıyı kapıya kadar yaklaştırarak durdurdu. Çevresine şöyle bir baktıktan sonra kapıyı tıkırdattı.  Bekledi.<br/>
<br/>
		Bütün köyde, derin bir sessizlik vardı. Sabırsızlıkla yeniden ve daha kuvvetle vurdu, dinledi. İçerde bir  kıpırdama vardı. Bir daha vurdu. Yürüyen birinin ayak sesleri yaklaştı ve bir kadın sesi duyuldu.<br/>
<br/>
		- Kim o?<br/>
<br/>
		Çakır, ağzını kapıya yaklaştırarak cevap verdi:<br/>
<br/>
		- Aç, ana benim...<br/>
<br/>
		- Çakır! Sen misin?<br/>
<br/>
		Kapı açıldı ve orta yaşlı bir kadın, hayretle genç adama baktıktan sonra kağnıyı görerek sordu: - Konuk mu  var Çakır? Bu zamanda niye geldin?<br/>
<br/>
		Çakır, elini dudaklarına götürerek, sus işareti verdikten sonra yavaşça:<br/>
<br/>
		Işığı yakıp yardıma gel&quot; dedi<br/>
<br/>
		Kadın, eve girerken kendisi de kağnıya yaklaşarak arkadaki keçe perdeyi araladı. Sırtındaki kepeneği  çıkararak karların üzerine attıktan sonra kağnıdaki sandıklardan birini kavrayarak kepeneğin üzerine  oturttu:<br/>
<br/>
		- Eve girelim sultanım! dedi.<br/>
<br/>
		İçerideki kadın, yavaş hareketlerle şiltenin üzerinden keçe perdeye kadar yaklaştı. Çakır, elinin uzatmıştı:  - Sandığa basarsanız sultanım... dedi.<br/>
<br/>
		Sandığı bir merdiven gibi kullanan kadın ağır ve ihtiyatlı hareketlerle, Çakır'ın elinden tutmuş olduğu halde  indi. Üç dört adımda kapıdan girdi. Yaktığı mumu tutarak ortalığı aydınlatan ev sahibinin kılavuzluğu ile  yürüyüp sedire oturdu. Gülümseyen bir yüzle 'Hoş geldin konuk' diyen ev sahibine 'Hoş bulduk bacım'<br/>
<br/>
		cevabını verdikten sonra kimsenin duymayacağı kadar yavaş bir sesle 'Allah'a hamdolsun' diye söylendi.  Çakır, bu sırada büyük bir çabuklukla iş görüyordu. İlk önce kağnıdaki sandıklarla torbaları, sedirin yanına  taşıdı. Sonra öküzlerle atını ahıra çekti.<br/>
<br/>
		Bu evde Satı Kadın, iki yaşındaki oğlu ile birlikte oturuyordu. Çakır'ın sütanası olan ve onun tarafından  sahici bir ana kadar sevilen Satı Kadın komşu Türkmen oymağından bu köye otuz yıl önce gelin gelmişti.  Şimdi kırk beş yaşında, sağlam,dinç ve iyi yürekli bir kadındı. Büyük oğlu Niğbolu savaşında, kocası da  Ankara Savaşında şehit olmuşlardı. İki kızını evlendirip gurbete göndermiş, bu evde iki yaşındaki küçük oğlu  Evren'le yalnız kalmıştı. Bir dileği Evren'i sipahi yapmaktı. Kocası ve büyük oğlu<br/>
<br/>
		azap olarak orduya gitmişler, azap olarak ölmüşlerdi. Ama sipahilik başkaydı. Bu bakımdan sütoğlu Çakır'a  bayılırdı.<br/>
<br/>
		Satı Kadın, bunları düşünürken Çakır'ın sesini duydu:<br/>
<br/>
		- Ana! Yiyeceğimiz vardı ama iki gündür sıcak bir yemeğe hasret kaldık. Bize bir tarhana çorbası yapar mısın?<br/>
<br/>
		Çakır bu sıcak yemeği kendisi için değil, konuk için istiyordu. O itiraz etmesin diye böyle konuşuyordu. Kadın  zaten ocağı yakmaya hazırlanıyordu. Kucağında odunlar ve çıra vardı.<br/>
<br/>
		Çakır, yaklaşarak yavaşça, 'Ana hem işini gör, hem de biraz beni dinle' dedikten sonra yavaşça bir  şeyler fısıldadı. Satı Kadın'ın gözleri açılmıştı.<br/>
<br/>
		- Ne diyorsun Çakır ?, diye mırıldandı.<br/>
<br/>
		Çakır yine yavaşça bir şeyler söyledikten sonra 'Ana ' Bana Kuran üzerine and ver' dedi ve koynundan bir  Kuran çıkardı. Sütana, onu alıp öperek başına koydu. Evin en uzak köşesine, konuğun gözünden tamamıyla  saklı bir yerine gittiler. Kadın, Kuran'a el basarak yemin etti.<br/>
<br/>
		Çakır, yeniden bir şeyler söyledi ve 'İşte bunun için kalamam. Çorbayı dahi içemeyeceğim. Köy uyanmadan  gitmeliyim', dedi.<br/>
<br/>
		Birlikte konuğun yanına döndüler. Çakır, saygılı bir durum almıştı:<br/>
<br/>
		- Sultanım, dedi. 'Bana izin ver. Her şeyin gizli kalması için hemen gitmem lazım. Anamın ağzı sıkıdır.  Güvenilecek kadındır. Kuran'a el basarak da and verdi. Her emrini yerine getirecektir. Ben ilk fırsatta yine  geleceğim. Allaha ısmarladık.<br/>
<br/>
		Bunları söyleyerek ilerledi. 'Sultanım' diye söz ettiği kadının eteğini öptü ve 'Bir emrin var mı ?' diye sordu.  Mumun titrek ışığında yüzü solgun görünen ve asil bir çehre taşıyan bu güzel ve çok genç kadın, yanındaki  deri torbanın içinden küçük bir kese çıkararak uzattı.<br/>
<br/>
		- Bunu al Çakır Ağa! Lazım olur dedi. İyiliğini ve sadakatini unutamam. Allah yardımcın olsun. Üzerimizdeki  büyük hakkını helal et.<br/>
<br/>
		Bu sözler o kadar büyük bir vakar ve hüzün içinde söylenmişti ki, Satı Kadın'ın gözleri yaşardı. Çakır da  üzgündü. Uzatılan keseyi alarak onun arzusunu yerine getirdi. 'Helal olsun' dedi. Tekrar eteğini öptükten<br/>
<br/>
		sonra hızla evden çıktı. Çakır evden çıkarken yalnız küçük bir yiyecek torbası almıştı. Çabuk adımlarla ahıra  yürüdü. Deminden beri biraz samanla oyalanmış olan atına bir avuç arpa verdikten sonra dışarı çekti. Sipahi  atı öyle bol yem yiyemezdi. Gün ağarıyor, lapa lapa kar yağıyordu. Bir sıçrayışla atına atladı. Geldiği yola  yöneldi, uzaklaştı. Biraz sonra sonsuz ovada kayboldu.<br/>
<br/>
		<b>BALA HATUN</b><br/>
<br/>
		Çakır'ın, gizlice sütanasının evine getirdiği genç kadın, bir tehlikeyi önlemek için böyle saklanıyordu.  Amasya Beği Şad geldi Paşa'nın küçük yeğeni olan Bala Hatun, Yıldırım Bayazıd'ın oğullarından İsa Beğ'in  haremiydi. Sel gibi kahraman kanının aktığı, Türk'ün Türk'ü kırdığı o korkunç Ankara Savaşından sonra  Yıldırım Bayazıd tutsak düşüp kendi canına kıyınca, oğulları Osmanoğulları'nın göreneğine uyarak beğlik  davasına kalkmışlar, birbirlerine karşı gelmişlerdi. Büyük şehzade Süleyman Beğ Edirne'de, ortanca şehzade  İsa Beğ Bursa'daydı.<br/>
<br/>
		Osmanlı ülkesinde Bursa ve Edirne iki başkent olduğu için devletin başına ancak bu şehirleri elde etmekle  geçebilirdi. İsa Beğ böyle düşünüyordu. Ancak şu var ki, kendisini tanımamışlardı. Çaresiz vuruşacaklardı.  İsa Çelebi de öyle yapmış, vuruşmuştu. Fakat talih kendisine hiç yar olmuyordu. Sipahisi pek az olduğu gibi,  babasının en değerli devlet adamlarından hayatta olanlar da kardeşlerinin yanında kalmışlardı.<br/>
<br/>
		Bir iki çarpışmanın yenilmeyle bitmesi, hemen tek başına denilecek şekilde dağdan dağa kaçışlar, İsa Beğ'de  bir kaygı yaratmıştı. Talihin kendisine güler yüz göstermeyeceğini bir önsezi ile anlıyordu.<br/>
<br/>
		Nihayet emanetini verir, ebedi sükûna kavuşurdu. Bir Osmanoğlu olarak bundan hiçte çekinmiyordu. Onu  düşündüren şey başkaydı. Büyük bir aşkla sevdiği Bala Hatun üç dört ay sonra dünyaya bir çocuk  getirecekti. Bu çocuk erkek olur ve kendisi de davayı kaybederse kardeşleri bu çocuğu sağ bırakmazlardı.  Bu değişmez, merhametsiz bir kanundu.<br/>
<br/>
		İsa Beğ, işte bu doğmamış çocuğu ve onun öldürülmesiyle sevgili evdeşi Bala Hatun'un duyacağı korkunç  kederi düşünüyordu. Onu sakla-malı, emniyete almalıydı. Bunu yaparsa hem daha kıyasıya dövüşebilecek,  hem de ölürse gözü arkada kalmayacaktı.<br/>
<br/>
		İsa Beğ, günün birinde padişah olması muhtemel bir şehzade olduğu için siyasi ve tedbirli düşünmeye daha  çocukluğundan beri alışıktı. Bala Hatun'u öyle birisine emanet etmeliydi ki, hem ağzı sıkı, hem gözü pek  olmalı, üstelikte dikkati kendi üzerine çekmeyecek durumda bulunmalıydı. Kendi adamları arasında bu  kıratta ancak Çakır vardı. Henüz çok gençti ama sadakatin ve fedakârlığın örneği bir yiğitti, fakat tanınmış  değildi. Karası Sancağında tımarlı bir sipahiydi. Ankara Savaşındaki binlerce bilinmedik kahramandan birisi  de oydu. Havadaki mevhum noktaları bile vuran keskin nişancı Çağataylılara karşı kalkanı ile kendisini  koruduğu gibi savaşın harman edildiği kanlı bir yerinde de bir defa kılıcıyla İsa Beğ'i kurtarmıştı. Hele Aksak  Temür Beğ'in Türkistan'a dönüşünden sonra Yıldırım'ın oğulları birbirine düştüğü zamanki kavgalar... İşte  Çakır ne özü mert olduğunu bu sırada ortaya dökmüştü. Yıldırım Bayazıd'ın oğlu Mehmed Beğ'le yapılan o  talihsiz vuruşmada Çakır olmasaydı belki de İsa Beğ şimdi yaşamayacaktı.<br/>
<br/>
		Onun, bir tahta köprü başında durarak Mehmet Çelebi askerleriyle tek başına bir vuruşması vardı ki,  destanlara geçse yeriydi. İsa Beğ yaralı, yorgun atı ile Çakır'ın kazandırdığı zaman sayesinde uzaklaşıp  kurtulabilmiş, Çakır da, kendisini suya atarak akıntının yardımıyla selamete ulaşmıştı. Çakır, güvenilir bir  adamdı.<br/>
<br/>
		Çarpışmaların durulduğu, Mehmed Beğ ordusunun çekildiği günlerin birinde İsa Beğ, Çakır'ın yanına  çağırmış, mahzun bir yüzle şöyle demişti:<br/>
<br/>
		- Çakır! Şimdilik tehlikeden uzak gibi görünüyoruz. Fakat benim içime doğuyor. Sonum iyi olmayacak.  Kendimi değil, hatunumu düşünüyorum. Yüklüdür. Birkaç ay sonra bir çocuğumuz doğacak.<br/>
<br/>
		OsmanlI'nın töresini biliyorsun. Benim başıma bir şey gelir, sonra da bu çocuk erkek doğarsa onu  yaşatmazlar. O zaman Bala Hatun perişan olur. Bunu önlemek lazım. Bu da Bala Hatun'un hiç kimsenin  bilmediği bir yere saklanmasıyla olur. Benim böyle bir yerim yok. Osmanoğlu olduğum için nereye gitsem  tanınırım. Acaba sen onu emniyetli bir yere saklayamaz mısın? Senin tımarının bulunduğu köyde bir ev  sağlayamaz mıyız?<br/>
<br/>
		Çakır, biraz düşünmüş, sonra:<br/>
<br/>
		- Bu bakımdan benim köyüm o kadar emniyetli sayılmaz beğ, demişti. Çünkü ben de köyün tımarlısı  olduğum için orada tanınırım. Fakat sütanamın köyü oldukça sapadır. Evi köyün kıyısında, kendisi de  Türkmen'dir. Biraz sıkıştı mı, aşirete sığınırlar. Hem de sütanam ağzı sıkı kadındır. Bala Hatun'u oraya  götürelim.<br/>
<br/>
		İsa Beğ, biraz düşünmüş, sonra bu teklifi kabul etmişti. İkisi baş başa verip Bala Hatun'u nasıl kaçırıp  saklayacaklarını tasarlamışlardı. Bu işi ikisinden başka kimse bilmeyecekti. İsa Beğ, dikkati başka yere  çekmek için bir askeri yürüyüş gösterisi yapacak, kendi buyruğundaki yerlere bu şekilde fermanlar,  buyrultular gönderecekti.<br/>
<br/>
		Mevsim güzdü. Yağmurların başladığı, soğuğun arttığı böyle bir zamanda yüklü olduğu için fazla korkuya  kapılmaması gereken bir kadını tehlikeler arasından sıyırarak uzak bir köye götürmek güç işti. Fakat güç,  müç bu iş yapılacaktı.<br/>
<br/>
		Çakır, eşkin altına atladığı zaman, yanında İsa Beğ'in verdiği keskin ve benzersiz kılıç, koynunda da bir  fermanla bir mektup vardı. Ferman yine aldatmaca idi. Çakır'ın sözde ulak vazifesi gördüğüne halkı  inandırmak için yazılmış bulunuyordu. Mektup ise Bala Hatun'a idi. Birkaç satırla durum anlatılıyor ve  Çakır'ın kendisini selamete ulaştıracağı söyleniyordu. Evet, yalnız birkaç satır.... En tehlikeli maceraya  atılırken, ölüme giderken veya veda ederken bile birkaç satır. .. Osmanoğulları çok konuşmasını  sevmedikleri gibi, uzun yazmaktan da hoşlanmazlardı. Osmanoğulları büyük iş yaparlar, fakat bundan  bahsetmezlerdi.<br/>
<br/>
		Çakır, İsa Beğ'in verdiği keseden harcayarak bir köyden aldığı kağnının üstünü başka bir köyde kalın  keçelerle örttü. Üçüncü bir köyde İsa beğ içinmiş gibi kağnıya un, bulgur, elma doldurdu. Dördüncü bir köye  giderken un torbalarını bir dereye attı ve köyden bir kaç temiz şilte ve yastık alarak kağnıya yerleştirdi.  Köylerden akşam olurken yola çıkıyor, gece karanlığında yol değiştirerek gayesine doğru ilerliyordu.<br/>
<br/>
		Bala Hatun'un oturduğu köye varmadan bir gün önce, tam öğle vakti bir orman kıyısında üç dervişe rastladı  Acayip suratlı, acayip kılıklı adamlardı. Bu soğukta göğüs bağır açık geziyorlardı. İkisinde de<br/>
<br/>
		saç sakal birbirine karışmıştı. Hele bir tanesi iri yarı ve korkunç bir şeydi.<br/>
<br/>
		Kalın sopasını kaldırarak:<br/>
<br/>
		- Dur, Sipahi diye bağırdı. Çakır, durdu. Aynı zamanda:<br/>
<br/>
		- Ben Sipahi değilim, diye cevap verdi.<br/>
<br/>
		İri derviş, ormanda uğuldayan bir sesle:<br/>
<br/>
		- Sipahisin, dedi. Saklama! Bozlak Baha'dan sır saklanmaz.<br/>
<br/>
		Çakır, bir belaya çatmak üzere olduğunu anlamıştı. Çevresine bakındı. Kağnıya bir zarar gelmesinden  korkuyordu. Derviş, sanki Çakır'ın aklından geçenleri anlamış gibi tekrar gürledi:<br/>
<br/>
		-Bozlak Baba kim? diye sordu.<br/>
<br/>
		Derviş, elini çıplak göğsüne gayet sert bir vuruşla vurarak:<br/>
<br/>
		- Benim, ben dedi.<br/>
<br/>
		- Anladık. Ne istiyorsun?<br/>
<br/>
		Derviş, sopasını kaldırarak kağnıya uzattı:<br/>
<br/>
		- Kağnıda ne var?<br/>
<br/>
		- Azık!<br/>
<br/>
		- Mektubu ver!...<br/>
<br/>
		Damdan düşercesine söylenen bu söz Çakır'ı bir hoplattı:<br/>
<br/>
		- Bre aptal! Sen aklını mı kaçırdın? Sana azık var diyorum, mektup istiyorsun. Yoksa azıkla değil de kâğıt  yemekle mi doyuyorsun?<br/>
<br/>
		Derviş bu sözleri işitmemiş gibiydi. Çakır'ı iyice korkutan şu sözleri bağırarak söyledi: -<br/>
<br/>
		Koynundaki mektubu ver!<br/>
<br/>
		İş sarpa sarmıştı. Derviş keramet sahibiydi. Yoksa Çakır'ın koynundaki gizli mektubu nereden bilecekti?  Çakır, atın üzerinde dizlerinin titrediğini hissetti. Bala Hatun'u içine yerleştirip sütanasının köyüne  götüreceği kağnı olmasa hemen mahmuz vurup dörtnala kaçardı. Fakat şu kağnı o kadar mühimdi ki,  onu bırakmaktansa ölüme razıydı. Bu düşünceyle kendisini toparlayarak bağırdı:<br/>
<br/>
		-Yıkıl önümden, uğru kılıklı herif!<br/>
<br/>
		Derviş yine oralı değildi. Sopasını tehditkâr bir şekilde sallayarak yeniden gürledi: -<br/>
<br/>
		İsa Beğ'in çaşıtı sipahi...Koynundaki mektubu ver !...<br/>
<br/>
		Bu sözler üzerine Çakır'ın beyninde bir şimşek çaktı. Bu dervişler Yıldırım Bayazıd oğlu Mehmed Beğ'in  adamlarıydı. Mehmed Beğ, bütün Osmanlı ülkesine, ta Edirne'ye kadar her çeşitten insanlar yollayarak  propagandaya giriştiği gibi, demek ki İsa Beğ ülkesinin göbeğine kadar da adam sokmuştu. Bu düşünce  Bozlak Baha'nın kerametinden doğan korkuyu Çakır'ın yüreğinden sildi. Aynı zamanda derviş, atın gemini  tutarak cümlesini tekrarladı:<br/>
<br/>
		- Mektubu ver!<br/>
<br/>
		Öteki iki derviş üç dört adım geride taş gibi hareketsiz duruyorlardı. Çakır, kafası iyice kızmış olduğu halde  bir hamlede atından atlayarak dervişin kolunu tuttu:<br/>
<br/>
		- Atımı bırak, diye bağırdı.<br/>
<br/>
		Derviş çok uzun boylu ve iri yarı idi. Çakır'ın başı ancak omzuna geliyordu. O zaman derviş, elini Çakır'ın  göğsüne dayayarak şiddetli itti ve Çakır bir kaç adım geriye gittikten sonra sırt üstü yere düştü. Zebella  kılıklı dervişin zebani gibi de kuvvetli olduğu anlaşılıyordu.<br/>
<br/>
		Artık ok yaydan çıkmıştı. Top gibi zıplayarak ayağa kalkan Çakır, çevik bir hareketle kepeneğini sırtından  attı. Yıldırım hızıyla kılıcını sıyırdı. Kaplan gibi ileri atılarak kılıcını savurdu. Bu tam bir sipahi vuruşuydu. O  kadar ustaca ve öyle hızla vurmuştu ki, derviş yere bir kütük gibi düştükten sonradır ki, başı gövdesinden  ayrılarak yuvarlandı, bir kaç adım ötede kaldı.<br/>
<br/>
		O zaman umulmadık bir şey oldu. Ölen dervişin arkadaşlarından biri ve geride duranı da aynı çeviklikle  sırtından abasını attı. Derviş abasının altından da başka bir sipahi çıkmıştı. O da şimşek hızıyla kılıcını çekti  ve:<br/>
<br/>
		- Davran bre İsa Beğ çerisi! diye haykırarak Çakır'ın üzerine atıldı. Kılıçlar havada bir çarpıştı. Ayrıldı, yine  çarpıştı.<br/>
<br/>
		Artık işin gizli kapaklı tarafı kalmamıştı. Vuruşan iki sipahi de bunu bildiklerini haykırışlarıyla belli  ediyorlardı. Çakır, kılıç savururken Al! İsa Beğ aşkına... diye bağırıyor, karşısındaki hamle yaparken Al!  Mehmed Beğ aşkına! diye karşılık veriyordu. Ormanın kıyısından vuruşan sanki iki tımarlı değil de iki ordu  idi. Öyle bir gayret ve istekle kılıç savuruyor, öyle bir inatla çarpışıyorlardı ki, gören bir meydan savaşının  sonucu bu iki kişinin dövüşüne bağlı sanırdı.<br/>
<br/>
		Vuruş uzadıkça iki sipahi övünmeye ve birbirini kızdırmaya da başladılar. Çakır havada döndürdüğü kılıcını  düşmanına indirirken:<br/>
<br/>
		- &quot;Bana Barakoğlu Çakır derler!&quot; diye haykırdı. Beriki onun hamlesini çeldikten sonra kendisi saldırdı ve: -  Bana da Çapanoğlu Çakır derler! diye bağırdı. Demek ki vuruşanlar adaştı.<br/>
<br/>
		Barakoğlu Çakır yeniden bir vuruş yaptı ve:<br/>
<br/>
		- Senin gibi adaş olmaz olsun! diye gürledi. Öteki hemen karşılık verdi:<br/>
<br/>
		- Beğenmediysen adını değiştir!<br/>
<br/>
		Fakat ad değiştirmeye lüzum kalmadı. İsa Beğ'in Çakırı, kılıcını Mehmed Beğ'in Çakırına değdirmesini bildi.  Boynu ile omuzu arasına kılıç yiyen Çaparoğlu, önce dimdik durdu. Sonra yüzünü hafifçe göğe kaldırdı.  Daha sonra, kılıcını sımsıkı kavramış olduğu halde devrildi.<br/>
<br/>
		Çakır, düşen adaşına bakmaya vakit bulamadan acı bir at kişnemesiyle gözlerini atına çevirdi.<br/>
<br/>
		Gördüğü manzara şuydu. Öteki derviş, Çakır'ın atına binmişti. Usta bir binici sürüşü ile oradan uzaklaşmaya  çalışıyor fakat sadık at gitmek istemeyerek şahlanıyor ve kişniyordu. Derviş, dizginle yürütemediği atı, kalın  sopasıyla sürmek için habire vuruyordu. Canı yanan at, beş on adım koşuyor sonra durarak yeniden  dönüyor, kişniyor, direniyordu.<br/>
<br/>
		Çakır çok düşünmedi. Kılıcını atarak bir kaç adım koştu. Sadağından çektiği oku yayına yerleştirip gezledi,  atın nal sesi ve kişnemeleri arasında bir ok vınlayışı duyuldu. Arkasından okla delinmiş dervişin kaskatı yere  yuvarlandığı görüldü.<br/>
<br/>
		Sadık hayvan koşarak sahibinin yanına geldi. Çakır yorgun, soluyordu. Bir dakika atına dayanarak geniş  geniş nefes aldı. Sonra onu okşayarak ölen sipahiye yaklaştı. Silahlarını topladı. Üstünü aradı. Cepkeninin  içindeki boynuna bağlı deri torbada dürülmüş bir kâğıt buldu. Bu Mehmed Beğ'in bir buyrultusu idi. Kâğıdın  verildiği Çakır'ın kendi adamı olduğunu, istediklerinin yapılmasını bildiriyordu. Üstünde tuğrası, altında  imzası vardı. 'Çakır' adının buyrultuda yazılı olması Çakır'ı sevindirdi. Öteki Çakır için verilen kâğıt kendi  işine yarayabilirdi. Bunu koynuna yerleştirdi.<br/>
<br/>
		İki dervişle sipahi'nin ölülerine baktıktan sonra 'İsa Beğ uğruna...' diye mırıldandı. Atına atlayarak kağnıyı  yürütmeye başladı ve hedefine doğru ilerledi.<br/>
<br/>
		<b>BARAKOĞLU ÇAKIR</b><br/>
<br/>
		Çakır yirmi yaşında, Karasılı bir sipahiydi. Küçük bir tımarı vardı. Tımarın geliri kendisinden başka iki  cebeli'nin de savaşa hazır bulundurulmasını sağlayacak kadardı.<br/>
<br/>
		Tımar sahibi olalı ancak iki yıl olmuştu. Babası şehit düştüğü zaman kendisi küçük olduğu için tımar  amcasına kalmış, amcası ölünce de kendisine geçmişti. Babasıyla amcası Osmanoğulların'ın, dedeleri de  Karasıoğulları'nın ordusunda hizmet etmişlerdi. Barakoğlu ailesi çok eski, küçük bir beğ ailesiydi. Selçuk  padişahları zamanından beri sipahi oldukları söylenirdi.<br/>
<br/>
		Anası kendisini doğururken öldüğü için onu Satı Kadın emzirmiş, gür sütüyle Çakır'ı gürbüz bir çocuk olarak  yetiştirmişti. Bu Türkmen sütana ne temiz yürekli kadındı! Bilgisiz, fakat görgülü, saf fakat akıllı, gözü pek,  becerikli bir anaydı. Çakır'ı öz oğlu gibi bağrına basmış, Çakır da onu öz ana gibi sevip saymıştı.<br/>
<br/>
		Çakır, baba ve amcasından sipahi terbiyesi, sütanasından Türkmen terbiyesi alarak tam bir yiğit gibi  yetişmişti. Çelik - çomak oynayarak başlayan hayat, daha sonra güreş, binicilik ve ciritle devam etmiş,  bunun arkasından da okla nişancılık ve değnekle kılıç idmanları gelmişti. Hocadan okuyup yazma ve Kur'an  dersleri almış, kış gecele-rinde kahramanlık ve Battal Gazi hikâyeleri dinlemişti.<br/>
<br/>
		On iki yaşındayken kışın korkunç oyunlar oynarlardı. Ortada kazan kaynardı. Oyunun esası rakibinin elini  kaynar suya batırmak, kendi eli batarsa bağırmamaktı.<br/>
<br/>
		Kaç defa arkadaşlarının elini kaynar suya daldırmış, kaç defa kendi eli daldırılmıştı. Orada hazır yoğurt  durur, eli kaynar suya batıp haşlananların yanıklarına hemen yoğurt sürülürdü. Gık demezlerdi.  Haşlanan el ilk gecesi sabaha kadar yanardı da yılmazlardı. Bir defa içlerinden biri eli haşlandığı zaman  acıdan bağırdığı için darılmışlar, erkekliğe sığdıramadıkları bu hareketten ötürü aylarca yüzüne<br/>
<br/>
		bakmamışlardı.<br/>
<br/>
		Bir kere de güçlü bir arkadaşıyla kapışırken ikisinin birden eli kazana dalmıştı. Hele bir keresinde kazan  devrilmiş, aksi tarafta itişmeyi seyreden arkadaşlarının birçoğunun bacakları haşlanmıştı.<br/>
<br/>
		Bunlar korkunç oyunlardı. Ama bu korkunç oyunlarla acıya dayanmayı, çevik davranmayı öğreniyorlar,  iradelerini keskinleştiriyorlardı. Rum oğlanları gibi yalnız yiyip içip eğlenecek değillerdi ya...<br/>
<br/>
		Amcası tımarlı sipahi iken Çakır'a Türk usulü silme tokat atmasını öğretmişti. Hasmının yüzüne  şiddetle indikten sonra onu silerek ayrılan bu tokat yaman şeydi. Ağaç gövdelerine tokat atarak  idman yaparken onun yamanlığını pek anlamamış, fakat bir gün, yakınındaki Rum köyünden üç  çocukla kavga ederken nasıl nesne olduğunu görmüştü. Öyle ki, içlerinden biri ve en irisi tokatı yiyip  devrilince öteki ikisi tabana kuvvet kaçmış, yaşıtları arasında en hızlı çocuk olan Çakır onlara yetişememişti.  Doğrusu kaçan Rum'a yetişmeye imkân yoktu. Bu onlara Tanrı vergisiydi.<br/>
<br/>
		Çakır'ın silme tokat hakkındaki düşüncesi daha sonra başka bir sipahi çocuğu ile dövüşürken olgunlaşmıştı.  Bu sefer tokadı yiyen kendisiydi.<br/>
<br/>
		Önce birbirlerine bir iki tokat ve yumruk savurmuşlar, fakat tam konduramamışlardı. Çok geçmeden silme  tokat Çakır'ın yüzünde patlamış, gözünün kamaşması geçtiği zaman kendisini yerde bulmuştu. Her halde bu  tokat tam tarifine uygun atılmış olacak ki, yalnız kendisini devirmekle kalmamış, dudağının ucunu da şişirip  kanatmıştı.<br/>
<br/>
		İşte Çakır, böyle büyüdü.<br/>
<br/>
		On beş, on altı yaşlarında iken başından geçen bir olay, daha doğrusu atlattığı bir tehlike onu İsa Beğ'le  tanıştırmıştı:<br/>
<br/>
		Çakır bir gün ormana bal almaya gitmişti. Ormanın bir yerinde arılar büyük bir yarığın içine alışmışlar, bal  yapıyorlardı. Değneğini, bal kabını, yüz örtüsünü ve arıları kaçıracak tütsüyü alarak ormana dalan Çakır,  yarık ağacın biraz uzağında uzun zaman bekleyip arıların uzaklaştığını gördükten sonra yüzünü örterek  usulca ağaca yaklaşmış, tütsüyü yakarak son arıları da kaçırmış ve çiçek kokulu balı bıçağıyla çabuk çabuk  keserek uzaklaşmıştı. Arılar küme halinde gelip ballarını azalmış görürlerse yanındakilere saldırıyorlardı.  Çakır bunu bildiği için süratli adımlar atıyordu.<br/>
<br/>
		Birden bire karşısında beş kişinin dikildiğini gördü. Suratsız ve kılıksız kimselerdi. Fakat tepeden tırnağa  pusatlı idiler. İçlerinden biri sıska, uzun boylu ve çok esmer olanı iğrenç bir sırıtma ve çirkin bir sesle sordu:  - O kazanda ne var delikanlı?<br/>
<br/>
		Çakır, bıçağı yanında oldukça kimseden korkmazdı. Meydan okurcasına cevap verdi: - Sana ne! Kim  oluyorsun da soruyorsun?<br/>
<br/>
		Uğru kılıklı herif büsbütün sırıttı:<br/>
<br/>
		- Bu ne kabadayılık böyle beğzade! Cellat Mıstık'ı tanımadın mı?<br/>
<br/>
		Cellat Mistik diyince Çakır, işi anladı. Bu herif yol kesip adam öldüren Çingene Mistik olacaktı. Pervasızca  sordu:<br/>
<br/>
		- Yoksa sen Çingene Mistik mısın? Öteki kahkaha attı:<br/>
<br/>
		- Nasıl da bildin! Bunu bildiğin gibi elindeki kazanı, kemerindeki akçayı isteyeceğimi de elbet bilirsin.  - Ben elin pis çingenesine kazan mazan vermem! Mistik alaya başladı:<br/>
<br/>
		- Vay beğzadem... Sen de mi çingeneyi hor görüyorsun? Çingene adam değil mi?<br/>
<br/>
		Sonra birden suratı değişti. Korkunç bir hal aldı. Yanındakilerden birine çingene edasıyla buyurdu:<br/>
<br/>
		- Ulan İbo! Şu deli Türk'ün elinden kazanı alıp dersini ver de dünyanın kaç bucak olduğunu anlasın! İbo, bir  elini bıçağına atarak Çakır'a doğru yürüdü. 'Dersini ver' demek, bu çingene eşkıyaların dilinde öldür  demekti. Fakat umulmadık bir şey oldu.<br/>
<br/>
		Deli Türk'ün silme tokadı yıldırım hızıyla İbo'nun suratına indi ve tokadın şaklayışı koca ormanda bir kaç  kere yankılandı. Çakır bu işi yaparken, değneğine geçirerek omzuna vurduğu kazanı sopadan kaydırıp yere  atmış ve sopasını sol eliyle kavramıştı.<br/>
<br/>
		Çingene uğrusu yerde baygın yatıyordu. Bir anlık şaşırma ve susmadan sonra Cellat Mıstık'ın bed sesi  havada çınladı:<br/>
<br/>
		- Gebertin!<br/>
<br/>
		Bu söz üzerine en yakındaki çingenenin, saldırmasını havada parlatarak atıldığı görüldü.<br/>
<br/>
		Çakır, sol elindeki değneğini sağına geçirdi. Değnek boşlukta bir döndükten sonra çingenenin başına inip  tok bir ses çıkardı. Bu vuruş dağda, bayırda saldıran kurt ve ayılardan korunmak için yapılan vuruştu. En  azgın aç kurt bile bu vuruşu başına yiyince ölürdü. Tabiidir ki, çingene eşkıyası kurt kadar dayanıklı değildi.  Çakır'ın yedi yaşından beri değnekle vuruş talimi yaptığından da habersizdi. Deminki silme tokadı yiyen İbo,  belki bir kaç dakika sonra kendine gelebildi. Ama ikinci çingene o anda cehennemi boylamıştı.<br/>
<br/>
		Cellat Mistik, üst üste iki adamının bu toy oğlan tarafından yere serildiğini görünce durumun ciddiliğini  anladı ve çılgına döndü. Uğursuz baykuş sesiyle haykırıp adamlarını da kışkırtarak Çakır'a saldırdı. Pala ve  saldırmalarını çekmişlerdi.<br/>
<br/>
		Çakır'ın değneği şaşmaz inişlerle hedefini buluyordu. Fakat deminki kadar tesirli değildi. Çingeneler o  sopanın tılsımlı olduğunu anlamışlardı. Pala ile değneği düşürmeye çalışıyorlar, fakat başaramıyorlardı.  Çakır, fırıldak gibi dönüyor, üç Çingene tarafından sarılmamaya uğraşıyordu. Bir iki vuruş yapmış, hatta  birisinin palasını bile düşürmüştü ama herif bu hengâmede onu yerden tekrar almaya muvaffak olmuştu.  Yorulmaya başlamıştı. İri kıyımdı ama ne de olsa çocuktu. Teke tek gelseler iş kolaydı ama çevrilmemek için  bir ona, bir ötekine koşarak vuruş yapmak, kuşatılır gibi olunca beş on adım seğirterek kendisini emniyete  almak az yorucu değildi.<br/>
<br/>
		Geniş geniş soluyordu. Üstelik Cellat Mıstık'ın palası, yanağında bir yara açmış, ılık kan boynundan içeri<br/>
<br/>
		sızmaya başlamıştı.<br/>
<br/>
		Bir aralık yine koşarak eşkıyalardan uzaklaştıktan sonra geriye döndü ve Mıstık'ın ötekilerden biraz açılmış  olduğunu gördü. Fırsat bu fırsattı. Öldürücü bir vuruşla herifi çökertirse yamakları ya kaçar ya yenilirdi.  Değneği atadan gördüğü biçimde döndürerek savurdu. Hızından havada ıslık sesi, ardından bir çatırtı  işitildi. Yazık!... Değnek, pala ile çarpışarak kırılmış, Çakır'ın elinde üç karışlık güdük bir parça kalmıştı. Aynı  zamanda bıçağına el atmış fakat daha çekmeden Çingene'nin palası omzuna inmişti.<br/>
<br/>
		Çakır, bir adım geri fırlayarak bıçağını sıyırdı ve omzundaki yaranın acısıyla gözleri şimşeklenerek  karşısındakilere baktı. Gözlerine inanamıyordu: Önünde bir bölük Osmanlı atlısı duruyordu ve bir ses:  - Tutun melûnları, diye gürlüyordu.<br/>
<br/>
		Bakışlarını gezdirince durumu kavradı. Yirmi kadar atlı vardı... Bir kaçı yere inerek üç çingeneyi yakalamıştı.  Geniş bir soluk aldı. Acısını unuttu. Kurtulmuştu.<br/>
<br/>
		Çingenelerin tutulması için buyruk veren adam, çok genç, yakışıklı birisi, her halde bir beğdi. Giyimi ve  pusatları alımlı idi. Atından inmiş olanlardan biri, yaralarını görmek için Çakır'a yaklaşırken yavaşça:<br/>
<br/>
		- Bu gördüğün bey, padişahımız Yıldırım Bayazıd'ın oğlu İsa Beğ'dir demişti.<br/>
<br/>
		İsa Beğ, çok hafif, belli belirsiz gülümseyerek sordu:<br/>
<br/>
		- Nasıl yiğitçe dövüştüğünü gördüm. Kimsin? Çakır, elini bağrına basarak baş eğip selamladı:  - Adım Barakoğlu Çakır. Sipahi oğluyum, beğ!<br/>
<br/>
		İsa Beğ, başıyla Çingeneleri işaret etti:<br/>
<br/>
		- Ya bunlarla davan nedir?<br/>
<br/>
		- Bunlarla davam yok. Bunlar Çingene uğrusudur. Başları da işte şu Cellat Mistik...<br/>
<br/>
		- Bunlar seni soymak mı istediler?<br/>
<br/>
		- Evet beğ!<br/>
<br/>
		- Şu yerdekileri sen mi hakladın?<br/>
<br/>
		- Evet beğ!<br/>
<br/>
		İsa Beğ Mıstık'a döndü. Kaşları çatılmıştı:<br/>
<br/>
		- Bre melûn ! Çingeneliğine bakmayıp da Türk Sipahisinin oğlunu soymaya mı kalkarsın?<br/>
<br/>
		Mıstık'ta cevap verecek hal kalmamıştı. Omzundan yakalamış olan askerin pençesi altında titriyordu.<br/>
<br/>
		Şehzade, bir yerde yatan çingenelere, bir de yakalanmış olanlara baktıktan sonra buyruğunu verdi:<br/>
<br/>
		- Melûnların ölüsünü de, dirisini de şu ağaçlara asın da sipahi oğluna kastetmenin ne demek olduğunu  cümle alem görsün.<br/>
<br/>
		Buyruk yerine getirildi.<br/>
<br/>
		İsa Beğ, Çakır'a döndü:<br/>
<br/>
		- Barakoğlu ! Nasıl olsa günün birinde sipahi olacaksın. Tımarın boşalıncaya kadar benim adamlarım  arasına girmek ister misin?<br/>
<br/>
		Çakır, bir dizini yere vurarak, elini bağrına bastı:<br/>
<br/>
		- Canımı kurtardın Beğ ! Senin kullarından olmayı cana minnet bilirim, diye cevap verdi.<br/>
<br/>
		İşte Çakır, İsa Beğ'le böyle tanıştı ve onun maiyetine böyle girdi. Doğrusu yediği ekmeyi hak edecek kadar  fedakârlık gösterdi. Amcası ölüp tımar kendisine kaldığı zaman gene İsa Beğ'in yanından ayrılmadı. Onun  yalnız kulu değil, en yakın arkadaşı da oldu.<br/>
<br/>
		Çakır denenmiş, sınanmış kişiydi. Birinci sınıf bir asker, vefalı bir yoldaştı. Tam bir Türk'tü. Belki zamanında  hiç bir yasa, töre tanımaz fakat inanarak bağlandığı İsa Beğ'in bir buyruğunu en büyük yasa sayarak bu  uğurda ölebilirdi. Kendisine gösterilen güven onu şımartmıyordu. Aradaki sınırı hiç bir zaman aşmıyordu.  Karşı karşıya şarap içip dünyayı dumanlı gördükleri günler de olmuş, fakat o zamanlarda bile ne İsa Beğ  onun gönlünü kırmış ne de Çakır, İsa Beğ'de en küçük bir hoşnutsuzluk uyandırmıştı. Şehzade terbiyesi ile  sipahi terbiyesi hiç aksamadan bağdaşıp gidiyordu.<br/>
<br/>
		Bu yakınlık Ankara Savaşında en yüksek noktasına varmıştı. O can pazarında, o ölüm - dirim kargaşalığında,  insan kanının sudan ucuz olduğu o kahramanlık meydanında onlar yine birbirlerinden ayrılmamışlardı.  Çakır, İsa Beğ sayesinde hayatta olduğunu unutmuyor, gerekirse onu kurtarmak için<br/>
<br/>
		ölümü göze almaya hazır ve hevesli bulunuyordu. İsa Beğ ise bu kadar sadık ve candan bir arkadaşı  kaybetmenin ölümden beter olduğunu düşünerek kendisinden çok onu koruyordu.<br/>
<br/>
		O benzeri görülmemiş savaşta ayrı ayrı kaç kere ölümün veya tutsaklığın eşiğine kadar gelmişler, fakat  sıyrılmanın yolunu bulmuşlardı.<br/>
<br/>
		İşte Çakır, bu Çakır'dı ve şimdi kardeşleriyle taht davasına kalkan İsa Beğ'in güvendiği adam olduğunu  gösteriyordu. Daha yirmi yaşında idi ama yaşadığı hayat, geçirdiği savaşlar onu güngörmüş, yaşlı bir kişi  kadar pişirmiş, olgunlaştırmıştı.<br/>
<br/>
		Şimdi Bala Hatun'u emniyete almış olmanın verdiği gönül rahatlığı ile karlı yollarda at sürerken ne  yorgunluğunu, ne açlığını duyuyor, başka hiç bir istek kendisini ilgilendirmiyordu.<br/>
<br/>
		DELİ KURT<br/>
<br/>
		Aradan on yıl geçti...<br/>
<br/>
		Çakır, bu on yılda kendi köyüne ve tımarına ancak beş on kere uğrayabildi. Öyle dünya kavgalarına girdi,  başından öyle işler geçti ki, nasıl olup da yaşadığına kendisi bile şaşıyordu.<br/>
<br/>
		İsa Beğ öldükten sonra işler sarpa sardı. Birkaç yol ölüm tehlikesi geçirdi. İşte o zaman öteki Çakır'ın  üstünde bulduğu buyrultu, Mehmed Beğ'in buyrultusu ile canını kurtardı. Demek ki Allah böyle takdir  etmişti. Kardeşlerin en küçüğü olan Mehmed Beğ, Osmanlı ülkesine beğ olmuş, öteki kardeşler bu  dünyadan el etek çekmişlerdi.<br/>
<br/>
		Artık memlekette iç kavgası kalmamış, düzen kurulmuş, kendisi de Osmanlı Padişahı Mehmed Beğ'in  sipahileri arasına girmişti.<br/>
<br/>
		Bütün bu kargaşalıklar, vuruşmalar, tehlikeler arasında da Bilecikli bir kızı sevmiş, onunla evlenmiş, iki kız  çocuğu olmuştu. Şimdi Ayşe beş, Fatma üç yaşındaydı.<br/>
<br/>
		Çakır, on yıl sonra ilk defa sütanasının evine gidiyordu.<br/>
<br/>
		Bala Flatun'u bulup bir dileği varsa yerine getirmek, İsa Beğ'in çocuğunu görmek, içinde dayanılmaz bir  istek haline gelmişti. Bu on yılda ancak iki defa sütanasına para ve haber yollayabilmiş, fakat kendisi ondan  haber alamamıştı. Ara sıra içine bir ürperti geliyordu. Bu ürpertiyi doğuran sebep Satı Kadın'ın ölmüş olması  ihtimaliydi. O zaman Bala<br/>
<br/>
		Hatun ne yapardı?<br/>
<br/>
		Sütanası öyle çabuk ölecek insanlardan değildi ama her insana gelen kazalardan biri ona da gelmiş olamaz  mıydı?<br/>
<br/>
		Çakır, beynine yerleşmek isteyen kötü düşünceleri geride bırakmak için atını mahmuzladı. On yıl önce, gece  karanlığında bir türlü ilerlemek bilmeyen kağnı ile uğru gibi gizlice geldiği bu köye bahar güneşinin ışığı  altında salına salına girdi.<br/>
<br/>
		Evin önünde bir at durunca Satı Kadın kapıdan göründü. Elli beşine gelmişti. Fakat hâlâ dinç ve yakışıklıydı.  Yüzü hâlâ kırışmamıştı. Boru değil, Türkmen kızıydı.<br/>
<br/>
		Evinin önüne gelen atlıyı şöyle bir süzdü. Kaşlarının çatıklığı, bakışlarının sertliği geçti. Gülümseyerek:  - Çakır, sen misin? diye bağırdı. Çakır, atından atlamıştı.<br/>
<br/>
		- Benim ya I... Az kalsın oğlunu tanımayacaktın...<br/>
<br/>
		Sarıldılar. Sütanasının elini öptü. Kadın hasretle sütoğluna bakıyordu.<br/>
<br/>
		- Tanımam ya. On yıl önce yirmi yaşında, adeta çocuktun. Şimdi koca adam olmuşsun...<br/>
<br/>
		- Sadece koca adam değil, baba da oldum. Yakında torunların el öpmeye gelir. Satı Kadın'ın sevinçten  gözleri yaşarmıştı:<br/>
<br/>
		- Hey Allahım hey! Kaç torunum var?<br/>
<br/>
		- İki torunun var. Ayşe ile Fatma. Ama oğlum olmadı.<br/>
<br/>
		- Allah ömür versin. O da olur.<br/>
<br/>
		Sustular. On yıllık hasret bu üç beş sözle dinmiş olamazdı. Ama ikisi de başka bir konunun akıllarına  gelmesiyle sözü burada, sanki sözleşmiş gibi kestiler ve önlerine baktılar.<br/>
<br/>
		İlk konuşan, Satı Kadın oldu:<br/>
<br/>
		- Atını ahıra çekte içeri gel. Bunu söyleyerek eve girdi.<br/>
<br/>
		Çakır, hüzünlendiğinin farkındaydı. On yıl önce ölen İsa Beğ için on yıl sonra Bala Hatun'a 'Başın sağ olsun'  demek, onun yeniden akacağı muhakkak olan gözyaşlarını seyretmek güç olacaktı. Bu düşünceyle elini  mümkün olduğu kadar ağır tutarak atını bağladı. Takımlarını çıkararak önüne biraz saman koydu. Yavaş  adımlarla yürüyerek kapıya geldi. Bir iki saniye durduktan sonra içeri girdi. Satı<br/>
<br/>
		Kadın ayakta kendisini bekliyordu. Bu deminki gülümseyen, tatlı bakan kadın değildi. Tuhaf bir hali vardı.  Çakır, çevresine bakınarak yavaş sesle sordu:<br/>
<br/>
		- Hatun nerde?<br/>
<br/>
		- Hatun yok!<br/>
<br/>
		Bu cevap pek acı bir sesle verilmişti. Çakır'ın gözleri açıldı:<br/>
<br/>
		-Gitti mi?<br/>
<br/>
		- Hayır!<br/>
<br/>
		- Ne oldu?<br/>
<br/>
		Satı Kadın başını yana, bu eve ilk geldiği gün Bala Hatun'un oturduğu sedire çevirdi. Yavaş sesle:  - Hatun sîzlere ömür. .. dedi.<br/>
<br/>
		Yüzünde ve gövdesinde ölüm yoklamalarının kaç izini taşıyan, Azraille yüz göz olan Çakır, boğazına bir  yumrunun tıkandığını, içinde bir yerin burkulduğu duydu. Mırıldandı:<br/>
<br/>
		- Allah rahmet eylesin...<br/>
<br/>
		Bir tımar sipahinin iki gün aç veya uykusuz kalmadan yorulması görülmüş, işitilmiş değildi. Fakat işte Çakır  şimdi ne aç veya susuz ne de uykusuz olduğu halde yorgunluk duyuyordu. Bitkin adımlarla yürüyerek  sedirin öteki ucuna oturdu. Beride sanki Bala Hatun varmış gibi saygılı bir duruşla yerleşerek sütanasının  yüzüne baktı:<br/>
<br/>
		- Hatun ne zaman öldü?<br/>
<br/>
		- İsa beğ'in haberini aldıktan beş altı ay sonra...<br/>
<br/>
		- Çocuk ne oldu?<br/>
<br/>
		Satı Kadın, evin açık kapısından, bir şey arıyormuş gibi kırlara baka baka cevap verdi:<br/>
<br/>
		- Çocuğu doğdu. Adını Murad koydu. Dört ay sonra İsa Beğ'in ölümünü öğrendi. Birden sütü kesildi, kendisi  de durgunlaştı. Bizim aşiretten bir sütana buldum. İki ay burada kalarak çocuğu emzirdi.<br/>
<br/>
		Hatun'un gözü artık çocuğunu da görmüyor, yalnız gözlerini yere dikerek düşünüyor, arada sırada  ağlıyordu. O kadar yalvardığım halde yiyip içmiyordu. Günden güne soluyordu. Bir akşam oğluyla beraber  yatmak istedi. Yeniden kendine geliyor diye sevinmiştim. Çünkü çocuğu büsbütün bana bırakmıştı. O gece  oğlunu sevdi, öptü. Onunla konuştu. Ertesi sabah kalktığım zaman Bala Hatun'u ölmüş buldum. Muradcık  Hatun'un uzatmış olduğu koluna başını yaslamış, öylece yanında yatıyor, anasının yanaklarını ve saçlarını  okşayarak 'Ana, ana' diye sesleniyordu. Gözleri yaşlıydı. Hatun'un da gözleri yaşlıydı. Belli ki ana oğul  ağlaşıyorlardı. Murad, o zaman bir yaşındaydı. Kucağıma aldığım zaman yüzünü ana-sına döndürmüş, eliyle  onu göstererek hazin hazin ağlamıştı. Anasına hiç düşkünlüğü yoktu. Daha çok bana alışmıştı ama bunun  sahici ana olduğu, bir daha buluşmamak üzere ayrılacağı galiba küçük yüreğine doğmuştu. Hatunu gömdük.  Mezarı kaybolmasın diye başına bir tahta diktim. O günden beri yaz kış demez, her cuma, başında bir Fatiha  okurum.<br/>
<br/>
		Satı Kadın sustu. Ağlıyordu. Çakır da bir çocuk gibi ağlamamak için kendisini güç tutuyordu. Birden sordu:  - Murad nerde?<br/>
<br/>
		- Evren'le davar gütmeye gittiler. Gün batmadan gelirler. Kara haber Çakır'a Evren'i unutturmuştu.  - Büyüdüler mi?<br/>
<br/>
		- Evren on ikisinde, Murad onunda. Kardeş gibi büyüyüp çıktılar. Yalnız Allahın günü güreşip yara bere  içinde kalırlar.<br/>
<br/>
		Sütanası, Çakır'a erik pestili ezmişti. Testide soğutulmuş su ile yapılan şerbet cana can katardı. Çakır, kâseyi  sonuna kadar içtikten sonra 'Eline sağlık ana' dedi ve zamansız bir şey isteyen çocuklardaki yüz safiyeti ile:  - Bana Hatun'un mezarını gösterir misin? diye sordu.<br/>
<br/>
		Mezara giderlerken yoldaki tanıdıklar kendisini selamlıyorlar. Çakır, verilen selamları alıyor fakat çoğunu  tanımıyordu. Aklı başka yerde, başka şeylerde idi.<br/>
<br/>
		Köyün mezarlığı sapa yerdeydi. Birden Satı Kadın 'İşte burası' dedi.<br/>
<br/>
		Bir toprak yığınının önünde idiler. Başında kırık dökük bir tahta parçası vardı. Demek ki Yıldırım Bayazıd  oğlu İsa Beğ'in evdeşi, Şadgeldi Paşa'nın yeğeni olan Bala Hatun, o asil ve güzel kadın şu gösterişsiz yığının  altında yatıyordu. Bütün mezarlık ziyaretçileri gibi Çakır da filozoflaştı. Dünyanın, hayatın boşluğunu ve  manasızlığını düşündü. İsa Beğ'i hatırladı ve içlendi.<br/>
<br/>
		Ellerini açarak bir Fatiha okudu. Ölümün, erken veya geç değişmez bir kader olduğunu içinden tekrarladı.  Gönlü biraz ferahlamış olarak mezarlıktan ayrıldı. Eve döndüler.<br/>
<br/>
		Satı Kadın, sütoğlunun çok sevdiği börekten yapmak için hamur tahta-sının üstünde yufka açıyordu. Çakır,  anasının ustalıkla ve çabuklukla yaptığı bu işe bir müddet baktıktan sonra:<br/>
<br/>
		- Ana, bu ne hız böyle? Hamuru da nasıl inceltiveriyorsun? Ben kırk gün uğraşsam bu işi yapamam, dedi.<br/>
<br/>
		Satı Kadın gülümsedi:<br/>
<br/>
		- Ben de kırk yıl uğraşsam senin gibi kılıç savuramam. Dünya yaratılırken işler de bölüştürülmüş...<br/>
<br/>
		Bu sırada kapının önünde gürültüler oldu, sesler işitildi ve arkası kapıya dönük olan Çakır, sütanasının:  - İşte Deli Kurt geldi, dediğini duydu.<br/>
<br/>
		- Deli Kurt mu?<br/>
<br/>
		- Evet!<br/>
<br/>
		- O da kim?<br/>
<br/>
		- Kim olacak, Murad!<br/>
<br/>
		- Neden Deli Kurt diyorsun?<br/>
<br/>
		- Ben demiyorum, köylü diyor ama hani yakışmıyor da değil...<br/>
<br/>
		Kapıda ayak sesleri oldu ve Çakır başını çevirdi. İki gürbüz oğlan kıpırdamadan duruyorlar, bir kendisine bir  Satı Kadın'a bakıyorlardı.<br/>
<br/>
		Satı Kadın ciddileşmişti. Oğluna seslendi:<br/>
<br/>
		- Evren! Yabani gibi ne duruyorsun? İşte senin Çakır ağan... Elini öpsene...<br/>
<br/>
		Evren biraz ürkek adımlarla ilerledi. El öptü. Kadın bu sefer Murad'a baktı. - 'Deli Kurt! Hadi sen de Çakır  amcanın elini öp oğlum...! Çocuk pervasızca ilerledi. Çakır'ın elini öptükten sonra onu yakından bir süzdü:  - Sen Sipahi misin? diye sordu.<br/>
<br/>
		- Sipahiyim ya!<br/>
<br/>
		- Ben de Sipahi olacağım!<br/>
<br/>
		Bu sözler o kadar büyük bir ciddiyetle ve o kadar sevimli bir eda ile söylenmişti ki Çakır gülümsedi; Onu  bağrına basarak alnından öptü:<br/>
<br/>
		- Olursun İnşallah...<br/>
<br/>
		O zaman yakından Murad'ın yüzüne baktı. İsa Beğ'in küçültülmüş örneği idi. Aynı gözler, aynı burun, hatta  aynı duruş... İçi yeniden sızladı. Yamalı, yırtık pırtık giyimler içinde, alnındaki, yüzündeki, ellerindeki çizik ve  sıyrıklar arasında bunun bir beğ oğlu, bir Osmanoğlu olduğu belliydi. Şu kadar ki, bu gerçeği daha doğrusu  bu korkunç gerçeği sütanasıyla kendisinden başka kimse bilmiyordu.<br/>
<br/>
		Bilemeyecekti de... Hatta Murad'ın kendisi de kim olduğunu bilmiyordu. Demin Satı Kadın yufka açarken  onu nasıl bir telkinle büyüttüğünü anlatmıştı. Deli Kurt, kendisini Osman adlı bir adamın oğlu olarak biliyor.  Osman'ı da Çakır'ın dayızadesi diye tanıyordu. Anasının adını Ayşe diye bellemişti. Ara sıra mezarına<br/>
<br/>
		gidiyordu.<br/>
<br/>
		Çakır'ın üstüne başına, bıçağına, duvara asılmış olan kılıç, sadak ve yayına bakarak sordu:<br/>
<br/>
		- Amca! Kaç yaşında sipahi olurum?<br/>
<br/>
		- Biçimine gelirse on sekizinde olabilirsin.<br/>
<br/>
		Murad bu biçimine gelmenin ne demek olduğunu anlayamamıştı. Zihninde kısa bir hesap yaptıktan sonra:  - Sekiz yılda Sipahi olacağım, dedi. Evren'e bakarak ilave etti:<br/>
<br/>
		- Sen de azap olursun! Evren, bundan hoşlanmadı:<br/>
<br/>
		- Neden azap oluyor muşum?<br/>
<br/>
		-Ata binmesini bilmiyorsun...<br/>
<br/>
		- Nasıl bilmiyorum?<br/>
<br/>
		- Elbette bilmiyorsun. Geçen gün düşmemiş miydin?<br/>
<br/>
		Murad, hakikaten Deli Kürt'tü. Delişmen bir konuşması vardı ki, Çakır'ın pek hoşuna gidiyordu. Satı Kadın  söze karıştı:<br/>
<br/>
		- Güreşte hırslarını yenemeyince yarışıyorlar da... Evren bir iki yol attan düştü ama Deli Kurt düşmedi.  Daha şimdiden usta binici...<br/>
<br/>
		Aslında ikisi de usta binici idi. İkisinde de Türkmen kanı vardı. Komşu yayladaki Türkmen obasının  çocuklarıyla arkadaşlık ederken ata binmesini öğrenmişler, atı sevmişlerdi.<br/>
<br/>
		Murad'a 'Deli Kurt' denilmesinin sebebi at sevgisindeki aşırılığı idi. Ata bindi mi deliye döner, tehlikeli  sürüşler yapardı. Dörtnala giderken yerden çomak kapmasını bütün Türkmen çocuklarından iyi başarırdı.  Hiçbir şeyden korkmazdı. Tek başına olduğu zaman bile on kişiye saldırmaktan çekinmezdi. Beş  yaşındayken başlayan delişmenliği on yaşında son kerteye ulaşmıştı. Doğrusu 'Deli Kurt' lakabı kendisine  pek yakışıyordu.<br/>
<br/>
		<b>HAYÂLETLER</b><br/>
<br/>
		Çakır, akşam yemeğini kederli bir sevinç içinde yedi. Yetişmiş, yarın birer yiğit olacak iki çocuğu gördükçe  keyifleniyordu. Fakat Murad'a bakıp da aklına İsa Beğ geldikçe, yahut gözleri Bala Hatun'un oturduğu sedire  değdikçe üzülüyordu.<br/>
<br/>
		Talih başka türlü yürüseydi İsa Beğ taht için can vermiş bir şehzade değil, tahtın üstünde oturan Osmanlı  Beğ'i olacaktı...<br/>
<br/>
		Ve o zaman...<br/>
<br/>
		O zaman, şimdi yoksul bir köy evinde, kendi karşısında oturarak yemek yiyen şu çocuk, yani Deli Kurt  Murad, böyle pırtılar içinde yaşayan bir Murad değil, sırmalı giyimler giyinmiş şehzade Murad olacaktı.<br/>
<br/>
		O zaman, şimdi bir köy mezarlığında taşı bile olmadan yatan Bala Hatun, Bursa ve Edirne saraylarının sahibi  Hatun olacak, kim bilir ne hayratlar yaptıracak ve Murad'dan başka ne Mehmed'ler, Süleyman'lar,  Mustafa'lar, Orhan'lar, Kasım'lar, Osman'lar doğuracaktı.<br/>
<br/>
		Şimdi bunların hepsi kaybedilmiş birer hayâldi.<br/>
<br/>
		Yemek bitince Çakır biraz dereden tepeden konuştu. Köyde iyi bir hoca olduğunu öğrenmişti. Evren'le  Murad'ı karşısına çekerek: - 'İyi bir sipahi olmak için okuyup yazmak şarttır, dedi. Yarın sizi hocaya  götüreceğim. Okumasını öğreneceksiniz. Bundan başka Müslümanlığın şartlarını da iyice bellersiniz. Her  gün gider, dersinizi alır, sonra oyuna çıkarsınız.'<br/>
<br/>
		Okuyup yazmak Sipahiliğin şartlarından olunca Deli Kurt buna itiraz etmezdi. Nitekim Çakır'ın teklifini can  ve gönülden kabul edivermişti. Fakat okumak, hele her gün hocanın karşısına gidip güreşe ve yarışa  benzemeyen sıkıcı şeyler öğrenmek Evren'in hiç hoşuna gitmemişti. Bununla beraber itiraz da etmedi. İtiraz  etmek elinde olsa da etmezdi. Çünkü Deli Kurt okumayı kabul etmişti. Ondan geri kalamazdı.<br/>
<br/>
		Çocuklar uyuduğu, büyüklerin de yatma zamanı geldiği sırada Çakır:<br/>
<br/>
		- Ana, dedi. Çoktandır böyle güzel yemekler yememiştim. Kavurma ve bulgur haşlamasından başka bir  şey gördüğümüz yoktu. Bu gece sanki beğ sofrasında ziyafette idim. Bunun keyfini tamamlamak için de  biraz dışarıda dolaşacağım. Şu parlak ay ışığının altında dünya güzelliklerini göreyim diyorum.<br/>
<br/>
		Böyle çok ayların altında sabahladık ama can kaygısından, düşman gözlemekten aya kim bakıyordu ki...  Şimdi öyle değil, Tarhana çorbasından, etli börekten, pestil ezmesinden sonra da ay gezintisi... Ne dersin  ana?<br/>
<br/>
		Satı Kadın, sütoğluna hep hak vermişti. Yine öyle yaptı:<br/>
<br/>
		- Canın nasıl isterse öyle yap Çakır, dedi. Yatağını hazırlarım. İstediğin zaman gelir yatarsın.<br/>
<br/>
		Dışarıda ne güzel bir ışık, ne ferahlatıcı bir esinti vardı. Karşıki tepeler, çam ormanı peri masallarındaki  memleketler kadar göz alıcı idi. Çakır bütün bu güzel manzaralara bakarak yürüyor, fakat galiba baktığı  güzellikleri görmüyordu.<br/>
<br/>
		Bir hayat kasırgası içinde ömür geçirenler, bir gölgelikte dinlenmek için vakti bulamayanlar, tehlikelerle  arkadaş olanlar böyle geçici bir huzura kavuşunca kendi gönülleriyle hesaplaşırlar, geçmişi hatırlarlar. O  zaman her şeyin ölçüsü büyür ve hatıralar güzelleşir. Mazide kalan insanlar kusurlarından ve suçlarından  sıyrılmıştır. O, bir arkadaşa daha vefalı, bir sevgiliye daha çekici, bir anaysa daha şefkatli olur. Hatta böyle  dakikalarda insan, düşmanını bile bağışlamaya hazırdır.<br/>
<br/>
		Çakır, şimdi öz anasını, kendisini doğururken ölen kadını düşünüyordu. Acaba nasıldı? Yüzü ne biçimdi? Ne  türlü konuşuyordu? Birden içinde bu hiç görmediği ananın sesini işitmek için dayanılmaz bir istek, silinmez  bir hasret duydu. Aynı zamanda kendisine şaştı. Çocukluğunda, gençliğinde bu anayı hiç düşünme de böyle  olgunlaştıktan, bunca hengâmeler gördükten, iki çocuk babası olduktan sonra onu hatırla ve içlen... Bu, çok<br/>
<br/>
		tuhaf şeydi.<br/>
<br/>
		Çakır bu gece hep ölüleri düşünüyordu. Şimdi de aklında babasıyla amcası vardı. Neden hep ölüleri  düşünüyordu da dirileri aklına getiremiyordu? Herhalde ölüler zorla kendilerini hatırlatıyor, belki de böyle  gecelerde ruhları oralarda uçuşarak dünyada kalanları görüyordu.<br/>
<br/>
		Birden kendisini mezarlığın önünde buldu ve sanki saatlerce dolaşmadan maksat buraya gelmekmiş gibi  hiç tereddüt etmeyerek gündüz ziyaret etmiş olduğu Bala Hatun'un mezarına doğru yürüdü.<br/>
<br/>
		Ayakucunda durmuştu. Parlak gecenin ışığında kederli yüzü gözüküyordu. Oradan kolay kolay ayrılmaya  niyetli olmayan bir insan haliyle çöküp bağdaş kurdu ve gözlerini kabarık toprağa dikti. Belki Bala Hatun'un  kemikleri bile kalmamıştı. Yaşayan birisiyle konuşur gibi:<br/>
<br/>
		- Bu kadar geç kaldığım için bağışla sultanım. Unutmuş değildim ama gelemedim işte... dedi.<br/>
<br/>
		Elini koynuna götürerek her zaman göğsünde taşıdığı Kuran'ını çıkardı. Bala Hatun'un ruhu için okuyacaktı.  Birden mezarın başucunda, kendi-sinden üç adım ilerde bir hayalet gördü: Bu Bala Hatun'du. On yıl önceki  asil ve güzel yüzüyle gülümseyerek kendisine bakıyordu. Çakır, içinden bir heyecan dalgasının, güzel ve tatlı  bir ürperişin geçtiğini sezdi. Hayaletler çabuk kaybolurlarmış diye işitmişti. Fakat kaybolmuyor, git gide  daha güzelleşiyordu. Çakır, hayaletin dudaklarında bir hareket gördü ve çok yavaş bir sesin 'Hakkını helal et  Çakır Ağa' dediğini duydu. Tıpkı on yıl önceki ayrılışta olduğu gibi...<br/>
<br/>
		Yüksek sesle konuşursa hayalet belki kaybolur diye çekinerek o da çok hafif bir sesle 'Helal olsun sultanım'  dedi.<br/>
<br/>
		Hayalet konuşmada devam ediyordu. Tatlı bir rüzgâr sesiyle yeniden hitap etti:<br/>
<br/>
		- Sadakatini unutamam. Büyük hakkını helal et!<br/>
<br/>
		Çakır büyülenmişti. Hiçbir korku duymuyor, ilahi bir zevk içinde hayalete bakarak o ne isterse yapıyordu:  - Helal olsun sultanım!<br/>
<br/>
		Birden bire Çakır'ın gözleri kamaşır gibi oldu. Yaz gününde güneşe bakmış insanlar gibi bir an çevresini  görmedi. Sonra gözlerini Bala Hatun'a çevirdiği zaman onu ve onun yanında yeni peyda olan ikinci bir  hayalet daha gördü. Bu İsa Beğ'di. O asil, kahraman ve yakışıklı yüzü ile Çakır'a gülümsüyordu:<br/>
<br/>
		- Artık tehlikeden uzağız. Hakkını helal et!<br/>
<br/>
		Bu hayaletlerin seslerinde insanı büyüleyen bir şey vardı. Çakır, hiçbir zaman ozanın kopuzunda böyle bir  ahenk dinlememişti:<br/>
<br/>
		- Hakkını helal et.<br/>
<br/>
		Çakır, hayaletlerin isteğini yapıyor fakat kendisi onlara bir şey sorma-ya cesaret edemiyordu. Bala Hatun<br/>
<br/>
		tekrar fısıldadı:<br/>
<br/>
		- Murad sana emanet...<br/>
<br/>
		Bala Hatun'un gözleri altında ay ışığının yansıttığı inciler parlıyordu. Demek ki hayalet ağlıyordu. Ölü de  olsa, hayalette olsa anaydı. Öksüz oğlu için ağlayacaktı. Işıklı gözlerle Çakır'a baktı:<br/>
<br/>
		- Murad'ı yetiştir.<br/>
<br/>
		İsa Beğ tekrarladı:<br/>
<br/>
		Çakır üçüncü bir ses daha işitti:<br/>
<br/>
		- Beni de an oğlum!<br/>
<br/>
		İsa Beğ'in yanında bu yeni hayalet Çakır'ın anasıydı. Fakat ötekiler gibi belirli ve açık değildi. Yüzünde de tül  vardı.<br/>
<br/>
		Çakır heyecanlandı:<br/>
<br/>
		- Anacığım! Sen misin?<br/>
<br/>
		Bu hayalet daha yavaş konuşuyordu:<br/>
<br/>
		- Benim oğlum. Beni unutma...<br/>
<br/>
		Koca sipahi hasret ve heyecandan titremeye başlamıştı. İşte anasının sesini işitmişti. Fakat neden yüzü  örtülüydü? Kendisini dünyaya getirirken öldüğü için şehit mertebesine ulaşan bu kadının yüzünü görse  olmaz mıydı? Otuz yılda ilk defa o da hayaletini gördüğü anasının yüzünü bilmek hakkı değil miydi? Bu  düşünceyle cesaretlendi:<br/>
<br/>
		- Anam! Yüzünü göster.<br/>
<br/>
		Flayâlet işitmemiş gibi davrandı. -<br/>
<br/>
		Anam! Yüzünü göster!<br/>
<br/>
		Anasının hayaleti başını hafifçe salladı. Bu, olmaz demekti. Çakır, ısrar etti:<br/>
<br/>
		- Anam! Yüzünü göreyim. Flayâlet fısıldadı:<br/>
<br/>
		- Olmaz...<br/>
<br/>
		- Neden olmasın? Oğlun değil miyim?<br/>
<br/>
		- İzinli değilim, olmaz.<br/>
<br/>
		Çakır ağlamaklı olmuştu. Üç hayalet birden kendisine biraz yaklaştılar. Bala Flatun fısıldadı:<br/>
<br/>
		- Olmaz! İnsanlar her şeyi bilmeyecektir.<br/>
<br/>
		İsa Beğ devam etti:<br/>
<br/>
		- Olmaz. İnsanlar ancak gördüklerini bilecek, bildiklerini görecektir. Anası tamamladı:<br/>
<br/>
		- Olmaz. İnsanlar daima bir şeye hasret kalacaktır.<br/>
<br/>
		İki yeni fısıltı daha duyuldu:<br/>
<br/>
		- Olmaz. İnsanlar bilemeyecektir.<br/>
<br/>
		Bunları söyleyenler, İsa Beğ'in arkasında peyda olan iki hayaletti ve bu hayaletler Çakır'ın babasıyla  amcasıydı.<br/>
<br/>
		Bu sefer hepsi birden seslendiler:<br/>
<br/>
		- Bizi unutma !...<br/>
<br/>
		- Bizi an !...<br/>
<br/>
		Anası tek başına söyledi:<br/>
<br/>
		- Ölüm o kadar güç değildir. Unutulmak yamandır. Babası fısıldadı:<br/>
<br/>
		- Asıl ölüm unutulmaktır. Amcası ilave etti:<br/>
<br/>
		- Unutmakta ölmektir.<br/>
<br/>
		İsa Beğ devam etti:<br/>
<br/>
		- Hayat bir kaç hatıradır.<br/>
<br/>
		Bala Hatun bitirdi.<br/>
<br/>
		- Hayat ölümün başlangıcıdır.<br/>
<br/>
		Çakır, farkına varmaksızın elindeki Kuran'ı açmıştı. Ozaman beş hayalet birden tekrarladılar: - İnsan anıldıkça  yaşıyor demektir.<br/>
<br/>
		- Anıldıkça yaşıyor demektir...<br/>
<br/>
		- 'Yaşıyor demektir...<br/>
<br/>
		Birden bire hayaletler kayboldu. 0 zaman büyük bir teessürle başını öne eğen Çakır, Kuran'ın açılmış  olduğunu gördü ve keskin sipahi gözleri ay ışığında Yasin'e değdi. Okumaya başladı. Çevresinde ruhların  dolaştığını seziyordu. İçi büyük duygularla doluydu.<br/>
<br/>
		Ne kadar zaman geçtiğinin farkında değildi. Tan atarken Kuran'ı kapatıp koynuna koyduktan sonra ellerini  açıp dua etti. Yüzüne sürdüğü elleri ıslanmıştı. Kan ve ölüm göre göre yüreği katılaşmış olan bu Türk  sipahisi, bu gözyaşı nedir bilmeyen Osmanlı askeri, bütün Kuran okuduğu müddetçe ağlamıştı.<br/>
<br/>
		Şimdi içinde bir ferahlık duyuyordu. Kuran okuyunca açılmış, kederlerini atmıştı. Kalktı. Ağır adımlarla  mezarlıktan çıkarak eve doğru yürüdü. Girdiği zaman sütanası kalkmış ve o günün hazırlıklarına başlamıştı.  Çakır'ı görünce yalnızca 'Geldin mi? ' dedi. Başka hiç birşey sormadı. Anlayışlı kadındı.<br/>
<br/>
		Çakır 'Biraz dinleneyim ana ' dedi. 'Sen beni kaldırırsın' Biraz sonra bütün ömründeki uykuların en rahatını  uyuyordu.<br/>
<br/>
		<b>DİL SÜRÇMESİ</b><br/>
<br/>
		Sütanasının köyünde geçen günler Çakır için dolu günlerdi. Bu günlerde sevinç, ümit, üzüntü, her şey vardı.  Fakat en mühimi Evren ve Murad'la uğraşmasıydı.<br/>
<br/>
		Köyün hocasıyla konuşup ertesi gün derse başlatmıştı. Her gün sabah namazından sonra bir miktar ders  yapacaklardı. Köyde kalacağı beş on gün içinde de Çakır çocuklara yardım edecekti.<br/>
<br/>
		Okuyup yazmanın dışında onlara asıl kendi bildiği şeyleri öğretiyordu. Kırda ok atmaya başlamışlardı.  Çocuklarda askerliğe yaman bir kabiliyet vardı. İlk oklarını, Rum askerlerinden aşağı kalmayan bir ustalıkla  atmışlardı. İki üç yılda keskin nişancı olacakları belliydi.<br/>
<br/>
		Onlara kara kucak güreşinin bazı oyunlarını da öğretmişti. Sonra sıra silme tokata gelmişti. Değnek  vurmasını zaten biliyorlardı.<br/>
<br/>
		'Deli Kurt' demeye Çakır da alışmıştı. Huyları ve atılganlıkları dolayısıyla ötekine de Deli Evren demek  yerinde olurdu ama halk nedense yalnız Murad'a deliliği yakıştırmıştı.<br/>
<br/>
		Tımarın geliri dolayısıyla savaşlara iki tane cebeli askerle birlikte gitmeye mecbur olan Çakır, daha şimdiden  bu iki çocuğu gözüne kestirmişti.<br/>
<br/>
		Biraz büyüseler cebeli Olarak bunları alacaktı. İri oldukları için on beş, on altı yaşında orduya katılabilirlerdi.  Böyle deli gözlere çeride her zaman yer bulunuyordu.<br/>
<br/>
		Çakır için Deli Kurt'un ayrı bir manası daha vardı: O İsa Beğ'in ve Bala Hatun'un kendisine emanet ettiği bir  öksüzdü. Hayaletler boşuna konuşmuyordu.<br/>
<br/>
		Ara sıra komşu Türkmen obasına gidiyorlardı. Evren ve Murad obanın bütün çocuklarıyla arkadaştılar. Kendi  köylerinde birbirlerinin aman vermez rakibi oldukları halde obaya gidince Türkmen çocuklarına karşı  birleşiyorlardı. O ne iddialı güreşlerdi! Güreşlerin heyecanına Çakır da kendisini kaptırıverdi.<br/>
<br/>
		Hele bir gün, köydeki rahat hayatın verdiği gevşeklikle her şeyi unutarak Murad'a 'Yaşa Osmanoğlu' diye  bağrışı vardı ki, bu dalgınlığı nasıl yaptığına kendisi de şaşırmıştı...<br/>
<br/>
		Memlekette bir tek Osmanoğlu ailesi vardı. Osmanoğlu diyince akla yalnız padişah ailesi gelirdi. Çakır böyle  bağırınca Murad bir saniye güreşi keserek hayretle kendisine bakmış, sonra yeniden başlamıştı. Çakır, bu dil  sürçmesinden dolayı kendi kendisine içerlemişti. Yanlışını düzeltmek için biraz sonra 'Yaşa bre Osmanın  oğlu... Baban sağ olup seni sağ olup seni görseydi alnından öperdi' diye bir ağız yapmış 'Osmanoğlu'ile<br/>
<br/>
		'Osmanın oğlu'nu birbirine karıştırarak deminki sözü unutturmak istemişti.<br/>
<br/>
		Murad, babasının adını Osman diye biliyordu.<br/>
<br/>
		Deli Kurt, hoca ile derse başlayıncaya kadar Kuran'dan yalnız Fatihayi bilirdi. Bunu kendisine Satı Kadın  ezberletmişti. Şimdi hoca da İhlâs suresini öğretmişti. Murad, Çakır'a gelerek ihlâs'tan kendisini imtihan  etmesini istemiş. Çakır'ın da himmetiyle iyice bellemişti. Bu hevesin sebebini Çakır iki gün sonra anladı.<br/>
<br/>
		Mezarlık yakınından geçerken gözleri ister istemez Bala Hatun'un mezarına ilişti ve keskin gözleriyle bir kaç  yüz adımlık mesafeden Murad'ın orada olduğunu gördü. Elleri açıktı. Birden içi sızladı ve hayaletleri  hatırladı. Belliydi ki çocuk, Fatiha'dan fazla olarak yeni öğrendiği İhlâs'ı da annesinin ruhuna gönderiyordu.  Çakır, Türkmen obasına gittikleri bir gün Türkmen kadınlarının dokudukları kumaşların en iyisinden alarak  eve getirmiş, Evren'le Murad'a yeni birer elbise dikmesini Satı Kadın'a söylemişti. Yeni giyimleriyle çocuklar  bayağı değişmişlerdi. Bellerine taktıkları kemerle birer Sipahi adayı olmuşlardı. Hele Deli Kurt o kadar  başkalaşmış, vakarlı durumu ile öyle olmuştu ki, Satı Kadın nazar değmesin diye omuzuna mavi boncuk  dikmeğe mecbur kalmıştı.<br/>
<br/>
		Bu durumu ile Çakır onu büsbütün başka görüyordu. Nerdeyse kendisini de bir şehzadenin silah öğretmeni,  lalası sanacaktı. Deli Kurt'un okumaya Evren'den çok fazla hevesli olması da gözden kaçacak gibi değildi.  Belliydi ki bu çocuk iyi bir sipahi olmayı kafasına koymuş, sipahinin okuma bilmesi hakkında Çakır'ın  söylediği söz onda iyice yer etmişti.<br/>
<br/>
		Deli Kurt okumaya çalışırken çok dikkatli ve sakin oluyordu. Silah talimi yaparken, yahut güreşip yarışırken  gösterdiği haşarılıktan eser kalmıyordu. Bu yüzden Çakır bir gün kendisine 'Aferin Murad' demişti. 'Çerilikte  Deli Kurt olduğun gibi okumakta da molla çelebisin'. Böyle gidersen ileride iyi bir adam olursun.<br/>
<br/>
		Bir gün hep birlikte Türkmen obasına gittiler. O gün Evren ve Murad'la obadaki rakip çocuklar arasında  iddialı yarışmalar olacaktı. Obanın yalnız çocukları değil, büyüklerinden birçoğu da seyre gelmişti. Bir  sipahinin idare ettiği yarışmalara Türkmenler bigane kalamamışlardı.<br/>
<br/>
		Önce heyecanlı bir at yarışı yapıldı. İlk anlarda başa geçen Deli Kurt gittikçe arayı açarak birinci oldu.  Türkmenler ikinci ve üçüncü olmuşlar, Evren sonuncu kalmıştı. Murad'ın kırk yıllık sipahi gibi at sürüşü,  hareketlerinin kusursuz oluşu Çakır'ın çok hoşuna gitmişti. Türkmen çocuklarıyla Evren de iyiydiler ama Deli  Kurt'ta bir başkalık vardı ki, herhalde Allah vergisi olacaktı.<br/>
<br/>
		Ok atma daha heyecanlı ve çekişmeli idi. Murad, dört çocuğun yaşça en küçüğü olduğu için kendisinden  fazla bir başarı beklenemezdi. Fakat Çakır'ın da bütün seyircilerin de hayretleri arasında öteki üç çocuktan  daha keskin nişancı olduğunu gösterdi. Bir şey daha Çakır'ın dikkatini çekti. Deli Kurt da tıpkı babası İsa Beğ  gibi ok atıyordu. Birlikte çok savaşlara girip çıktıkları, yan yana çok ok attıkları için Çakır, İsa Beğ'in nasıl yay  gerdiğini bilirdi. Sol kolunu gergin tutarak yayı kavrar, sağ eliyle<br/>
<br/>
		kirişi tutup nişan aldıktan sonra sol sol kolunu yavaşça bükerek yayı yaklaştırır, öylece ok salardı. Murad da  öyle yapıyordu. Çakır yine geçmişi hatırladı. Durum elverişli olsa gözleri dalıp dumanlanacaktı bile.  Güreşlere gelince çok çetin geçti. Evren kendi güreşini kazandı. Fakat Murad yenildi. Rakibi kendisinden iki  yaş büyük, bir baş boyu uzun, gürbüz ve kaya gibi sağlam bir Türkmen çocuğu idi. Görünüşlerine göre de  kimse bu güreşte Deli Kurt'tan bir kazanma bekleyemezdi. Böyle olduğu halde onun öyle bir güreşmesi  vardı ki; bütün Türkmenlerin takdirini toplamıştı.<br/>
<br/>
		Çakır'ın ise yeniden içi parçalanmıştı. Çünkü İsa Beğ'in ümitsiz çarpışmalarını hatırlamıştı. Onun uğraşları da  böyle üstün kuvvetlere karşı insan gücü üstünde bir emekle yapılmıştı.<br/>
<br/>
		Deli Kurt dövüşte yenilmeyi kabul etmezdi. Fakat güreş öyle değildi. Onun kaideleri ve hakemi vardı.  Flakem 'Yenildin !' dedikten sonra mesela kapanıyordu. Murad asla mızıkçı değildi. Flele büyüklere,  büyüklerin sözlerine karşı pek saygılıydı. Çakır, kendisine yenildiğini söyleyince çok üzülmüş fakat  üzüntüsünü belli etmemişti.<br/>
<br/>
		Bununla beraber o günün kahramanı kendisiydi. Üç yarışmanın ikisini kazanarak dört çocuk arasında  birinciliği elde etmişti. Çakır'ın ortaya koyduğu ödülü Murad almıştı. Bu ödül, Bursa işi güzel bir bıçaktı.  Bıçak, Deli Kurt'un beline takıldıktan sonra Türkmen obasının beği Çakır'a ve iki öğrencisine bir ziyafet  verdi. Toprak içinde korda pişirilmiş, tadına doyum olmayan koyun etiyle, cana can katan nefis Türkmen  ayranı, pekmezle yapılmış un helvası ve bal şerbeti, sonra türlü güzel yaş ve kuru yemişler o günkü  yorgunluğa değmişti.<br/>
<br/>
		Türkmen beği uzun boylu, top sakallı, elli yaşlarında, iyi görünüşlü ve gösterişli bir adamdı. Çakır'ı ağırlamak  için hiç bir şey esirgememişti. Çadırı da zengin ve süslüydü. Çakır, İsa beğ'de bile böyle bir çadır görmemişti.  Yerlere döşenmiş çadır duvarlarına asılmış o Türkmen halılarının güzelliği dille anlatılır gibi değildi. Çadır  direklerinin çengellerine de türlü silahlar asılmıştı. Beğ, bunlardan birini göstererek:<br/>
<br/>
		- Bu kılıç, şehit Murad Beğ tarafından babama verilmişti. Babam da Kosova'da şehit düştü, dedi.<br/>
<br/>
		Çakır, Osmanlı hanedanından söz açmak istemezdi. Bu bahis açılırsa Deli Kurt'un kim olduğu ortaya çıkar da  başlıca felaket gelir diye bir kaygısı vardı. Türkmen beğinin sözlerine karşı bu sebeple bir şey dememişti.  Fakat beğ söylemekte devam ediyordu: - Ben de ağamla birlikte, merhum Yıldırım Bayazıd Beğ buyruğunda  Niğbolu Savaşına katıldım. Ağam da orada şehit düştü. Oğlu olmadığı için bu obanın başına geçmek sırası  bana geldi.<br/>
<br/>
		Çakır sıkılıyor, fakat ev sahibi bir beğ olduğu için, ona 'Bu bahsi konuşma' diyemiyordu.<br/>
<br/>
		Biraz sonra beğ, Yıldırım Bayazıd'ın oğullarını anlatmaya başlayarak daha çatallı bir konuyu girdi. Bereket  versin büyük şehzade Süleyman Beğ ile Aksak Temür'e tutsak düşen Mustafa Beğ'den bahsediyor, daha  tehlikeli yerlere girmiyordu. Fakat Çakır'ın aklına gelen, başına gelmek-te de gecikmedi. Türkmen beği  birden bire: - Senin bu Deli Kurt'u görünce de çocukluğunda bir defa gördüğüm merhum İsa Beğ'i  hatırladım. Ne kadar benziyor, diye sanki onun başına bir mangal ateş döktü. Şakaklarının zonkladığını  duydu.<br/>
<br/>
		Sofranın bir ucunda Evren ve Türkmen beğinin küçük oğluyla birlikte oturan Murad'a baktı. Murad'ın  bakışlarında değişiklik yoktu. Yalnız, gözlerini dikmiş olduğu halde beği dinliyordu. Çakır zoraki gülümsedi:  - İnsanlar benzerlik bakımından çift yaratılmıştır derler. Ola ki Deli Kurt da İsa Beğ'in benzeridir diye cevap  verdi ve sözü değiştirmek için hemen ilave etti: - Deli Kurt sipahi olmaya karar verdi. Bugün aldığı sonuçla  da olabileceğini gösterdi değil mi ? Ne dersin beğ ?<br/>
<br/>
		Beğ onu zaten beğenmişti. Takdirini esirgemedi. Yüzlerce yıldan beri can harcamış bir ailenin mensubu  olmanın alışkanlığı ile cevap verdi:<br/>
<br/>
		- Olur elbette... İnşallah benim oğullarımla birlikte nice savaşlara girip ya gazi, ya şehit olurlar. Türkmen  Beği, çadırında konuk olan bu on yaşındaki öksüze Türklükteki en büyük, en üstün iki rütbeden birini  temenni ediyordu.<br/>
<br/>
		Çakır, köyden ayrılmadan bir gün önce hocayı görerek Murad için konuşmuş, bir yıllık ders parasını peşin  ödemişti. Hoca, öğrencisinden memnundu. Ders vermekte olduğu altı çocuktan en çok Murad'ı  beğeniyordu. Evren ve diğerleri şöyle böyle idi. Birinden ise hiç ümidi yoktu.<br/>
<br/>
		Ondan sonra Evren'le Murad&quot; karşısına alarak onlarla konuştu. Öğütler verdi. İki babasız çocuğa sağ  kaldıkça kendisinin babalık edeceğini biliyordu. Beş on yıl daha geçipte birer cebeli olsalar ötesi kolaydı  ama iş o beş on yılı geçirebilmekte idi. Çakır'ın beş on yıllara güveni yoktu. Beş on yıllarda neler olabildiğini  denemişti. Geçmiş yıllarda olanlar gelecek yıllarda olabilirdi. Öğütler sırasında bir aralık 'Osmanlı çerisi az  konuşur' dedi.<br/>
<br/>
		- Neden ağam?<br/>
<br/>
		- Gavurun çaşıtı vardır. Çeriden duyduğunu kendi ordusuna ulaştırırsa Osmanlıya zarar gelir.  -Yalnızken bizi kim duyar?<br/>
<br/>
		- Yalnızken kimse duymaz ama yalnızken de az konuşmaya alışanın ağzı sıkı olur. Kalabalıkta boş boğazlık  etmez.<br/>
<br/>
		- Çaşıt nasıl olur?<br/>
<br/>
		Çaşıt Rum'dan olur, Firenk'ten olur, Çıfıt'tan olur ama sen onu tanıyamazsın. Çünkü o Türk kılığına girer.  Bu konuşmalar Çakır'la Evren arasında yapılıyor, Murad ancak dinliyordu. İlk defa söze karışarak sordu:  - Ben çok konuşur muyum amca?<br/>
<br/>
		Bu soru büyük bir sevimlilikle ve bir büyük adam ciddiyetiyle sorulmuştu. Çakır yine boş bulundu ve : - Hayır  şehzadem, diye cevap verdi.<br/>
<br/>
		Murad'ın gözleri Çakır'a dikilmiş ve Çakır devirdiği çamdan, başına çam devrilmişçesine müteesir olmuştu.  Deli Murad her zamanki terbiyeli tavrı ile sordu:<br/>
<br/>
		- Bana niye öyle diyorsun amca?<br/>
<br/>
		Çakır, kendini toplamıştı. Cevap verdi:<br/>
<br/>
		Şaka yaptım Deli Kurt! Küçükler büyüklere yapmaz ama büyükler küçüklere ara sıra şaka yapar. Bir kere de  alay beği bana takılmış, Çakır Han diye hitap etmişti.<br/>
<br/>
		Mesele kapanmıştı ama çok canı sıkılmıştı. Çocuklara boş boğazlığın fenalığından dem vururken kendi  yaptığı gevezelik olur şey değildi. Kendisine ne oluyordu? Hiç böyle yapmazdı. Geçende de dili sürçmüş,  Deli Kurt'a 'Osmanoğlu' diye bağırmıştı. Her ne ise artık bu köyden ayrılması pek hayırlı olacaktı. Yoksa bu  gafletleri devam ederse günün birinde düzeltilmesi imkânsız bir pot kıracak, işleri berbat edecekti.<br/>
<br/>
		Ertesi sabah, sütanası Satı Kadın'ın elini öperek kucaklaştı. Sonra küçüklerle vedalaştı:<br/>
<br/>
		- Gelecek gelişimde sizi birer yavuz yiğit olarak göreceğim. Ümidimi inşallah boşa çıkarmazsınız, dedi. Sipahi  çevikliği ile atına sıçradı. Kadınla çocuklara son defa bakarak tok bir sesle son sözlerini söyledi: - Hoşça kalın!  Atını yorgaya kaldırdı. Arkasına bakmadı. Uzaklaşır ve gözlerde küçülürken Satı Kadın nemli gözleriyle bir  bakraç suyu onun ardından toprağa boşaltıyordu.<br/>
<br/>
		<b>İLK SAVAŞ</b><br/>
<br/>
		Günler ayları, aylar yılları kovaladı.<br/>
<br/>
		Aradan altı yıl geçti. Dile kolay... Evren'le Murad birer yiğit olup çıktılar. Evren on sekiz, Murad altı yaşında  idi. Ama boy-bos, güç-kuvvet bakımından otuzundaki gençlerden aşağı değildiler. Gözü pekliğe,  korkmazlığa gelince dünyada eşleri azdı.<br/>
<br/>
		Evren ve Murad, hayatlarının en tatlı ve kutlu günlerini yaşıyordu. Tımarı büyüdüğü için dört cebeli  yetiştirmeye mecbur olan Çakır, yeni iki cebeli olarak Evren'le Murad'ı almış, böylelikle onlar da  dilediklerine umduklarından daha çabuk ermişlerdi.<br/>
<br/>
		Artık altmışını geçmiş olan Satı Kadın, oğlu ile oğlu yerine Deli Kurt kendisinden ayrılınca bu evde tek başına  yaşamak istememiş, kapısını kapayarak Türkmen obasına, asıl çıktığı yere dönmüştü. Orada akrabaları,  yakınları vardı ve sipahiler arasına karışıp uzun yıllar onlarla haşır neşir olduğu için şimdi Türkmenler  arasında itibarı büyüktü.<br/>
<br/>
		Evren ve Murad, Çakır'ın köyüne, tımarın başına gelmişlerdi. Bu köy, doğdukları köye o kadar uzak değildi,  ancak iki günlük yoldu. Fakat Padişah Mehmet Beğ, herkes yerli yerinde dursun, buyruk gelince hemen  hazır olsun diye emir verdiğinden bütün sipahiler ve cebeliler tımarlarının başında idiler.<br/>
<br/>
		Memlekette bir huzursuzluk vardı. Ağızdan ağıza birtakım sözler dolaşıyordu. Yakında keramet sahibi bir  evliyanın çıkarak devleti ele alacağı, bütün insanları birleştirerek herkesi mala, nimete boğacağı  söyleniyordu. Hatta bazan daha ileri gidiliyor, yeni bir Peygamber geleceğinden bahsolunuyordu.<br/>
<br/>
		Aydın taraflarında birtakım dervişler ayaklanmışlardı. Hatta bu dervişler Aydın Beği olan Bulgar dönmesi  Süleyman'ı öldürmüşlerdir, Manisa Beği olan Kara Temürtaşoğlu Ali Beğ'i de bozmuşlardı. Padişah buna  öfkelenmiş, oğlu Murad Beğ ve veziri Bayazıd Paşa'yı büyük bir kuvvetle dervişlerin üzerine göndermişti.  Çakır ve cebelileri bu orduda idiler.<br/>
<br/>
		Deli Kurt bu kadar çok askeri bir arada görmekten hoşlanmış, Çakır'a kaç kişi olduğunu sormuştu. Çakır  kayıtsız bir tavırla:<br/>
<br/>
		- 'Yirmi bin kişi vardır' diyince durmuş, bir şey diyememişti.<br/>
<br/>
		Deli Kurt, o zamana kadar büyük sayılarla hiç uğraşmamıştı. Bildiği en büyük rakam ’bin'di. Şimdi kendisine  yirmi binden bahsedilince, ömründe evinden çıkmayıp da sonra bir dağın doruğundan ufuklara bakan  insanın hayretini hissetmişti. Yirmi bin... Acaba nasıl saymışlardı?<br/>
<br/>
		Çok sıkı yürüyüşlerle Akhisar ovasına gelmişler, bir gece konaklamışlardı. O gün Şehzade Murad Beğ'le  Bayazıd Paşa, düzgün saflar halinde toplanıp kendilerini selamlayan orduyu teftiş etmişler, sonra sancak  beğleriyle bir savaş meclisi kurarak ertesi günkü yürüyüşü kararlaştırmışlardı.<br/>
<br/>
		Geceleyin yatmadan önce Evren, Deli Kurt'a sokuldu: - Deli Kurt, dedi. Bugün önümüzden geçerken Murad  Beğ'e iyi baktın mı? O da on altı yaşında imiş hem adaşın, hem yaşıtın.<br/>
<br/>
		Deli Kurt cevap verdi:<br/>
<br/>
		- Gördüm, çok akıllı kişiye benziyordu. Kahraman şehzade olduğunu da söylüyorlar, ama neden padişah  kendi gelmedi de Murad Beg'le yolladı:<br/>
<br/>
		Deli Kurt'un bu sorusuna, o sırada yanlarına yaklaşmış olan Çakır, cevap verdi:<br/>
<br/>
		- Padişahımız Mehmet Beğ hastadır. Konya'yı kuşatırken sağanaklardan ıslanıp üşütmüştü. Ciğerleri su  toplamış diyorlardı. Daha bu geçmeden Edirne'de attan düşüp kemiklerini incitti. Çelebi Sultan Mehmed,  yaşlı değildir ama gövdesinde o kadar çok yara yeri vardır ki, kalbura döndüğünü söylüyorlar. Onun için  gelemedi, amma şehzadenin yanına da Bayazıd Paşa'yı koştu...'<br/>
<br/>
		Çakır, adeti üzerine padişahtan, Osmanlı hanedanından çok konuşmazdı. Sözü değiştirmek için kendisinden  bahsetmeye başladı:<br/>
<br/>
		- Konya'yı kuşattığımız zaman öyle bir yağmur yağdı ki, azığımız mahvolduğu gibi atlarımızın çoğunu da sel  götürdü. Çeriden epey kayıp vardı. İyi yüzücü olmasaydım, ben de boğulup gidecektim. Bulanık sel suyu  hiçte bizim derelerin suyuna benzemiyor. Hele göl veya denize hiç... Üç dört gün yiyeceksiz kaldık. Başka  zamanda olsaydı, açlıktan epey zahmet çekerdim amma, bu sefer hiç yiyesim gelmedi. Selin içinde  çabalarken yarım okka çamur yutmuşum. Üç gün içim bulandı ki, yemek dedikleri zaman fena oluyordum.  Yarım okka çamuru ancak üç günde sindirebildim. Size öğüdüm olsun. Aç kalıpta yiyecek bulmamız ihtimali  olmazsa bir avuç çamur yiyin. Günlerce dayanırsınız. Doğrusu yenir, yutulur zıkkım değil, ama bir gayret  gösterip kursağa gönderdiniz mi üç gün acıkmazsınız.<br/>
<br/>
		Çakır bir ara durdu. Sanki gözleriyle görebilirmiş gibi Konya yönüne döndü. Kendisini büyük bir ciddiyetle  dinleyen genç cebelilere aynı ciddiyetle şu sözleri tamamladı:<br/>
<br/>
		- Yalnız, yiyeceğiniz çamurun temiz olmasına dikkat edin. Ben, atların olduğu yerde suya kapıldığımdan  yuttuğum çamur gübreli cinsindendi.<br/>
<br/>
		Ertesi sabah erkenden ordu güneye doğru ilerlemeye başladı. İki kola ayrılmışlardı. Deli Murad ikinci  koldaydı ve bu kol Manisa'ya doğru yürüyordu. Bütün eri, Torlak Kemal adında birisinin buyruğundaki  dervişlerle çarpışılacağım öğrenmişti. Torlak Kemal'in Yahudi dönmesi olduğunu, verdikleri ilk molada  işittikleri zaman Evren'le Deli Kurt inanamamışlardı.<br/>
<br/>
		Deli Kurt hiç derviş görmemişti ama duyduklarından, dervişlerin iyi adamlar, Müslüman adamlar olduğu  hakkında bir kanaat edinmişti. Çakır'a:<br/>
<br/>
		- Bu dervişler bir Çıfıtın ardından nasıl giderler, diye sordu.<br/>
<br/>
		Çakır'ın ise dervişler hakkındaki düşüncesi hiçte müspet değildi. Bala Hatun'a giderken karşısına çıkan  dervişleri unutamamıştı:<br/>
<br/>
		- Dervişlerin sağı solu belli olmaz, diye cevap verdi. Şeyhleri ne derse onu yaparlar, devlete padişaha karşı<br/>
<br/>
		gelirler. Torlak Kemal'e uyan kalabalığın içinde Müslümanlar bulunduğu gibi Gâvurlar, Çıfıtlar da var.  Onlarda din, diyanet, soy sop arama. Aralarında öz bir adalar olduğu gibi kalleş kişiler de vardır. Sözün  kısası; Akıl, sır erer kimseler değildir.<br/>
<br/>
		Mola çok kısa sürdü. Öğleyin Manisa'ya yaklaşmışlardı. Bir buyrukla yürüyüş kola durdu. İkinci buyrukla saf  haline girdi. Dervişler gözükmüştü.<br/>
<br/>
		Osmanlı ordusunda büyük bir sessizlik vardı. Saflar, bıçakla kesilmiş gibi dümdüzdü. Ara sıra atlar baş  sallamasa, eşinip kişnemese gören bunu bir heykeller ordusu sanabildi.<br/>
<br/>
		Dervişlerden ise büyük bir gürültü geliyor, havaya toz kaldırarak ve bağrışıp çağrışarak yaklaşıyorlardı.  Deli Kurt, atının üstünde dimdik duruyor, dervişlerin bir ağzından tekrarladıkları sözün ne olduğunu  anlamaya çalışıyordu. Dervişler biraz daha yaklaşınca ne dedikleri anlar gibi oldu : 'La ilahe illallah'diye  bağırıyorlar, bunun arkasından bir şey daha söylüyorlardı. Bunun da 'Muhammeden Resullullah' olması  lazımdı, ama pek benzemiyordu. Deli Kurt dikkat kesildi.<br/>
<br/>
		Dervişler biraz daha yanaştılar. O zaman bu ikinci sözün ne olduğu anlaşıldı. Herifler 'Baba Resullullah' diye  haykırıyorlardı. Bu ne biçim Müslümanlıktı? Bu 'Baba' kimdi? Deli Kurt o zaman Çakır'a hak verdi. Bunlar  Müslüman falan değil, birtakım delibozuk serserilerdi. Zaten öyle olmasa bir Yahudi dönmesinin arkasından  giderler miydi?<br/>
<br/>
		Birden Osmanlı ordusunun ortasından keskin bir boru sesi işitildi. Bunu sağ ve sol kanatlardan çalınan  borular takip etti. Bu savaşa hazır ol demekti.<br/>
<br/>
		Dervişler yaklaşıyorlardı. Ok atımı içine girmişler hatta içlerinden bazıları ok çekmeye bile başlamışlardı. Bir  iki ok Osmanlı saflarına kadar düşmüş, bir ikisi birkaç askerin zırhına ve kalkanına<br/>
<br/>
		değmiş, bir ok da kırçıl ve posbıyıklı bir sipahinin sol koluna hafifçe saplanmıştı. Fakat kır saçlı sipahi  aldırmamış yalnız oku kolundan çekerek yere fırlatmıştı.<br/>
<br/>
		Dervişler düzgün bir yürüyüş, düzenli bir buyruk verme ve davranma yoktu. Gelişi güzel ilerliyorlardı.  Biraz sonra tesirli mesafeye girdiler. Osmanlı saflarında ikinci boru sesi çınladı. Hepsi birden yaylarına  davranıp ok çekmeye başladılar. Bu oklar, dervişlerin oklarına benzemiyordu. Onları sapır sapır dökmeye  yarıyordu. İlk ok yaylımında birçoğu yere serilince dervişler bağrışmayı arttırdılar. Bu arada yanındaki  sipahinin atı bir okla vurulunca Deli Kurt karşıya sert bir bakış fırlattı ve onların arasında da ok atan,  sipahiye benzeyen bazı kimseler bulunduğunu gördü.<br/>
<br/>
		Osmanlı ordusunda üçüncü boru öttü ve bütün atlılar, bölükbaşılar önde olduğu halde ileriye atıldı.  Deli Kurt da, daha önce kaç kere talimini, idmanını yaptıkları gibi, dörtnala at sürerken düşmana bir ok  saldıktan sonra yayını sadağa takıp kılıcına davrandı ve iki, üç yüz adımlık arayı yıldırım hızıyla geçerek  dervişlere daldı.<br/>
<br/>
		Kimi atlı, kimi yaya olan ve daha ilk yürüyüşlerinde karışmış bulunan dervişler Osmanlı ordusuyla göğüs  göğüse gelince bir anda karma karışık oldular.<br/>
<br/>
		Deli Kurt, ilk karşılaştığı dervişin büyük bir hınçla ve 'Baba Resulullah !' diye bağırarak kendisine savurduğu  topuzu kılıcı ile çelip düşürdükten sonra sert bir dürtüşle onu göğsünün ortasından yaralayıp atından aşağı  yuvarladı, aynı zamanda başka bir derviş tarafından yaralanan kendi atının çökmesiyle soluğu toprakta aldı.<br/>
<br/>
		Dervişler büyük bir hırs ve inatla vuruşuyorlar, bir yandan da 'Baba Resullullah !' diye bağırarak ortalığı  gürültüye boğuyorlardı. Deli Kurt bunun manasını anlamıyordu ama, 'baba' dedikleri kendi şeyhlerini  peygamber olarak tanıdıklarını gösteren bu söz birçok sipahi tarafından kavranıyor ve onları çileden  çıkararak dervişlerin üzerine delicesine atılmalarına sebep oluyordu. Bu, göğüs göğüse bir savaş değil, bir  kırışmaca idi.<br/>
<br/>
		Deli Kurt yere düştükten sonra hızından bir şey kaybetmedi. Aksine, daha saldırgan oldu. Kılıcını ecel  kamçısı gibi savurmaya başladı. Ortalığın karma karışık olduğu bir anda öyle bir vuruş yaptı ki, kılıcı bir  dervişin boynuna indikten sonra bir karış aşağıya kadar işledi. Adamın gövdesi içinden çıkmayarak onunla  birlikte yere düştü ve kendi elinden kurtuldu. Kılıcını çekip çıkarmayı denemeye fırsat kalmadan da yeni bir  düşmanın hücumuna uğradı.<br/>
<br/>
		Bu, çıyan suratlı, hain bakışlı, çirkin birisiydi. Elinde uzun bir bıçak vardı ve dervişlerin ağzından eksilmeyen  o 'Baba Resullullah' sözünü acayip bir tarzda bağırıyordu. Bununla beraber diğerleri gibi atılganlık  göstermiyordu, yalnız iki adım uzaktan bıçağını sallayarak hücum eder gibi yapıyor, fakat Murad'ın döğüşe  hazır durumu karşısında bir adım ilerleyemeyerek ha bire bağırıyordu.<br/>
<br/>
		Deli Kurt, hiç tereddüt etmedi. Aradaki iki adımı hızla aştı. Sol kolunu kalkan gibi kullanarak savrulan bıçağı  geri itti ve sağ eliyle ünlü silme tokatı yüzüne indirdi.<br/>
<br/>
		Çıyan suratlı herif, silah gürültüleri ve savaş haykırışları arasında bile işitilen tokatla yıkılırken Murad, sol  kolunda bir acı ve ıslaklık duydu; yaralanmıştı. Bunun öfkesiyle yere eğildi. Yakasından yakalayarak  kaldırdığı herife ikinci tokatını indirmek üzere iken yanı başında gür bir sesin:<br/>
<br/>
		- Vurma bre yiğit! diye bağırdığını işitti. Bu bölükbaşı Karaca idi. Kendisine:<br/>
<br/>
		- Onu diri yakala! Kâfirlerin başı bu heriftir, diye haber veriyordu.<br/>
<br/>
		Deli Kurt çevresine bir göz attı. Dervişler yenilmiş, savaş bitmişti. Tokatla sersemlemiş olan derviş başının  ellerini bağladı. Kolundan kan sızdığı halde bekledi.<br/>
<br/>
		Yanına ilk yaklaşan Çakır oldu:<br/>
<br/>
		- Yaşa bre Deli Kurt! Bu torlağı sen mi tuttun? diye sordu.<br/>
<br/>
		- Evet ağam!<br/>
<br/>
		Çakır'ın gözleri Murad'ın koluna takıldı:<br/>
<br/>
		- Yaralı mısın?<br/>
<br/>
		- Evet.<br/>
<br/>
		Çakır, ciddileşti. Kendisinde o çeşit iki yara vardı, ama aldırmıyordu. Deli Kurt'un cepkenini çıkarttı.  Gömleğinin kolunu sıvadı. Birisinden biraz su bularak çevresini ıslatıp yarayı sildi. Sonra yaranın  yukarısından kolunu sıkıca bağladı.<br/>
<br/>
		Bu iş yeni bitmişti ki, bir sancak beği, ardındaki askerlerle birlikte sökün etti:<br/>
<br/>
		- Bre Torlak dedikleri bu mudur? Çakır cevap verdi:<br/>
<br/>
		- Evet!<br/>
<br/>
		Sancak beği yanındakilere buyurdu:<br/>
<br/>
		- Ötekilerin yanına sürün!<br/>
<br/>
		Sonra gözlerini Çakır'ın ve Deli Kurt'un üzerinde gezdirerek sordu:<br/>
<br/>
		- Onu hanginiz tuttunuz?<br/>
<br/>
		Bir an sessizlik oldu. Arkasından Çakır'ın sesi duyuldu:<br/>
<br/>
		- Deli Kurt tuttu!<br/>
<br/>
		Bunu söylerken Murad'ı işaret ediyordu. Sancak beği, kendisine gösterilen genci şöyle bir süzdükten sonra: -  Ardıma gel, dedi. Şehzade Murad Bey ile Bayazıd Paşa seni görecekler!<br/>
<br/>
		Bunu söyleyerek şehzadenin olduğu yere doğru yürümeye başladı. Deli Kurt üç adım geriden sancak beğini  takip ediyor ve yüzünde hiçbir telaş veya heyecan izi görünmüyordu.<br/>
<br/>
		Telaşlanıp heyecanlanan, yüreği aşırı şekilde çarpmaya başlayan başkasıydı. Osmanlı hanedanınından  herhangi bir kimsenin Deli Kurt'u görmesinden hoşlanmayan Çakır yine huylanmıştı. Hatta o anda  kafasından şimşek hızı ile birçok düşünce ve ihtimaller geçerken, Deli Kurt'u cebeli olarak aldığına pişmanlık  bile duymuştu. Böyle çapraşık duygular arasında bocalaması Murad dönünceye kadar sürdü. Deli Kurt  saklanmak isteyen bir sevinçle gelince içinde bir ferahlık duydu ve hemen sordu:<br/>
<br/>
		- Ne oldu?<br/>
<br/>
		- Şehzade ile Bayazıd Paşa'nın huzuruna çıktım.<br/>
<br/>
		- Sonra?<br/>
<br/>
		- Sonra, Murat Beğ, Torlağı nasıl tuttuğumu sordu.<br/>
<br/>
		- Sonra?<br/>
<br/>
		- Adımı, babamı, nereli olduğumu sordu.<br/>
<br/>
		- Sen ne dedin?<br/>
<br/>
		- Ne diyeceğim? Hepsini söyledim.<br/>
<br/>
		- Neyin hepsini söyledin?<br/>
<br/>
		Çakır'ın bu son sorusunda bir azarlama edası vardı. Deli Kurt hayretle onun yüzüne baktı:<br/>
<br/>
		- Adımın Murad, yaşımın on altı, babamın adının Osman olduğunu, Karasılı olduğumu söyledim.  - 'Şehzade ne dedi ?' Deli Kurt önüne baktı:<br/>
<br/>
		- Adaşım! Bu yararlığına karşılık, seni yakında sipahi yaparız. Başka bir dileğin var mı? dedi. Çakır geniş bir  soluk aldı:<br/>
<br/>
		- Sonra?<br/>
<br/>
		- Ben de tımarım, ağam Çakır'ın tımarına yakın olsun, dedim.<br/>
<br/>
		Çakır döndü. Yüreği hala vuruyordu. Olur iş değildi ama Şehzade Murad Beğ, Deli Kurt'un yüzüne baktıktan  sonra, 'Sen İsa Beğ'in oğlu değil misin?' diyiverecek gibi gelmişti...<br/>
<br/>
		<b>TIMARLI SİPAHİ MURAD</b><br/>
<br/>
		1422'nin ortalarındaydı. Osmanlı Padişahı Mehmet Beğ, inme inerek ölmüş, büyük oğlu Murad Beğ, ikinci  Murad adıyla Osmanlı Beği olmuş, aşağı yukarı yirmi yıl önce, o büyük Ankara Savaşında Aksak Temür  Beğ'e tutsak düşerek Semerkand'a kadar götürülen Mustafa Beğ, yani İkinci Murad'ın amcası ortaya  çıkarak padişahlık davasına kalkmış, ara-da yine epey çarpışmalar olmuştu.<br/>
<br/>
		Mustafa Beğ'in ortadan kalkmasını sağlayan savaşlarda Deli Kurt da bulunmuş, Mustafa Beğ'in ölümünden  sonra kendisine tımar verilerek sipahi yapılmıştı. Genç padişah, Torlak Kemal ile yapılan savaştaki sözünü  tutmuş, adaşına, onun dileğine uygun olarak Çakır'a komşu bir tımar vermişti. Bu küçük bir tımardı ve  cebelisi yoktu.<br/>
<br/>
		Deli Kurt'un hayatında artık yeni bir çağ başlıyordu. Çünkü o, sipahi olduktan biraz sonra evlenmiş,  hocasının kızı Meleği alarak kendi tımarının bulunduğu köye getirmişti. Bu Melek, adı gibi melek huylu bir  kızdı ve hoca kızı olduğu için de okuyup yazması vardı.<br/>
<br/>
		Deli Kurt, şimdi 19 yaşındaydı. Yavuzluğu bütün çevrede ün salmıştı. Güçlü bir pehlivandı da... Düğünlerde  bir iki yol karakucak güreşi yapmış, tuttuğu bütün güreşleri kazanmıştı. İyi yürekli, eli açık kişiydi.  Yoksullara, öksüzlere, dullara elinden geldiği kadar yardım ederdi.<br/>
<br/>
		Bir gün Çakır çıkageldi:<br/>
<br/>
		- Deli Kurt, dedi. 'Murad Beğ'in sipahilere bir aylık izni çıktı. Bu bir ayda tımarlarımızdan ayrılıp istediğimiz  yere gidebiliriz. İster misin Türkmen obasına gidip süt anamın hatırını soralım? Koca ninenin gönlü hoş  olurdu.<br/>
<br/>
		Deli Kurt bu işe dünden hazırdı. Çabuk bir hazırlık yaptıktan sonra Evren'i de yanlarına alıp yola koyuldular.  Üçüncü günün akşamı obaya varmışlardı.<br/>
<br/>
		Türkmenler, gelenleri tanımışlardı. Hepsi onları kendi çadırına çağırıyordu. Fakat Satı Kadın varken başka  yere gidilebilir miydi? O, şimdi altmış dört yaşında idi. Böyle olduğu halde diriliğinden,<br/>
<br/>
		gücünden bir şey kaybetmemiş, yalnız yüzü biraz kırışmıştı. Gözlerinden birer damla yaş akarak sütoğlunu,  oğlunu ve oğulluğunu bağrına bastı.'Artık kocadım, yüreğim yufkalaştı' diyordu. Çakır şakaya başladı:<br/>
<br/>
		- Ne kocaman ana? Erkek olsaydın evvel Allah hala nice gençlerle güreşip yenerdin. Beni tanıyorsun:  Sütoğlum Çakır... Bu da oğlum Evren... Şimdi sana şu aramızdaki baba yiğidi tanıtayım.<br/>
<br/>
		Ne demek istiyor diye, öteki üçü birden Çakır'a baktılar. O, devam ediyordu:<br/>
<br/>
		Öl Şu gördüğün yiğit, Yahudi dönmesi Torlak Kemal'i yakalayan tımarlı sipahi Deli Kurt Murad Ağa'dır!'...  Şaka anlaşılmıştı. Satı Kadın'ın gözleri sevinçle açıldı:<br/>
<br/>
		- Demek sipahi oldun ha !.. Tanrının işine bak. Bir karışlık kapı eşiğini aşamadığın günler daha dün gibi  gözümün önünde. Ömürler ne tez geçiyor. Ne diyeyim? Uğurlu kademli olsun oğlum. Darısı Evren'in  başına..<br/>
<br/>
		Çakır, müjde verdi:<br/>
<br/>
		- Alay beği söyledi. Yakında o da olacak! Evren gülümsedi:<br/>
<br/>
		- Gerçek mi diyorsun ağam? Çakır kızmadı ama sesi dikleşti:<br/>
<br/>
		- Elbette gerçek! Sipahi yalan söyler mi?<br/>
<br/>
		Ertesi gün iki sipahi ile bir cebeli bütün bildik çadırları dolaştılar. Her çadırda o kadar ağırlandılar ki  neredeyse çatlayacaklardı. Çakır bunu söylediği zaman Türkmen'in biri güldü:<br/>
<br/>
		- Çatlamak bizim oba için değil, Çakır Ağa, dedi. Şurada bir pınar var ki, bir kuzu yiyip üstüne suyundan  içsen çok geçmeden ikinci kuzuyu yersin.<br/>
<br/>
		Pınara gittiler. Eğilip içtiler. Buz gibi, tatlı bir suydu. Türkmen doğru söylemişti. Biraz sonra adeta acıktılar.  O zaman Türkmen, bu pınarın masalını anlattı:<br/>
<br/>
		Vaktiyle, çok eski bir zamanda, bu obanın olduğu yerde bir Yürük çadırı varmış. Kadını ile tek başına oturan  Yürüğün çocuğu olmaz, o da üzülüp tasalanırmış. Bir gün aksakallı, yorgun, perişan bir yolcu gelerek bir  gece kendisini konuk etmelerini dilemiş. Etmişler. Bir kâse sütleri varmış, ona içirmişler, bir dilim ekmekleri  varmış, ona yedirmişler. İki kişinin güç sığdığı çadırda onu yatırarak kendileri açıkta gecelemişler. Ertesi gün  yaşlı konuk ayrılırken, onu tepenin eteğine kadar geçirip uğurlamışlar. O zaman bu gördüğün çam ormanı  yokmuş. Toprak çorakmış. Bu pınar da yokmuş, her yer kurakmış.<br/>
<br/>
		Yalnız tepenin eteğinde bodur bir yemişsiz ağaç varmış. O ağacın yanında durdukları zaman ihtiyar adam:  'Hakkınızı helal edin' demiş, etmişler. 'Sizin bir derdiniz var, nedir?'diye sormuş. Söylemişler. Yemişsiz ağacı  göstererek 'Şu elmayı koparın' demiş. Şaşırmışlar. Hangi elmayı der gibi ağaca bakınca bir de ne görsünler?  Yemişsiz, bodur ağacın bir dalında, ip iri, al yanaklı bir elma sallanmıyor mu?<br/>
<br/>
		Koparmışlar. O adam, elmayı ikiye bölmüş. Yarısını Yürüğe, yarısını karısına yedirmiş. 'Çocuğunuz olur' diyip<br/>
<br/>
		sır olmuş. Meğer o adam Hızır'mış. Gel zaman git zaman bir kızları olmuş. Öyle güzelmiş ki, adını  Gökçen koymuşlar. Gökçen bir yaşından beş yaşına, beş yaşından on yaşına, on yaşından on beş yaşına  gelmiş. Dünya güzeli bir kız olmuş. Görenlerin aklı şaşar, güzelliğini işitenler görmek için yüce dağlar  aşarmış. Kendisini çobanlar itemiş, razı olmamış, ağalar istemiş razı olmamış şehzade birinde avlanan bir  şehzade bir geyiğin ardından koşa koşa oraya gelmiş. Yürük, kendi çadırı önünde düşen yaralı geyiği  şehzadeye verirken Gökçen gözükmüş. Genç şehzade o anda vurulmuş. Geri dönememiş. Otağını kurup  günlerce orada kalmış. Padişah, oğlunu aratıp buldurmuş. Kaldırıp getirmiş. Meğer,<br/>
<br/>
		Yürük kızına vurulan şehzade, nur topu gibi bir sultanla daha yeni evli imiş. Günler geçmiş, aylar geçmiş.  Şehzade dayanamaıp Gökçen'in yanına gelmiş. Evlenelim demiş. Yürük kızının da onda gözü varmış ama iyi  yürekli olduğundan, sultan üzülmesin diye kabul etmemiş. Gözü dünyayı görmeyen, kara sevdaya tutulan  şehzade direndikçe direnmiş. Gökçen kız bakmış ki, iş sarpa sarıyor 'Benim şartım vardır' demiş. Nedir diye  sormuş. Kız demiş ki:'Şu ovada seninle at yarıştırırız. Geçersen beni alırsın. Geçemezsen kısmetine razı  olursun' Şehzade hemen razı olmuş. Bir kızı nasıl olsa geçerim diye düşünmüş. Oysa ki, kız yaman binici  imiş. Bir atı varmış ki şehzade kimse kimse onu geçemezmiş.<br/>
<br/>
		Ovanın başına gelmişler. Şehzade küheylanına, Gökçen kız da yağız atına binmiş. Yarışmışlar. Kız, şehzadeyi  bir at boyu geçerek yarışı kazanmış. Şehzade şaşırmış. 'Nasıl olur? Beni gafil avladın. Bir daha yarışalım'  demiş. Yine yarışmışlar. Bu sefer kız, şehzadeyi iki at boyu geçmiş. Şehzade deliye dönmüş. 'Hak oyunu  üçtür. Bir daha yarışalım' demiş. Üçüncü yarışta üç at boyu geçmiş. Şehzade gık diyememiş. Perişan bir  halde ağlaya ağlaya gitmiş. O gidince kız da yaslanmış. Kederinden dağlara düşmüş. Kimseyle konuşmaz,  geceleyin çadırına gelir gündüz kurtla kuşla söyleşirmiş. Bir gün Hızır yine gelmiş. Bodur ağacın altında  Gökçen'le konuşmuş. 'Ağla da dertlerin erisin' demiş. Kız 'ağlayamıyorum' diye cevap vermiş. Hızır bodur  ağacı göstererek 'Şu narı kopar' demiş. Koparmış.<br/>
<br/>
		Narı ikiye bölmüş. Yarısını kıza yedirmiş.'Ağla ' Gözyaşın her şeyi eritecek' diye söylemiş. 'Bu yarısını da  şehzadeye yedireceğim. Dertleriniz bitecek, kavuşacaksınız' diye müjdelemiş ama narın yarısını şehzadeye  yedirememiş. Çünkü Hızır, şehzadeye vardığı zaman şehzade ölmüşmüş. Gökçen kız yarım narı yedikten  sonra göz pınarları açılmış. Öyle ağlamış ki, bu çorak tepenin taşları erimiş, her yer yeşerip şu gördüğün  orman olmuş. Gönüldeki derdini de eritmek üzere iken şehzadenin ölüm haberi gelmiş. O gece şu pınarın  olduğu yerde sabaha kadar ağlayıp kendisi de sır olmuş. Bu her şeyi eriten pınar onun gözyaşlarından  kaynamış. O günden bugüne çok zaman geçmiş. Güz olup da aşiret buradan kışlığa indiği zaman sevdalılar  bu pınarın başına gelirler. Sabaha kadar dua edip dileklerinin olması için yalvarırlar.<br/>
<br/>
		Deli Kurt böyle bir masalı ilk defa işitiyordu. Can kulağı ile dinlemiş, adeta ezberlemişti. Masal bittiği zaman,  içinde bir boşluk duymuş, rüyadan uyanır gibi olmuştu.<br/>
<br/>
		Türkmen, Gökçen kızın masalını anlatırken dinleyen halka epey büyümüştü. Obada bu masalı bilmeyen  yoktu. Öyle olduğu halde ne zaman anlatılsa yeniden, büyük bir zevkle dinlerlerdi. O, artık obanın masalı  olmuştu.<br/>
<br/>
		Türkmen susup da Çakır gözlerini çevrede gezdirince bakışları birisinin üzerinde kaldı. Dikkatle baktıktan  sonra:<br/>
<br/>
		- Sen dokuz yıl önce bizim Deli Kurt'u güreşte yenen küçük pehlivan değil misin? diye sordu.  Şimdi büyütüp serpilmiş, tığ gibi bir levent olmuş olan o zamanki çocuk gülümsedi:<br/>
<br/>
		- Nasıl da tanıdın Çakır Ağa?<br/>
<br/>
		- Yüzün hiç değişmemiş de ondan tanıdım. Nasıl, Deli Kurt'la bir kim yendi güreşi tutar mısın?  - Tutarım!<br/>
<br/>
		- Ne zaman?<br/>
<br/>
		- Ne zaman isterseniz...<br/>
<br/>
		Çakır, bir çevresine, bir Deli Kurt'a baktı:<br/>
<br/>
		- Şimdiden tezi yok, diye cevap verdi. Oradakiler hemen düzlükte halkayı çeviriverdiler. Murad, börkün ve  kemerini da attı. Ortaya gelip durdu.<br/>
<br/>
		Türkmen yine ondan uzundu, ama Deli Kurt geniş omuzları ve kuvvetli kollarıyla daha sağlam görünüyordu.  Çakır'ın hakemliğinde güreş başladı. Deli Kurt o zamandan beri çok oyunlar öğrenmişti. Demir bilekli  olmasa bile bu oyunlarla güreşi kazanabilirdi. Fakat Türkmen de boş değildi. Pars gibi çevik ve çelik gibi  kuvvetliydi. Kavuşmuş oldukları halde itişiyor ve oyun kolluyorlardı. Deli Kurt, yıldırım gibi giriş yaparak  Türkmen'in belini kavradı, kaldırıp yere vurdu. Türkmen de şimşek gibi yüzükoyun dönerek toparlandı ve  üzerine çullanan Deli Kurt'un elini yakaladı. Çekiştiler. Ayağa kalktılar.<br/>
<br/>
		Bu sefer Türkmen, uzun boyundan faydalanarak Murad'ın kafasını kaptı, çelme ile savurarak yıktı. Deli Kurt  yan üstü yerdeydi ve bu durum gayet tehlikeliydi. Çakır dudaklarını ısırdı. Fakat korktuğu olmadı. Deli Kurt  o yaman kuvvetini kullanarak ötekinin kolundan kurtuldu, kalktı.<br/>
<br/>
		Yeniden kavuştular. Çok sert el enselerle, tırpanlarla birbirlerini hırpaladılarsa da bastıramadılar.  Ayrıldılar. Murad, şimşek gibi dalarak rakibini iki bacağından yakaladı. Türkmen ancak dönebildi, fakat  kendisine takılan boyunduruğu kesemedi. Yerde hareketsiz bir kuvvet çarpışması oluyordu. İkisi de bütün  güçlerini harcıyorlar, bir çevirmek, öteki boyunduruktan kurtulmak için uğraşıyordu. Öyle bir didişme idi ki,  gören kemikleri kırılacak sanırdı.<br/>
<br/>
		Deli Kurt yavaş yavaş Türkmen'i çeviriyordu. Çoğalan seyirciler merakla, fakat en ufak gürültü çıkarmadan  güreşe bakıyorlardı. Türkmen silkindi sert bir hareket yaptı ve kimsenin bilmediği, anlayamadığı bir oyunla  Deli Kurt'u üzerinden atarak kalktı. Bu korkunç bir oyundu. Murad, boyunduruğu çabucak çözmeseydi kolu  kırılacaktı.<br/>
<br/>
		Ayakta yeniden kapıştılar. Deli Kurt, bir çelmeyle Türkmen'i düşürdüyse de üzerine varmadı. Deminki oyuna  düşmekten çekiniyordu. Türkmen bunu anlamıştı. Bu sefer o hücuma geçti. Fakat söktüremedi.<br/>
<br/>
		İş uzuyordu ve heyecanlı bir durum alıyordu. Deli Kurt, şimşek gibi bir çelmeyle Türkmen'i bir daha  düşürdü. Yine üstüne varmadı. Bir şey tasarladığını Çakır anlamış, hatta ne yapmak istediğini sezer gibi  olmuştu. Sezdiği gibi oldu; çelmeyle düşürdüğü zaman üzerine varmayacağı zannını Türkmen'e verdikten  sonra yeniden bir çelme atarak devirdi. Fakat atılmayacağını sanarak yavaş davranan Türkmen'i gafil  bastırdı. Bir anda sırtını yere getirdi.<br/>
<br/>
		Çakır el çırptı. Güreş bitmiş, Deli Kurt kazanmıştı. Türkmen ayağa kalktı: - Çok usta<br/>
<br/>
		olmuşsun Deli Kurt! Hakkıyla kazandın, dedi. Öpüştüler.<br/>
<br/>
		Birkaç gün sonra tımarlarına dönüyorlardı. Çakır'ın ve Evren'in keyifleri yerinde idi. Yalnız Deli Kurt biraz  düşünceli görünüyordu. Çakır, takılmadan yapamadı: -Tuna boyunda orduların mı bozuldu Deli Kurt? Kişi  evinde döner, çoluğuna çocuğuna kavuşmak üzere yol alırken böyle kara kara mı düşünür? Bize bir baksana  !... Güreş kazanmadık ama içimizde tasanın damlası yok. Böyle ne oluyorsun?<br/>
<br/>
		Bunu Deli Kurt da kendi kendine soruyordu. Ona ne olmuştu? Ne olduğunu bilmiyor, kaderin kendisine bir  tuzak hazırladığını bilmiyor, yalnız bu Türkmen obasından ayrıldığı için tuhaf bir sıkıntı duyuyordu.<br/>
<br/>
		<b>GİZLİ YOLCULUK</b><br/>
<br/>
		Tımarlarına dönmüşlerdi ama daha on beş günlük izinleri vardı. Murad ve Evren için bu bir mesele değildi.  Çakır ise başka türlü düşünüyordu. Otuz dokuz yaşındaydı ve ara sıra eline fırsat geçtiği zaman şöyle bir  hoşça vakit geçirip felekten gün çalmasını bilirdi. Yine böyle bir alem yapmaya hazırlanırken bir  mendeburdun getirdiği haber üzerine her şey allak bullak oldu.<br/>
<br/>
		Çakır'ın bu beklenmedik haberi getiren adam, kısa boylu, kıvırcık saçlı, esmer, şişman ve şaşı birisiydi. Adı  da 'Piç İlyas'tı.<br/>
<br/>
		Piç İlyas bir dönme idi. Asıl adı İlyas idi de Müslüman olduktan sonra İlyas'a çevrilmişti. Fakat Rum mu,  Venedikli mi, Bulgar mı, Sırp mı, ne olduğu belli değildi. Çakır'ın yanaşması idi. Otuz beş yaşlarında olduğu  halde saçlarının yarısı ağarmıştı. Birçok diller bilir, Türkçeyi de oldukça düzgün konuşurdu. Çok yalancı  olduğu muhakkaktı. Çakır, bir kaç defa onun kim olduğunu anlamak için sorguya çekip soyunu sopunu  sormuş, İlyas her seferinde başka türlü anlatmıştı. Babasını da başka başka isimlerle anlatıp soyunu ve  mesleğini türlü türlü söyleyince bir gün Çakır öfkelenmiş:<br/>
<br/>
		- Ulan soysuz! Senin kaç tane baban var? diye bağırmıştı. Yoksa sen piç misin?<br/>
<br/>
		İlyas ayağa kalkıp ellerini açarak:<br/>
<br/>
		- Hay atana rahmet Çakır Ağa! Nasıl da bildin? diye cevap vermiş, böylece da adı 'Piç İlyas' olarak kalmıştı.<br/>
<br/>
		Piç İlyas sözde Müslüman'dı. Namaz kıldığını gören yoktu. Ramazanlar-da oruç tutuyor gözükür, fakat  gizlice yerdi. Zaten açlığa bir saat bile dayanamayacak kadar obur ve pis boğazdı. Yalancılığına diyecek  yoktu. Ar, haya, namus denilen şeylerden nasip almamıştı. Çakır'dan korktuğu için hırsızlık etmez, hayasızlık  yapmazdı, ama bunları her an yapmaya hazırdı. Yalnız bir meziyeti vardı: Çakır ne buyurursa mutlaka yerine  getirirdi.<br/>
<br/>
		İşte Çakır. Bir eğlenceye hazırlanırken, çoktandır ortada görünmeyen Piç İlyas, nerden geldiyse gelmiş,  efendisine gizlice bir şeyler söylemiş, Çakır da cebellisi Evren'i çağırarak:<br/>
<br/>
		- Şimdi atına atla. Dörtnala giderek Deli Kurt'a ulaş. Hiç durmadan yine dörtnala buraya birlikte gelin,  demişti.<br/>
<br/>
		Dediği yapıldı. Çakır'ınkine komşu tımarın sipahisi olan Deli Kurt, akşama doğru Evren'le birlikte geldi,  selâmlaştılar.<br/>
<br/>
		Çakır, onları kuytu bir köşeye götürdükten sonra çok ciddi bir sesle, ikisini de şaşırtan şu sözleri söyledi:<br/>
<br/>
		- Bu gece Piç İlyas'la birlikte yola çıkıyorum. Gizlice İstanbul'a gideceğim. Sen Evren! Yakında sipahi olacağın  için tımar başında bulunmaya şimdiden alış diye seni vekil bırakıyorum. Deli Kurt! Sen de benimle birlikte  geleceksin. Evren bir ara gidip evine haber ulaştırır, tımarın işleri varsa görür.<br/>
<br/>
		İstanbul'da iki üç gün kalacağız. En çok on beş gün sonra buradayız. Şunu da bilin ki, bu iş sırdır. Sustu.  Bakıştılar... Bir şey anlamamışlar, fakat buyruk Çakır'dan geldiği için kabul etmişlerdi...<br/>
<br/>
		Gece olurken üç atlı Marmara'ya doğru at sürüyordu. Piç İlyas çok hızlı gidemediği için Çakır'la Deli Kurt da  ona uymaya mecbur oluyor, hiç konuşmadan ilerliyorlardı.<br/>
<br/>
		Edincikyolu üzerindeydiler. İki sipahi yanaklarında biraz peksimet, biraz da dut kakı olduğu halde daha bir  lokma yemiş değildiler. Piç İlyas ise atının iki yanına iki şişkin torba asmıştı ve hemen hemen aralıksız, elini  bunlardan birine daldırarak bir şeyler çıkarıyor, tıkınıyordu.<br/>
<br/>
		Çakır farkına varmıştı:<br/>
<br/>
		- Sen şu boğazını biraz dinlendirsen olmaz mı? diye sordu. Piç İlyas, son lokmasını yutarak cevap verdi:  - Doğru söylüyorsun ağam amma...<br/>
<br/>
		- Evet, sonra?<br/>
<br/>
		- Benim at biraz yoruldu da, yükü azalsın diye torbaları hafifletmeye uğraşıyorum. Çakır, hem gülümsedi  hem de kızdı. İçinden bir küfür savurduktan sonra:<br/>
<br/>
		- Şurada biraz mola verelim, dedi. Denize yaklaştık.<br/>
<br/>
		Atlarından indiler. Biraz yürüyerek bacaklarının uyuşukluğunu giderdiler. Piç İlyas'ın böyle şeylere  aldırdığı yoktu. O zaten anasından uyuşuk olarak doğmuştu. Şimdi de torbaların birinden ince bir bakır  güğüm çıkarmış, bu güğümden bir tasa doldurup içiyordu.<br/>
<br/>
		Çakır:<br/>
<br/>
		- O nedir? diye sordu.<br/>
<br/>
		- Pekmez, ağam!<br/>
<br/>
		- İyi... Bize de yarımşar tas ver!<br/>
<br/>
		Çakır, bunu söyleyerek yanağından bir tas çıkarıp İlyas'a uzattı. Yarısına kadar doldurulan tastan birkaç  yudum içtikten sonra birden dudaklarından çekerek sordu:<br/>
<br/>
		- Ulan! Bu ne biçim pekmez!<br/>
<br/>
		Bu öfkeli sözler İlyas'ı korkutmuştu. Dili dolaşarak cevap verdi:<br/>
<br/>
		- İsa peygamber hakkı için pekmez ağam! Çakır, büsbütün öfkelendi:<br/>
<br/>
		- Bre Piç! Sen Müslüman değil misin? Neden bizim peygamberimiz üzerine yemin etmiyorsun da İsa  Peygamber üzerine and veriyorsun?<br/>
<br/>
		İlyas'ın gözü büsbütün şaşılaştı:<br/>
<br/>
		- Aman ağam I... Müslümanlığımdan şüphen mi var? Yalnız şunun için bizim peygamber üzerine yemin  edemedim...<br/>
<br/>
		- Bre bunda ne var ki? Pekmezdir diyen sen değil misin?<br/>
<br/>
		İlyas kekeledi:<br/>
<br/>
		- Pekmezliğine pekmez ama... Biraz fazla mayalanmış...<br/>
<br/>
		- Şuna şarap desene I...<br/>
<br/>
		Piç İlyas ellerini havaya kaldırdı:<br/>
<br/>
		- Hay atana rahmet ağam! Nasıl da bildin! Çakır'ın öfkesi yatışmıştı: - Şarapla pekmezi ayıramayacak kadar  alık mısın?<br/>
<br/>
		- Yok ağam! Yeryüzünde Eflatundan sonra en akıllı adam benim ama telaşla pekmez yerine şarap  alıvermişim. Renkleri çok benziyor da. Hem ikisinin de aslı üzüm olduktan sonra. Zarar etmez.<br/>
<br/>
		Çakır, şarap içmeyen adam değildi. Piç İlyas'ın yalan dolanla iş görmesine içerlemişti. Meçhuller  çözüldükten sonra da içerlemesi devam edecek değildi. Şarabın kalanını bir dikişte bitirdikten sonra tasını  uzattı:<br/>
<br/>
		- Doldur, dedi. Onu da içtikten sonra bir daha doldurttu. Deli Kurt'a uzatarak 'Güzel şarapmış, sen de iç,  diye tamamladı.<br/>
<br/>
		Çakır'ı böyle aceleyle İstanbul'a sürükleyen sebep mühimdi. Merhum İsa Beğ, Osmanlı tahtı için  kardeşleriyle çarpışırken bir defa İstanbul'a sığınmaya mecbur kalmıştı. O zaman İstanbul'a yerleşmiş bir  kaç yüz Türk vardı. Bunların kimi ticaret için kimi Osmanlı devletinden kaçarak buraya gelmişlerdi.  OsmanlIlara çaşıtlık etmek üzere gelip Bizans'a yerleşenler de vardı. İsa Beğ'in çok samimi dostluk kurduğu  bir kaç Türk de burada bulunuyor, bunlardan iki tanesi Çakır'la tanışıyordu. Bir iki defa mektuplaşmışlardı.  Mektupları Piç İlyas götürüp getirirdi. Bu mektuplar, şifre gibi yalnız kendilerini anlayacağı bir dille yazıldığı  için ele geçse de başkaları tarafından anlaşılmazdı. Gerek Çakır, gerekse İstanbul'dakiler, dönme olduğu için  Piç İlyas'a asla güvenmezlerdi. Yalnız o, sonunda kaça oldukça, kendilerinin yapamayacağı bazı işleri başarır,  mesela; Bizans karakollarını ne yapıp edip geçerdi. İşin ucunda menfaat olduğu zaman tehlikeye bile atılır,  rüşvet vermesini çok iyi başarırdı. Son defa İstanbul'da görüştüğü bir Türk'ten Çakır'a 'Paramı kaybettim,  mümkünse biraz göndersin' diye haber getirmişti. Gerçekte ne kaybolan para, ne de Çakır'da başkasına ha  diyince yardım edecek zenginlik vardı. Bu sözler parola idi. 'Paramı kaybettim' demek 'Yakında İstanbul'dan<br/>
<br/>
		ayrılacağım' demekti. 'Mümkünse biraz para göndersin'in manası da Çakır'ı davetti.<br/>
<br/>
		Gece yarısından epey sonra Edincik kıyılarına yanaşan küçük bir Rum yelkenlisi üç yolcuyu alarak  İstanbul'a doğru hareket etti. Atlar ve ağır silahlar bir Türk'e emanet bırakılmıştı.<br/>
<br/>
		Deli Kurt ömrümde ilk defa deniz yolculuğu yapıyordu. Niçin gittiğini bilmediği halde hoşlanıyor, sulara  bakıyor, gecenin sessizliğinde geminin yardığı suların fışıltısı dinliyordu.<br/>
<br/>
		Gemide dört Rum tayfa vardı. Piç İlyas, bir yandan kaptanla gevezelik ediyor, bir yandan da torbalardan bir  şeyler çıkarıp çıkarıp yiyordu.<br/>
<br/>
		Çakır'la Deli Kurt, geminin arkasındaki küçük güverteye bağdaş kurmuşlar, sessizlik içinde etrafı  seyrediyorlardı. Piç İlyas yaklaştı: - Kaptanla konuştum ağam, dedi. Yarın Adalara varıp geceye kadar  bekleyeceğiz. Geceleyin de<br/>
<br/>
		İstanbul'a gireceğiz.<br/>
<br/>
		- Hepsi bu kadar mı?<br/>
<br/>
		- Bu kadar.<br/>
<br/>
		- Uzun zamandan beri kaptanla şey bu kadarcık mıydı?<br/>
<br/>
		- Evet.<br/>
<br/>
		Çakır hayretini gizlemedi:<br/>
<br/>
		- Rumca konuşmak zevzeklik etmek midir? Bu kadar sözle bir masal anlatılırdı bel...<br/>
<br/>
		- Ben Rumca konuşmadım ki...<br/>
<br/>
		- Ya nece konuştun?<br/>
<br/>
		- Cenevizce konuştum.<br/>
<br/>
		- Neden?<br/>
<br/>
		- Tayfalar anlamasın diye...<br/>
<br/>
		- Anlarlarsa ne olur? Nasıl olsa İstanbul'a gittiğimizi görmeyecekler mi?<br/>
<br/>
		- Görmeyecekler... Çakır bir durdu:<br/>
<br/>
		- Gözlerini mi bağlayacağız?<br/>
<br/>
		- Hayır! Bunların Adalar'dan bırakıp başkalarını alacağız! Çakır gülümsedi:<br/>
<br/>
		- Aferin be Piç! Sen sahiden... Neydi o? Akıllı bir gavurun adını söylemiştin...<br/>
<br/>
		- Eflatun mu?<br/>
<br/>
		-Evet! Sen o Eflatun kadar akıllı imişsin.<br/>
<br/>
		O zamana kadar susan Deli Kurt söze karıştı:<br/>
<br/>
		- Kaptanla Ceneviz'ce konuştuğunu söyledin. Kaptan Rum değil mi?<br/>
<br/>
		- Rum ama Midillili. Midilli'deki Ceneviz beğlerinin hizmetinde çok bulunmuştur.<br/>
<br/>
		Bundan sonra hiç bir şey konuşmadılar. Piç İlyas şarap içe içe sızdı. İki sipahi de şöyle bir uzanarak uyku  kestirdiler. Bu, uyku ile uyanıklık arasında tam bir Sipahi uykusuydu. Savaşlarda böyle alışmışlardı. Bir  baskına uğramamak için gözleri uyurken kafalarının içi uyanık bulunurdu.<br/>
<br/>
		Deli Kurt, gün ağarıncaya kadar, rüya görmeden beyninin içinden geçen manzaraları seyretti. Satı Kadın...  Çakır'ın verdiği dersler... Evren... Çakır'ın şakası... 'Evet şehzadem'... Türkmen obası...<br/>
<br/>
		Sipahilik... Gökçen Kız masalı... Gökçen Kız... Gökçen...<br/>
<br/>
		Çakır'la aynı anda uyanıp bakıştılar. İkisinin de birer elleri bıçaklarındaydı. Davranıp oturdular. Deli Kurt  denize bakıyordu. Deniz, gündüzün geceki gibi güzel değildi. Şimdi sadece büyük, çalkantılı bir suydu.  Gecenin karanlığında ise başka türlü görünüyor, içinde küçük ışıklar parlayıp sönüyordu.<br/>
<br/>
		Piç İlyas'ın söylediği Adalara vardılar. Gemi demir attı. Denize bir kayık indirildi. Kaptanla tayfalar binip  adaya çıktılar.<br/>
<br/>
		İlyas, dün geceki şarabın sarhoşluğu ile o gün epey geç uyanmış olmakla beraber kalkar kalkmaz yemek  faslına başlamaktan da geri kalmamıştı. Elindeki çanağın içinde, sipahilerin ne olduğunu anlamadıkları  bir yemek olduğu halde şimdi karşılarındaydı. Hem yiyor, hem de konuşuyordu:<br/>
<br/>
		- Kaptan kendi tayfalarını adaya bırakıp bir kaç gün için yeni tayfalar alacak. Bir de en lüzumlu şeyleri alıp  getirecek.<br/>
<br/>
		Çakır sordu:<br/>
<br/>
		- Neymiş o lüzumlu şeyler?<br/>
<br/>
		- Önce ikinize birer elbise... Deli Kurt'un yüzü değişti:<br/>
<br/>
		- Gavur kılığına mı gireceğiz?<br/>
<br/>
		Piç İlyas acele acele cevap yetiştirdi:<br/>
<br/>
		- Aman Murad Ağa !... İstanbul'a böyle sipahi giyimiyle girilir mi? Deli Kurt, Çakır'ın yüzüne bakarak  sordu:<br/>
<br/>
		- Girilirse ne olur? Buna İlyas cevap verdi:<br/>
<br/>
		- Ne olacak? İmparator Yani'nin yüreğine iner. Çakır, elini Deli Kurt'un omzuna koydu:<br/>
<br/>
		- Korkma! Gavur kılığına girecek değiliz. Ancak Rumları telaşa vermemek için üstümüzde başımızda biraz  değişiklik yapacağız.<br/>
<br/>
		Sonra Piç İlyas'a dönerek:<br/>
<br/>
		- Başka neler ısmarladın? dedi.<br/>
<br/>
		- Başka, en lüzumlu olan yiyecekleri ısmarladım. Bir de...<br/>
<br/>
		Sustu. Sözün arkasını getiremedi. Çakır anlamıştı. Herif mutlaka şarap ısmarlamıştı. Yersiz düşünülen bu  içkiden dolayı kızar gibi olarak çıkıştı:<br/>
<br/>
		- Söylesene, başka ne ısmarladın?<br/>
<br/>
		Çakır, öfkelendiği zaman İlyas'ın korkudan dili dolaşır ve gözleri büsbütün şaşı bakardı. Gene öyle oldu:  - Şey, dedi. Pekmez ısmarladım!<br/>
<br/>
		- Nasıl pekmez?<br/>
<br/>
		- Fazla mayalanmış pekmez!<br/>
<br/>
		- Başka?<br/>
<br/>
		- Masraf olmasın diye başka bir şey ısmarlamadım.<br/>
<br/>
		Piç İlyas sustu ama dilinin altında bir şeyler olduğunu Çakır sezmişti. Sordu:<br/>
<br/>
		- Şimdi n'olacak?<br/>
<br/>
		- Hiç bir şey olmayacak, ama belki de olur.<br/>
<br/>
		- Ne olur?<br/>
<br/>
		- Kaptan memnun olur.<br/>
<br/>
		- Nasıl?<br/>
<br/>
		- Sayende ağam!<br/>
<br/>
		Çakır anlamıştı:<br/>
<br/>
		-Yani para mı istiyorsun?<br/>
<br/>
		Piç İlyas ellerini havaya kaldırarak söylendi:<br/>
<br/>
		- Hay atama rahmet ağam! Nasıl da bildin?<br/>
<br/>
		Çakır zaten hazırlıklıydı. Kemerine el attı. Bir kaç Osmanlı akçası ve Venedik florisi çıkararak uzattı.  İlyas'ın keyfine diyecek yoktu.<br/>
<br/>
		İstanbul'a gece karanlığında çıktılar.<br/>
<br/>
		<b>HAŞAN ÇELEBİ</b><br/>
<br/>
		Çakır'la Deli Kurt, Piç İlyas'ın kılavuzluğu ile İstanbul'un karışık sokaklarında bir hayli yürüdükten sonra  büyük bir evin önünde durdular. Kapı bahçeye açılıyordu. İlyas, tokmağı vurdu.<br/>
<br/>
		Kapıyı eli fenerli bir uşak açtı ve İlyas'ı görür görmez yavaşça:<br/>
<br/>
		- Kim geldi? diye sordu.<br/>
<br/>
		Piç İlyas'ın bu türlü işlerde kurt olduğu her halinden belliydi. Uşağa gizlice bir şeyler söyledikten sonra onun  Çakır'la Deli Kurt'a bakarak ve feneri kaldırarak 'Buyrun !' dediği görüldü. Bahçeden geçerek geniş bir odaya  girdiler. Şamdanlara oturtulmuş büyük mumların aydınlattığı oda da sedirlere ilişip beklediler. Ve çelebi  kılıklı, hoş yüzlü, yaşlıca bir adamın girmesiyle ayağa kalkarak selamladılar.<br/>
<br/>
		Bu adam ev sahibi Haşan Çelebi idi ve yıllardır İstanbul'da oturuyordu. Sipahilere 'Hoş geldiniz' dedikten  sonra İlyas'a döndü.<br/>
<br/>
		- İlyas! diye nazik bir eda ile söze başladı. Ağalar bu gece bende konuk kalacaklar. Sen yarın akşama kadar  hazırlığını yap ve gene bu vakitlerde gelerek onları alıp gemiye götür.<br/>
<br/>
		Haşan Çelebi'nin elinde bir para kesesi peyda oldu ve bunu ilk önce İlyas gördü. Para oldu mu, İlyas onu  sandığın içinde, kepeneğin altında, duvarın ötesinde de olsa görürdü. Belli bir aç gözlülükle keseye doğru  bir kaç adım attı.<br/>
<br/>
		Çakır olsa, böyle davranışa kızardı. Haşan Çelebi sadece gülümsedi ve İlyas odadan çıkıp gidinceye kadar bir  şey söylemedi. Ancak o gittikten sonradır ki, sipahilere yer gösterip kendisi de karşılarına oturdu ve dikkatle  Deli Kurt'u süzerek Çakır'a sordu:<br/>
<br/>
		- Arkadaşın sipahi Murad Ağa, değil mi?<br/>
<br/>
		- Evet.<br/>
<br/>
		Haşan Çelebi önüne bakarak göğüs geçirdi ve tam bu sırada uşak içeri girerek tepsi içinde getirdiği  şerbetleri üçüne de sundu.<br/>
<br/>
		Ev sahibi, şerbet kâselerini almak için bekleyen uşağa şu emri verdi: - Ağalar yorgundur. Yataklarını hazırla  da bir an önce dinlensinler.<br/>
<br/>
		Deli Kurt bir şey demedi ama kafasından geçen şöyle bir soruya da cevap bulamadı : 'Biz geceleyin yol  alarak gizlice İstanbul'a geldik. Yarın akşam da döneceğimize göre neden bu gece yataklara çekiliyoruz? Bir  şey yapmayacak olduktan sonra neden buraya geldik '.<br/>
<br/>
		Deli Kurt'a üç katlı evin orta katında bir oda hazırlamışlardı. Nitekim o biraz sonra yol yorgunluğunun<br/>
<br/>
		tesiriyle derin bir uykuya dalıp uyudu. Çakır'a hazırlanan oda ise üst katta idi ve o, odasına çekildiği halde  yatmamıştı. Çünkü Haşan Çelebi'yi bekliyordu. Ev sahibi biraz zaman geçip de herkesin uyuduğuna emin  olduktan sonra gürültüsüzce Çakır'ın odasına girdi ve hafif bir mumışığı altında oturarak kendisini bekleyen  sipahinin karşısına oturdu. Üzüntülü bir hali vardı. İlk söz olarak:<br/>
<br/>
		- Bu kadar benzeyiş olur, dedi. Görür görmez İsa Beğ dirilmiş sandım da fena oldum. Çakır, gözlerini yere  dikti:<br/>
<br/>
		- Ben de bu benzeyişi göresin diye getirdim, Çelebi. Haşan Çelebi hayretle baktı:<br/>
<br/>
		- Görürsem ne olacak?<br/>
<br/>
		- Bana inanacaksın!<br/>
<br/>
		Ev sahibinin dudaklarındaki gülümseme kayboldu:<br/>
<br/>
		- Bu nasıl söz Çakır Ağa? Ben Murad'ı görmeseydim senin sözlerine inanmayacak mı idim?<br/>
<br/>
		- Çelebi! Bana güvenin olduğu için Deli Kurt'u getirdim. Senetsiz, tanıksız büyük bir parayı bana emniyet  ederken, benim de sana bir delil göstermemi çok mu buluyorsun?<br/>
<br/>
		Haşan Çelebi yeniden gülümsedi.<br/>
<br/>
		- Güzel söylüyorsun Çakır Ağa. Fakat asıl konuya girmeden önce şunu söyleyeyim ki, bu benzeyiş beni  korkuttu. İsa Çelebi'yi tanımış olanlar Murad'ı bir görürlerse onun oğlu olduğuna yemin edebilirler.<br/>
<br/>
		- Bunu ben de biliyor, onun için de Deli Kurt'un eski adamlarından vezir, paşa, beğ kim varsa gözlerine  görünmemesine elimden geldiği kadar çalışıyorum.<br/>
<br/>
		Sustular. Akıllarına gelen tehlike ihtimallerini zorla unutmaya uğraşan bu iki kişi, İsa Çelebi'nin iki sadık  adamı, ölümünden sonra da onu unutamayan iki vefakâr dostu idi. İsa Beğ'in Bursa'da çok kısa süren  beğliği sırasında Haşan Çelebi onun kazaskeri olmuştu. Bilgin, şair ve tam manasıyla çelebi bir adamdı.  Dudaklarında o silinmez gülümseyiş olduğu halde söze başladı:<br/>
<br/>
		- Çakır Ağa! Seni şunun için çağırttım. Artık İstanbul'da barınmama imkân kalmadı!<br/>
<br/>
		- Neden?<br/>
<br/>
		-Padişah Murad Beğ'in adamları yerimi keşfettiler. İmparator Yani'ye elçi gelmesi yakındır.<br/>
<br/>
		- Ne yapacaksın?<br/>
<br/>
		- İstanbul'dan gideceğim. Yarın adamlar gelecek. Evi, eşyaları, ne varsa hepsini satacağım. Siz gittikten bir<br/>
<br/>
		gün sonra da şehirlerden ayrılacağım.<br/>
<br/>
		- Nereye gideceksin?<br/>
<br/>
		- Kastamonu'ya... Candaroğlu da İsa Beğ'in dostu idi... Yeniden sustular...<br/>
<br/>
		Haşan Çelebi bir huzursuzluk duyuyordu. Bu huzursuzluk, emaneti sahiplerine verip kendisi şehirden  çıkıncaya kadar sürecekti. Buna rağmen o çelebi gülümseyişiyle sözlerine devam etti:<br/>
<br/>
		- Merhumİsa Beğ'in emaneti olan para, oğlu ile sana vasiyet edilmiştir. Yalnız bu kadar akça onun gözüne  çok görünüp şüphelenmesin diye bir şey düşündüm. Hissenin yarısını kendisine vereceğim. Yarısı sende  kalacak... İlerde bir bahane ile ona verirsin.<br/>
<br/>
		Çakır hemen hatırlattı:<br/>
<br/>
		- Deli Kurt, babasının adını Osman diye, Osman'ı da benim akrabam diye biliyor.<br/>
<br/>
		- İyi. İşin bundan sonrasını ben idare ederim.<br/>
<br/>
		Haşan Çelebi bir ara daldı. İsa Beğ'le birlikte geçirdiği gürültülü ve tehlikeli günleri hatırlamıştı. İşlerin düzeni  bozulunca İsa Beğ'in kendisiyle yaptığı o heyecanlı konuşma hiç mi hiç aklından çıkmamıştı.<br/>
<br/>
		Talihsiz şehzade kendisi değil, doğacak çocuğunu düşünmüş, kendisi mukadderatı ile baş başa kalmak  üzere iken, elinde kalan bütün akçayı Haşan Çelebi'ye vererek beynine ve yüreğine işleyen şu sözleri  söylemişti:<br/>
<br/>
		- Sonumun yaklaştığını biliyorum. Allah tanığımdır ki, Bala Hatun'la doğacak çocuğumdan başka tasam yok.  Can kaygısı bize gerekmez. Haşan Çelebi! Sadık ve yiğit sipahim Çakır, Hatunu bir köyde sakladı. Yoksulluk  çekmesinler diye bu akçadan zaman zaman onlara gönderirsin. Çocuğum erkek doğarsa benim kim  olduğumu hiç bir zaman bilmesin !...<br/>
<br/>
		Haşan Çelebi, İsa Beğ'in Hatununa bir defacık para gönderebilmişti. Sonra kendisi de saklanmaya mecbur  kalıp şehirden şehre kaçmış, gizlice İstanbul'a yerleşmişti. Ticaret yaparak geçinmiş, İsa Beğ'in bıraktığı  akçaya el sürmemişti. Şimdi burada da huzurunun kaçtığını görüyordu. Osmanlı Padişahı İkinci Murad  Beğ,adeta Bizans'a da hakimdi. Adamlarından İstanbul'da bulunanlar, Rum İmparatorunu ve hükümetini  nüfuzları altına almışlardı. Osmanlı hükümetinin de bazı bakımlardan kuşkuda olduğu muhakkaktı. İsa  Beğ'in hatunu ele geçmediği için İsa Beğ'in adamlarından şüpheleniyordu. Bu Hatun bir şehzade doğurmuş  olabilir, bu meçhul şehzade gününün birinde devletin başına iş açabilirdi. İşte Murad Beğ'in çaşıtları  yıllardan sonra İstanbul'da Haşan Çelebi'yi görünce bunu derhal bildirmişler, Osmanlı Sarayında bir telaş  uyandırmışlardı.<br/>
<br/>
		OsmanlIlar ne Birleşik Haçlılardan çekinirler, ne de yeni bir Aksak Temür Beğ'in çıkmasından telaşa  kapılırlardı. Fakat bir Osmanlı Şehzadesinin meydana atılmasından büyük bir huzursuzluk duyarlardı.  Osmanlı ancak OsmanlIdan korkardı.<br/>
<br/>
		Haşan Çelebi, yakalanmaktan değil, yakalanırsa Kuran üzerine yemine çağrılmaktan dehşete düşüyordu.  'İsa Çelebi'nin oğlu var mı? Yemin ederek şöyle ' derlerse ne yapardı? Kuran'a and verdiği halde yalan mı<br/>
<br/>
		söylerdi?<br/>
<br/>
		Bu, onun yapacağı şey değildi. Onun için saklanacak, saklandığı yerde basılırsa elde kılıç ölecekti. İsa Beğ'in  kazaskerine yakışan buydu.<br/>
<br/>
		O gece, talihsiz şehzade İsa Beğ'in iki sadık adamı,bir bilginle bir asker,gecenin geç vakitlerine kadar bunları  konuştular.<br/>
<br/>
		Ertesi sabah Haşan Çelebi ile konuk sipahiler bahçede kahvaltı ettiler. Güzel, iç açıcı bir Türk bahçesiydi.  Haşan Çelebi yıllarca emek vererek bu hale getirdiği bahçesinden yarın ayrılacaktı. Bu bir kahvaltı değil, bir  veda töreni idi. Genç ve çok terbiyeli uşağı Ahmed, hasırın üstüne yastıklar koymuş, tepsiler içinde mis  kokulu taze ekmek, süt, bal, peynir ve yemiş getirmişti. Ev sahibinin yüzünde her zamanki gülümseyişi fakat  içine zorla bastırılmış bir keder vardı. Emek verdiği, alıştığı evden ve bahçeden ayrılacaktı. Ayrılık biraz da  ölüme benzemez miydi?<br/>
<br/>
		Şimdi iki sipahi kıtır kıtır taze ekmeği yer ve sütü içerlerken Haşan Çelebi de bahçenin yeşilliğini, yemiş  ağaçlarının görünüşü, çiçeklerin güzel kokusunu içiyordu. İznik medresesinden yetişmişti. Yalnız,  öğrendikleriyle bilgili değil, hareketlerinde de ölçülü bir insandı. Kızmaz, çok sevinmez, çok üzülmezdi.  Bir aralık Deli Kurt'a bakarak:<br/>
<br/>
		- Murad Ağa! diye söze başladı. Biz babanla dosttuk. Bende babanın biraz akçası kalmıştı. Bugün sana onu  vereceğim.<br/>
<br/>
		Deli Kurt şaşırarak 'Akça mı ?' diye sordu ve Çakır'ın yüzüne baktı. Bu, güç anlardan birisiydi. Çakır, onun  bakışını görmemezlikten geldi ve yemiş almaya davrandı.<br/>
<br/>
		Haşan Çelebi, aynı yumuşak sesle devam etti:<br/>
<br/>
		- Evet, akça... Bunu bu kadar geciktirdiğim için belki suçluyum ama bir türlü elim ermedi. Deli Kurt  'Babamın parası olduğunu hiç bilmiyordum' diye söylendi ve yine Çakır'a baktı. Çakır bu sefer söze karıştı:  - Nereden bileceksin? Ben sana söylemedim ki... Sonra işi şakaya vurarak ilave etti:<br/>
<br/>
		- Ticaret yapacak olsaydın elbette hemen söylerdim. Amasipahi kişinin akça nesine? Karnın tok, sırtın pek,  pusatların tamam olduktan sonra öteki olsa da bir, olmasa da...<br/>
<br/>
		Murad, birden bire ortaya çıkan bu baba mirasını garip bulmakla beraber arada Çakır olduğu için üstünde  daha fazla durmadı, sustu. Kahvaltıdan sonra Haşan Çelebi'nin iki kese içinde getirdiği akçaları da yine hiç  bir şey demeden aldı.<br/>
<br/>
		Günü bahçede geçirdiler. Öğleden sonra Piç İlyas'la birlikte evi ve eşyaları satın almak üzere Haşan Çelebi  ile konuşan bir kaç Rum'un ziyaretinden başka hiç bir hadise bu sessiz, dışarıdan huzur içinde, fakat içerden  tasalı oturuşu bozmadı.<br/>
<br/>
		Gece iyice bastırdığı bir sırada kapı yeniden vuruldu ve Piç İlyas bu sefer yalnız olarak gözüktü. Haşan Çelebi  ile vedalaştılar.<br/>
<br/>
		Gülümseyişi devam ettiği halde sesi hüzünlü olan Haşan Çelebi:<br/>
<br/>
		- Bir daha görüşemeyiz. Hepimiz, kaderimizin götürdüğü yoldan kendi sonumuza doğru gideceğiz, dedi.<br/>
<br/>
		Ayrıldılar. Yine o eğri büğrü yollardan geçerek kendilerini İstanbul'a getirmiş olan geminin kayığını buldular.  Biraz sonra gemide idiler. Adalara doğru yelken açtılar. Çakır'la Deli Kurt bürünmüş oldukları acayip kılıktan  kurtulmak için bir an önce Adaya varmak istiyorlardı. Hafif rüzgârın gayet yavaş sürüklediği gemiyle gece  yarısına doğru Ada önünde demir attılar. Kaptan buradan aldığı tayfaları bırakarak asıl tayfalarını almak  üzere açılırken Çakır'la Murad ilk iş olarak sipahi elbiselerini giydiler. Sonra geminin arkasındaki küçük  güvertede bağdaş kurarak yolculuğa hazırlandılar.<br/>
<br/>
		Edincik'e doğru yol alırlarken sipahiler düşünmeye, Piç İlyas ise yiyip içmeye başlamıştı. Çakır'la Deli Kurt  ara sıra derin düşüncelerine aralık verdilerse de İlyas'ın yiyip içmesi Osmanlı toprağına varıncaya kadar  kesintisiz devam etti.<br/>
<br/>
		<b>ON YIL SONRA</b><br/>
<br/>
		Evren'in bahçesinde şarap içiyorlardı.<br/>
<br/>
		Gizli İstanbul yolculuğundan beri on yıl geçmişti. Artık Evren de tımarlı sipahi idi. Rumeli'de Macar'la,  Ulah'la, Anadolu'da Karamanoğlu ile yapılan savaşlarda kan akıtmış, can yıpranmıştı. Nice can pazarlarında  Azrail'le karşı karşıya geldikten sonra fırsat çıkınca, Çakır'ın tabirince felekten gün çalmak hakları idi.<br/>
<br/>
		Kafalar iyice dumanlanmıştı.<br/>
<br/>
		Çakır, bu gece konuşmak ihtiyacını duyuyordu.<br/>
<br/>
		- Bu şarap testide durduğu gibi durmuyor, diye söze başladı. Şu ömür dediğin şey savaştan kaçan Rum atlısı  gibi ne çabuk yol alıyor! Siz ikiniz de elime doğmuş çocuklardınız. Bir karışlık eşiği aşamayıp da  yuvarlandığınız günlerde sipahi olacağınız aklıma gelir miydi? Yaşım kırk dokuzu buldu da bunca yıllık işler  daha dünmüş gibi gözümün önünden geçiyor.<br/>
<br/>
		En kanlı savaş günlerinde bile soğukkanlı olan Çakır bayağı heyecanlanmıştı.<br/>
<br/>
		- Ya sen, kaç yaşındasın Evren? diye sordu.<br/>
<br/>
		- Otuz bir.<br/>
<br/>
		- Sen Deli Kurt?<br/>
<br/>
		- Yirmi dokuz.<br/>
<br/>
		- Bunca yılın nasıl geçtiğini anladınız mı?<br/>
<br/>
		Bu soruya cevap veren olmadı. Çakır devam ediyordu:<br/>
<br/>
		- Siz daha erken yaşta bulunduğunuz için belki anlamamışsınızdır. Ya ben? Kırk dokuz yılın nasıl geçtiğini  anlayamadım. Kırk yıl daha yaşasam onu da anlayacak değilim. Acaba bizim Satı Ana anlamış mıdır?<br/>
<br/>
		Çakır, bir şey hesaplıyordu:<br/>
<br/>
		- Sütanam benden yirmi beş yaş büyüktür. Demek ki, şimdi yetmiş dört yaşındadır. İster misiniz gidip ona  soralım? Bakalım ömrün nasıl geçtiğini o anlamış mı?<br/>
<br/>
		Evren sustu, Deli kurt yavaşça 'Soralım' diye cevap verdi. Çakır onun bu haline gülümseyerek bir kaç yudum  şarap daha içtikten sonra:<br/>
<br/>
		- Hay Deli Kurt, dedi. 'Senin de böyle yumuşak konuştuğunu gören Bursa Kadısının çömezi sanır da ne  delişmen olduğunu dünyada anlamaz. Ne deli göz sipahi olduğunu, savrulan kılıca karşı kolunu kalkan gibi  tuttuğunu, bir tokatla bir gavuru cehenneme yolladığını aklına bile getirmez.'<br/>
<br/>
		Deli Kurt önüne baktı ve Çakır birden bire sustu. Sarhoşlukla deli dolu konuşurken 'ağzımdan belki laf  kaçırırım' diye düşünmüş ve fazla söz etmenin tehlikeli olabileceğini kavramıştı. Yine yanlışlıkla bir 'şehzade'  veya 'Osmanoğlu' gibi bir şey söylerse artık bu sefer Deli Kurt'u 'yanlış söyledim' diye kandırmak pek kolay  olmazdı. Çakır görüyordu ki, İsa Beğ'in oğlu yalnız yiğitlikle değil, akılda da üstün kişiydi.<br/>
<br/>
		Durgun duruşunun arkasında büyük bir zeka cevherinin saklı olduğu belliydi. Bu sebeple sözü hemen  değiştirdi:<br/>
<br/>
		- Yarından tezi yok. Türkmen obasına gidip bizim Satı Ana'nın elini öper, hatırını sorarız. Birbirimizin öz  anası, birimizin sütanası, birimizin de analığıdır, ama hepimizi de ayırt etmeden sever, gidersek gönlü hoş  olur.<br/>
<br/>
		Ertesi gün güneş doğmadan üç sipahi yola koyuldu. İzin zamanı olmadığı için obada ancak bir iki gece kalıp  döneceklerdi. Bu yüzden dörtnala gidiyorlardı. Bir iki kısa mola vermişler, yolun düzgün olduğu bir yerde de  yarışmışlardı.<br/>
<br/>
		Obaya gün batarken vardılar. Satı Kadın'ı çadırının önünde buldular. Çakır seslendi:<br/>
<br/>
		- Ana! Konukluk kaç gün sürer?<br/>
<br/>
		Satı Kadın, sesin geldiği yana döndü. Yetmiş dört yaşına rağmen duruşu hala dinçti. Yalnız yüzü iyice  kırışmış ve hareketleri biraz ağırlaşmıştı. Gözlerinin de eskisi kadar görmediği anlaşılıyordu.  Bakışlarıyla üç kişi üzerinde bir ara tuttuktan sonra tanıdı.<br/>
<br/>
		Gülümseyerek cevap verdi:<br/>
<br/>
		- Devletin imaretinde olursa konukluk üç gündür. Türkmen obasında olursa istediğin kadar... Sonra yaş  sırasıyla üç sipahiyi kucakladı. Çakır şakaya başlamıştı.<br/>
<br/>
		- Ana! İki gece kalacağımızı sezdin de mi böyle söylüyorsun?<br/>
<br/>
		- İki gece mi? Kırk yılda bir görmeye geldiniz ananızın yanında iki gececik mi kalacaksınız?<br/>
<br/>
		- Biz anamızın yanında daha çok kalmak isteriz ama devlet babamız bırakır mı?<br/>
<br/>
		- Kalırsanız devlet baba bir şey mi der?<br/>
<br/>
		- Demez. Yalnız devlet babanın seferi eksik olmaz; bir de bakarsın birden bire buyurun savaşa deyiverir.  Sipahilerini sayar. Aralarında iki deliyi, yani Murad'la Evren'i, bir de akıllıyı, yani Çakır'ı göremeyince uğurlar<br/>
<br/>
		ola arslanlarım diyip tımarlarımızı alır, başkasına verir...<br/>
<br/>
		Satı Kadın da işi şakaya vurdu:<br/>
<br/>
		- Fena mı? Siz de zannettim kurtulur, bu obaya yerleşip gününüzü gün edersiniz.<br/>
<br/>
		- Ana! Tımardan olmak bir şey değil. Obada ömür sürmek de hoş. Şu var ki, adama savaştan kaçtın derler.  Bunca kere Azrail'le aşık attıktan sonra adımızı ödleğe çıkarsa bizi ilk önce sen sopa ile kovarsın da  yeryüzündeki biricik anamızdan da oluruz...<br/>
<br/>
		Satı Kadın, Çakır'a söz yetiştiremeyince:<br/>
<br/>
		- Allah iyiliğini versin, dedi. Ben görmeyeli iyice laf ebesi olmuşsun. Seni Sipahi değil, bu bilgiçlikle Bursa  Kadısı yapsalar gerekti.<br/>
<br/>
		Sonra onları çadırına alarak ilk ağızda birer kâse ayran sundu. Muradına ermiş bir kadındı. Oğlu Evren de  sipahi olmuş, Tanrı misafiri Bala Hatun'un öksüz kalan yavrusunu büyütüp aslan gibi bir savaşçı  yetiştirmişti. Ev işlerinden artan zamanının şehit oğlu ve şehit kocasına Yasin okumak, Evren, Çakır ve  Murad'a dua etmekle geçirirdi. Kelebek olup da üç beş gün uçmak için aylarca koza ören ipek böceğinin  sabrı ile üç sipahisini bekler, geldikleri zaman sevinir, gittikleri zaman üzüntüsünün belli etmezdi.<br/>
<br/>
		- Demek iki gece kalacaksınız ha? dedi. Öyleyse hep bende kalırsınız. Başkasına konuk gitmek falan yok.  - Kalırız be ana! Yeter ki sen işte...<br/>
<br/>
		Bunu Çakır söylüyor, ötekiler de içlerinde tekrarlıyordu.<br/>
<br/>
		Satı Kadın, oracıkta üç oğluna akşam yemeği hazırlamaya başladı. Yetmiş dört yaşına rağmen hala o  becerikli kadındı. Onların ne sevdiğini bilirdi. Hepsi için ayrı bir şey yapmıştı. Gece basarken iki torbaya  koyduğu yiyeceklerle bir güğüm dolusu ayranı göstererek:<br/>
<br/>
		- Haydi bakalım, şunları yüklenin, dedi.<br/>
<br/>
		İyice acıkmış olan Çakır sordu:<br/>
<br/>
		- Aman ana! Bu yemekleri biz yemeyecek miydik?<br/>
<br/>
		-Biz yiyeceğiz.<br/>
<br/>
		- Öyleyse nereye gidiyoruz?<br/>
<br/>
		- Pınara gidiyoruz?<br/>
<br/>
		- Hangi pınara?<br/>
<br/>
	</body>
</html>