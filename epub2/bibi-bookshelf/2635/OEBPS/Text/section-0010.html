<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:xml="http://www.w3.org/XML/1998/namespace" xml:lang="Tr">
<head>
  <link href="../Styles/styles.css" rel="stylesheet" type="text/css" />

  <title>III. BÖLÜM</title>
</head>

<body>
  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"><span><br /></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before"></p>

  <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before" id="sigil_toc_id_4"><br /></h2>

  <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before" id="sigil_toc_id_4"><span><span style=" font-weight: bold; font-style: normal; font-size: 2.08em; color: #0000FF;">III. BÖLÜM</span></span></h2>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P_Current__And__Times_New_Roman__And__18pt__And__Bold__And__Centre_Alignment__And__Left_Indent__And__Spacing_After__And__Spacing_Before"><span><i>Bir Kasaba Satın Alışı ve Sonrası</i></span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR__1"></p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR__1">Bu sıradaki hikâye, geçmişin sislerinden bir gölge gibi yükseliyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çok çalışmak, iyi talih ve bazı zekice yatırımları sayesinde babam zengin bir adamdı artık. Daha büyük bir eve, daha hoş bir sokağa taşınıyoruz ve annem çalışmayı bırakıp bütün zamanını beni yetiştirmeye adıyor. Ben büyürken babam da eskisi kadar çok çalışıyor. Bazen haftalar boyunca eve uğramıyor, döndüğünde yorgun ve üzgün görünüyor, bizi özlediğini söylüyor ama fazla konuşmuyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın büyük başarılarına rağmen kimse mutlu görünmüyor. Ne annem, ne ben ne de babam. Hatta ailemizi dağıtma zamanının geldiği bile konuşuluyor arada bir, çünkü bir aileye benzemiyoruz, bir aile gibi davranmıyoruz. Gerçi böyle bir şey olmuyor. Fırsatlar kimi zaman kılık değiştirerek çıkar karşımıza. Annem ve babam bu zorlu dönemi birlikte atlatmaya karar veriyorlar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İşte babam bu dönemde, yani yetmişlerin ortasında parasını beklenmedik biçimlerde harcamaya başlıyor. Bir gün, hayatında bir şeyin eksik olduğunu fark ediyor. Belki de yaşlandıkça -kırk yaşma yeni girdi- yavaş yavaş için kaplayan bir hissiyattı bu. Günlerden bir gün, kaza eseri bir yerde mahsur kaldı. Specter adlı küçük bir kasabada. Alabama, Mississippi ya da Georgia'da bir yerdeydi Specter. Babamın arabası bozuldu burada. Bir tamirci bulup arabayı çektirdi, tamir edilmesini beklerken kasabayı dolaşmaya karar verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Specter, pek de şaşırtıcı olmayan biçimde, küçük beyaz evleriyle, verandalar ve bütün gün gölge verebilecek kadar büyük ağaçların altına kurulmuş salıncaklarıyla çok güzel bir kasabacık. Etrafta saksılar içinde çiçekler ve çiçek tarhları var. Düzenli ana caddesinden başka, toprak, çakıl ve asfalt kaplı küçük yolları var, hepsi üzerinde araba kullanmaya uygun. Babam yürürken bu yollara özellikle dikkat ediyor çünkü her şeyden çok bunu yapmayı sever, araba kullanmayı yani. Bir şeylerin yanından geçmeyi. Arabaya atlayıp kanunun izin verdiği en düşük hızla ülkenin her yanındaki yollarda, bütün dünyada dolaşmayı. Gerçi kanuna, özellikle de hız sınırlarıyla ilgili yasalara saygı duymaz Edward Bloom. Bir kasabanın içinde yirmiyle gitmek fazla hızlı gitmektir ona göre, otobanlarsa deliliktir. Böyle hızla giderken dünyayı nasıl görebilir insan? Dışarıda, araba camının diğer tarafında neler olduğunu bile fark etmeyecek kadar aceleyle araba kullanarak nereye gidiyor olabilirler ki? Babam arabaların olmadığı zamanları da hatırlıyor. İnsanların yürüyerek yolculuk ettiği eski günleri. O da bunu yapıyor -yürüyor yani- ama motor hırıltısını hissetmeyi, tekerlerin dönüşünü, dört yandaki çerçeveli camlardan görülen manzarayı da çok seviyor. Araba, babamın sihirli uçan halısıdır.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu bir yerden bir yere götürmeye yaramakla kalmaz, ona değişik yerleri de gösterir. Arabasını öyle yavaş kullanır ve bir yerden başka yere gitmesi öyle uzun sürer ki en önemli bazı iş anlaşmalarını arabasında gerçekleştirir. Ondan randevu isteyenler arabasını takip etmek zorundadır; o gün nerede olduğunu öğrenirler, çok yavaş araba kullandığı için bir hafta daha o bölgede olacağını tahmin ederler, sonra da babama en yakın şehre uçup bir araba kiralarlar. Arkasından gaza basıp babama yetişmeye çalışırlar. Yetişince arabalarını onunkinin yanına sürerler, korna çalıp el sallarlar ve babam da ağır ağır onlara doğru dönüp bakar ve el sallar -eğer araba kullansaydı Abraham Lincoln de böyle yapardı; zaten aklımdan bir türlü atamadığım biçimde, babam uzun kolları, derin göz çukurları ve koyu renkli gözleriyle hafızamda hep Lincoln'e benzer-, arabasını kenara çeker, onunla konuşmak isteyen kişi yan koltuğa oturur, varsa yardımcıları ya da avukatları arka koltuğa geçerler ve güzel, kıvrımlı yollarda ilerlemeye devam ederek iş konuşur, anlaşmalarını yaparlar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Kim bilir? Belki de arabasında güzel kadınlarla, ünlü aktrislerle aşk kaçamakları bile yapıyordur. Geceleri ortaya küçük bir masa kuruyor, beyaz masa örtüsü örtüyor, mum ışığında yiyip içiyor, geleceğe kadeh kaldırıyorlardır...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam Specter'da dolaşıyor. Çok güzel bir sonbahar günü. Herkese, her şeye nazikçe gülümsüyor ve herkes aynı şekilde nazikçe gülümseyerek karşılık veriyor ona. Ellerini arkasında bağlamış yürüyor, dostane bakışlarını dükkânlarda, ara sokaklarda dolaştırıyor. O zamanlar güneşe karşı hassasiyeti başladığı için gözlerini kısıyor ve bu her zamankinden daha da arkadaş canlısı ve narin görünmesine sebep oluyor. Öyle hissediyor zaten; her zamankinden daha da arkadaş canlısı ve narin. Ve bu kasabaya, onun olağanüstü sadeliğine, gösterişsiz cazibesine, kendisini selamlayan, bir gazoz satan, serin verandalarının önünden geçtiği sırada el sallayıp gülümseyen insanlara âşık oluyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam bu kasabayı satın almaya karar veriyor. Specter'ın özel bir melankolisi var, diyor kendi kendine, suyun altında yaşamaya benziyor burada yaşamak. Aslında kasaba gerçekten hüzünlü bir yer, uzun yıllardır, demiryolu kapatıldığından beri öyle. Ya da kömür madenleri kuruduğundan beri. Specter unutulup gitmiş bir köşeye benziyor, dünya ona dokunmadan gelip geçmiş yanından. Artık dünyanın işe yarar köşelerinden biri olmasa da, Specter'a davet edilmek, onun bir parçası olmak gerçekten hoş bir duygu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın âşık olduğu özelliği de bu işte, kasabaya sahip olmak istemesinin sebebi bu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İlk iş Specter'ın çevresindeki bütün araziyi satın alıyor. Başka bir zengin adamın kasabaya rastlayıp ortasından bir otoban geçirmek istemesi ihtimaline karşı bir tür önlem bu. Satın aldığı araziye bakmıyor bile, tek bildiği yeşil çam ağaçlarıyla kaplı olduğu ve öyle kalmasını istediği. Hatta aslında dışarıya kapalı bir ekosistem oluşturmak istiyor. Bunu başarıyor da. Kasabada satışta olan yüzlerce küçük araziyi satın alanın tek kişi olduğunu kimse bilmiyor. Kasabadaki her ev ve dükkân altı-yedi yıllık bir süre zarfında teker teker satın alındığında parayı verenin hep aynı kişi olduğunu da kimse bilmiyor. En azından bir süre bilmiyorlar. Taşınanlar oluyor, bazı dükkânlar kapanıyor ve bunları satın almak çok kolay oluyor. Ama bir de her şeyden memnun olanlar ve yer değiştirmek istemeyenler var ve bunlara da bir mektup gönderiliyor. Ev, dükkân ve araziyi iyi bir fiyata satın almayı teklif ediyor mektup. Ev sahibinden evinden çıkması, kira ödemesi ya da bir şeyleri değiştirmesi istenmiyor, değişecek olan tek şey tapunun üstünde yazan isim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Böylece babam yavaş yavaş ama son derece emin bir tavırla Specter'ı satın alıyor. Her metrekaresi ona ait artık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu alışverişten çok memnun olduğunu tahmin ediyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sözüne sadık kalıyor ve kasabada hiçbir şey değişmiyor. Değişen tek şey, babam Edward Bloom'un aniden ve sık sık kasabada boy göstermeye başlaması. Geleceğini önceden haber vermiyor çünkü ne zaman geleceğini kendisi de bilmiyor bana kalırsa. Günlerden bir gün kasabada beliriveriyor ve herkes görüyor onu. Tarlaların ortasında tek başına duruyor ya da ellerini ceplerine sokup Dokuzuncu Sokak boyunca yürüyor. Artık sahibi olduğu dükkânları dolaşıyor ve ufak tefek alışverişler yapıyor ama bu mağazaların yönetimini Specter'li kadın ve erkeklere bırakıyor. Yumuşak büyükbaba sesiyle soruyor onlara: <i>Evet, nasıl gidiyor işler? Peki eşin, çocukların nasıllar?</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kasabayı ve içindeki insanları besbelli öyle çok seviyor ki onlar da onu sevmeye başlıyorlar, çünkü babamı sevmemek olanaksızdır. İmkânsızdır. En azından ben öyle hayal ediyorum: Babamı sevmemek imkânsızdır.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Her şey yolunda, Bay Bloom. Hiçbir sorun yok. Geçen ay oldukça iyi geçti. Kitapları görmek ister misiniz?</i> Ama babam başını hayır anlamında iki yana sallıyor. <i>Her şeyin kontrolün altında olduğuna hiç şiiphem yok. Sadece hal hatır sormak için uğradım. Artık gitmem gerekiyor. Hoşçakal. Eşine selamlarımı ilet, olur mu?</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Specter lisesi öğrencileri başka okulların takımlarına karşı beyzbol maçı yaptıklarında da -uzun, zayıf, karanlık bir silüetin- tek başına tribünlerde görüldüğü oluyordu. Üç parça takımıyla ayakta duruyor, benim büyüyüşümü seyrederken yüzünde beliren aynı gururlu, mesafeli yüz ifadesiyle maçı izliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Specter'a her gidişinde başka bir ailenin yanında kalıyordu. Ne zaman, kiminle kalacağı belli olmuyordu ama herkes sorduğunda hazır olsun diye onun için bir odasını ayırıyordu. Soruyordu da, ama bir yabancıya iyilik yaptıklarını hissettirecek biçimde yapıyordu bunu. <i>Acaba, eğer size zahmet olmayacaksa...</i> Akşam yemeğini aileyle birlikte yiyor, gösterdikleri odada uyuyor ve sabah yoluna gidiyordu. Yatağını toplamayı asla ihmal etmiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">"Herhalde Bay Bloom böyle sıcak bir günde gazoz içmek ister," diyor Al ona bir gün. "Size bir gazoz getireyim. Bay Bloom."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkürler Al," diyor babam. "Çok iyi olur aslında. Gazoz iyi gider şimdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Al'in Taşra Dükkânı'nın önünde oturuyor, hiçbir şey yapmıyor. Dükkân tabelasına bakıp gülümsüyor ve saçağın gölgesine sığınıp serinlemeye çalışıyor. Parlak yaz güneşinde kalan tek yeri, siyah ayakkabılarının burunları. Al ona gazoz getiriyor. Wiley adında bir başka adam daha var orada, bu yaşlı adam kaleminin arkasını dişliyor ve gazozunu içmekte olan babamı seyrediyor. Wiley uzun süre Specter'ın şerifliğini yapmış, sonra da kasabanın papazlığını devralmıştı. Papazlıktan sonra manavlık da yaptı ama Al'in Taşra Dükkâm'nın verandasında babamla konuştuğu sırada hiçbir şey yapmıyor. Konuşmak hariç her şeyden emekli oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bay Bloom, daha önce de söylemiştim, biliyorum," diyor Wiley. "Biliyorum söylediğimi. Ama yine söyleyeceğim. Bu kasaba için olağanüstü şeyler yaptınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam gülümsüyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu kasaba için hiçbir şey yapmadım Wiley."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşte tam da bunu kastediyorum!" diyen Wiley gülmeye başlıyor. Al ve babam da gülüyorlar. "Biz bunun harika olduğunu düşünüyoruz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gazozunuz nasıl. Bay Bloom?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ferahlatıcı," diyor babam. "Çok ferahladım. Al. Teşekkürler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Wiley'nin kasabanın iki kilometre dışında bir çiftliği var. Babamın satın aldığı, işe yaramaz ilk şeylerden biri bu çiftlikti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Wiley'ye hak vermemek elde değil," diyor Al. "Bir kasabayı sadece sevdiği için satın alacak bir adam kolay kolay bulunmaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın gözleri neredeyse tamamen kapalı; kısa süre sonra gözleri ışığa karşı öyle hassaslaşacak ki kalın camlı güneş gözlükleri olmadan dışarı bile çıkamayacak. Ama bu övgü dolu sözcükleri zarafetle karşılamayı biliyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkür ederim Al," diyor. "Specter'ı gördüğüm zaman ona sahip olmak zorunda olduğumu anladım. Sebebini açıklayamıyorum, sadece öyle hissettiğimi biliyorum. Herhalde bir şekilde dairelerle, tümlükle ilgili olsa gerek. Benim gibi bir adam için bir şeyin sadece bir parçasına sahip olmak çok güç. Eğer parçası o kadar iyiyse bütünü çok daha iyi olmalı çünkü. Specter'a gelince, onun için de aynısı geçerliydi. Hepsine sahip olmak-"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama hepsine sahip değilsiniz," diyor Wiley, kaleminin arkasını dişleyerek. Bakışlarını önce Al'e, sonra babama çeviriyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Wiley," diyor Al.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama gerçek bu!" diyor Wiley. "Gerçeği söylemek ne zamandan beri suç?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam ağır ağır Wiley'ye doğru dönüyor, çünkü babamın özel bir yeteneği var; bir adama sadece bakarak söylediklerinin arkasında yatanları görebiliyor. Söylediğini ne amaçla söylediğini, dürüst olup olmadığını ya da abartıp abartmadığını anlayabiliyor. Bir tür güç bu, ayrıca babamın zengin olmasının arkasındaki en önemli nedenlerden biri.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Wiley doğru söylediğine inanıyor, babam bunu anlıyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama olamaz Wiley," diyor. "Yani bildiğim kadarıyla mümkün değil bu. Arabamla ya da yürüyerek bu kasabayı karış karış dolaştım, kasabaya yukarıdan bile baktım ve tamamını satın aldığıma eminim. Bütününü satın aldım. Her kıyısını köşesini. Mükemmel bir daire oluşturdum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki madem," diyor Wiley. "O zaman yolun bittiği ve gölün başladığı yerdeki, üzerinde bir kulübe olan, arabayla ya da yürüyerek bulması çok zor, havadan görmesi olanaksız, hiçbir haritada yer almayan, sahibinde henüz imzanızı atmadığınız bir tapusu bulunan şu küçük araziden söz etmeyeyim. Bay Bloom. Çünkü siz ve Al bütün gerçekleri biliyorsunuz, nasıl olsa. Ben de ne dediğimi bilmiyorum galiba. Her şeyi daha iyi bilen sizlerden özür dilerim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Wiley babama oraya nasıl gideceğini, yolun nasıl sonlanıyor gibi göründüğünü ama aslında sonlanmadığını, gölün nasıl uzanmadığı yerlere kadar uzanıyormuş gibi göründüğünü, bu tuhaf yeri bulmanın ne kadar zor olduğunu ayrıntılarıyla anlatıyor. Bir bataklık burası. Bataklığın ortasında bir kulübe. Böylece babam yolun sonlanıyor gibi göründüğü yere kadar gidiyor ama arabasından çıkınca ağaçların, sarmaşıkların, toprağın ve çimlerin ötesinde yolun yeniden belirdiğini ve devam ettiğini görüyor. Doğa tarafından, setine sığmayan göl tarafından sahiplenilmiş yol. İki karış yüksekliğindeki bataklık suyunda bir okyanustakinden daha fazla canlı barınıyor. Bataklığın kıyısında, çamurun sertleşip ısındığı yerde hayatın kendisi başlıyor. Babam suya giriyor. Bataklık babamın ayakkabılarını yutuyor. Yürümeye devam ediyor. Su yükseliyor, yapışkan çamur paçalarına tutunuyor ve babam suya batıyor. Güzel bir his bu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Loş ışıkta çevresini görmekte hiç zorluk çekmeden yürümeye devam ediyor. Ve bir süre sonra aniden bir ev beliriyor karşısında - bir ev. Evin dik durmasına, bu yumuşak toprağın evin ağırlığını taşıyabilmesine inanamıyor ama işte karşısında; bir kulübe değil, gerçek bir ev. Küçük ama çok sağlam inşa edilmiş, dört duvarı sapasağlam ve bacasından duman tütüyor. Babam yaklaşırken sular geri çekiliyor, toprak sertleşiyor ve takip edebileceği bir patika beliriyor. Babam gülümseyerek ne kadar zekice, gerçek hayata ne kadar benziyor, diye düşünüyor; son anda, en az ihtiyaç duyulan saniyede bir patika çıkıyor insanın karşısına.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Evin bir tarafında bahçe, diğer tarafında insan boyunda odun yığınları var. Pencere pervazlarından birine bir sıra sarı çiçek yerleştirilmiş.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam evin verandasına çıkıyor ve kapıyı tıklatıyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merhaba!" diye sesleniyor içeriye. "Kimse yok mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Var," diye karşılık veriyor genç bir kadın sesi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İçeri gelebilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir an sessizlik oluyor, sonra karşılık geliyor: "Ayaklarını paspasa iyice sil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam söyleneni yapıyor. Kapıyı hafifçe itiyor ve kapının önünde dikilip çevresindeki olanaksız temizliği ve düzeni gözden geçiriyor; hayatında gördüğü en karanlık bataklığın ortasında sıcak, temiz, rahat bir odaya bakıyor. Önce şöminedeki ateşi görüyor ama bakışlarını hemen kaçırıyor. Şömine rafına bir sıra mavi renkli cam kavanoz çifter çifter dizilmiş. Sonra neredeyse tamamen bomboş olan duvarları gözden geçiriyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Odada küçük bir koltuk, iki sandalye ve şöminenin önüne serilmiş kahverengi bir halı var.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başka bir odaya açılan koridorun başında genç kız duruyor. Uzun siyah saçlarını tek örgüyle sırtına sallandırmış, gözleri de mavi. Yirmisinden büyük olamaz. Bu bataklığın ortasında yaşadığı için kızın giysilerinin tıpkı kendi giysileri gibi çamur içinde olacağını tahmin etmişti ama boynunun yanındaki siyah kül lekesini saymazsak kızın teni bembeyaz, pamuklu patiskadan beyaz elbisesi de tertemiz.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Edward Bloom," diyor kız. "Siz Ed Bloom olmalısınız, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet," diyor babam. "Nereden bildiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tahmin ettim," diyor kız. "Başka kim olabilirdi ki?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam başıyla onaylayıp onu ve ailesini rahatsız ettiği için özür dilediğini, fakat iş için geldiğini söylüyor. Evin ve çevresindeki arazinin sahibiyle -babası mı? annesi mi?- görüşmek istediğini bildiriyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kız evin sahibiyle görüşmekte olduğunu söylüyor babama.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu ev benim," diyor kız.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizin mi?" diyor babam. "Ama siz henüz-"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir kadınım," diyor genç kız. "Sayılırım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özür dilerim," diyor babam. "Sizi kırmak-"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İş konuşalım. Bay Bloom," diyor kız, mütebessim. "İş için geldiğinizi söylemiştiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam bildiği her şeyi ona anlatıyor; Specter'a nasıl geldiğini, kasabaya nasıl âşık olduğunu, tamamına sahip olmak istediğini. İsterseniz karakterindeki bir kusur deyin ama kasabayı, her karışını istiyor ve görünen o ki gözünden kaçan bir parça arazi ve bir ev kalmış, şimdi de sakıncası yoksa bu evi satın almak istiyor ama hiçbir şey değişmeyecek, genç kız istediği sürece burada yaşamaya devam edebilir, babamın tek istediği kasabayı kendi kasabasına dönüştürmek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bakayım anlamış mıyım," diyor kız. "Bataklığı benden satın alacaksınız ama ben burada yaşamaya devam edeceğim. Evi satın alacaksınız ama yine de benim olacak. Ben burada olacağım ve siz de canınızın istediği gibi kâh gelecek kâh gideceksiniz, çünkü karakterinizde bir kusur var. Doğru anlamış mıyım?" Babam doğru olduğunu, hemen hemen böyle bir şeyi kastettiğini söyleyince kız, "O zaman size evet diyemeyeceğim Bay Bloom," diyor. "Eğer hiçbir şey değişmeyecekse, bunca zamandır değişmediği gibi değişmemeye devam etmesini tercih ederim çünkü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama anlamıyorsunuz," diyor babam. "Özünde hiçbir şeyinizi yitirmeyeceksiniz. Sonuçta herkes bir şeyler kazanmış olacak. Görmüyor musunuz? Specter'daki herkese sorabilirsiniz. İyilikten başka bir şey yapmadım kimseye. Buradaki varlığım Specter halkı için her açıdan faydalı oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman faydalanmaya devam etsinler," diyor kız.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aslında çok küçük bir şey, keşke yeniden düşünseniz," diyor babam. Sinirlenmek üzere, ya da her an bir üzüntü atağı geçirebilir. "Ben sadece herkesin iyiliğini istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özellikle de kendinizin," diyor kız.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Herkesin," diyor babam. "Ben de dahil olmak üzere."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kız babama uzun süre bakıyor, sonra başını sallıyor. Mavi gözleri kıpırtısız ve bakışları sakin.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim ailem yok. Bay Bloom," diyor. "Uzun zaman önce kaybettim onları." Soğuk, aksi bir bakış atıyor babama. "Burada keyfim yerinde. Pek çok şey biliyorum, hatta bildiklerim sizi bile şaşırtabilir. Büyük bir çek ve çok para benim için hiçbir şeyi değiştirmez. Paraya ihtiyacım yok. Hiçbir şeye ihtiyacım yok. Bay Bloom. Hayatımdan memnunum ben."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Küçük hanım," diyor babam şüpheyle, "adınız nedir?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jenny," diyor kız şimdiye dek ağzından çıkandan çok daha yumuşak bir ses tonuyla. "Benim adım Jenny Hill."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hikâye şöyle devam ediyor: Babam önce Specter'a, sonra Jenny Hill'e âşık oluyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aşk çok tuhaftır. Jenny Hill gibi bir kadının birdenbire kendisine en uygun erkeğin babam olduğuna karar vermesinin sebebi nedir? Babam ona ne yaptı? Şu efsanevi cazibesi mi çekti kızı? Yoksa Edward Bloom ve Jenny Hill bir şekilde birbirleri için mi yaratılmışlardı? Hayatının aşkını bulmak için babamın kırk yıl, Jenny Hill'in de yirmi yıl beklemesi mi gerekmişti?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bilmiyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam Jenny'yi sırtına alıp bataklıktan çıkarıyor, babamın arabasına binip birlikte kasabaya gidiyorlar. Bazen arabasını o kadar yavaş kullanır ki şoför kapısının yanında tempolu bir yürüyüşle ilerleyerek onunla sohbet bile edebilirsiniz. Ya da bugün olduğu gibi Specter kaldırımlarındaki herkes babamın yanındaki koltukta kimin oturduğunu -güzeller güzeli Jenny Hill- görebilir.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Specter'da kalmaya başladığı ilk günlerde babam kasaba parkı yakınlarında, bahar kadar güzel bir sokakta küçük, beyaz, siyah panjurlu bir ev almıştı. Evin önünde yumuşak çimlerle kaplı yemyeşil bir bahçesi, yan tarafında gül fidanları, arkasında da garaja dönüştürülmüş eski bir ahır vardı. Ahşap, beyaz çitlerin üzerinde kanatları rüzgârda fırl fırıl dönen tahta bir kuş, ön verandada da üzerinde <i>Yuvam</i> yazan hasır bir paspas duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama bu evde bir kere bile kalmamıştı. Specter'da geçirdiği beş yıl boyunca bir kere bile geceyi kasabanın bu tek boş evinde geçirmemişti. Jenny'yi bataklıktan getirdiği güne dek her gece başkalarının yanında kalmıştı. Ama şimdi, Jenny'yi parkın yakınındaki, bahçesi yumuşak yeşil çimlerle kaplı beyaz eve yerleştirdiğinden beri onunla kalıyor. Akşamüstleri utangaç bir tavırla kapılarını tıklatarak Specter halkını şaşırtmaktan vazgeçti (Kapının çalındığını duyan çocuklar "Bay Bloom gelmiş!" diye haykırır, uzun zamandır görmedikleri amcaları gelmiş gibi üstüne atlarlardı). Artık kalacak yeri var ve başlangıçta bazılarının duyguları incinse de, durumun uygunluğunu sorgulayan birkaç kişi olsa da, kısa süre sonra herkes içinde yaşamayı sevdiği kasabada sevdiği kadınla birlikte yaşamasının akıllıca olduğunu görüyor ve kabulleniyor. <i>Akıllı;</i> ilk günden beri babam için böyle düşünüyorlar. Onlara göre babam akıllı, iyi kalpli ve nazik biri. Tuhaf bir şey yapacak olursa -arazi almak için bir bataklığa dalmak ve arazi yerine bir kadınla dönmek gibi- kendilerinin onun kadar akıllı, nazik ve iyi kalpli olmadığını, dolayısıyla onu anlayamayacaklarını düşünüyorlar. Kısa süre sonra Jenny Hill hakkında düşünmez oluyorlar, en azından bağnazca görüşlerini unutuyorlar ve sadece onun Edward yokken nasıl idare ettiğini merak ediyorlar, Çünkü en hoşgörülü Specter'lıların bile kabul etmek zorunda olduğu üzere, Edward genellikle kasaba dışında oluyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Kendini yalnız hissetmiyor mu?</i> diye merak ediyorlar. <i>Kendi başına ne yayıyor bütün gün?</i> Böyle şeyler.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jenny kasaba hayatına katılmayı ihmal etmiyor gerçi. Okulda düzenlenen etkinliklere yardımcı oluyor, yerel sonbahar festivalinde dans organizasyonundan sorumlu. Onca yıl bataklıkta yaşadıktan sonra bahçesine bakmakta hiç zorlanmıyor, o geldi geleli bahçe iyice coştu. Ama bazı geceler komşuları onun içinde çok derinlerde bir yerden acı acı haykırarak ağladığını duyuyorlar ve sanki o da duymuş gibi, babamın ya ertesi gün ya da sonraki gün arabasını ağır ağır sürerek, herkese el sallayarak kasabaya girdiğini görüyorlar. Sonunda arabasını evin önüne park ediyor, sevdiği kadına el sallıyor. Jenny de büyük olasılıkla verandada durarak ellerini önlüğüne siliyor, güzel yüzünde güneş gibi parlak bir gülümsemeyle, başını hafifçe sallayarak, sanki hiç gitmemiş gibi ona tatlı bir sesle <i>Merhaba</i> diyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir süre sonra herkese öyle gelmeye başlıyor zaten. Kasabanın dışındaki ilk arazi parçalarını satın aldığı günün üzerinden, herkesin tanıdığı ve alıştığı biri olarak kabullenilmesinin üzerinden öyle uzun yıllar geçti ki insanlar onu sorgusuz sualsiz kabullendiler artık. Specter'da belirivermesi eskiden olağanüstü bir olaydı ama artık sıradan bir şey. Kasabadaki her karış toprak ona ait ve tek başına bu toprakları adım adım dolaştı. Her evde uyudu, her işyerini ziyaret etti, herkesin adını hatırlıyor, her köpeğin adını biliyor, her çocuğun kaç yaşında olduğundan haberdar ve önemli doğum günlerinin hepsini hatırlıyor. Edward'i görerek büyüyen, onun bir kaybolup bir belirmesini diğer bütün gündelik olaylar gibi sıradan bir şey olarak kabullenen en başta çocuklardı tabii. Onların Edward'i olduğu gibi benimsemesi yetişkinlere de sirayet etti zaman içinde. Edward bir ay ortalarda görünmüyor, derken bir sabah başlayan yeni gün onu da beraberinde getiriveriyor kasabaya. Onun o eski, ağır aksak arabasıyla kasabaya girişi - ne manzara ama! Merhaba Edward! Yakında görüşürüz! Jenny'ye selamlarımı ilet. Dükkâna uğra. Uzun yıllar böylece akıp gidiyor ve Edward'in kasabadaki varlığı öyle sıradan ve öngörülebilir bir hal alıyor ki sonunda Edward hiç gitmiyormuş gibi değil, sanki bir gün ansızın kasabaya gelmemiş gibi hissediyor insanlar. Bu küçük, harika kasabadaki herkese, en küçük kız çocuğundan en yaşlı adama kadar herkese, Edward Bloom doğduğundan beri Specter'da yaşıyormuş gibi geliyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Specter'da tarih hiç gerçekleşmeyen şeylere dönüşüyor. İnsanların kafası karışıyor, bazı şeyleri unutuyor, hep yanlış şeyleri hatırlıyorlar. Geriye bir tek kurmaca kalıyor. Hiç evlenmemiş olmalarına rağmen, Jenny babamın genç karısı, Edward da yolculuk eden bir satıcıya dönüşüyor. İnsanlar bu ikisinin nasıl tanıştığını hayal etmekten hoşlanıyor. Edward uzun yıllar önce kasabaya geldiğinde onu nerede görmüştü acaba? Annesiyle pazarda dolaşırken mi? Edward gözlerini alamamıştı ondan. Bütün gün peşinde dolaşmıştı. Yoksa Jenny biraz bozuk para karşılığında Edward'a arabasını yıkamayı teklif eden, o günden sonra da adama göz koyup kendisini dinleyen herkese, O benim. Yirmi yaşına girdiğim gün onunla evleneceğim, diyen küçük kız mıydı? Elbette, yirmi yaşma girdiği gün taşra dükkânının önündeki verandada Wilard, Wiley ve diğerleriyle birlikte oturan Edward'i bulmuş, henüz aralarında tek bir cümle bile geçmemiş olmasına rağmen ona elini uzatmış, Edward da bu eli tutmuş ve birlikte yürümeye başlamışlardı. Yeniden ortaya çıktıklarında karı kocaydılar, evliydiler ve parka yakın bir sokaktaki, bahçeli, küçük ve mükemmel eve taşınmaya hazırlardı. Ya da belki...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fark etmez; çünkü hikâye değişip duruyor. Bütün hikâyeler gibi. Anlatılanların hiçbiri doğru olmadığından kasabalıların bellekleri tuhaf bir değişikliğe uğruyor, hiç olmamış bir şeyi olmuş gibi hatırladıkları, başkalarıyla paylaşmaya değecek kadar güzel bir hikâye, anlatacak yeni bir olay, her gün bir yenisi üretilen bir yalan buldukları gecenin sabahında sesleri daha gür çıkıyor. Bir yaz sabahının sıcağında, Willard -bu olayı kim unutabilir?- Edward'in henüz on yaşında bir çocuk olduğu günlerde -artık kuruyan, yok olan, arasanız bulamayacağınız- nehrin nasıl yükseldiğini anlatabilir. Kapkara gökyüzünden düşen yeni bir damlanın kasabayı sel suları altında bırakmakla tehdit ettiğini, nehre düşen ikinci damlanın Specter'ı yok edeceğinden korktuklarını uzun uzun açıklayabilir. O gün Edward'ın -sakin, güzel sesiyle- nasıl şarkı söylemeye başladığını kimse unutamaz. Şarkı söylüyor, bir yandan da yürüyerek kasabadan uzaklaşıyordu; yağmur bulutları da peşinden gidiyordu. Nehre bir damla daha düşmemişti çünkü Edward'ı takip eden bulutlar kasabayı terk etmişti. Edward yağmur damlalarını büyülemiş, güneş açmıştı. Yağmuru Tennessee yakınlarına götürüp bırakana, Specter'ı güvenliğe kavuşturana kadar da dönemişti. Bu olayı kim unutabilirdi ki?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hayvanlara karşı Edward'dan daha nazik davranan bir olabilir mi? diye söze girebilirdi başka biri. Varsa getirin göreyim, çok merak ederim doğrusu. Hatırlıyorum da, Edward gencecik bir delikanlıyken hayvanlara karşı o kadar nazikti ki, hepsi...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Edward, Specter'a çok sık gelmiyor tabii, en çok ayda birkaç gününü geçiriyor kasabada. Yeni ve zengin mal sahibi gerçekte oraya bir akşamüstü, bozuk bir arabayla, üstelik kırk yaşını geçmişken gelmiş olsa da, kasaba halkı her zaman yaptığını yapmaya -bir şeyler icat etmeye- devam ediyor; ama bu sefer balık tutmakla ilgili basit hikâyeler yerine Edward Bloom'un Specter'da hiç yaşamadığı hayatıyla ilgileniyorlar. Keşke gerçekten burada yaşamış olsaydı, diye düşünüyorlar ve o hayatı Edward'a zihinlerinde yaşatıyorlar; Edward Bloom nasıl onları yeniden icat ettiyse, onlar da onu icat ediyorlar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Üstelik Edward bunun oldukça iyi bir fikir olduğunu düşünüyor. Yani, en azından aksi yönde görüş bildirmiyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama bu başka bir hikâye. Asıl hikâyede, Jenny'yle ilgili olanda, işler yolunda gitmiyor. Elbet olacaktı bu, öyle değil mi? Genç bir kadın bataklığın ortasında sürdürdüğü hayatı bırakıp kasabaya geldi, üstelik güzeller güzeli bir genç kadın bu, ve sonra hayatını yalnız başına geçirmek zorunda kalıyor. Ah gençliğini heba eden o karanlık saatler! Edward Bloom'u seviyor, hem bunun için kim suçlayabilir onu? Edward'i sevmeyen yok ki. Ama Jenny'nin kalbinin anahtarı yalnızca onda, Edward'da ve giderken bu anahtarı da yanında götürüyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jenny'de bir tuhaflık var, bunu herkes fark ediyor. Artık gece gündüz pencerenin önünde oturuyor. İnsanlar sokaktan geçiyor, ona el sallıyorlar ama onları görmüyor. Çok uzaklarda olan bir şeye bakıyor o. Gözleri parıldıyor. Hiç kırpmıyor parıldayan gözlerini. Bu kez Edward uzun süre, daha önce hiç olmadığı kadar uzun süre kayboluyor ortadan. Tabii herkes onu özlüyor ama en çok özleyen Jenny ve özledikçe tuhaflığı daha görünür hale geliyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Belki onu kasabaya ilk getirdiğinde birisi Jenny'nin farklı olduğunu söyleyebilirdi Edward'a. Ama Jenny Hill ve ailesini kimse tanımıyordu. Hiç kimse. Genç kadın tam yirmi yıl boyunca kasabada kimsenin haberi olmadan bataklığın ortasında yaşamış olabilir miydi? Bu mümkün müydü?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hayır, değildi tabii. Ama bunu Edward'a söylemeye kimse cesaret edemedi, çünkü söylemek yanlış göründü. Edward o kadar mutluydu ki. Jenny de çok hoş bir genç kıza benziyordu. Benzemekle kalmıyordu, çok hoş bir genç kızdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama artık değil. Jenny Hill'i soğuk ve sert bir ifadeyle pencerenin önünde oturuken gören hiç kimse ona bakıp ne kadar <i>hoş</i> olduğunu düşünmez. <i>Ruh hali pek hoş olmayan bir genç kadın bu,</i> diye düşünebilirler olsa olsa. Hem gözleri de ışıldıyor. Gerçekten, hakikaten ışıldıyor. Geceleri evin önünden geçenler pencerede iki tane hafif sarı ışık gördüklerine yemin ediyorlar, Jenny'nin gözleri bunlar. Ve insanı ürkütüyorlar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tabii bahçe de birden cehenneme dönüyor. Yabani otlar ve sarmaşıklar gül fidanlarını kaplıyor, sonunda güllerin hepsi ölüyor. Bahçedeki çimenler uzadıkça uzuyor, artık kendi ağırlığını taşıyamayan çimenlerin boynu bükülüyor. Komşulardan biri bahçeyi düzenlemesine yardım etmek istiyor ama gidip kapıyı çaldığı zaman Jenny kapıyı açmıyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Küçük beyaz evden yayılan umutsuzluk herkesi öyle büyülüyor ki olanlar olduğunda kimsenin elinden bir şey gelmiyor, kimsede müdahale edecek hal kalmıyor. Sarmaşıklar birkaç gün içinde evin bir tarafından diğer tarafına uzanıyor ve en sonunda her yanı tamamen kaplıyor; artık orada bir zamanlar bir ev olduğuna inamak bile çok güç.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sonra yağmur yağıyor. Günlerce aralıksız yağıyor yağmur. Göl suları kabarıyor, baraj neredeyse taşacak hale geliyor ve sular Jenny'nin evinin bahçesinde birikmeye başlıyor. Önce küçük su birikintileri oluşuyor, derken bu birikintiler birleşiyor, büyüyor ve sonunda evi çepeçevre sarıyor. Bahçeden dışarı taşan sular yandaki evin kapısına kadar ilerliyor. Bu havuzu keşfeden su yılanları hallerinden memnun oynaşıyorlar, kökleri yeterince sağlam olmayan ağaçlar birer birer devriliyor. Kaplumbağalar ağaç dallarına sığınıyor ve kabukları yosun tutuyor. Daha önce bu bölgede hiç görülmemiş kuşlar geliyor ve Jenny'nin evinin bacasına tünüyorlar. Geceleri bu karanlık, derin yerden tuhaf hayvan sesleri yükseliyor. Bu sesler kasaba halkının yataklarında korkuyla titremesine neden oluyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bataklığın yayılması bir süre sonra yavaşlıyor ve duruyor. Fakat küçük beyaz evin dört bir yanı derin, karanlık, yosunlu suyla çevrili artık. Babam nihayet kasabaya dönüyor ve olanları görüyor ama bataklık artık çok derin ve ev çok uzakta. Onun orada hâlâ ışıldamakta olduğunu görmesine rağmen ona sahip olamaz artık, bu yüzden bize dönüyor. Gezgin kahraman geri geliyor, her seferinde yanımıza dönüyor. Ama iş için yolculuğa çıktığında her zaman bu kasabaya gidiyor, her seferinde gidip ona sesleniyor ama kız seslenişlerine karşılık vermiyor. Artık ona sahip olamaz babam, bu yüzden eve geldiğinde hep üzgün ve yorgun, bu yüzden ağzını bıçak açmıyor.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__And__Page_Break"></p>

  <p class="P_Current__And__Times_New_Roman__And__18pt__And__Bold__And__Centre_Alignment__And__Left_Indent__And__Spacing_After__And__Spacing_Before"><span><i>Nasıl Sonlandığına Dair</i></span></p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR__1">Sonlar her zaman sürprizlidir. Bu son beni bile şaşırtmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mutfakta fıstık ezmeli ve reçelli sandviç hazırlıyordum. Annem pencere pervazlarının üstünde biriken tozları, bir merdivene çıkıp bakmadan asla göremeyeceğiniz yerlerdeki tozları temizliyordu ve tabii ki bir merdivenin tepesindeydi. Ancak mutsuz ve korkunç bir hayat geçirmiş olan birinin yüksekteki bu tozlu çerçeveleri silmeye zaman ayıracağını düşünüyordum ki, babam içeri girdi. Akşamüstü dört sularıydı ve babam için oldukça tuhaf bir saatti çünkü onu güneş batmadan önce en son ne zaman ayakta gördüğümü hatırlayamıyordum. Gün ışığında ona iyice baktığımda nedenini anladım; pek iyi görünmüyordu. Hatta korkunç görünüyordu. Yemek odasındaki masanın üzerine bir şey bıraktıktan sonra sert tabanlı ayakkabılarıyla yeni cilalanmış rabıtaları takırdatarak mutfağa girdi. Annem onun geldiğini duydu ve babam mutfağa girerken ihtiyatla merdivenden indi, temizlik bezini tezgâhın üstüne, ekmek sepetinin yanına bıraktı, ancak çaresizlik diye nitelendirebileceğim bir yüz ifadesiyle dönüp babama baktı. Babamın ona ne söyleyeceğini, bize ne söyleyeceğini biliyordu. Biliyordu çünkü babam bir dolu test ve biyopsi yaptırmıştı. Sonucu kesin olarak öğrenene dek olanları benden gizlemenin daha iyi olacağına karar vermişlerdi. Kesin sonucu bugün öğrenmişlerdi. Annemin pervazların tozunu almaya girişmesinin nedeni de buydu, çünkü bugün kesin sonucu öğrenecekleri gündü ve bu konuyu düşünmek istememiş, hiçbir şey yapmadan oturup babamın dönüşünü beklemeye tahammül edememişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kesin sonucu böyle öğrendi işte.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her yerde," dedi babam. O kadar. <i>Her yerde,</i> dedi ve dönüp gitti, annem de hemen peşinden. Ben mutfakta kalakalıp Tanrı'dan başka neyin her yerde olabileceğini ve annemle babamın buna niçin bu kadar üzüldüğünü düşünmeye koyuldum. Uzun süre merak etmem gerekmedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana açıklamalarına gerek kalmadan kendi kendime anladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama babam ölmedi. Henüz değil. Bir ceset yerine bir yüzücüye dönüştü. Yüzme havuzumuz yıllardır vardı ama babam bu zamana dek pek ilgi göstermemişti ona. Artık sürekli evde olduğu ve antrenmana ihtiyaç duyduğu için sanki suda doğmuş, doğal ortamı suymuş gibi bütün zamanını havuzda geçirmeye başladı. Onu seyretmek çok keyifliydi. Gövdesi suyu hemen hiç dalgalandırmadan bıçak gibi kesiyordu. Yara izleri, lezyonlar, morluklar ve sıyrıklarla kaplı uzun ince, pembe gövdesi ışığı yansıtan mavi suların içinde parıldıyordu. Kollarını öyle büyük bir içtenlikle ileri atıyordu ki sanki hareket etmeye çalışmak yerine suyu okşuyordu. Bacakları kurbağa hassasiyetiyle uzanıp bükülüyor, başı suyun altına battıktan sonra bir öpücük masumiyetiyle yüzeye çıkıyordu. Saatlerce yüzüyordu. Uzun saatler boyunca havuzda kalan derisi suyu emiyor, kırışıklıkları bembeyaz oluyordu; bir keresinde derisini ağır ağır, düzenli hareketlerle, büyük parçalar halinde soyduğunu gördüm; deri değiştiriyordu. Günün geri kalanını uyuyarak geçiriyordu. Uyumadığı anlarda bazen dalıp gittiğini görüyordum, sanki bir sırrı düşünür gibi uzaklara dalıyordu. Onu izledikçe her gün biraz daha yabancılaştığını fark ediyordum, sadece bana değil, zamana ve mekâna da yabancılaşıyordu. Ateş ve tutkudan yoksun gözleri giderek başının içine gömülüyordu. Bedeni sanki giderek büzülüyor, solgunlaşıyordu. Sadece kendisinin duyabildiği bir sesi dinler gibiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bütün bunların iyi bir amaç uğruna gerçekleştiğini, her nasıl olacaksa mutlu bir sonla taçlanacağını, hatta bu hastalığın bile başka bir şeyin metaforu olduğunu düşünerek biraz olsun avunuyordum; hastalık, babamın dünyadan bıkıp usandığı anlamına geliyordu bana kalırsa. Apaçık ortadaydı bu. Devler, her şeyi gören cam gözler, hayatını kurtardığınız, sonradan ortaya çıkıp sizin hayatınızı kurtaran nehir perileri yoktu artık. Babam sadece Edward Bloom'du şimdi: bir insan. Hayatının kötü bir döneminde yakalamıştım onu. Ama bu onun suçu değildi. Dünya onun görkemli bir hayat sürmesine izin veren büyüyü taşımıyordu artık, hepsi bu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hastalığı daha iyi bir yere gitmesini sağlayacak olan biletti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunu biliyorum artık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yine de, başımıza gelebilecek en iyi şeydi bu son yolculuk. <i>En iyi</i> demek biraz abartılı oldu belki, ama her şeyi düşündüğümüzde iyi demek fazla kaçmaz bence. Her akşam görüyordum onu, sağlığında bu kadar sık görmem olanaksızdı. Üstelik hâlâ aynı yaşlı adamdı babam. Mizah anlayışı hiç zarar görmemişti. Bunun niçin bu kadar önemli olduğunu bilmiyorum ama öyle işte. Önemli. Sanırım bazı durumlarda dayanıklılığa, vazgeçilmeyen bir amaca, inatçı bir iradeye işaret ediyor da ondan.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir adam bir çekirgeyle sohbet ediyormuş. "Biliyor musun," demiş çekirgeye, "senin adını taşıyan bir kokteyl var." Çekirge de sormuş: "Ne yani, Howard adında bir kokteyl mi var?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir tane daha. Adamın biri bir restorana girip bir fincan kremasız kahve ısmarlamış. Garson bir süre sonra dönüp "Kremasız kahvemiz kalmamış," demiş. "Sütsüz kahve alır mıydınız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama bu fıkralar artık komik bile değildi. Sadece yaklaşan son günü bekliyorduk. Eski, kötü fıkraları anlatıp son ana ulaşana dek zaman geçiriyorduk. Babam giderek daha da bitkinleşiyordu. Bazen bir fıkranın ortasında sözünü unutuyor ve yanlış sonu anlatıyordu. Çok güzel bir son sözle bitiriyordu fıkrayı, ama başka bir fıkranın sonu oluyordu anlattığı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Havuz da giderek çürümeye başlamıştı. Bir süre sonra bakımıyla ilgilenen kimse kalmadı. Babamın sonunu düşünmekten başka bir şey yapamadan yerimize çakılıp kalmıştık. Havuzu temizlemekle, suyun mavi rengini koruyan özel kimyasalları eklemekle uğraşan kimse olmadığından duvarları kaplayan yosunlar rengini koyu yeşile çevirdi. Ama babam sonuna kadar yüzmeyi sürdürdü. Daha çok pis bir su birikintisine benzemeye başladığında bile havuzda yüzmeye devam etti. Bir seferinde, ona bakmak için suyun kenarına geldiğimde sinek yakalamak için sudan fırlayan bir balık -bir küçük ağızlı siyah levrek- gördüğüme yemin edebilirim. Bundan eminim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Baba?" dedim. "Sen de gördün mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Attığı kulacın ortasında durdu ve suyun kaldırma kuvvetine bıraktı kendini.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Balığı gördün mü baba?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Derken gülmeye başladım, çünkü babama, fıkralar anlatan ebedi komedyene bakınca çok <i>komik</i> göründüğünü fark ettim. Ona bakarken aklımdan geçen düşünce tam da buydu: <i>Komik görünüyor.</i> Tabii babam attığı kulacın ortasında birden durmamıştı. Bayılmıştı, ciğerleri suyla dolmuştu. Onu havuzdan çıkarıp ambülans çağırdım. Karnına bastırınca sular ağzından fıskiye gibi fışkırdı. Gözlerinden birini açıp kırpmasını, gülmeye başlamasını, bu gerçek hayat sahnesini başka bir şeye, gerçekten fena ve komik bir şeye, gelecekte hatırlayıp güleceğimiz bir şeye dönüştürmesini bekledim. Elini tutup bekledim</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Uzun süre bekledim.</p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P_Current__And__Times_New_Roman__And__18pt__And__Bold__And__Centre_Alignment__And__Left_Indent__And__Spacing_After__And__Spacing_Before"><span><i>Babamın Ölümü:</i> 4. <i>Tekrar</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ve böylece, en nihayetinde şöyle gerçekleşti. Daha önce dinlediyseniz durdurun beni.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam ölüyordu. Jefferson Memorial Hastanesi'ndeki odasında, bir oksijen çadırında yatıyordu. Küçülmüş, kaşık kadar kalmış bedeni soğuk ve saydam görünüyor, şimdiden bir hayaleti andırıyordu. Annem de benimle birlikte bekliyordu ama arada doktorlarla konuşmak için odadan ayrılıyor, sırtı ağrıdığı için yürüyüşe çıkıyor ve beni babamla yalnız bırakıyordu. Ben de babamın elini tutup bekliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kaç kişi olduklarını bile bilmediğim, "ekip" diye anılan doktorların hepsi durumun ciddiyetinden söz ediyordu, hatta umutsuzdular. Dr. Knowles diye biri vardı, Dr. Millhauser ve bir de Dr. Vincetti. Her biri alanında ünlü bir uzmandı. Her biri babamın bedeninin kendi uzmanlık alanlarına giren bölümüne göz kulak oluyor ve bulgularını eskiden beri aile hekimimiz olan Dr. Bennett'a bildiriyordu. Ekibin şefi konumundaki Dr. Bennett bir pratisyendi. Diğer doktorlardan gelen raporların ayrıntılarını değerlendiriyor, onların bıraktığı boşlukları dolduruyor, sonra bize Büyük Resmi sunuyordu. Bazen öğrenmek için üniversiteye gittiği sözcükleri paylaşarak bizi onurlandırdığı oluyordu: örneğin böbrek yetmezliği ve kronik hemolitik anemi. Özellikle bu sonuncusunun, yani kronik aneminin güçten düşürücü olduğunu vurguluyordu, çünkü vücutta aşırı miktarda demir birikmesine neden oluyor, düzenli aralıklarla kan nakli yapılması gerekiyor, ayrıca deride renk değişikliklerine, ışığa karşı aşırı hassasiyete yol açıyordu. Bundan dolayı, komada olmasına rağmen odasındaki ışıklar iyice kısılıyordu. Komadan çıkacak olursa parlak ışıkların yaşatacağı şokun ölümcül olabileceğinden korkuluyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dr. Bennett'ın yüzü yaşlı ve yorgundu. Gözlerinin altındaki halkalar bir toprak yoldaki koyu kahverengi tekerlek izlerini andırıyordu. Uzun yıllardır aile doktorumuzdu, kaç yıldır, onu bile bilmiyorum. Ama iyi bir doktordu ve ona güveniyorduk.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">“Durumu size anlatayım," dedi o gece, elini omzuma koyarak. Babamın durumunun kötüye gidişini birlikte izlerken arkadaşlığımız da ilerliyordu. "Sizlerle açık yüreklilikle konuşmak istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Önce bana, sonra anneme baktı; sanki söyleyeceklerini zihninde yeniden gözden geçiriyor gibiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bay Bloom bu sefer şoku atlatamayabilir," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Annem ve ben bir ağızdan yanıt verdik: "Anlıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Denemek istediğimiz birkaç şey daha var," dedi. "Henüz vazgeçmiş değiliz, kesinlikle öyle bir şey yok. Ama benzer vakalarla daha önce karşılaştım. Çok, çok üzgünüm. Edward Bloom'u çeyrek asırdır tanıyorum. Onu hastam gibi görmüyorum artık. Bir arkadaş gibi görüyorum, anlıyorsunuz, değil mi? Arkadaşım için bir şeyler yapmak istiyorum. Ama makineler olmadan..." Dr. Bennett sessizleşti, üzgün başını bir kez salladı, cümlesini tamamlamadı. Hiçbir zaman sonunu düşünmeden konuşmazdı, biliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ben kalkıp uzaklaştım, annem ve doktor konuşmaya devam ettiler. Babamın odasına gidip yatağının yanındaki sandalyeye oturdum. Orada öylece oturup -neyi beklediğimi bilmeden- bekledim, bir yandan odadaki olağanüstü makinelere bakıyordum. Buna yaşamak denemezdi tabii. Yaşamak için destek almak denebilirdi ancak. Tıp dünyası, Araf'ın yerini alması için bu makineleri icat etmişti. Bir monitöre bakarak dakikada kaç nefes aldığını görebiliyordum. Telaşlı kalbinin neler yaptığını görebiliyordum. Ne anlama geldiğini bilmediğim ama yine de takip ettiğim birkaç tane dalgalı çizgi ve sayı da vardı. Hatta bir süre sonra babamı değil, makineleri izlemeye başlamıştım. Makineler babama dönüşmüştü. Bana onun öyküsünü anlatıyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Böyle dedim de, aklıma bir fıkra geldi. Babamın fıkralarını her zaman hatırlayacağım ama bunu asla unutmam. Bu fıkra bir aile yadigârı. Yalnızken yüksek sesle, onun bana anlattığı şekilde kendi kendime anlattığım bir fıkra. Bir adam varmış, diye başlıyor. Bir adam varmış, yoksul bir adammış ve yeni bir takım elbiseye ihtiyacı varmış. Yeni bir takıma ihtiyacı varmış ama yeterli parası yokmuş. Bir gün bir dükkânın önünden geçerken vitrinde bir takım görmüş, fiyatı da tam istediği gibiymiş bu ince çizgili, lacivert, yakışıklı takımın. Böylece adam onu satın almış. Hemen satın almış ve uygun bir kravat da bulup takımı giymiş, dükkândan öyle çıkmış. Ama sorun şu ki -herhalde bunu daha önce belirtmem gerekirdi- takım elbise adama olmuyormuş. Üzerinden sarkıyormuş. Birkaç beden büyük geliyormuş. Ama beğenmiş almış bir kere, değil mi? Bu yüzden, takım üzerinde iyi görünsün diye bir dirseğini <i>böyle</i> kaldırıyor, diğer kolunu <i>şöyle</i> büküyor, manşetleri eşit boyda görünsün diye bacaklarından birini hiç kıvırmadan yürümek zorunda kalıyormuş. Kocaman takımın içindeki küçücük adam, dedim ya takımı giyip çıkmış dükkândan, sokakta yürümeye başlamış. Kendi kendine. <i>Ne güzel bir takırtı elbisem var!</i> diyor, kollarını şöyle kaldırıp -sözün burasında babam da kollarını kaldırırdı- bir bacağını sürükleyerek yürüyor, yüzünde yaptığı kârlı alışverişten kalan -bir takım! İndirimli!- aptalca bir gülümsemeyle ilerliyormuş. Meydanda iki kadının yanından geçmiş. Kadınlar onun geçişini seyretmişler, sonra içlerinden biri başını sallayıp yanındakine: "Zavallı, zavallı adamcağız!" demiş. Öbür kadın cevap vermiş: "Evet ama ne güzel bir takım elbise!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İşte fıkra böyle bitiyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama babam gibi anlatamıyorum. Bacağımı onun gibi sürükleyemiyorum ve hayatımda duyduğum en komik fıkra olmasına rağmen gülemiyorum. Yapamıyorum bunu. İkinci kadın "Evet ama ne güzel bir takım elbise!" dediğinde bile gülemiyorum. Hiç gülmüyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yerine şu diğer şeyi yapıyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bence onu uyandıran, kısa süreliğine yeniden dünyaya dönmesini sağlayan da buydu. Hayatım boyunca bir fıkra dinlemeye hiç bu kadar ihtiyacım olmadığını düşünmüştü herhalde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni nasıl da güldürürdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona bakıyorum, o da bana bakıyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biraz su," diyor bana. "Biraz su getir!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Biraz su,</i> diyor!</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ses onun sesi gerçekten de, babamın derin, gümbürdeyen, ilgili ve nazik sesi. Annem hâlâ dışarıda doktorla konuşuyor. Babama biraz su getiriyorum, bana sesleniyor, yatağının kenarına çağırıyor, tek oğlunu, beni, tek çocuğunu çağırıyor ve yatağın kenarına hafifçe pat pat vurarak oturacağım yeri gösteriyor. Ben de oturuyorum. Merhabalara, nasılsınlara zaman yok, ikimiz de biliyoruz bunu. Uyanıyor, bana ve oturduğum sandalyeye bakıyor sonra da yatağın kenarına oturmaya çağırıyor beni. Gidip gösterdiği yere oturuyorum, küçük plasik bardaktaki sudan bir yudum alıp "Oğlum," diyor, "çok endişeliyim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Konuşurken sesi titriyor ve anlıyorum, nasılını sormayın ama anlıyorum, biliyorum, makineler olsa da olmasa da onu son canlı görüşüm olacak bu. Yarın ölmüş olacak babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni endişelendiren nedir baba?" diyorum. "Öbür dünya mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır sersem," diyor. "Senin için endişeleniyorum. Salağın tekisin. Yardımım olmadan kendini tutuklatmayı bile beceremezsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Söylediklerinden alınmıyorum. Komik olmaya çalışıyor. Komik olmaya çalışıyor ve <i>elinden gelenin en iyisi bu!</i> Babamın gidici olduğunu o anda anlıyorum işte.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim için endişelenme baba," diyorum. "Başımın çaresine bakarım. Hiç endişelenme."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babayım ben," diyor. "Elimde değil. Babalar endişelenir. Ben babayım," diye tekrarlıyor anladığımdan emin olmak için. "Baban olarak sana bir şeyler öğretmeye çalıştım. Gerçekten denedim bunu. Belki çok sık yanında olamadım ama seni her gördüğümde bir şeyler öğretmeye çalıştım. Şimdi söyle bakalım, sence iyi bir iş çıkardım mı?" Ağzımı açar açmaz haykırıyor: "Dur! Sakın cevap verme!" diyor elinden geldiğince gülümsemeye çalışarak. Ama beceremiyor. Artık gülümseyemiyor. Böylece bana diyor ki, karşımdaki yatağa uzanmış ölmekte olan bu adam -babam- bana diyor ki, "Ah, hadi, tamam. Ölmeden önce söyle bana. Sana ne öğrettiğimi söyle. Sana hayat hakkında öğrettiğim her şeyi söyle ki huzur içinde ölebileyim, bu kadar endişelenmek zorunda kalmayayım. Sadece... söyle gitsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onun ölmek üzere olan gri-mavi gözlerine bakıyorum. Birbirimize bakıyoruz, birbirimize son bakışlarımızı, sonsuza dek hatırlayacağımız yüzlerimizi gösteriyoruz ve keşke onu daha iyi tanısaydım, keşke ortak bir hayatımız olsaydı, keşke babam benim için tam bir muamma olmasaydı diye düşünüyorum ve <i>"Bir adam varmış,"</i> diyorum. <i>"Bir adam varmış, yoksul bir adammış ve yeni bir takım elbiseye ihtiyacı varmış. Yeni bir takıma ihtiyacı varmış ama..."</i></p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P_Current__And__Times_New_Roman__And__18pt__And__Bold__And__Centre_Alignment__And__Left_Indent__And__Spacing_After__And__Spacing_Before"><span><i>Büyük Balık</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gülümsedi. Sonra bakışlarını odanın içinde dolaştırdı ve bana göz kırptı. Göz kırptı!</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi buradan çıkalım," dedi boğuk bir fısıltıyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dışarı mı?" dedim hayretle. "Baba, sen hareket edecek-"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tuvalette katlanır bir tekerlekli sandalye var," dedi. "Bir battaniyeye sarınırım. Şu koridordan çıktık mı tamam demektir. Fazla zamanımız yok! Acele et oğlum!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İstediklerini yaptım, neden bilmiyorum. Tuvalete girince doğru söylediğini gördüm. Kapının arkasında bebek puseti gibi katlanmış bir tekerlekli sandalye vardı. Sandalyeyi açtım, yatağının yanma götürdüm, onu açık kahverengi renkli bir battaniyeye sardım, kenarını başının üstüne atınca bir keşişe benzedi. Onu yataktan kaldırıp sandalyeye yerleştirmek içimi sızlatacak kadar kolay oldu. Ben son aylarda güçlenmemiştim ama babam gözle görülür şekilde küçülmüştü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi gidelim!" dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oda kapısını açıp koridoru gözden geçirdim. Annemin Dr. BennettTa birlikte hemşire masasının yanında durduğunu gördüm, bir mendille gözlerini siliyor, bir yandan da başını sallıyordu. Sandalyeyi iterek babamı aksi yöne götürdüm, bizi gördüler mi diye dönüp bakmaya bile cesaret edemedim. Sadece sandalyeyi hızla ittim, en iyisi neyse onun olmasını diledim ve sonra köşeyi döndük. Ancak o zaman dönüp arkama bakmaya cesaret edebildim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kimse yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şimdilik herşey yolundaydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki nereye gidiyoruz?" diye sordum soluk soluğa.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Asansörlere," dedi battaniyenin altından gelen boğuk sesiyle. "Asansörle lobiye ineceğiz sonra da arabanı nereye park ettiysen oraya gideceğiz. Otoparka mı bırakmıştın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman beni otoparka götür," dedi. <i>"Hemen.</i> Fazla zamanımız yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Asansör kata geldi, sandalyeyi itip babamı bindirdim. Kapı arkamızdan kapandı ve yeniden açıldığı zaman onu asansörden çıkardım, gözüpek birinin gösterişli tavırlarıyla yeşil ve beyazlar giymiş bir grup doktorun, ellerinde hasta dosyalarıyla dolaşan hemşirelerin önünden geçirdim. Bazıları sadece şöyle bir bakmakla yetindi, bazıları bizi dikkatle süzdü. En sonunda lobideki herkes durup bize bakmaya başladı. Bir sorun olduğunu biliyorlardı ama onların bir şey anlamasına ya da bizi durdurmasına zaman bırakmadan hızla geçip gittik. Tek yapabildikleri tuhaf bir şey görmüş gibi bize bakmaktı, zaten gördükleri tuhaf, tahmin ettiklerinden daha da tuhaf bir şeydi. Derken binadan çıktık ve serin yaz rüzgârı altında otoparka yollandık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aferin sana," dedi babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkürler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yine de acele et Will," dedi. "Bana biraz su lazım. Bana su lazım, hem de nasıl."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Arabada var," dedim. "Bir şişe su var arabada."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha fazla lazım," dedi ve güldü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha fazlasını da alırız," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Alacağını biliyorum oğlum," dedi. "Biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arabaya varınca onu kucaklayıp sandalyeden kaldırdım, ön koltuğa oturttum. Sandalyeyi katlayıp bagaja attım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona ihtiyacımız olmayacak," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gittiğimiz yerde ona gerek yok," dedi ve yeniden güldüğünü duydum sanki.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama başlangıçta nereye gittiğimizi bana söylemedi. Sadece bildiğimiz her şeyden uzaklaştık; hastaneden, eski ofisinden, evden. Bir ipucu verir belki diye ona baktım, battaniyenin içinde sessizce yatıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu su nerede William?" dedi birkaç dakika sonra.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah," dedim. "İşte."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koltuğun hemen yanındaydı. Şişenin kapağını açıp babama uzattım. Battaniyenin kıvrımları arasından uzanan titrek, derisi pul pul bir el şişeyi aldı. Ama suyu içmek yerine başından aşağı döküverdi. Battaniye sırılsıklam olmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aahhh," dedi keyifle. "İşte bu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Islak battaniyeye sarınmaya devam etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Otobandan kuzeye devam et," dedi, sesini zar zor duydum. Battaniyenin altından boğuk ve sanki çok uzaktaymış gibi geliyordu sesi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Otobandan kuzeye," diye tekrarladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Orada bildiğim bir yer var," dedi. "Bir nehir var. Nehrin kıyısında bir yer."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Edward'in Korusu</i>," dedim kendi kendime.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne?" diye atıldı hemen.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yok bir şey," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir dizi sokaktan geçtik, şehri boydan boya kat ettik, güneşin ağaç tepeleri ve çatıların üzerinden yükselmekte olduğu banliyölerden çıktık ve sonunda derin, yeşil, güzel kırlara geldik. Birden çevremizi sarıvermişti; ağaçlar, çiftlikler ve bulutlarla uçucu kuşların yuvası olan masmavi gökyüzü. Daha önce bu yoldan bir kez daha geçmiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne kadar yolumuz kaldı?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Birkaç kilometre kadar sanırım," dedi. "Öyle <i>umuyorum.</i> Kendimi iyi hissetmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neyin var?" diye sordum ama cevap vermek yerine nemli battaniyenin içinde titredi ve sanki çok acı çekiyormuş gibi iniltiyle gurultu karışımı bir ses çıkardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi misin?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha iyi hissettiğim olmuştu," dedi. "Kendimi şu adam gibi hissediyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başının üstünde bir kurbağa, omzunda bir kuş ve yanında bir kangruyla bara giren adam. Onu gören barmen, "Hey, buraya gelen ilk kanguru bu," der ve kanguru cevabı yapıştırır: "Bu fiyatlarla şaşmamak lazım!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Derken babam birden haykırdı: "Burası!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arabayı yolun kenarına çektim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bildiğim kadarıyla hikâyelerindeki Edward'in Korusu değildi burası ama olabilirdi de. Kökleri kapkara, yosunlu toprağa yayılan yaşlı meşe oradaydı. Orman gülleri oradaydı. Keyifle ağır ağır hoplayarak ilerleyen, dönüp bizi şöyle bir süzen bir tavşan bile vardı. En önemlisi, nehir oradaydı; nehirlerin artık çıkarmadığını sandığınız türde sesler çıkararak akıyor, küçük bir araba boyundaki kayaların çevresinden hızla dolanıyor, küçük çağlayanlar oluşturuyor, hava kadar berrak, gökyüzü kadar mavi, bulut kadar beyaz akıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Battaniyenin altından nehri nasıl gördüğünü bilmiyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni taşı," dedi ya da bana öyle geldi çünkü sesi artık o kadar zayıftı ki söylediklerini kendime göre yorumlamak zorunda kalıyordum. <i>Beni taşı,</i> dedi, sonra <i>Yaptığın şey için sana minnettarım</i> ve <i>Anneni gördüğünde ona söyle- ona veda ettiğimi söyle.</i> Böylece onu kucaklayıp arabadan çıkardım, nehrin yosunlu kıyısına taşıdım ve orada öylece, kollarımda babamla durdum. Artık ne yapmam gerektiğini biliyordum ama bir türlü yapamıyordum. Battaniyeye sarınmış bedenini kucağımdan bırakmadan bu nehrin kıyısında öylece durdum. Sonunda bana <i>Olacakları görmemeyi tercih edebilirsin,</i> dedi ve sonra <i>Lütfen.</i> Derken kollarımın arasında fantastik bir hayat belirdi, çırpmıyor, kurtulmak istiyordu, istesem bile tutmak olanaksızdı oysa tutmak istiyordum, bırakmak istemiyordum. Ama sonra kollarımın arasında yalnızca battaniye kaldı, çünkü babam nehre atlamıştı. Babamın aslında ölmekte olmadığını işte o zaman keşfettim. Sadece değişiyordu, hayatına devam edebilmek için kendini yeni ve farklı bir şeye dönüştürüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunca zamandır, babam bir balığa dönüşüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gümüş renkli, parlak, ışıl ışıl ve hayat dolu olduğunu, bir o yana bir bu yana atıldığını, derken derin suların büyük balıkların sevdiği karanlığında kaybolduğunu gördüm ve bu onu son görüşüm oldu - gerçi başkaları karşılaşmış onunla. Kurtarılan hayatlar, yerine getirilen dilekler, bir balığın sırtında kilometrelerce taşman çocuklarla ilgili pek çok hikâye duydum. Beaufort ve Hyannis arasında balık tutarken hayatları boyunca gördükleri en büyük balık tarafından sinsice kayıklarından düşürülen balıkçılar dinleyecek birini buldular mı hikâyelerini mutlaka anlatıyorlar.</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">Ama kimsecikler inanmıyor bu hikâyelere. Kimse tek kelimesine bile inanmıyor.</p>
</body>
</html>
