<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>BALYOZ</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_6">BÖLÜM 5<br class="chapter" />
  MEDYA VE BALYOZ</h1>

  <p class="normal2">1. Taraf Gazetesi</p>

  <p class="normal1">Taraf Gazetesi, sözde onurlu bir "emekli subay"ın Mehmet Baransu’ya teslim ettiği bir bavul dolusu belgeyi, belgelerin gerçek olup olmadığını irdelemeksizin yayımladı. Oysa, bugün biliyoruz ki "bir bavul belge" kalabalığı içinde Balyoz belgelerinin sadece dijital kopyaları var, ve suç unsuru içeren belgelerden hiçbirinin, 2002-2003 yılında alınmış, imzalı veya imzasız bir çıktısı yok.</p>

  <p class="normal1">Herşeyden önce, basın-yayın etiğinden biraz olsun feyz almış ve biraz ciddiyet sahibi herhangi bir gazetenin, kimin teslim ettiği belli olmayan ve bu derece ağır suçlamalar içeren belgeleri yayımlamadan önce haber kaynağın güvenilirliğini araştırması ve CD’lerin gerçekliğini donanımlı teknik bir kurum tarafından teyit ettirmesi gerekirdi. Bu araştırmalardan sonra belgelerin gerçek olduğu kanaatine varmış olmaları durumunda da, belgeleri yayımlamadan suçlanan şahısların görüşlerinin almaları ve suçlamalarla beraber yayında aktarmaları gerekirdi.</p>

  <p class="normal1">Taraf’a bu belgeleri ileten, sözde 1. Ordu’da 2002-2003 yıllarında görev yapmış emekli bir subay. Ancak burada kuşku uyandıracak ilk konu, bu subayın bu belgeleri neden 7 yıl saklamak ihtiyacı hissettiği. İkinci konu ise bu belgeleri neden doğrudan savcılara değil de, Baransu’ya teslim ettiği.</p>

  <p class="normal1">Suç unsuru içeren belgeler sadece dijital formda olduğu için, ve bilgisayar ortamında sahtecilik yapmak o kadar kolayken, üç gazetecinin, biz oturup CD’leri inceledik ve 2003’te 1. Ordu’dan çıkmış olduklarına kanaat getirdik diyebilmesi ancak—en hafif terimiyle—gülünçtür.</p>

  <p class="normal1">Öte yandan, Taraf gazetesinin Balyoz belgelerini yayımlamadan suçlanan şahısların görüşlerini almamış olması hiç bir mazeretle açıklanamaz. Ne delillerin karartılması, ne suçlananların kaçmaları, ne de başka bir şey sözkonusudur.</p>

  <p class="normal1">Üstelik, Taraf gazetesi, sahte Balyoz belgelerini yayımlayarak sahte belge üreten bir çetenin işlediği suça alet olmakla kalmadı. Mevcut belgeleri bile kimi çarpıtmalarla yayımlayarak, ve soruşturma sürecinde bir şekilde dezenformasyon üreterek kendisine biçilen rolden fazlasını "hakkıyla" yerine getirdi.</p>

  <p class="normal1">&nbsp;</p>

  <p class="normal">Taraf Gazetesinin Balyoz Belgelerinde Gördüğü&nbsp; "Dijital Parmak İzleri"</p>

  <p class="normal1">Önce, Taraf gazetesinin belgelerin gerçekliğinden nasıl emin oldukları sorusundan başlayalım. Gazetenin yöneticilerinden Yasemin Çongar, tutuklamaların gerçekleştiği günün ertesindeki köşesinde "Onurlu askerin umutlu günü" başlığı altında şunları yazıyor:<sup class="calibre6"><a href="../Text/BALYOZ_split_014.html#footnote-600-54" id="footnote-600-54-backlink">[54]</a></sup></p>

  <p class="normal1">"[…] Zira elimizdeki belgelerin ‘gerçeği’ yansıttığından emin olmamız için yeterince bulguya ve bilgiye sahiptik. [...] Dijital parmak izleriydi bunlar. Bu izler sayesinde, darbe harekâtının, cami bombalama emrinin, uçak düşürme senaryosunun, hatta darbeden sonra kurulacak hükümetin programının, hangi subaylar tarafından yazıldığını, hangi subaylar tarafından kaydedildiğini elektronik olarak teyit etmiştik."</p>

  <p class="normal1">Dijital parmak izleri mi? Belgeleri kimin yazdığını ve kaydettiğini elektronik olarak teyit etmek mi? Çongar ve ekibi belgeleri yayımlamadan dijital parmak izlerini görmüşler, ve bu izler sayesinde belgelerin gerçek olduğudan emin olmuşlar.</p>

  <p class="normal1">Çongar, belgeleri adli makamlara teslim ettikten sonra Emniyet Kriminal’in belgelerin nasıl gerçek olduğunu tespit ettiğini de yazıyor:</p>

  <p class="normal1">"Yani, dün olması gereken oldu. Emniyet Kriminal Dairesi, Taraf’ın adli makamlara teslim ettiği bir bavul dolusu belgenin "gerçek" olduğuna ve söz konusu darbe planlarının, Birinci Ordu Komutanlığına ait bilgisayarlardan çıktığına, "IP" numaralarına bakarak hükmedince, "dokunulmaz" sanılan dört yıldızlılar dahil, o planlarda katkısı olan subayların büyük bir bölümüne dokunuldu."</p>

  <p class="normal1">IP numaraları mı? Balyoz soruşturmasında Emniyet kriminal dairesinin ya da herhangi bir kurumun IP numaraları ile ilgili hiçbir tespiti yok (bütün raporlar dava klasörlerinde)! Ayrıca, Emniyet Kriminal dairesinin darbe planlarının, Birinci Ordu Komutanlığı’na ait bilgisayarlardan çıktığına dair bir tespiti de yok. Bilimsel olarak böyle bir tespitin, belgelerin yazıldığı iddia edilen bilgisayarların incelenmeden yapılmasına da olanak yok zaten.</p>

  <p class="normal1">Benzer şekilde, gazetenin genel yayın yönetmeni Ahmet Altan da belgelerin gerçek olduğunu nasıl tespit ettiklerini, Selimiye’de verdiği ifadeyi anlatarak yazıyor:</p>

  <p class="normal1">"Zaten kaynakların açık kimliklerini sormam, belgelerin doğru olup olmamasıyla ilgilenirim. Bana yazı işlerindeki arkadaşlarımız CD’lerin üstündeki bilgileri gösterdiler, orada, o belgeleri kimin, ne zaman, nerede yazdığı açıkça görülüyor."</p>

  <p class="normal1">Altan’ın yazı işlerindeki arkadaşları CD’lerin üzerindeki bilgileri göstermişler, ve orada, o belgeleri kimin, ne zaman, nerede yazdığı açıkça görülüyormuş. Bu, belgeleri yayımlamadan önce yaptıkları tespit. Ahmet Altan Askeri Savcının tespitleriyle(!) yazısına devam ediyor:</p>

  <p class="normal1">"Anladığım kadarıyla askeri savcılar da o CD’lerin ‘elektronik parmak izlerine bakıp’ Birinci Ordu’da hazırlandıklarını görmüşler."<sup class="calibre6"><a href="../Text/BALYOZ_split_014.html#footnote-600-55" id="footnote-600-55-backlink">[55]</a></sup></p>

  <p class="normal1">Bilindiği üzere, Askeri savcıların böyle bir saptaması yok. TÜBİTAK, Emniyet, ve Askeri Savcılık raporlarıyla da belgelendiği üzere ortada "dijital," "elektronik," ya da başka hiçbir türlü parmak izi yok. TÜBİTAK ve Emniyet’in Balyoz CD’leri hakkında sadece üstveri incelemesi var, ve üstveride görünen bilgiler bu CD’lerin kimler tarafından ve ne zaman oluşturulduğu konusunda bir kanıt teşkil etmiyor.</p>

  <p class="normal1">Altan ve Çongar CD’deki dijital ve elektronik parmak izlerini görmüşler, ve bunun üzerine belgeleri yayımlamaya karar vermişler. Peki Taraf gazetesinde belgelerle ilgili yayımlanan bariz yalanlar? Belgelerde ortaya çıkan tutarsızlıkları gazetenin örtbas etme çabaları? Soruşturma sürecinde yarattıkları dezenformasyon? Örneklerini verelim.</p>

  <p class="normal1">&nbsp;</p>

  <p class="normal">Taraf’ın "Belgenin Altında Çetin Doğan’ın İmzası Var" Yalanı</p>

  <p class="normal1">Balyoz belgelerini yayımladıkları daha ilk günden itibaren Taraf gazetesi ısrarla darbenin ana belgesi olan Balyoz Güvenlik Harekat Planı’nın altında Çetin Doğan’ın imzası olduğunu iddia etti.</p>

  <p class="normal1">Taraf’ta 20 Ocak 2003’de yayımlanan haberde aynen şöyle yazıyor:</p>

  <p class="normal1">"Planın altında "Balyoz Sıkıyönetim Komutanı" ünvanıyla <span class="idebold">imzası olan</span> Orgeneral Doğan …"</p>

  <p class="normal1">O tarihte, bu belgenin altında Çetin Doğan’ın imzası olmadığını bilenler Çetin Doğan’ın kendisi, sahte Balyoz belgelerini üretenler, ve bu belgeleri elinde bulunduran Taraf gazetesiydi. Şimdi herkes biliyor ki, bir CD’nin içinden çıkan bu belgenin 2002-2003 tarihinde alınmış imzalı yada imzasız bir çıktısı bile yok. Söz konusu belgenin altında, ne ıslak, ne kuru, ne de dijital, hiçbir imza yok.</p>

  <p class="normal1">Taraf gazetesi bu "detayı" en başından beri bildiği halde, bu konuda yalan haber yapmakta beis görmedi.<sup class="calibre6"><a href="../Text/BALYOZ_split_014.html#footnote-600-56" id="footnote-600-56-backlink">[56]</a></sup> Üstelik 20 Ocak’ta yayımlanan habere göre:</p>

  <p class="normal1">"Dönemin Birinci Ordu Komutanı Orgeneral Çetin Doğan’ın, dönemin Harp Akademileri Komutanı Hava Orgeneral İbrahim Fırtına’nın ve Dönemin Donanma Komutanı Oramiral Özden Örnek’in <span class="idebold">imzasını taşıyan</span> harekât planları (…) bu belgeler arasında yer alıyor."</p>

  <p class="normal1">Oysa, ne Balyoz, ne Oraj, ne de Suga planları... Ne de bu planların ekleri... Hepsi CD’den çıkan bu belgelerin hiçbirinde ıslak ya da kuru bir imza yok.</p>

  <p class="normal1">İşin ilginç tarafı, Baransu aynı haberi Karargah adlı kitabında neredeyse birebir yayımlarken küçük bir değişiklik yapmış:<sup class="calibre6"><a href="../Text/BALYOZ_split_014.html#footnote-600-57" id="footnote-600-57-backlink">[57]</a></sup></p>

  <p class="normal1">"Dönemin Birinci Ordu Komutanı Orgeneral Çetin Doğan’ın, dönemin Harp Akademileri Komutanı Hava Orgeneral İbrahim Fırtına’nın ve Dönemin Donanma Komutanı Oramiral Özden Örnek’in <span class="idebold">elektronik imzasını taşıyan</span> harekât planları (…) bu belgeler arasında yer alıyor"</p>

  <p class="normal1">Belgelerde imza olduğu fazla bariz bir yalan olduğundan olacak, Baransu şansını bir başka yalanla, belgelerde elektronik imza olduğu yalanıyla deniyor. Bu belgelerde hiç kimsenin elektronik imzası filan yok, gerçek bu kadar net ve basit.</p>

  <p class="normal1">&nbsp;</p>

  <p class="normal">Baransu’nun Diğer Yalan Haberleri</p>

  <p class="normal1">Taraf gazetesinde yaptığı yalan haberlerle hızını alamayan Baransu, Karargah kitabında Balyoz yalanlarına devam ediyor. Örneğin, kitabında Bilirkişi raporlarının 1. Ordu’dan çıktığını söylediğini yazıyor:<sup class="calibre6"><a href="../Text/BALYOZ_split_014.html#footnote-600-58" id="footnote-600-58-backlink">[58]</a></sup></p>

  <p class="normal1">"[Emniyet Kriminal Dairesi ve TÜBİTAK’tan] Gelen cevaplar <span class="idebold">CD’lerin hazırlandığı bilgisayarın 1. Ordu Komutanlığı’na ait olduğu</span> ve belgelerin 2003 yılında kullanımda olan Word yazılımıyla hazırlanıp, CD’lerin üzerine bu tarihten sonra herhangi bir kayıt yapılmadığı şeklindeydi."</p>

  <p class="normal1">Oysa, daha önce defalarca belirttiğimiz üzere, TÜBİTAK ve Emniyet Kriminal dairesinin, CD’lerin 1. Ordu’ya ait bilgisayarlarda hazırlandığına dair bir tespiti yok. Balyoz iddianamesinin ek klasörlerinde yeralan TÜBİTAK ve Emniyet bilirkişi raporlarından bu açıkça görülebilir.</p>

  <p class="normal1">Bir diğer yalan da dönemin Genelkurmay başkanı Hilmi Özkök’ün Balyoz darbesini önlediğine dair:<sup class="calibre6"><a href="../Text/BALYOZ_split_014.html#footnote-600-59" id="footnote-600-59-backlink">[59]</a></sup></p>

  <p class="normal1">"Balyoz Darbe Planını hazırlayanlar darbe günü olarak 19 Mart 2003 tarihini seçmişti. Ancak dönemin Genelkurmay Başkanı Hilmi Özkök ve TSK içindeki darbe karşıtı subayların harekete geçmesiyle darbe önlendi."</p>

  <p class="normal1">Dönemin Genelkurmay başkanı Hilmi Özkök Balyoz Star gazetesinden Şamil Tayyar ile yaptığı bir görüşmede Balyoz darbe planı ile ilgili elinde bilgi ve belge olmadığını açıkça ifade etti.<sup class="calibre6"><a href="../Text/BALYOZ_split_014.html#footnote-600-60" id="footnote-600-60-backlink">[60]</a></sup> Haberi olmadığı darbe planını da engellemiş olamaz.<sup class="calibre6"><a href="../Text/BALYOZ_split_014.html#footnote-600-61" id="footnote-600-61-backlink">[61]</a></sup></p>

  <p class="normal1">Bir gazetenin göz göre göre yalan haber yapması için ne kadar gözü dönmüş, ne kadar kin ve nefret içinde olması lazım? Bırakın gazetecilik etiğini, temel insani değerlerden ne kadar yoksun olması lazım? Bu, bizim bu süreçte içimize sindirmekte güçlük çektiğimiz konulardan bir diğeri oldu. Örneğin, hukuk devleti kavramından haberdar olması gereken bir gazetenin, soruşturma sürecinde şüphelilerin tutukluluk hallerinin kalkması yönünde karar veren Hakim Oktay Kuban’a atfen, "Savcı yakalar Kuban bırakır"<sup class="calibre6"><a href="../Text/BALYOZ_split_014.html#footnote-600-62" id="footnote-600-62-backlink">[62]</a></sup> başlığıyla haber yapabilmiş olmasını anlayabilmiş değiliz.</p>

  <p class="normal1">Şimdi Taraf’ın dezenformasyon çabalarından birkaç örnek vereceğiz.</p>

  <p class="normal1">&nbsp;</p>

  <p class="normal">Taraf’ın Dezenformasyon Çabaları</p>

  <p class="normal1">Balyoz konusunda Taraf gazetesinin ilk dezenformasyon çabası, Balyoz Güvenlik Harekat Planı’nda geçen "Türkiye Gençlik Birliği" tutarsızlığına Taraf gazetesinin getirdiği açıklamayla kendini gösterdi. Bu açıklamaya kitabın 3. bölümünde yer verdiğimiz için, diğer örneklerle devam ediyoruz.</p>

  <p class="normal1">&nbsp;</p>

  <p class="normal">Askeri Bilirkişi Raporu</p>

  <p class="normal1">İkinci örnek, ilk Askeri bilirkişi raporu ile ilgili. 22 Şubat 2010 tarihini taşıyan bu rapor, "bilirkişiye verilen Balyoz belgelerinin gerçek olduğu faraziyesi (varsayımı)" ile hazırlanıyor, ve 24 Şubat 2010’da savcılara elden teslim ediliyor. Soruşturmanın gizliliği nedeniyle şüphelilerle paylaşılmayan bu raporun ya tamamı ya da kimi kesitleri 25 Şubat’ta seçilmiş gazetelere sızdırılıyor, ve 26 Şubat 2010 tarihinde bu gazetelerin ilk sayfasından aşağıdaki başlıklar altında haber yapılıyor:</p>

  <p class="normal1">Bugün: Askeri savcılığın balyoz kararı: Askeri savcılık bilirkişi heyeti, belgelerin seminer değil darbe planı olduğu sonucuna vardı.</p>

  <p class="normal1">Sabah: Askeri savcılık: ‘Balyoz’ seminer değil, darbe planı</p>

  <p class="normal1">Star: Askeri savcılık ‘Balyoz darbe planı’ dedi</p>

  <p class="normal1">Yeni Şafak: Askeri savcılık: ‘Balyoz’ seminer değil, darbe planı</p>

  <p class="normal1">Zaman: Askerî savcılık bilir kişisi: Balyoz’un DVD’leri gerçek</p>

  <p class="normal1">Bu raporun medyada çarpıtılarak haber konusu yapılması üzerine, Askeri Savcılık 26 Şubat 2010’da bir açıklama yapıyor.<sup class="calibre6"><a href="../Text/BALYOZ_split_014.html#footnote-600-63" id="footnote-600-63-backlink">[63]</a></sup></p>

  <p class="normal1">"Yapılmakta olan soruşturma kapsamında seminer faaliyetlerine yönelik teknik bilgiye ihtiyaç duyulmuş ve bu maksatla bilirkişi görevlendirmesi yapılmıştır. Bilirkişi; bu konudaki raporunu hazırlarken temin edilen söz konusu üç adet DVD, bir adet CD’de herhangi bir sahtecilik yapılmadığı düşüncesi altında içeriğindeki bilgilerin gerçek olduğu, söz konusu plan seminerinin icrası kapsamında kullanıldığı faraziyesine dayanarak hareket etmiş, bu durum bilirkişi raporunun üçüncü maddesinde de açıkça belirtilmiştir. <span class="idebold">Ancak bilirkişi raporu kamuoyunu yanıltacak tarzda haber konusu yapılarak, söz konusu dokümanların gerçek olduğu izlenimi yaratılmaya çalışılmıştır.</span></p>

  <p class="normal1">Ve askeri savcılığın açıklamasının en önemli bölümü:</p>

  <p class="normal1">"Bugüne kadar yapılan inceleme ve araştırmalar sonucunda adı geçen darbe planının ve bu plana dayanak teşkil eden çeşitli eylem planlarının gerçek olduğuna dair askeri savcılığımızca herhangi bir tespite varılamamıştır. <span class="idebold">Dolayısıyla söz konusu seminer faaliyetlerinin darbe planı teşkil ettiğini söylemek mümkün değildir."</span></p>

  <p class="normal1">Ancak, nafile! Askeri Savcılığın açıklamasının ardından 27 Şubat 2010 tarihli köşesinde Ahmet Altan aynen şöyle yazıyor:</p>

  <p class="normal1">"Askerî savcılığın görevlendirdiği bilirkişi, "Balyoz Darbe Planı’nın" varlığını kabul etmiş. Sabah gazetesinin verdiği haberi dün sivil savcılık da doğruladı."</p>

  <p class="normal1">Altan, bu yazısında Balyoz belgelerinin yayımlanmasını "orduyu yıpratmak" çabası olarak değerlendiren kimi medya mensupları için şunları söylüyor: "Utanma duygusunu falan bir kenara atmışlar artık.[...] Buranın omurgası çarpılmış." Ve yazısını ironik bir şekilde, şöyle bitiyor:</p>

  <p class="normal1">&nbsp;</p>

  <p class="normal">"Ve, Birçok İnsan Yazdığından, Söylediğinden Utanacak."</p>

  <p class="normal1">Buradaki ana sorun şu. Bütün bu haber ve yazıların yayımlandığı süre boyunca belgelere erişim kısıtı var, ve bu belge ve raporlar şüphelilere verilmiyor. Ancak soruşturma ile ilgili seçme belge ve raporlar (ya da seçme kesitleri) kimi yayın organlarına sızdırılıyor, ve bilgilerin çarpıtılarak haber yapılması sağlanıyor. Herhangi bir okuyucunun bu bilgilerin doğruluğunu araştırması mümkün olmadığı için, "haber vermek" adı altında isteyen istediğini yazabiliyor.</p>

  <p class="normal1">Yukarıda verdiğimiz örnekte, Askeri bilirkişi raporunun çarpıtılması üzerine askeri savcılık açıklama yapıyor, ancak bu açıklama dezenformasyon üreten Taraf veya benzeri gazetelerde yer bulmuyor. Açıklamanın bir iki satır halinde de olsa kimi gazetelerde yer bulması, fikri sabit insanların aynı konuda yanıltıcı yazı yazmalarına engel olmuyor. Ahmet Altan gibiler, yazdıklarından kendileri utanmaları gerekirken sanki hata yapan diğerleriymiş gibi olaya eleştirel bakanları suçlayabiliyor.</p>

  <p class="normal1">Örneğin, askeri savcılığın açıklamasından tam bir hafta sonra, Taraf gazetesindeki köşesinden Etyen Mahçupyan hala şöyle yazabiliyor:<sup class="calibre6"><a href="../Text/BALYOZ_split_014.html#footnote-600-64" id="footnote-600-64-backlink">[64]</a></sup></p>

  <p class="normal1">"Balyoz planını değerlendiren askeri savcılık, bu ‘seminerin’ bir darbe hazırlığı olduğu kanaatine vardı."</p>

  <p class="normal1">Dani, Mahçupyan’a bir mesaj göndererek böyle bir kaanatin mevcut olmadığını bildirdi, ve meslek etiği gereği bir düzeltme yayımlaması gerektiğini bildirdi. Birkaç mesaj alışverişinden sonra Mahçupyan son mesajını "o raporu [askeri savcılık raporunu] nasıl tamamen ters aktardığımı anlamış değilim" diye bitirince söyleyecek birşey bulamadık...</p>

  <p class="normal1">&nbsp;</p>

  <p class="normal">İkinci TÜBİTAK raporu</p>

  <p class="normal1">TÜBİTAK tarafından hazırlanan ikinci raporun ortaya çıkması, Taraf gazetesinin gerçeklerden uzak, kasıtlı, ve kendisine düşman bellediği şahıs ve kurumları karalamak için yaptığı yayınlara bir yenisini eklemesi için vesile oldu.</p>

  <p class="normal1">22 Haziran 2010’da Taraf gazetesi, sanki TÜBİTAK’ın son raporu artık şüphe bırakmayacak bir şekilde Balyoz iddialarını doğruluyormuş gibi, "Balyoz’un bahanesi kalmadı" başlığıyla bir haber yayımladı.<sup class="calibre6"><a href="../Text/BALYOZ_split_014.html#footnote-600-65" id="footnote-600-65-backlink">[65]</a></sup> Haberi hazırlayan kişinin, raporun tamamına erişimi olduğu, başka gazetelerde yayımlanmayan bölümlerden verdiği alıntılardan anlaşılıyor.</p>

  <p class="normal1">TÜBİTAK’ın son raporu CD’lerde görülen dosya tarihlerini ve kullanıcı isimlerini değiştirmek mümkün olduğu için bu bilgilerin gerçek tarihleri ve gerçek kişileri yansıtmayabileceğini açıkça belirtiyor. Rapor, CD’lerin dijital üstverilerde tutarlı olacak şekilde bir sahtekarlığın yapılmış olması halinde, bu sahtekarlığı TÜBİTAK’ın yaptığı cinsten bir teknik analizle ortaya çıkarmanın mümkün olmadığını da açıkça yazıyor.</p>

  <p class="normal1">Hal böyleyken, Taraf’ın TÜBİTAK’ın ikinci raporunun Balyoz CD’lerinin gerçek olduğunu tespit ettiği izlenimini yaratacak cinsten bir haber yapması anlaşılır gibi değil.</p>

  <p class="normal1">Burada bitmiyor...</p>

  <p class="normal1">&nbsp;</p>

  <p class="normal">Sivil Memurelerin İfadeleri</p>

  <p class="normal1">Henüz Balyoz iddianamesi "ortaya çıkmadan" önce, 18 Temmuz 2010 tarihli Taraf gazetesi "Balyoz CD’lerini Çetin Paşa için hazırladık" başlığı ile bir haber yaptı. Habere göre sorgulanan sivil memurelerden Bulut kendisine 19 tane CD gösterilince "CD’lerden 1, 2, 3, 4, 5, 6, 8, 9, 10, 12, 13, 14, 15, 18, 19 no.lu CD’leri net olarak hatırlıyorum" diyor. Dolayısıyla memurenin hatırlamadığı CD’ler 7,11,16. ve 17. Suç unsuru bulunan CD’ler 11, 16. Ve 17 no.lu olanlar. Bu konuyu daha evvel yazmıştık: memurenin hatırladığı CD’ler içinde ne Balyoz, ne Sakal, ne Çarşaf, ne Oraj, ne de Suga… Hiçbir darbe planı yok. Diğer sivil memure ise Balyoz planını ilk defa basından duyduğunu ifade ediyor. Ve bunu bildiği halde, Taraf gazetesi Memureler "Balyoz CD’lerini Çetin Paşa için hazırladık" başlığı ile haber yapıyor.</p>

  <p class="normal1">Sorun yine aynı. Sivil memurelerin savcılığa verdiği ifadeler, soruşturmanın gizliliği nedeniyle şüpheliler ya da avukatları ile paylaşılmıyor, ancak bunlardan kimi kesitler, ya da bir özeti yayımlanmak üzere kimi gazetelere veriliyor. Üstelik dezenformasyon amaçlı bu "sızdırmanın" zamanlaması da özel olarak seçiliyor. Bu örnekte, dezenformasyon amaçlı haberler, tam da iddianamenin savcılar tarafından incelenmek üzere 10. Ağır ceza mahkemesine verilmesinden sonraya denk geliyor.</p>

  <p class="normal1">&nbsp;</p>

  <p class="normal">Son Söz</p>

  <p class="normal1">Darbe yapmak için cami bombalamayı, jet düşürmeyi planlamak gibi son derece vahim iddiaları ortaya atarak, başta Çetin Doğan olmak üzere onlarca insanı hedef gösteren<sup class="calibre6"><a href="../Text/BALYOZ_split_014.html#footnote-600-66" id="footnote-600-66-backlink">[66]</a></sup> Taraf gazetesi yöneticilerinin, ellerindeki kanıtları kamuoyu önünde sorgulamak isteyenlere "biz sizin sorularınızı cevaplandırmak istemiyoruz" deme lüksü olamaz.Oysa, Altan, Çongar ve Baransu üçlüsü, ortaya attıkları iddiaların hemen akabinde iddialarını kanıtlamak üzere Çetin Doğan’ın bir televizyon kanalında kendilerine yaptığı davete icabet etmediler.</p>

  <p class="normal1">Benzer şekilde, Milliyet gazetesinden Devrim Sevimay’ın aracı olduğu davete yanıt vermediler. Nisan ayında Milliyet gazetesinde iki bölüm halinde yayımlanan<sup class="calibre6"><a href="../Text/BALYOZ_split_014.html#footnote-600-67" id="footnote-600-67-backlink">[67]</a></sup> söyleşi öncesinde gazeteci Devrim Sevimay Dani’ye ve Mehmet Baransu’ya şöyle bir teklifte bulunmuştu:"Üç soru siz soracaksınız, üç soru Mehmet Baransu. Yanıtlarıyla beraber söyleşinin içinde bir kutu olacak."</p>

  <p class="normal1">Dani bunu kabul etti, ardından Mehmet Baransu da kabul ettiğini Sevimay’a bildirdi.&nbsp; Dani sorularını hazırladı ve Sevimay’a yolladı.&nbsp;Sorular şöyleydi:</p>

  <p class="normal1"><b class="calibre11">1.</b> Üzerinde ıslak, kuru veya elektronik hiçbir imza bulunmadığı halde Taraf gazetesi ısrarla Balyoz Harekat Planı adlı belgenin altında Çetin Doğan’ın imzası var diye yayın yapıyor. Balyoz Harekât Planı belgesini ilk ortaya çıkarmış şahıs olarak, bu belgenin altında Çetin Doğan’ın imzası olup olmadığını kamuoyuyla paylaşır mısınız lütfen? Eğer imzası yok ise, bu vesileyle kamuoyunu yanıltıcı haber yaptığınız için özür dilemek ister misiniz?</p>

  <p class="normal1"><b class="calibre11">2.</b> Size teslim edilen belgelerin ve Balyoz Harekât Planı ile eklerini içeren CD’lerin gerçek olduğuna kanaat getirmek için bu belgeleri yayımlamadan ne gibi bir inceleme yaptınız? Böyle bir kanaate varmanızı sağlayan teknik donanımınızı bizlerle paylaşır mısınız lütfen?</p>

  <p class="normal1"><b class="calibre11">3.</b> Sizin bizlerle paylaştığınız kadarıyla inceleme fırsatını bulduğumuz belgelerde birçok tutarsızlık ve çelişki gördük. En basitinden, hem 2 Aralık 2002 tarihli 11 sayfalık Balyoz Güvenlik Harekât Planı’nda, hem de bu planın J-Ek’inde 2005 yılında gerçekleşen bir kongrenin kapanış tebliğinden bire bir alıntılar var. Tebliği sunan kişi, bu fikirleri ilk defa 2005’te açıkladığını söyledi. Eğer bunun nasıl olabildiğine dair mantıklı bir açıklamanız yoksa, belgelerin gerçekliğinden şüphe duyabilir miyiz sizce?</p>

  <p class="normal1">Dani sorularını Devrim Sevimay’a gönderdi. Ancak Baransu’nun soruları gecikti de gecikti.&nbsp; Baransu, önce seyahatte olduğundan sorularını yetiştiremediğini söyledi.&nbsp;Bir süre daha bekledik.</p>

  <p class="normal1">En sonunda Baransu, gazeteden Yasemin Çongar ve Ahmet Altan ile görüştüğünü, bu işi uzun uzun konuştuklarını, ve söyleşiye soru yollayarak katılmaktan vazgeçtiğini bildirdi.&nbsp;Dolayısıyla, bizim sorduğumuz sorulara da cevap vermeyi istemedikleri ortaya çıkmış oldu.</p>

  <p class="normal1">Bu kadarı da ilginç, ama belki hikayenin en inanılmaz kısmı Altan-Baransu-Çongar üçlüsünün sorularımıza cevap vermemek için verdikleri gerekçe.&nbsp; Bu gerekçe aynen şöyle:</p>

  <p class="normal1">"Davanın bir tarafı olmak istemiyoruz."</p>

  <p class="normal1">Taraf’ın bu yanıtından sonra, ne yazsak hafif kaçacak. Taraf gazetesi ile ilgili bölüme burada son veriyoruz.</p>

  <p class="normal1">&nbsp;</p>

  <p class="normal2">2. Zaman Gazetesi</p>

  <p class="normal1">Zaman gazetesinin Balyoz sürecindeki rolüne değinmeden önce, kendimize sorduğumuz basit bir soruyu burada belirtmek istiyoruz. Balyoz planının sahte olduğunun ortaya çıkmasını kimler istemez? Bizim bulabildiğimiz yanıtlar şöyle:</p>

  <p class="normal1">1. Sahte Balyoz belgelerini üreten kişiler (veya bu kişilerle bağlantılı olan kişiler)</p>

  <p class="normal1">2. Belgelerin sahte olup olmadığını araştırmadan gerçekmiş gibi yayımlayanlar</p>

  <p class="normal1">3. Balyoz sürecinin siyasi bir getirisi olduğuna inananlar ve amaçları uğruna sahtekarlığa göz yumanlar</p>

  <p class="normal1">Örneğin, Taraf gazetesi ikinci kategoriye giriyor. Taraf’daki kimi gazetecilerin üçüncü kategoriye de girdiği ileri sürülebilir. Peki ya Zaman gazetesi?</p>

  <p class="normal1">Kaydını tutabildiğimiz kadarıyla, Zaman gazetesi, Balyoz soruşturması sürecinde en düzenli ve en sistematik şekilde yalan yayın yapan basın kuruluşu oldu.</p>

  <p class="normal1">Sayısız örnekler arasından sadece haberin içinde yeralabilecek yalan/kelime sayısı oranı açısından bir rekor oluşturan 3 Nisan 2010 tarihli haberi veriyoruz. Haberin başlığı şöyle: "TÜBİTAK onayladı: İmzalar gerçek" ve haberin neredeyse tamamı yalan. İşte haberden kesitler.</p>

  <p class="normal1">"AK Parti’yi devirmeye yönelik olarak hazırlandığı ileri sürülen ‘Balyoz’ kod adlı darbe planının altında dönemin 1. Ordu Komutanı Çetin Doğan’ın imzası vardı."</p>

  <p class="normal1">Darbe planın altında imza yok.</p>

  <p class="normal1">"TÜBİTAK’ın imzaların gerçek olduğunu belirtmesi üzerine de operasyon başlamış."</p>

  <p class="normal1">Balyoz Harekat Planı’nın altında imza olmadığı için TÜBİTAK’ın imzanın gerçek olduğunu belirtmiş olması mümkün değil. Ayrıca bu haber yayımlandığında TÜBİTAK’ın&nbsp; raporu henüz Çetin Doğan ve avukatları dahil olmak üzere kimseye gösterilmediği için Zaman gazetesinden birilerinin bu raporu görmüş olması olanaksız.</p>

  <p class="normal1">"Taraf, dönemin 1. Ordu Komutanı Çetin Doğan imzalı ‘Balyoz’ darbe planlarını yayımladı."</p>

  <p class="normal1">Darbe planın altında imza yok.</p>

  <p class="normal1">"Aynı gün Çetin Doğan, t24?e yaptığı açıklamada, planları kabul etti ancak akşam yalanladı."</p>

  <p class="normal1">Çetin Doğan Plan Seminerini en başından beri kabul etti, Balyoz Darbe Planını ise en başından beri reddetti.</p>

  <p class="normal1">"Eski 1. Ordu Komutanı Orgeneral Çetin Doğan, internete değişen ses kaydındaki darbe plan?n?n tart???ld??? seminerde yapt??? konu?man?n kendisine ait oldu?unu kabul etti.?</p>

  <p class="normal1">Seminerde darbe plan? tart???lmad?.</p>

  <p class="normal1">"Askeri savcılık tarafından oluşturulan bilirkişi heyeti, "Balyoz" belgelerinin seminer değil darbe planı olduğu sonucuna vardı."</p>

  <p class="normal1">Bu da yalan; üstelik Askeri Savcılığın bunun gibi yalan haberleri yalanlamak üzere bu konuda yaptığı açıklama bu haberden çok önce yapılmıştı!</p>

  <p class="normal1">İnanılmaz bir şekilde, bu gazetenin internetteki sloganı şöyle: DOĞRU GERÇEK HABER!</p>

  <p class="normal1">Biz bu haberi bloğumuzda konu edip, haberin internet adresini verdikten bir müddet sonra, Zaman gazetesinin internet sitesinde bu haber buhar oldu. Dolayısıyla, burada internet sitesinde yeralan habere bağlantı veremiyoruz, ancak elimizde gazetenin kağıt baskısından bir nüsha var. Dolayısıyla, Zaman’a rağmen bu haber silinmemek üzere kayda geçmiş bulunuyor.</p>

  <p class="normal1">Zaman Gazetesi, sistematik bir sekilde Balyoz iddiaları ile ilgili gerçekleri saptırmakla kalmıyor, Balyoz belgelerini hazırlayanların yaptığı ve belgelerin sahte olduğuna işaret eden hataları da örtbas etmeye çalışıyor.</p>

  <p class="normal1">Örneğin, Balyoz belgesinde geçen Kemalist çizgideki Türkiye Gençlik Birliği’nin 2006’da kurulduğu ortaya çıktıktan sonra Zaman gazetesi Balyoz belgesinden yaptığı alıntıdan "Türkiye Gençlik Birliği"ni çıkarmış, ve sadece belgede geçen diğer iki dost unsurunu belirmişti (ÇYDD ve ADD), yani belgedeki çelişkiyi sansürlemişti!</p>

  <p class="normal1">Bir başka örnek de, Balyoz belgesinin sözde hazırlandığı tarihte (8 Aralık 2002’de) Büyük Ortadoğu Projesi’nin nasıl geçtiği konusuyla ilgili olarak ortaya çıktı. BOP çelişkisinin gündeme gelmesinin hemen akabinde, 11 Ağustos 2010’da, Zaman gazetesi "Balyoz sanıklarının tek sığınağı dezenformasyon" başlığıyla birinci sayfadan bir haber yapıyor.<sup class="calibre6"><a href="../Text/BALYOZ_split_014.html#footnote-600-68" id="footnote-600-68-backlink">[68]</a></sup> "Gazete BOP’un 2002’den beri var olduğunu iddia ediyor ve iddiaya kaynak olarak da TSK’dan emekli bir binbaşıyı gösteriyor.&nbsp; Bu emekli binbaşıya göre BOP Colin Powell tarafından 2002’de geliştirilmiş ve ortaya atılmış.</p>

  <p class="normal1">Zaman gazetesinin böyle bir haberi, üstelik "Balyoz sanıklarının tek sığınağı dezenformasyon" başlığı ile vermesi son derece ironik. Evet, Colin Powell 2002’de ortaya Orta Doğu ile ilgili bir proje atıyor ama bu ismi ve içeriği değişik olan bir proje.&nbsp;Powell’in lanse ettiği proje İngilizce adıyla "Middle East Partnership Initiative," yani Orta Doğu Ortaklık Projesi (OOP).&nbsp; Balyoz’da adı geçen Büyük Orta Doğu Projesinin (BOP) İngilizce ismi ise "Greater Middle East Initiative;" bu daha kapsamlı proje Amerikan yönetimi tarafından Balyoz belgelerinin üzerlerindeki tarihlerden daha ileri bir tarihte ilan ediliyor.</p>

  <p class="normal1">Aslında Zaman gazetesinin kendi arşivi bu iddiayı yalanlıyor; arşivde BOP ile ilgili 2002 yılında yayımlanmış hiçbir şey bulamadığınız gibi (biz bunu yazdıktan sonra Zaman gazetesinin geçmiş tarihli haber üretmeyeceğini varsayıyoruz), gazetenin<span class="idebold">7 Mart 2004</span> tarihli ve&nbsp;"Ankara’ya gelemeyen Marc Grossman, BOP’u Washington’da anlatacak" başlıklı haberi dikkati çekiyor<sup class="calibre6"><a href="../Text/BALYOZ_split_014.html#footnote-600-69" id="footnote-600-69-backlink">[69]</a></sup> . Habere göre:</p>

  <p class="normal1">"ABD’nin ‘Büyük Ortadoğu Projesi’ni (BOP) anlatmak üzere Türkiye’yi ziyaret etmesi beklenen; ancak uçağı arızalandığı için bunu gerçekleştiremeyen ABD Dışişleri Bakan Yardımcısı Marc Grossman, projenin detaylarını hafta başında Washington’daki Türk yetkililere anlatacak."</p>

  <p class="normal1">Dolayısıyla, Zaman gazetesinin 11 Ağustos 2010 tarihli haberine inanacak olursak, yine Zaman gazetesinin haberine göre 7 Mart 2004’de henüz Türk yetkililerin içeriğinden bile haberi olmadığı BOP ile Türkiye’nin piyon olarak kullanmasının amaçlanacağını Balyozcular taa Aralık 2002’de öngörmüşler, üstelik bunu darbe yapmak için bir mazeret olarak göstermişler!</p>

  <p class="normal1">Zaman gazetesi bu konuda dezenformasyon üretmekle yetinmeyip, Çetin Doğan’ı bu zamanlama çelişkilerini gündeme getirdiği için dezenformasyon üretmekle suçluyor!&nbsp;</p>

  <p class="normal1">George Orwell’in "1984" romanında devlet, kendi realitesini halka empoze etmek için yeni bir lisan icat eder. &nbsp;Lisanın amacı&nbsp;insanların düşüncelerini kısıtlamak ve yönlendirmektir.&nbsp;Zaman ve benzer yayın organları&nbsp;Türkiye’yi de neredeyse böyle bir konuma getirdiler. Bu yayın organlarının Türkçe’ sinde&nbsp;terimler anlam karşılıklarıyla tam zıt şekilde kullanılıyor. "Güzel" aslında çirkin, "doğru" aslında yalan oluyor.</p>

  <p class="normal1">Dezenformasyondan şikayet ettikleri an kendilerinin dezenformasyon yaptıklarından emin olabiliyoruz.&nbsp;Hukuk dediklerinde hukuksuzluğu savunuyorlar.&nbsp;Demokrasiden bahsettikleri zaman anti-demokratik yöntemler dahil olmak üzere her şekilde kendi iradelerini kabul ettirmeyi amaçlıyorlar.</p>

  <p class="normal1">Bu gazetelerin yazdıklarını dikkatli okumamız lazım. Bir şeyin doğruluğu üzerine ne kadar ısrarlı görünüyorlarsa, o konuda şüphelerimizin daha fazla olması gerekiyor.</p>

  <p class="normal1">Son olarak, Zaman gazetesiyle ilgili birebir yaşadığımız bir tecrübeyi aktarmak istiyoruz. Harvard Üniversitesi’ne bağlı Carr İnsan Hakları Merkezi’nde Mayıs ayında Balyoz konusunda bir seminer vermiş, seminerde iddiaların kaynağının sahte belgeler olduğunu somut örneklerle aktarmıştık. Seminer sonrası bir Zaman muhabiri yanımıza gelerek, kendisini tanıttıktan sonra "Eğer bu şekilde haksızlıklar yapılıyorsa, gazete olarak bizim bunu ortaya koymak boynumuzun borcudur" tarzında birşeyler söyledi. Bu konuda sistematik olarak yalan haber yapan bir gazetenin muhabirinden bunu duymak bizi şaşırttı... Ancak, şaşkınlığımız uzun sürmedi; ertesi gün Zaman gazetesinde "Çetin Doğan’ın kızına Harward’da demokrasi dersi" başlıklı haberi gördük ve hemen tekrar kendimize geldik!</p>

  <p class="normal1">Haberde "Doğan’ın kızı ve damadı, Ergenekon örgütünün varlığını kabul ederken, …" ve "Doğan, Ergenekon diye bir yapılanmanın varlığını inkar etmediğini …" şeklinde bariz yalan ifadeler vardi. Zira, seminerde biz Ergenekon örgütünün varlığını kabul ettiğimize dair hiç bir ifadede bulunmamıştık. Balyoz konusundaki diğer haberler gibi Zaman gezetesi bu haberin de tamamını çarpıtılarak hazırlamıştı.</p>

  <p class="normal1">Söz konusu seminerin baştan sona yapılmış bir video kaydı var. Bu kayıt, Zaman’da yayımlanan iligli haber ile birlikte gazetecilik eğitimi veren okullarda basın etiği üzerine bir vaka çalışması için kullanılabilir.</p>

  <p class="normal1">Zaman’a rağmen, zamanla belge sahteciliğini kimin yaptığı ortaya çıkacak. Peki, bir gazetenin Balyoz belgeleri konusunda bariz yalan haber yaparak belgelerdeki çelişkileri örtbas etmeye çalışmasının ne anlama geldiğini düşünmek gerekiyor? Bizce, Zaman gazetesi bu haliyle, yazının başında sıraladığımız kategorilerden hangisine mensup olduğunu ele veriyor.</p>

  <p class="normal1">&nbsp;</p>

  <p class="normal">3. Star Gazetesi</p>

  <p class="normal1">Balyoz sürecinde Star gazetesinin yaptığı yayınların, Taraf ve Zaman gazetelerin yayınlarıyla özellikle dezenformasyon üretmek açısından paralellik gösterdiğini görüyoruz. Star’da yayımlanan haberler içerik ve tarz açısından önceki iki bölümde verdiğimiz haberlere benzediği için burada başka örnek vermeyeceğiz. Ancak, Star gazetesinin dezenformasyon çabalarına ek olarak şüphelilere yönelik kişisel karalama kampanyası yürüttüğünü de görüyoruz. Bununla ilgili bir kaç örnek sıralamak istiyoruz.</p>

  <p class="normal1">Örneğin, Balyoz soruşturmasında ilk dalga gözaltılar başladıktan hemen sonra 24 Şubat 2010 tarihinde Star gazetesi manşetten " MEKSİKA BİLETİ HAZIRDI!" başlıklı bir haber yayımlayarak, Çetin Doğan’ın yapılacak Balyoz operasyonundan haberdar olduğu için, Meksika’ya kaçmak üzere bilet aldığını yazdı.</p>

  <p class="normal1">Tamamen yalan ve son derece çirkin olan bu yayınlarla ilgili kısaca şunu söyleyelim. Çetin Doğan ve eşi Nilgül Doğan, 11 Mart’da Amerika’ya gelip bizi ve torunlarını ziyaret edeceklerdi.&nbsp;Çetin Doğan’ın ne kaçmak gibi bir niyeti vardi ne de göz altına alınacağından evvelden haberi olmuştu.&nbsp; Elindeki bileti (ki kendisine elektronik bilet olarak biz yollamıştık) Türkiye-Meksika bileti değil, gidiş-geliş Boston biletiydi. Buraya geldiklerinde bir kaç günlüğüne Meksika’ya seyahate gidecektik. Meksika Türkiye vatandaşlarından vize istediği için de, Amerika’ya gelmeden önce vize almaları gerektiğini kendilerine telefonla söyledik. Vize işlemleri için gerekebilir düşüncesiyle elektronik bilet ile Meksika’daki otel rezervasyon detaylarını Çetin ve Nilgül Doğan’ın e-posta adreslerine bizzat biz yolladık.</p>

  <p class="normal1">Bu durumda telefon dinleyen emniyet görevlileri ya da vize işlemleri ile ilgili olarak birileri bu seyahati kasıtlı olarak çarpıtarak Star gazetesine "haber" olarak vermiş olmalılar. Haberin zamanlaması da oldukça uygun; Doğan’ın gözaltında olduğu sırada, tutuklama talebiyle mahkemeye sevkedilmesinden kısa bir süre önce.</p>

  <p class="normal1">Haberin yayımlandığı gün Çetin Doğan’ın eşi Nilgül Doğan, söz konusu haberi yalanlamak üzere Hürriyet Gazetesi’nden Saygı Öztürk’e açıklamada bulundu. Hürriyet gazetesinin İnternet sitesinde aynı gün yayımlandı. Açıklamasında Doğan bizim Boston’da yaşadığımızı, oğlumuzun doğum günü için bizi ziyaret edeceklerini, bu arada Dani’nin Meksika’daki bir konferans vesilesi ile (konferans Florida’da idi, Doğan yanlış hatırlıyor) bir Meksika ziyaretinin de söz konusu olduğunu belirtti.</p>

  <p class="normal1">Ertesi gün, 25 Şubat’ta Star gazetesi "Meksika’ya tatile gidiyormuş" başlıklı bir haber yaparak "BOSTON’DAKİ KIZA MEKSİKA’DA ZİYARET" alt başlığında Çetin Doğan’ın dikkat çekmemek için biletini gidiş dönüş aldığını yazarak, haberinde yurtdışına kaçtığı söylenen bazı kişilere de atıfta bulundu.</p>

  <p class="normal1">Bir başka örnek de Star gazetesinde 23 Ocak 2010’da "Beden dili ‘Balyoz doğru’ diyor" alt başlığı altında yayımlanan haberden. Haber şöyle:</p>

  <p class="normal1">"Emekli Orgeneral Çetin Doğan’ın, televizyonda canlı yayında yaptığı açıklamaları değerlendiren beden dili ve psikoloji uzmanları, beden dilinin Doğan’ı yalanladığını söyledi. "Kendinden emin biri izlenimi vermeye çalışıyor ama inandırıcı değil" diyen Psikiyatr Dr. Alper Evrensel şöyle devam etti: "Mensup olduğu kurumda üst düzey makamlara çıkmış kişilerin büyük çoğunluğunda narsistik kişilik özellikleri mevcuttur. Bu yapıdaki kişiler dışardan bazan çok kibar gözükseler de çok katı, acımasız, empati yeteneğinden yoksun olurlar. Balyoz eylem planı da bu acımasızlığı gözler önüne sermektedir. Plan basına yansıyınca hemen canlı yayınlara çıkarak ‘gizleyecek birşeyim yok’ imajı vermek istedi. İddialar korkunç olmasına rağmen jest ve mimikleriyle konuyu alaya almaya çalışıyor. Meydan okumalarla ‘kendinden çok emin biri’ izlenimi uyandırmaya gayret ediyor ama sorulara dolaylı cevaplar vererek izleyenleri iknâ edebilmiş gözükmüyor."</p>

  <p class="normal1">İnternetten edindiğimiz bilgiye göre Dr. Alper Evrensel, Gülhane Askeri Tıp Akademisi’nden mezun, TSK’dan ayrılmış bir Doktor. TSK’dan niye ayrıldığını bilmiyoruz, ama bir doktorun bu şekilde bir açıklama yapması bize tuhaf geldi.</p>

  <p class="normal1">Aziz Üstel ise 14 Şubat 2010 tarihli köşesinde "Çetin Doğan’ın maiyetinden kişiye özel damgalı mektup" başlığı altında bir mektup yayımlıyor.</p>

  <p class="normal1">Mektuptan kesitler şöyle:</p>

  <p class="normal1">"BALYOZ Planı baştan sona doğrudur! O planın tatbikatını ben de izledim. Paşamın yanında çalıştığım sürece sadece eşine değil arkadaşlarına ve maiyetine de gerçekleri söylemezdi."</p>

  <p class="normal1">"Devletin başına geçmek en büyük hedefiydi! Ama eşinden korktuğu kadar da kimseden korkmazdı."</p>

  <p class="normal1">"Paşam küfürbazdır. En çok gıyabında eşine, sonra da kendinden kıdemli olan silah arkadaşlarına sinkaflı küfürler eder."</p>

  <p class="normal1">Mektubu yazan kişi Emekli Orgeneral Çetin Doğan’ın emir subaylığını yaptığını söylüyor, Aziz Üstel de mektubu olduğu gibi yayımlıyor. Üstel’in belirttiğine göre gönderen kişi mektubunu imzalamamış (mektup "bu korku ikliminde lütfen adımı yazmamı benden beklemeyin" diye bitiyormuş) ama zarfın üzerinde adı ve açık adresi varmış! Eğer zarfın üzerinde açık ismi vardıysa, Üstel’in bu kişinin gerçekten Doğan’ın emir subayı olup olmadığını teyit etmesi zor olmazdı herhalde.</p>

  <p class="normal1">Bu yazı üzerine o dönem Çetin Doğan’ın emir subayı olarak çalışmış iki kişi (bir üçüncüsü yok!) açıklama yaptılar, ve bu mektubun Doğan’ın emir subayı tarafından yazılmış olamayacağını söylediler.</p>

  <p class="normal1">İzlenen genel mantık şu herhalde: bu mektubu gönderen kişi "ben emir subayıydım" diye yalan söylemiş olabilir, ancak diğer bütün söyledikleri ve emir subayı olarak yaşadıkları(!) doğrudur mutlaka!</p>

  <p class="normal1">Star’ın karalama kampanyası Balyoz şüphelileri ile de kısıtlı kalmıyor. Balyoz soruşturması kapsamında ikinci kere tutuklanan şüphelilerin tutukluluk hallerinin kalkması yönünde 19 Haziran 2010’da karar veren 9. Ağır Ceza Mahkemesi Hakimi Yılmaz Alp hakkında "Molotofla yakalanan hakim!" başlıklı haber yapıyor.<sup class="calibre6"><a href="../Text/BALYOZ_split_014.html#footnote-600-70" id="footnote-600-70-backlink">[70]</a></sup> Haberde Alp’in, Ankara Hukuk Fakültesi’nde öğrenciyken elinde bir bidon benzin ve molotof kokteylleriyle yakalandığını belirterek, olayın polis tutanağına nasıl yansıdığını polis tutanağından alıntı yaparak bildiriyor!</p>

  <p class="normal1">Yasa gereği takipsizlik kararı verilen bir olayla ilgili tutanakların yok edilmesi gerektiği halde Alp ile ilgili bu tutanakları kimlerin saklayıp, basına sızdırdığı da ayrı bir soru.</p>

  <p class="normal1">&nbsp;</p>

  <p class="normal2">4. Sabah Gazetesinin Gayretkeşliği</p>

  <p class="normal1">Balyoz davası yaklaştıkça davayla ilgili dezenformasyon kampanyasının yoğunlaşacağını bekliyorduk. Nitekim öyle oldu. Ancak ilginç olarak bu yeni yayınların önemli bir kısmı sahte Balyoz belgeleri yerine, plan semineri üzerine odaklandı. Adeta dikkat başka yere çekilmek isteniyordu.</p>

  <p class="normal1">Sabah gazetesi 29 Kasım’da manşetten verdiği bir "haber"le bu akıma öncülük etti.<sup class="calibre6"><a href="../Text/BALYOZ_split_014.html#footnote-600-71" id="footnote-600-71-backlink">[71]</a></sup> Gazete bir "şok ayrıntı"ya ulaştığını ilan ediyordu. Halbuki yazıda konu edilen gözlemci raporu haberde iddia edilenin tam tersini ortaya koyuyordu. Yani, 5-7 Mart 2003’teki plan seminerinde bir darbe planının değil, olağan bir tatbikat senaryosunun görüşüldüğünü doğruluyordu. Ayrıca bu rapor, iddianamenin ek klasörlerinde yer alıyordu (Ek klasör no.14, Dizin no. 215-219), ve varlığı ortaya yeni çıkan bir bilgi de değildi.</p>

  <p class="normal1">Görünen şu ki birileri Sabah gazetesine bir belge verip, kasıtlı yayın yapmasını sağlıyordu. Sabah gazetesi de gönüllü olarak rolünü oynuyordu.</p>

  <p class="normal1">Yazı şöyle başlıyor:</p>

  <p class="normal1">"SABAH, geçen hafta Bakan kararıyla açığa alınan tümgeneraller Gürbüz Kaya, Halil Helvacıoğlu ile Tuğamiral Abdullah Gavremoğlu’nun da katıldığı Selimiye’deki 5-7 Mart 2003 tarihli 1. Ordu Plan Semineri’ne ilişkin gündemi sarsacak bir ayrıntıya ulaştı."</p>

  <p class="normal1">Ve daha ilk cümlesinden yanlışlar içeriyor.</p>

  <p class="normal1">Halil Helvacıoğlu ile Abdullah Gavremoğlu plan seminerinde yoklar. Balyoz iddianamesinde suçlanan bir çok subay gibi, seminere katıldıkları için değil, sahte olduğunu bildiğimiz CD’den çıkan görevlendirme belgelerinde adları geçtiği için sanıklar (196 Balyoz sanığından 148 tanesinin seminerle uzaktan yakından ilgisi yok).</p>

  <p class="normal1">Peki bu "gündemi sarsacak" ayrıntı ne? Genel Kurmay için hazırlanan gözlemci raporundaki şu bölüm:</p>

  <p class="normal1">"iç tehdit unsurlarının ele alındığını belirtti ve "Millî Mutabakat Hükümeti kurulması gerektiğinin" tartışıldığını açık bir şekilde not etti. Raporda sıkıyönetim halinde 1. Ordu Komutanlığı bölgesinde alınacak önlemlerin değerlendirildiği ve Milli İstihbarat Teşkilatı (MİT) Müsteşarlığı’na bir askerin getirilmesinin ele alındığı vurgulandı."</p>

  <p class="normal1">Seminer sırasında Çetin Doğan’ın tartışılan senaryo kapsamında – ama ancak o senaryo gerçekleştigi durumda – bir "Milli Mutabakat Hükümeti kurulması gerektiği"ne inandığı ve gerekirse hükümete bu yönde ültimatom verilmesi düşüncesinde olduğu seminerin ses kayıtlarından malum. Burada yeni bir şey yok.</p>

  <p class="normal1">İddianamede suç atfedilen konu Çetin Doğan’ın bu görüşü dile getirmiş olması değil. Suç atfedilen konu ve iddianamede ileri sürülen tez, evelden tüm detayları planlanmış (ve cami bombalama, uçak düşürme, yeni hükümet kurma v.b. fiiller içeren) Balyoz kod adlı bir darbe planının seminerde üstü kapalı bir şekilde prova edilmiş olduğu. Böyle bir darbe planının seminerde tartışıldığına dair en ufak bir kanıt yok.</p>

  <p class="normal1">Tersine, Sabah gazetesinin konu ettiği gözlemci raporu seminerden övgüyle bahsediyor. Bakın, bu rapor sonuç bölümünde ne diyor (Ek klasör no.14, dizin no. 216):</p>

  <table border="1" cellpadding="5" cellspacing="5" class="calibre3" width="100%">
    <tr class="calibre4">
      <td class="calibre5">
        <p class="normal1">(1) 1’inci Or. Plan Seminerinin gerek hazırlanışı, gerekse icrası yönünden çok başarılı olduğu, Komuta kademesinin ortaya çıkabilecek en kötü durumda dahi sağlıklı karar ve tekliflerde bulunduğu, planlara ilişkin problem sahalarının ve çözüm tarzlarının ortaya konduğu görülmüş ve alternatif planların geliştirilerek planlamanın yaşayan bir faaliyet olduğunun güzel bir örneği gösterilmiştir.</p>
      </td>
    </tr>
  </table>

  <p class="normal1">Yani, gözlemciler sözde darbe provası yapılan bir semineri "gerek hazırlanışı, gerekse icrası yönünden çok başarılı olduğu, (…) planlamanın yaşayan bir faaliyet olduğunun güzel bir örneği" addediyorlar. Tabii ki raporun bu bölümleri Sabah gazetesinin işine gelmediğinden haberde yer almıyor. Halbuki darbe provası iddiasını ciddiye alacak olursak, bu gözlemcileri en azından darbenin işbirlikçisi kabul etmemiz gerekiyor. (162 seminer katılımcısından sadece 48’inin Balyoz iddianamesinde yer aldığını da hatırlatalım.)</p>

  <p class="normal1">Ayrıca, bu gözlemci raporunun altında "uygundur" şeklinde dönemin Genelkurmay 2. Başkanı Yaşar Büyükanıt’ın imzası olduğunu da hemen ekleyelim.</p>

  <p class="normal1">Kısacası, neresinden bakılırsa bakılsın, bu rapor, 1. Ordu Plan Seminerinin teamüllere uygun bir şekilde yapıldığını, ve seminerde tartışılanlar hakkında en üst kademeye kadar gereken herkesin bilgilendirildiğini gösteriyor.</p>

  <p class="normal1">Sabah’ın haberi ne gösteriyor? Okuyucularını yanıltmaya çalıştığını.</p>

  <p class="normal1">Sabah gazetesi kasıtlı yayınlarına devam etti. 9 Aralık günü, 1. Ordu plan seminerinin "hükümeti yıkmaya yönelik eyleme’ dönüştüğünü açık bir şekilde" ortaya koyduğunu iddia ettiği iki belgeyi haber yaptı.<sup class="calibre6"><a href="../Text/BALYOZ_split_014.html#footnote-600-72" id="footnote-600-72-backlink">[72]</a></sup> Yazıyı dikkatle okuyan herkesin görebileceği üzere, bu "belgeler" Balyoz planlarıyla ilgili olmadığı gibi, hükümeti yıkmaya yönelik herhangi bir faaliyetten de bahsetmiyordu. Dahası, bu belgeler Balyoz davasındaki (sahte belgelere dayalı) iddialarla çeliştiği için, çok çok bu iddiaları çürütmeye yarıyordu.</p>

  <p class="normal1">Birinci iddia şöyle:</p>

  <p class="normal1">"Doğan’ın şu konuşmayı yaptığı belirlendi: "Önümüzde bir plan semineri var. Arkadaşlarım bilgi verdi, senaryoyu gönderdi. Bu senaryo bizim başımıza gelebilecek en olumsuz ama dikkate almamız gereken bir senaryodur. Olabilirliği yüksek bir senaryodur. Nedir bu senaryo? AB ile bütünleşmek isteyen bir ülke bütün fedakarlıklara rağmen kapının önüne bırakılmıştır ve bunun uğrattığı hayal kırıklığı sebebiyle gerek hükümet çevresinde gerek halk tarafından başka arayışlar ortaya çıkabilir. İrtica daha fazla hortlayabilir… Bu durumda iç bakımdan sıkıntılar yaşayabiliriz… Ben bir EMASYA planlarımızın plan seminerinde bu şartlar altında gözden geçirilmesinin uygun olacağı inancındayım. Böyle bir sebeple senaryoyu ve plan çalışmasını klasik şeylerin dışına çıkarma ihtiyacı duydum."</p>

  <p class="normal1">Neymiş? Çetin Doğan "plan çalışmasını klasik şeylerin dışına çıkarma ihtiyacı" duymuş. Bu neyi açıkça ortaya koyuyormuş? Plan seminerinin hükümeti yıkmaya yönelik eyleme dönüştüğünü.</p>

  <p class="normal1">Bu iddianın mantıksızlığı bir yana, Çetin Doğan’ın burada söyledikleri ile Balyoz darbe savlarının çeliştiği de ortada. Balyoz belgelerine göre amaç ortalığı karıştırarak darbeye zemin hazırlamak. Halbuki Doğan’ın bu konuşmasında bahsettiği ve senaryoya konu olan, iç ve dış dinamikler yüzünden kendiliğinden ortaya çıkabilecek irticai bir tehlike</p>

  <p class="normal1">İkinci iddia şu:</p>

  <p class="normal1">"Seminerden hemen önce katılımcılara toplam 41 sayfadan oluşan iki rapor dağıtıldı. KKK İstihbarat Başkanlığı’nın AK Parti hükümeti faaliyetlerini kapsayan Durum Değerlendirmesi Raporu, Plan Semineri’nde ayrıntılı bir şekilde tartışıldı."</p>

  <p class="normal1">Seminer sırasında bir subayın raporda geçen genel seçim sonuçlarından ve valilik atamalarından bahsettiği—altı cümlelik—bir bölüm var (3. Kaset A yüzü, 8’inci dakika), ancak bu raporun seminerde ayrıntılı bir şekilde tartışıldığı doğru değil. Seminerin ses kayıtları baştan sonra mevcut, ve ses kasetlerin önlü arkalı dökümleri Askeri Bilirkişi Heyeti Raporu’nda, dolayısıyla davanın ek klasöründe var (Ek klasör no. 35, dizin no. 50-256). Zaten böyle bir tartışma olsaydı, bu kayıtların medyada yayınları sansasyonel bir şekilde çoktan yapılmış olurdu.</p>

  <p class="normal1">Belki daha önemlisi, bu konuyla ilgili şu soruları sormak gerekiyor. Bahsi geçen ve AKP hükümeti faaliyetlerini kapsayan raporu kim hazırlıyor? Kara Kuvvetleri. Kara Kuvvetlerinin başında kim var? Aytaç Yalman. Peki savcılar Kara Kuvvetlerinden herhangi birini bu rapor yüzünden iddianamede suçluyorlar mı? Hayır. Aytaç Yalman iddianamede hangi bağlamda geçiyor? Balyoz darbe planının gerçekleşmesine engel olan kişi olarak.</p>

  <p class="normal1">Eğer Kara Kuvvetleri raporunun içeriğinin konu edilmesi bu davada suç oluştursaydı, o zaman bu raporun hazırlanması da suç olurdu, ve savcılar bu raporu hazırlayan ve onaylayanları da iddianameye sanık olarak eklerlerdi. Halbuki bu rapor (ta Ocak ayında ortaya çıkmasına rağmen) iddianamede konu bile edilmiyor. Durumun böyle olması Sabah gazetesinin iddialarının saçmalığını yeterince aydınlatıyor.</p>

  <p class="normal1">Son olarak, Sabah gazetesinin haberlerinin işaret ettiği önemli bir konuya dikkat çekelim. Balyoz CD’sinin içinden çıkan belgeler gerçekten doğru ise, savcıların ve Sabah gazetesi gibi tek taraflı yayın yapan medyanın elinde zaten kapı gibi darbe belgeleri var! Bu belgelerin içinde tam teşekküllü bir darbe operasyonu, darbe ortamı yaratmaya yönelik canice faaliyetler, darbe sonrası başa getirilecek yeni hükümet üyeleri, bu hükümetin detaylı programı ve daha bir çok daha plan var. Bu belgeler ortadayken ve 1. Ordu’da bir darbe planlaması olduğu Balyoz CD’sinden çıkanlarla bu kadar kesin bir şekilde "belgelenmişken" (tabi Balyoz CD’lerinin gerçek olduğu varsayımı altında), Sabah gazetesi niye şimdi çıkıp da böylesine eften püften yazışmalar üzerinden sansasyonel yayınlar yapıyor?</p>

  <p class="normal1">Cevabı kanımızca şu: Balyoz CD’sinin ve içindeki Balyoz darbe belgelerinin sahte olduğu o kadar ayyuka çıktı ki, hükümet yanlısı gruplar bu davayı savunmanın tek yolunun seminerin üzerine gitmekte olduğuna karar verdiler. Şimdi tüm çabalar, dikkati sahte Balyoz belgelerinden başka tarafa çekerek, plan seminerinde ya da başka yazışmalarda suç işlendiğine dair bir kanı yaratmaya yoğunlaşıyor. Bu da Sabah gazetesinin komik bir duruma düşmesine sebep veriyor.</p>
</body>
</html>
