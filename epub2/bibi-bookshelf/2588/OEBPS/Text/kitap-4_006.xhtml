<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>kitap-1.xhtml</title>
  <link href="../Styles/template.css" rel="stylesheet" type="text/css"/>
</head>

<body>

  <h2 class="stil1 stil1-override" id="sigil_toc_id_25" xml:lang="tr"><span class="no-style-override-5">VI</span></h2>

  <p class="normal normal-override-1" xml:lang="tr"><span class="no-style-override">Prens için de bu sabah, çok sıkıcı hislerle başlıyordu. Bu durum, onun hasta kalbine verilebilirdi. Dün hafif bir sinir krizi geçirmişti. Bu krizden, sanki onun üzerinde sıkıntılı bir sessizlik, bir çeşit baş ağrısı ve kaslarında gerginlik kalmıştı. Ruhen hasta olduğu hâlde, beyni oldukça iyi işliyordu. Biraz sonra kalktı ve önceki geceyi hatırladı. Hatıraları net, fakat eksikti. Hastalık arasıdan yarım saat sonra kendi evine geldiklerini hatırladı. Yepançin ailesinin sağlığını sorduklarını öğrendi. Saat on bir buçukta yeniden onu sordular; bu prense zevk verdi. İlk ziyareti ona hizmet eden Vera Lebedev yaptı. Genç kız, onu görür görmez ağlamaya başladı. Fakat prens onu yatıştırınca, bu sefer de gülmeye başladı. Genç kızın gösterdiği bu ilgiden dolayı kızın elini yakaladı ve öptü. Vera kızardı. Elini çekerek:</span></p>

  <p class="normal normal-override-1" xml:lang="tr"><span class="no-style-override">– Ah! Ne yapıyorsunuz? Ne yapıyorsunuz, diye bağırdı ve odayı koşarak terk etti. Fakat babasının, sabahleyin erkenden generalin deyimiyle, “rahmetli”ye koştuğunu ve dün gece onun henüz ölmemiş olduğunu bildirdiğini anlatmaya zaman buldu. Saat on bir ile on iki arasında Lebedev, prensin yanına geldi. Sadece “bir dakika için onun kıymetli sağlığını öğrenmeye” gelmişti. Üstelik bu ziyareti “küçük çekmece”ye bir göz atmak için yapmıştı. Lebedev “Ah!”lar “Of!”lar çıkarıyordu. Prens ona gitmesi gerektiğini bildirdi. Bununla birlikte Lebedev gitmeden önce, dün akşamki olayı en ufak ayrıntısına kadar bildiği hâlde, sorular sordu. Ondan sonra, bir dakika için Kolya da geldi. Gerçekten çok telaşlı idi. Düşünceli ve mahzun görünüyordu. İlk lafı, prensten, bütün sakladıklarını söylemesini rica etmek oldu. Dün her şeyi aşağı yukarı öğrendiğini de ekledi. Çok heyecanlı idi. Mişkin mümkün olduğu kadar meseleyi açıkladı ve hikâyeye, en derin sempatilerini de kattı. Yıldırımla vurulmuş gibi olan Kolya bir tek kelime söylemedi ve sessizce ağlamaya başladı. Prens, bu çocukta, herkeste olmayan bir duyguyu fark etti. Genç dostuna meseleyi nasıl takdir ettiğini açıklayarak şunları ilâve etti: “Bence bir ihtiyarın son günlerini tehlikeye düşüren en kötü darbe kendi hatasını hatırladığı zamanın verdiği dehşetten ileri gelir; bu da basit bir ruhun ortaya koyacağı bir şey değildir.”</span></p>

  <p class="normal normal-override-1" xml:lang="tr"><span class="no-style-override">Prens konuşmasını bitirdiği zaman Kolya’nın gözleri hâlâ nemliydi:</span></p>

  <p class="normal normal-override-1" xml:lang="tr"><span class="no-style-override">– Ganya, Barbara ve Ptitsin hepsi kafası boş insanlar! Onlarla kavga etmeyeceğim. Şimdiden sonra herkes kendi yolunda yürüyecek. Ah! Prens dünden beri çok yeni şey duyuyorum; bu bana bir ders oldu! Yine şimdi annemin, benim omuzlarıma dayandığını hissediyorum; yaşamak için onun Barbara’nın yanında bir yeri var elbet ama bu engel değil ki…</span></p>

  <p class="normal normal-override-1" xml:lang="tr"><span class="no-style-override">Kendisini beklediklerini hatırlayarak ayağa kalktı ve aceleyle Mişkin’in sağlığını sordu. Cevabı alır almaz da derhal ekledi:</span></p>

  <p class="normal normal-override-1" xml:lang="tr"><span class="no-style-override">– Başka bir şey olmadı mı? Dün duydum ki… -Zaten bu benim görevim değil… Fakat eğer herhangi bir şeyde bana ihtiyacınız olursa, karşınızda sadık kölenizi bulacaksınız. Bana öyle geliyor ki, ne siz, ne de ben mutlu değiliz, öyle değil mi? Fakat size soru sormuyorum.</span></p>

  <p class="normal normal-override-1" xml:lang="tr"><span class="no-style-override">Kolya gittikten sonra prens düşünceye daldı. Etrafında bir felâketin dolaştığını görüyordu. Herkes bu felaketten bir sonuç çıkarıyor, bütün dünya onun bilmediği bir şeyi biliyordu. Lebedev ona sorular soruyor, Kolya imalar yapıyor, Vera ağlıyordu. Sonunda bu fikirleri dağıtmak için öfkeli bir hâlde kolunu havaya kaldırdı: “Yeter artık bu sakat güvensizlik” diye düşündü. Saat bir buçuğa doğru Yepançinler evine geldiği zaman, prensin yüzünde bir rahatlık seziliyordu. “Bir dakikacık kalacağız” demişlerdi. Gerçekten de fazla kalmadılar.</span></p>

  <p class="normal normal-override-1" xml:lang="tr"><span class="no-style-override">Yemekten sonra Lizaveta Prokofyevna, masadan kalkarken, hep birlikte küçük bir gezinti yapılacağını bildirdi. Kendine hâkim bir edayla söylenen bu cümle, bir emre benziyordu. Herkes dışarı çıktı: yani anneleri, küçük hanımlar ve Prens Ş.T… Lizaveta Prokofyevna, her gün yürünmesi adet olan yoldan aksi bir tarafa doğru yürüdü. Kızları durumu derhal anladılar ama annelerini kızdırmaktan korktukları için sustular. Diğer taraftan yapılacak herhangi bir itiraza meydan vermemek için Lizaveta Prokofyevna başını geriye çevirmeden en önde yürüyordu. Sonunda Adelaida bir itirazda bulundu: “Gezintiye gidilecek yer o tarafta değildi, annem de çok hızlı gidiyor, ona yetişmeye imkân yok.”</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna birden geriye döndü:</span></p>

  <p class="normal normal-override-1" xml:lang="tr"><span class="no-style-override">– Olan şu ki, dedi… Şimdi onun evinin önünden geçiyoruz. Aglaya ne düşünürse düşünsün ve ileride ne olursa olsun, o bizim için bir yabancı değildir. Üstelik şu anda, o tam anlamı ile kara talihli ve hastadır. Hiç olmazsa ben birkaç dakika için onu ziyaret edeceğim. İsteyen benimle beraber gelsin. Diğerleri gezintiye devam edebilir, yol açık…</span></p>

  <p class="normal normal-override-1" xml:lang="tr"><span class="no-style-override">Tabi herkes onun arkasından içeriye girdi. Ümit edildiği gibi prens derhal kırdığı vazo ve sebep olduğu skandal için tekrar af dilemeye başladı.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna cevap verdi:</span></p>

  <p class="normal normal-override-1" xml:lang="tr"><span class="no-style-override">– Haydi canım, bir şey değil, benim üzüldüğüm vazo değil, sensin. Demek şimdi bir skandal çıkardığını kendin de onaylıyorsun. Bu hep “insanın bir şey yapıp da ertesi gün” o yaptığı şeyi anlamasına benziyor…” Fakat pek önemi yok… Çünkü bu işte suçlu olmadığını herkes biliyor. Hadi, hoşça kalın! Eğer kendinde kuvvet bulursan biraz gezin, yat, dinlen… İşte sana vereceğim öğüt. Eğer canın isterse, eskisi gibi yine bize gel. Ne olursa olsun sen bizim evin dostu kalacaksın, hiç olmazsa benim. Artık bunu kendim için söylüyorum.</span></p>

  <p class="normal normal-override-1" xml:lang="tr"><span class="no-style-override">Küçük hanımlara gelince, annelerinin söylediklerine katıldılar, sonra da çekilip gittiler. Fakat bu içten çağrının ve kuvvet verici sözlerin arkasında, Lizaveta Prokofyevna’nın sezemediği bir gaddarlık vardı. “Eskisi gibi” tabiri ile davet edişinde ve “hiç olmazsa benim” kelimelerinde yeni bir haber gizliydi. Bu ziyaret sırasında prens, Aglaya’nın takındığı tavırları hatırladı. Girip çıkarken gayet memnun gülümsemişti ama annesi ile kız kardeşleri, dostluklarını reddettiklerini ima ettikleri hâlde, o bir kelime söylememiş; yalnız prensin yüzüne dikkatle bakmıştı. Genç kızın yüzü her zamankinden daha sarıydı. İyi bir gece geçirmemiş gibi bir hâli vardı. Prens “eskisi gibi” bu akşam bile onların evine gitmeye karar verdi ve heyecanla saatine baktı. Yepançinlerin gitmesinden tam üç dakika sonra içeriye Vera girdi.</span></p>

  <p class="normal normal-override-1" xml:lang="tr"><span class="no-style-override">– Lev Nikolayeviç, dedi. Demin Aglaya Ivanovna size bildirmem için bana özel bir görev verdi.</span></p>

  <p class="normal normal-override-1" xml:lang="tr"><span class="no-style-override">Prens o kadar heyecanlandı ki, titremeye başladı.</span></p>

  <p class="normal normal-override-1" xml:lang="tr"><span class="no-style-override">– Bir mektup mu?</span></p>

  <p class="normal normal-override-1" xml:lang="tr"><span class="no-style-override">– Hayır, ağızdan söyledi; bunu bana söylemek için pek az zaman buldu. Bugün akşam, saat yediye hatta dokuza kadar bir dakika bile evden dışarı çıkmamanızı ve burada kalmanızı rica etti. Saat kaça kadar olduğunu pek iyi anlayamadım.</span></p>

  <p class="normal normal-override-1" xml:lang="tr"><span class="no-style-override">– Peki ama… Bu da ne demek? Ne demek bu?</span></p>

  <p class="normal normal-override-1" xml:lang="tr"><span class="no-style-override">– Bilmiyorum, yalnız bu haberi size bildirmemi mutlaka emretti.</span></p>

  <p class="normal normal-override-1" xml:lang="tr"><span class="no-style-override">– Bu şekilde ifade etti ha? Aglaya “muhakkak” kelimesini kullandı mı?</span></p>

  <p class="normal normal-override-1" xml:lang="tr"><span class="no-style-override">– Hayır, bu kelimeyi kullanmadı. Bunu söylemek için beni bir tarafa çekmeye güçlükle imkân buldu. Bereket versin ki, ben derhal yanına gittim. Fakat yüzünden kesin bir emir verdiği anlaşılıyordu. Bana öyle bir baktı ki, kalbim çarptı…</span></p>

  <p class="normal normal-override-1" xml:lang="tr"><span class="no-style-override">Prens Vera’ya bazı sorular daha sordu; fakat fazla bir şey öğrenemedi. Buna karşılık endişesi gittikçe arttı. Yalnız kalınca bir sedirin üstüne uzandı ve tekrar düşünceye daldı. “Belki de saat dokuzdan önce evlerine birisi gelecek ve benim onların yanında saçmalamamdan korkuyorlar,” diye düşündü. Bu düşünce ile sabırsızlanarak saatine baktı ve akşamın olmasını bekledi.</span></p>

  <p class="normal normal-override-1" xml:lang="tr"><span class="no-style-override">Fakat bu bilinmezin açıklaması, akşam olmadan önce yeni bir ziyaret ve daha müthiş bir bilmece ile birlikte çözüldü. Yepançinler gittikten yarım saat sonra İppolit geldi. O kadar yorgun ve bitkin bir hâli vardı ki, içeriye girer girmez, bir kelime söylemeden kendinden geçercesine bir kanepenin üzerine yığıldı. Sonra uzun uzun öksürdü ve kan tükürdü. Gözleri parlıyordu. Yanaklarında da kırmızı lekeler vardı. Prensin mırıldandığı bir kaç soruya cevap vermedi. Aradan uzun zaman geçtiği hâlde, kolunu kaldırarak bir süre daha kendisine rahatlık ve süre verilmesini rica etti. Sonunda krizleri geçti. Güçlükle boğuk ve kısık bir sesle:</span></p>

  <p class="normal normal-override-1" xml:lang="tr"><span class="no-style-override">– Gidiyorum, dedi.</span></p>

  <p class="normal normal-override-1" xml:lang="tr"><span class="no-style-override">Prens:</span></p>

  <p class="normal normal-override-1" xml:lang="tr"><span class="no-style-override">– İsterseniz giderken size yardım edeyim, diye teklif etti. Prens doğrulur gibi yaptı. Fakat birden, demin sokağa çıkmasını yasakladıklarını hatırladı.</span></p>

  <p class="normal normal-override-1" xml:lang="tr"><span class="no-style-override">İppolit gülmeye başladı ve cevap verdi:</span></p>

  <p class="normal normal-override-1" xml:lang="tr"><span class="no-style-override">– Buradan gitmiyorum. Aksine sizi bulmak için geldim… Yoksa sizi rahatsız etmezdim. Ben o evden çıkıyorum… Ve bu sefer, zannedersem iş ciddi! Bana güveniniz ki, bunu kederinizi arttırmak için söylemiyorum… Hatta bugün saat onda o zamana kadar kalkmamak üzere karar vererek yatağıma yattım. Fakat kararımı değiştirdim ve derhal buraya gelmek için kalktım… Demek ki, işim acele idi…</span></p>

  <p class="normal normal-override-1" xml:lang="tr"><span class="no-style-override">– Zahmet ettiniz. Buraya geleceğinize beni çağırtsaydınız.</span></p>

  <p class="normal normal-override-1" xml:lang="tr"><span class="no-style-override">– Artık yeterli! Doğrusu çok kibarsınız… Fakat az daha unutuyordum. Nasılsınız bakalım?</span></p>

  <p class="normal normal-override-1" xml:lang="tr"><span class="no-style-override">– Teşekkür ederim iyiyim. Dün o kadar iyi değildim.</span></p>

  <p class="normal normal-override-1" xml:lang="tr"><span class="no-style-override">– Biliyorum bana söylediler. Bir Çin vazosunu kırmışsınız; orada bulunmadığıma üzüldüm! Fakat asıl konuya geliyorum. Öncelikle bugün Gabriel Ardolyonoviç ile Aglaya Ivanovna’nın yeşil kanepe yanında bir buluşmalarına şahit oldum. Bir insanın bu kadar sersem olmasına aklım ermiyor. Gabriel Ardolyonoviç’in ayrılıp gitmesinden sonra, Aglaya Ivanovna’ya bu kararımı bildirdim… -Karşısındakinin hareketsiz yüzünü görerek ekledi… Prens, sanırım sizi dünyada hiçbir şey şaşırtmaz. Hiçbir şeyden şaşırmamak, büyük bir zekâ belirtisidir derler. Bence bunda büyük bir sersemlik bulmak mümkün… Bununla birlikte bağışlayınız, bunu söylerken sizi düşünmedim. Bugün kelimelerimi kullanırken çok güçlük çekiyorum. Prens mırıldandı:</span></p>

  <p class="normal normal-override-1" xml:lang="tr"><span class="no-style-override">– Biliyordum ki… Dün Gabriel Ardolyonoviç…</span></p>

  <p class="normal normal-override-1" xml:lang="tr"><span class="no-style-override">İppolit, prensin beklediğinden az şaşırmasına kızdığı hâlde, prens oldukça şaşkın görünüyordu.</span></p>

  <p class="normal normal-override-1" xml:lang="tr"><span class="no-style-override">– Demek bunu biliyordunuz. İşte bir haber daha! Fakat bunu nasıl öğrendiğinizi sizden sormuyorum… Bu görüşmede yok muydunuz?</span></p>

  <p class="normal normal-override-1" xml:lang="tr"><span class="no-style-override">– Bunu bilmeniz gerekiyor, çünkü oradaymışsınız.</span></p>

  <p class="normal normal-override-1" xml:lang="tr"><span class="no-style-override">– Bir ağacın arkasına saklanmış olabilirsiniz. Ama bunun sonu hoşuma gidiyor. Ganya’nın sizin yerinizi aldığını sanıyordum…</span></p>

  <p class="normal normal-override-1" xml:lang="tr"><span class="no-style-override">– Rica ederim İppolit, bundan bana söz etmeyin ve hele bu şekilde…</span></p>

  <p class="normal normal-override-1" xml:lang="tr"><span class="no-style-override">– Herhâlde hepsini biliyorsunuz.</span></p>

  <p class="normal normal-override-1" xml:lang="tr"><span class="no-style-override">– Yanılıyorsunuz. Hiçbir şey bilmiyorum… Aglaya de benim hiçbir şey bilmediğimi biliyor. Bu görüşmeden de tamamen habersizim. Bir görüşme olduğunu söylüyorsunuz, değil mi? Kapatalım bu konuyu artık!</span></p>

  <p class="normal normal-override-1" xml:lang="tr"><span class="no-style-override">– Biliyor muydunuz, bilmiyor muydunuz? Sözlerinizden bir şey anlamıyorum! “Bunu bırakalım” diyorsunuz ama bu kadar güvenen bir insan olmayın. Hele hiçbir şey bilmediğiniz zaman. Hiçbir şey bilmediğiniz için güveniyorsunuz. Fakat şu iki kardeş, Ganya ile kız kardeşinin ne gibi bir gaye güttüklerini biliyor musunuz? Belki şüpheleniyorsunuz ama… -Prensin canının sıkıldığını görerek ekledi… Peki, peki, bunu bir tarafa bırakalım. Fakat ben buraya özel bir iş için geldim… Ve bunu açıklamak istiyorum. Ölmeden önce bunu açıklamam lazım. Bu açıklamalarımı dinlemek ister misiniz?</span></p>

  <p class="normal normal-override-1" xml:lang="tr"><span class="no-style-override">– Söyleyin, dinliyorum.</span></p>

  <p class="normal normal-override-1" xml:lang="tr"><span class="no-style-override">– Ne yazık ki, fikrimi değiştirdim. Herhâlde Ganya’dan başlayacağım. Bugün yeşil kanepenin üstünde, bana da bir randevu verilmiş olduğunu biliyor musunuz? Şunu bilin ki, yalan söylemek istemiyorum. Bu görüşme için kendim ısrar ettim; ona gizli bir şey söyleyeceğimi vaat ettim. Randevu yerine biraz erken geldiğimi sanıyorum. Aglaya Ivanovna’nın yanına oturmuştum. Gabriel Ardolyonoviç ile Barbara’nın kol kola geldiklerini gördüm; gezmeye gibi çıkmış bir halleri vardı. Bana rastladıkları için şaşkına döndüklerini sanıyorum; şüphesiz bunu beklemiyorlardı. Aglaya Ivanovna kızardı. İster inanın ister inanmayın, biraz şaşırdı. Belki bu benim orada bulunmam yüzünden ya da Gabriel Ardolyonoviç’in çok güzel olduğunu gördüğü içindi. Kesin olan tarafı, biraz kızardı ve bütün bunları bir saniye içinde, garip bir şekilde ortaya koydu: Hafifçe doğruldu ve iki kardeşi gülerek selamladıktan sonra onlara şunları söyledi: “Bende yarattığınız içten ve temiz duygularınızdan dolayı yüzünüze karşı memnunluğu ortaya dökmek için sizi görmek istemiştim. Bu duygularınıza ihtiyacım olduğu gün yardımınıza başvurmakta gecikmeyeceğim…” Bunun üzerine onları tekrar selamladı. Onlar da kalkıp gittiler. Galip veya mağlûp olduklarını bilmiyorum. Kesin olan bir şey varsa, Ganya bozulmuştu. Hiçbir şey anlamamış ve bir ıstakoz gibi kızarmıştı -onun yüzü bazen garip bir şekil alabilir!.. Fakat Barbara Ardolyonovna derhal kalkıp gitmek ve Aglaya’dan daha fazla bir şey beklememek gerektiğini anlamıştı. Ganya’yı sürükledi. Barbara kardeşinden daha hassastır… Bu yüzden de kazanıyor ya zaten. Bana gelince Aglaya Ivanovna ile Nastasya Filippovna’nın aralarında gerçekleşecek bir buluşmanın şartlarını hazırlamaya gelmiştim. Prens bağırdı:</span></p>

  <p class="normal normal-override-1" xml:lang="tr"><span class="no-style-override">– Nastasya Filippovna ile mi?</span></p>

  <p class="normal normal-override-1" xml:lang="tr"><span class="no-style-override">– Ah! Serinkanlılığınızı kaybetmeye ve şaşırmaya başladınız anlaşılan. Şimdi insana benzediğinizi gördükçe memnun oluyorum. Ödül olarak sizi eğlendireceğim. Soylu ruhlu genç kızlara hizmet emrinin ne demek olduğunu görüyorsunuz. Bugün o kızdan tokat yedim.</span></p>

  <p class="normal normal-override-1" xml:lang="tr"><span class="no-style-override">Prens istemeyerek sordu:</span></p>

  <p class="normal normal-override-1" xml:lang="tr"><span class="no-style-override">– Manen doğal, değil mi?</span></p>

  <p class="normal normal-override-1" xml:lang="tr"><span class="no-style-override">– Evet, maddî bir tokat değil. Zaten benim gibi hasta bir adama kimse el kaldırmaz. Şu bulunduğum durumda, bir kadın, hatta Ganya bile bana vuramaz. Ama dün öyle bir an geldi ki, Ganya’nın üstüme atılacağını sandım… Şimdi ne düşündüğünüzü biliyorum? İçinizden diyorsunuz ki, “öyle olsun, ona vurmak doğru değildir. Fakat uykusunda onu bir yastıkla veya ıslak bir bezle boğmak gereklidir, hatta bunu muhakkak yapmalıdır…” Bütün bunları şimdi yüzünüzden okuyorum.</span></p>

  <p class="normal normal-override-1" xml:lang="tr"><span class="no-style-override">Böyle bir ihtimale üzülen bir tavırla prens itiraz etti:</span></p>

  <p class="normal normal-override-1" xml:lang="tr"><span class="no-style-override">– Kesinlikle böyle bir şey düşünmedim.</span></p>

  <p class="normal normal-override-1" xml:lang="tr"><span class="no-style-override">– Bilmiyorum ama bu gece birisinin beni ıslak bir bezle boğacağını rüyamda gördüm… Bir adamın beni… Haydi size bunun kim olduğunu söyleyeceğim. Düşünün bir kere, rüyamdaki katilim Rogojin’di. Buna ne dersiniz? Acaba bir insan, ıslak bir bezle boğulabilir mi?</span></p>

  <p class="normal normal-override-1" xml:lang="tr"><span class="no-style-override">– Hiç bilmiyorum.</span></p>

  <p class="normal normal-override-1" xml:lang="tr"><span class="no-style-override">– Duyduğuma göre böyle olabilirmiş. Peki, bunu da bırakalım. Söyleyin bakalım, niçin ben bir dedikoducu imişim? Niçin o kız beni bugün bir dedikoducu diye izledi? Şunu da unutmayın ki, ona söylediklerimi baştan sonuna kadar dinledikten ve beni sorguya çektikten sonra bana bu sıfatı verdi. Fakat kadınlar böyledir işte!.. O kız için Rogojin ile anlaştım. Bu kız için Nastasya Filippovna ile bir randevu plânı hazırladım. Nastasya Filippovna’nın “artıkları”ndan faydalanmakla yetineceğini ona hatırlatarak vicdanını kamçıladım. Onun iyiliği için itiraf ediyorum. Bunu hep tekrar ettim; bu şekilde ona iki tane mektup yazdım. Hatta bugün onunla konuşurken yine aynı şeyi tekrar ettim… Onun namına, bunun utanılacak bir şey olduğunu anlatmaya başladım. Zaten bu “artıklar” kelimesi benim değildir. Bunu hep tekrar ettim; Ganya’nın evinde herkes bu tabiri kullanıyor. Kendisi de bunu doğruladı. Peki, öyle ise niçin onun gözünde ben bir dedikoducuyum? Biliyorum, biliyorum, şimdi beni çok garip buluyorsunuz ve şu saçma mısraları herhâlde benim için düşünüyorsunuz:</span></p>

  <p class="normal normal-override-1" xml:lang="tr"><span class="no-style-override">“Talihimin kederli akşamında belki de bir aşk parlayacak.”</span></p>

  <p class="normal normal-override-1" xml:lang="tr"><span class="no-style-override">Ha, ha, ha!.. diyerek İppolit öksürükler arasında sinirli sinirli güldü. Boğazından güçlükle çıkan bir sesle:</span></p>

  <p class="normal normal-override-1" xml:lang="tr"><span class="no-style-override">– Şunu unutmayın ki, Ganya ondan “artıklar” diye söz ediyor ama kendisi de o “artıklar”dan faydalanmanın yollarını arıyor.</span></p>

  <p class="normal normal-override-1" xml:lang="tr"><span class="no-style-override">Prens, uzun süre sessiz durdu. Çok heyecanlanmıştı. Sonunda mırıldandı:</span></p>

  <p class="normal normal-override-1" xml:lang="tr"><span class="no-style-override">– Nastasya Filippovna ile bir görüşme yaptığından söz etmiştiniz?</span></p>

  <p class="normal normal-override-1" xml:lang="tr"><span class="no-style-override">– Eh! Sahiden, Aglaya’nın bugün Nastasya Filippovna’yı göreceğinden haberiniz yok mu? Nastasya Filippovna onun için Petersburg’tan geldi. Aglaya Ivanovna’nın davetini Rogojin kanalı ile bildirdim. Şimdi Nastasya Filippovna sizin evin civarında Rogojin ile beraber bir zamanlar oturdukları şu kadının, kendi dostu Darya Alekseyevna’nın evinde oturuyor. Aglaya Ivanovna da Nastasya Filippovna ile dostane bir şekilde konuşmak ve bazı sorunları çözmek için bugün bu eve gidecek. Kuzum, Tanrı aşkına, bilmiyor muydunuz?</span></p>

  <p class="normal normal-override-1" xml:lang="tr"><span class="no-style-override">– Bu imkânsız!..</span></p>

  <p class="normal normal-override-1" xml:lang="tr"><span class="no-style-override">– Eğer imkânsızsa, mükemmel… Fakat bunu nereden biliyorsunuz. Hâl böyle iken yaşadığımız bu küçük delikte, bir sinek bile kimsenin haberi olmadan bir yere uçamaz! Her ne ise bunu size haber verdim işte… Bana teşekkür edebilirsiniz. Haydi, hoşça kalın. Elbette öbür dünyada… Fakat işte başka bir şey daha… Size karşı alçakça hareket ettimse, benim de kendi çıkarlarımı sağlamak ve elde etmek içindi. Rica ederim neden kendi çıkarım için çalışmayayım? Hep sizin çıkarlarınızı mı ortaya koyalım? Yazdığım vasiyetnamenin içindeki “itiraflarımı” bu kıza bağışladığımı bilmiyor musunuz? Bu ricamı ne kadar büyük bir heyecanla kabul etti. He, he! Fakat ona karşı kaba davranmadım. Hiçbir kötülük de etmedim. Hâlbuki beni utanılacak ve kötü bir duruma soktu… Zaten size karşı da gücenilecek hiçbir şey yapmadım. Size ondan “artıklar” diye bahsederek bir ima yaptımsa, buna karşılık da buluşulan yerin durumunu ve saatini size söyledim. Sizi bu bilinmezden kurtardım… Muhakkak ki, yaptığım şey ruhumun temizliğinden değil, kızgınlıktandır. Hoşça kal… Bir kekeme, geveze, bir veremliyim ben ama şuna da dikkat edin, bir dakika kaybetmeden, eğer insanlık kelimesine layıksanız, tedbirlerinizi alın. Görüşme bu akşam olacak, bu kesin.</span></p>

  <p class="normal normal-override-1" xml:lang="tr"><span class="no-style-override">İppolit kapıya doğru yürüdü; fakat prensin, onun arkasından ayağa kalıklığını görerek kapının eşiğinde durdu. Prens sordu:</span></p>

  <p class="normal normal-override-1" xml:lang="tr"><span class="no-style-override">– Demek size göre Aglaya Ivanovna bugün Nastasya Filippovna’nın evine gidecek?</span></p>

  <p class="normal normal-override-1" xml:lang="tr"><span class="no-style-override">Yanağında ve alnında kırmızı lekeler belirdi. İppolit geriye dönerek cevap verdi:</span></p>

  <p class="normal normal-override-1" xml:lang="tr"><span class="no-style-override">– Hepsini bilmiyorum fakat bu mümkün; zaten başka türlü olamaz. Nastasya Filippovna onun evine gidemez ya? Diğer taraftan, bu görüşme Ganya’nın evinde de olamaz. Orada terbiyesiz birisi var… General hakkında ne dersiniz?</span></p>

  <p class="normal normal-override-1" xml:lang="tr"><span class="no-style-override">Prens sordu:</span></p>

  <p class="normal normal-override-1" xml:lang="tr"><span class="no-style-override">– Demek bu meselenin imkânsızlığını ortaya koyuyor! Fakat istese bile, nasıl olur da bu kız sokağa çıkabilir? Bu evin âdetlerini bilmiyor musunuz? Nastasya Filippovna’nın evine yalnız başına gidemez; çok saçma bu!..</span></p>

  <p class="normal normal-override-1" xml:lang="tr"><span class="no-style-override">– Size şunu söyleyeyim ki, prens, hiç kimse kendi kendine pencereden dışarıya atlamaz. Fakat bir yangın durumunda en doğru, en dürüst bir insan, en kibar bir hanımefendi bile pencereden atlar… Zorunluluğun kanunu yoktur. Bizim küçük hanım da Nastasya Filippovna’nın evine bu şekilde girecektir. Fakat onlarda, sizin şu küçük hanımlarınızı sokağa hiçbir akmazlar mı?</span></p>

  <p class="normal normal-override-1" xml:lang="tr"><span class="no-style-override">– Hayır, bunu demek istemiyorum…</span></p>

  <p class="normal normal-override-1" xml:lang="tr"><span class="no-style-override">– Şu hâlde, merdivenlerden tıkır tıkır iner ve doğruca onun evine gider. Öyle haller vardır ki, insanın damarları tutuşur ve aile ocağına dönmek bile istemez. Hayat sade yemek, içmek ve Prens Ş.T… ile gezmek değildir. Bana öyle geliyor ki, Aglaya Ivanovna’yı siz küçük bir çocuk veya pansiyoner yerine koyuyorsunuz; bunu ona söyledim. O da bu fikirde. Saat yedi veya sekizi bekleyin… Sizin yerinizde olsam, Aglaya’nın dışarıya çıkacağı zamanı birisinin yardımı ile öğrenirim. Hiç olmazsa Kolya’yı yollayın; emin olun ki, size candan ajanlık edecektir. Demek istiyorum ki, sizin için her şey kısıtlıdır… Hah ha!</span></p>

  <p class="normal normal-override-1" xml:lang="tr"><span class="no-style-override">İppolit dışarı çıktı. Prensin Aglaya için ajanlık yaptırmasına gerek yoktu. Genç kızın neden evde kalması için emrettiğini şimdi anlıyordu. Belki de gelip onu görmek istiyordu. Ya da bu görüşmeye el koymasına engel olmak fikrinde idi. Bu olasılık, diğerinden daha akla yakındı. Prensin başı dönüyor, bütün oda başına yıkılacakmış gibi oluyordu. Bir sedirin üzerine uzandı ve gözlerini kapadı.</span></p>

  <p class="normal normal-override-1" xml:lang="tr"><span class="no-style-override">Herhâlde mesele kesin bir durum ve çizgi alıyordu. Hayır, Aglaya’yı bir çocuk veya bir pansiyoner yerine koymuyordu. Uzun süreden beri böyle bir şeyden şüphelendiğini hissediyordu; fakat o kadını niçin görmek istiyordu? Mişkin’in bütün vücudu titriyordu. Ateşi vardı.</span></p>

  <p class="normal normal-override-1" xml:lang="tr"><span class="no-style-override">Hayır, onu bir çocuk olarak kabul etmiyordu! Son zamanlarda onun bazı bakışları, bazı kelimeleri prense heyecan veriyordu. Bazen onun kendine çok hâkim olduğunu görerek âdeta bundan korkuyordu. Doğrusunu söylemek gerekirse, şu son günlerde onu düşünmemek için çaba harcadı. Acı veren düşünceleri kafasından attı. Fakat ruhunda ne gibi şeyler saklıydı? Bu soru çoktan beri ona endişe veriyordu. İşte bütün bu şüpheler, bu kararsızlıklar bugün aydınlanacaktı. Ne müthiş bir düşünce! Ve yeniden “o kadın!” Prens talihinin kararlaştırılacağı bir günde, o kadının karşısına çıkarak, kaderini bir çürük ip gibi koparıp atacağını ne diye sürekli düşünmüştü? Şimdi de, hafif bir kriz geçirdiği hâlde, hep bu şekilde düşündüğüne yemin edebilirdi. Eğer son zamanlarda onu unutmaya çalıştı ise, sadece ondan korktuğu içindi. Bu kadını seviyor muydu, yoksa lanet mi ediyordu? Bütün bu soruları bir tek defa sormadı; bu hususta kalbi gayet temizdi. Kimi sevdiğini biliyordu… Bu kadınların buluşmasından ya da bu buluşmanın doğuracağı garipliklerden korkmuyordu. Korktuğu, Nastasya Filippovna’nın kendisi idi. Sinir krizlerine girdiği saatlerde bu kadının gözlerini, bakışını gördüğünü ve garip kelimeler söyleyen sesini duyduğunu hatırladı. Buna rağmen bu kriz dolu saatlerin izleri o kadının belleğinde pek az yer bırakıyordu. Vera’nın kendisine yemek getirdiğini ve yediğini hatırladı. Yemekten sonra uyuyup uyumadığının farkında değildi. Ancak akşamüstü Aglaya taraçanın üzerinde belirdiği zaman gözlerinin önündeki çizgiler net bir şekil aldı. Sedirde yatan prens derhal ayağa kalktı ve genç kıza doğru gitmek için odanın yarısını yürüdü. Saat yediyi çeyrek geçiyordu. Aglaya yapayalnızdı. Sade giyinmişti. Arkasında bir kapı vardı. Alelacele giyinmişe benziyordu. Yüzü, deminki gibi sarı idi. Gözleri de parlıyordu; bakışında, şimdiye kadar prensin tanıyamadığı bir ifade vardı. Aglaya onu dikkatle süzdü. Yavaş ve sakin bir sesle sordu:</span></p>

  <p class="normal normal-override-1" xml:lang="tr"><span class="no-style-override">– Hazırlanmışsınız; giyinmişsiniz bile. Şapka da elinizde… Size haber verdiklerini anlıyorum. Herhâlde İppolit söyledi, değil mi?</span></p>

  <p class="normal normal-override-1" xml:lang="tr"><span class="no-style-override">Prens ölü gibi mırıldandı:</span></p>

  <p class="normal normal-override-1" xml:lang="tr"><span class="no-style-override">– Evet, o söyledi…</span></p>

  <p class="normal normal-override-1" xml:lang="tr"><span class="no-style-override">– O hâlde gidelim. Bana eşlik etmenizin şart olduğunu biliyorsunuz. Herhâlde sokağa çıkacak kadar iyisiniz, değil mi?</span></p>

  <p class="normal normal-override-1" xml:lang="tr"><span class="no-style-override">– Evet, kuvvetim var. Fakat… Bunun imkânı var mı? Prens birden durdu ve bir tek kelime bile söyleyecek hâli kalmadı. Bu durumun önüne geçmek için yapabildiği tek girişim bu oldu. Sonra da Aglaya’yı bir köle gibi izledi. Düşüncelerindeki perişanlığa rağmen bu kızın, kendisi gitmese bile bu randevuya tek başına gideceğini, bundan dolayı tek çarenin ona eşlik etmek olduğunu anladı. Genç kızın verdiği kararın kuvvetini takdir ediyor ve bu arzunun önüne geçmeye imkân bulamıyordu.</span></p>

  <p class="normal normal-override-1" xml:lang="tr"><span class="no-style-override">Sessizce yürüdüler ve yolda bir tek kelime bile konuşmadılar. Yalnız prens, Aglaya’nın bu yolu gayet iyi bildiğini fark etti ve ona, başka dar bir sokaktan gidilirse kimsenin görmeyeceğini önerdi. Genç kız kısık bir sesle cevap verdi: “Ne çıkar!” Büyük ve eski ahşap bir bina olan Darya Alekseyevna’nın evine yaklaşmışlardı. Evden çok zarif bir kadınla bir genç kız çıktı. Kapının önünde bekleyen hazırlanmış bir arabaya bindiler. Gülüyor ve bağırarak konuşuyorlardı. Sanki yeni gelenleri görmemiş gibi davrandılar. Araba gittikten sonra, evin kapısı tekrar açıldı. Prens ile Aglaya kendilerini bekleyen Rogojin tarafından karşılandılar. Onlar içeri girdikten sonra, Rogojin aceleyle kapıyı kapadı. Yüksek sesle prense:</span></p>

  <p class="normal normal-override-1" xml:lang="tr"><span class="no-style-override">– Evde dördümüzden başka kimse yok, dedi ve ona garip bir şekilde baktı.</span></p>

  <p class="normal normal-override-1" xml:lang="tr"><span class="no-style-override">Girilen ilk odada, gayet sade ve bütünüyle siyahlar giymiş Nastasya Filippovna bekliyordu. Misafirlerinin geldiğini görerek ayağa kalktı. Fakat gülümsemedi. Hatta prense elini bile uzatmadı. Endişeli gözleri, sabırsızlıkla Aglaya’ya çevrilmişti. Her ikisi de karşı karşıya oturdular. Aglaya, odanın bir köşesinde, bir sedir üzerinde, Nastasya Filippovna da pencerenin yanında yer aldılar. İki adam da ayakta duruyorlardı. Zaten onların oturmasını teklif eden kimse olmamıştı. Prens acı dolu bir bakışla Rogojin’i süzüyor; Rogojin de hep aynı gülümsemesiyle ile onun karşısında duruyordu. Bu sessizlik bir süre daha devam etti.</span></p>

  <p class="normal normal-override-1" xml:lang="tr"><span class="no-style-override">Sonunda Nastasya Filippovna’nın yüzünde uğursuzluklar belirdi. Aglaya’nın üzerinden ayrılmayan bakışı, inatçı, sert, hatta kindar bir ifade taşıyordu. Aglaya şaşkın görünüyordu. Fakat utangaç değildi. İçeri girerken rakibesine gözünün ucu ile baktı. Sonra ne yapacağına karar verememiş gibi, gözlerini yere indirdi. Ürkek gözlerle iki defa odayı inceledi. Bulunduğu bu odanın kendisini kirleteceğinden korkar gibi, yüzü nefret eden bir insan halini aldı. Farkında olmadan elbisesini düzeltti; hatta bir seferinde, ürkerek yerini değiştirdi ve sedirin köşesine doğru gitti, bütün bu hareketler şuursuzca yapılıyordu. Fakat bu haller durumu daha fazla içinden çıkılmaz hale getiriyordu. Sonunda Aglaya, Nastasya Filippovna’ya bakmak cesaretini gösterdi. O an, rakibesinin alev saçan gözlerindeki kinin anlamı açıkça okundu. Kadın, kadını anlamıştı. Aglaya ürperdi. Sonunda yavaş bir sesle söze başladı:</span></p>

  <p class="normal normal-override-1" xml:lang="tr"><span class="no-style-override">– Sizinle niçin görüşmek istediğimi şüphesiz biliyorsunuz.</span></p>

  <p class="normal normal-override-1" xml:lang="tr"><span class="no-style-override">Bu kısa cümleyi söylerken iki üç defa durakladı. Nastasya Filippovna sert ve keskin bir sesle cevap verdi:</span></p>

  <p class="normal normal-override-1" xml:lang="tr"><span class="no-style-override">– Hayır, hiçbir şey bilmiyorum.</span></p>

  <p class="normal normal-override-1" xml:lang="tr"><span class="no-style-override">Aglaya kızardı. Belki de bu kadınla beraber “başka bir kadının” evinde bulunmak ona çok garip ve imkânsız göründüğü içindi. Aglaya, Nastasya Filippovna’nın cevabını duymak ihtiyacını hissediyordu. Düşmanın ağzını açıp ilk kelimesini duyduğu zaman, genç kızın bütün vücudu titremişti. Tabii “o kadın” bütün bunların farkındaydı.</span></p>

  <p class="normal normal-override-1" xml:lang="tr"><span class="no-style-override">Aglaya, gözlerini yere dikerek yavaş sesle devam etti:</span></p>

  <p class="normal normal-override-1" xml:lang="tr"><span class="no-style-override">– Her şeyi anlıyorsunuz… Fakat bile bile anlamıyormuş gibi yapıyorsunuz.</span></p>

  <p class="normal normal-override-1" xml:lang="tr"><span class="no-style-override">Nastasya Filippovna belli belirsiz bir gülümsemeyle:</span></p>

  <p class="normal normal-override-1" xml:lang="tr"><span class="no-style-override">– Niçin öyle davranayım, diye sordu. Aglaya’nın cevabı beceriksizce ve gülünçtü:</span></p>

  <p class="normal normal-override-1" xml:lang="tr"><span class="no-style-override">– Benim durumumdan faydalanarak, bunu kötüye kullanıyorsunuz… Çatınızın altında bulunmamdan…</span></p>

  <p class="normal normal-override-1" xml:lang="tr"><span class="no-style-override">Nastasya Filippovna yüksek sesle cevap verdi:</span></p>

  <p class="normal normal-override-1" xml:lang="tr"><span class="no-style-override">– Bu durumunuzdan ben değil siz sorumlusunuz! Sizi buraya ben getirtmedim. Siz kendiniz, bugüne kadar sebebini bilmediğim bu görüşmeye beni çağırdınız.</span></p>

  <p class="normal normal-override-1" xml:lang="tr"><span class="no-style-override">Aglaya başını kaldırdı ve kibirli bir eda ile:</span></p>

  <p class="normal normal-override-1" xml:lang="tr"><span class="no-style-override">– Dilinizi tutun, dedi. Bu silahı benden daha iyi kullanmasını biliyorsunuz. Sizinle buraya ağız kavgası etmeye gelmedim…</span></p>

  <p class="normal normal-override-1" xml:lang="tr"><span class="no-style-override">– Ah! Demek buraya “mücadele” etmek için geldiniz? Emin olun ki, sizi daha zeki sanıyordum.</span></p>

  <p class="normal normal-override-1" xml:lang="tr"><span class="no-style-override">Kin dolu gözlerle birbirlerine baktılar. Bununla beraber karşısındakine bu kadar heyecanlı mektuplar yazmış olan bu kadınlardan birisi hiç değişmemişti. İlk karşılaşmada, ilk konuşmada birbirlerine karşı olan sempati hisleri birdenbire dağılmıştı. İşte şu sırada, odada bulunan dört şahıstan hiçbiri bunu garip bulmuyordu. Bir gün önce prens böyle bir sahneyi rüyasında bile hayal etmeyi imkânsız görüyordu; şimdi ise önceden hissettiği şeylerin gerçekleştiğini gören ve işiten bir insan gibi bu sahnenin içinde bulunuyordu. En saçma bir hayal olan bu buluşma birdenbire en basit bir gerçek olmuştu. Şimdi bu kadınlardan biri diğerine son derece kızıyor; bunu da onun yüzüne karşı belli etmek istiyordu -ertesi gün Rogojin’in iddia ettiği gibi, belki de bu kadın buraya bunun için gelmişti… Rakibesi hasta ruhu, garip düşünceleri ile ona karşı koymaya hazırdı. Prens, Nastasya Filippovna’nın yazdığı mektuplardan söz etmeyeceğine emindi ama Aglaya’nın da bunlardan bahsetmemesi için hayatının yarısını feda edebilirdi.</span></p>

  <p class="normal normal-override-1" xml:lang="tr"><span class="no-style-override">Genç kız birden kibirli tavrını takındı:</span></p>

  <p class="normal normal-override-1" xml:lang="tr"><span class="no-style-override">– Beni iyi anlayamadınız, dedi. Sizi sevmediğim hâlde sizinle kavga etmek için buraya gelmedim. Ben… Sizinle insanca konuşmak için geldim. Sizi bu görüşmeye çağırırken, ne konuşacağıma daha önce karar verdim. Kararımdan da dönmüyorum; beni anlamamazlık edebilir misiniz? Bu benim için değil, sizin için kötü olur. Bana yazdıklarınıza cevap vermek istiyorum ve bunu haykırarak yapacağım. Çünkü bu bana daha akla yatkın görünüyor. Bütün mektuplarınıza olan cevabımı dinleyin. Prens Mişkin’i ilk tanıdığım günden beri, ona karşı bende bir acıma duygusu uyandı ve bu duygu, sizinle beraber geçen bütün haberleri öğrendikten sonra daha fazla kuvvetlendi. Ona karşı acıma hissi duydum. Çünkü o saf ve bu temizlik içinde aynı karaktere sahip bir kadınla mutlu olabilmek hayalini taşıyan insandır. Onun namına korktuğum şey gerçekleşti: Siz onu sevemezsiniz. Ona ıstırap verdiniz; sonra da terk ettiniz. Onu sevmeniz imkânsız. Çünkü çok kibirlisiniz… Hayır, yanılıyorum. Kelimeyi yanlış söyledim, kendinizi çok beğenmişsiniz hatta bunda çılgınlığa kadar giden bir egoistsiniz. Bana yazmış olduğunuz mektuplar bunların delilidir. Onun kadar basit bir insanı sevmezsiniz; hatta belki de, alay ederek gülünç durumu sokuyorsunuz onu. Siz ancak kendi kepazeliğini, birisinin şerefinizle oynayarak mahvettiği kafanızdaki sabit fikri sevebilirsiniz. Eğer daha az çamura bulanmış bir deli olsaydınız veya hatta hiç olmasa idiniz daha fazla kara talihli olurdunuz… -Aglaya bu kelimeleri bir nevi ihtirasla söylüyor ve onları kullanmaktan bir zevk duyuyordu… Gayet hızlı konuşuyordu. Fakat söylediklerini bu görüşmenin gerçek olacağına rüyasında bile inanmadığı zamanlarda hazırlamıştı. Bunları söylerken kindar bir bakışla, kelimelerinin Nastasya Filippovna’da yarattığı etkiyi incelemiyordu. Karşısındaki rakibesinin yüzü değişmişti. Prensin bana yazdığı bir mektubu hatırlarsınız, diye devam etti. Onun bana söylediğine göre, bu mektubu siz de okumuşsunuz. Bu mektubu okuyunca her şeyi anladım. Hem de gayet iyi anladım. Prens de size söylediklerimi kelime kelime bana onayladı. Bu mektuptan sonra bekledim. Buraya geleceğinizi tahmin ediyordum. Çünkü Petersburg’tan vazgeçemezsiniz. Metropol dışı için çok genç ve çok güzelsiniz… Üstelik bu kelimeler benim değildir. Başkasından duydum. -Aglaya bu son cümleyi eklerken yüzü kızardı. Bu hâl de konuşmasını bitirinceye kadar sürdü… Prensi tekrar gördüğüm zaman, diye devam etti, yapılan aşağılamaya ve onun kederine ortak oldum. Gülmeyiniz; eğer gülerseniz bunu anlamaya layık değilsiniz demektir…</span></p>

  <p class="normal normal-override-1" xml:lang="tr"><span class="no-style-override">Nastasya Filippovna ciddi ve kederli bir tavırla:</span></p>

  <p class="normal normal-override-1" xml:lang="tr"><span class="no-style-override">– Görüyorsunuz ki, gülmüyorum, dedi.</span></p>

  <p class="normal normal-override-1" xml:lang="tr"><span class="no-style-override">– Canınız istediği kadar gülün. Prensi sorguya çektiğim zaman, sizi çoktan beri sevmediğini söyledi. Üstelik hatıranızın ona acı verdiğini fakat size acıdığını ve sizi düşünürken âdeta hüzünlendiğini anlattı. Şunu ekleyeyim ki, bu adam şimdiye kadar rastladığım insanların en güvenilen, en soylu, en asil ruhlu olanıdır. Önüne ilk çıkanın onu kolaylıkla aldatabileceğini ve onu aldatanı derhal affedeceğini anladım; işte bunun için onu sevdim…</span></p>

  <p class="normal normal-override-1" xml:lang="tr"><span class="no-style-override">Aglaya bir an durdu. Bu kelimeyi ağzından nasıl kaçırdığını kendi de bilmiyordu; fakat hemen gözlerinde büyük bir gururun izleri parladı. Ağzından kaçan bu itiraf yüzünden, “şu kadın” alay bile etse, onun için önemi yoktu.</span></p>

  <p class="normal normal-override-1" xml:lang="tr"><span class="no-style-override">– Her şeyi söyledim. Şimdi sizden istediğim şeyi anlıyorsunuz?</span></p>

  <p class="normal normal-override-1" xml:lang="tr"><span class="no-style-override">Nastasya Filippovna cevap verdi:</span></p>

  <p class="normal normal-override-1" xml:lang="tr"><span class="no-style-override">– Belki de anladım; ama her ihtimale karşı kendiniz söyleyiniz.</span></p>

  <p class="normal normal-override-1" xml:lang="tr"><span class="no-style-override">Yüzü kızgınlıktan titreyen Aglaya onun her kelimesinin üzerinde teker teker durarak kesin tavırla konuştu:</span></p>

  <p class="normal normal-override-1" xml:lang="tr"><span class="no-style-override">– Prensin bana olan duygularına ne gibi bir hakla karıştığınızı sizden sormak istiyorum. Hangi hakla bana bu mektupları yazmak cesaretini gösterdiniz? Kendiniz onu alçakça ve namussuzca terk ettiğiniz hâlde onu ve beni sevdiğinizi her seferinde mektuplarınızda hangi hakla bildiriyorsunuz?</span></p>

  <p class="normal normal-override-1" xml:lang="tr"><span class="no-style-override">Nastasya Filippovna cevap verdi:</span></p>

  <p class="normal normal-override-1" xml:lang="tr"><span class="no-style-override">– Ne sizi ne de onu sevdiğimi bildirmedim; fakat… Hakkınız var, ondan kaçtım…</span></p>

  <p class="normal normal-override-1" xml:lang="tr"><span class="no-style-override">Aglaya bağırdı:</span></p>

  <p class="normal normal-override-1" xml:lang="tr"><span class="no-style-override">– Nasıl! “Onu ve beni sevdiğinizi” söylemediniz mi? Ya mektuplarınız? Birleşmemiz ve onunla evlenmem konusunda araya girmenizi kim rica etti? Bu bir itiraf değil midir? Ne hakla aramıza giriyorsunuz. Öncelikle aramıza girerek onu benden nefret ettirmek istediğinizi ve aramızı bozmaya çalıştığınızı düşündüm; daha sonra ne olduğunu anladım. Bütün bu sahte tavırlarınızla beraber, sözüm ona iyi bir hareket yapıyorsunuz… Bu derece gururunu seven siz, onu sevebilir miydiniz? Bana gülünç mektuplar yazacağınıza, ne diye düpedüz buradan kalkıp gitmediniz? Size evlilik teklif eden ve sizi seven şu namuslu insanla niçin evlenmediniz? Sebep açık: Eğer Rogojin ile evlenseydiniz, artık kirli bir kadın olarak kalamazdınız. Toplumda şerefli bir mevkiiniz olabilirdi! O zaman mahvolmuş bir kadın tavrı nasıl takınabilirdiniz? Ojen Pavloviç birçok şiir okuduğunuzu ve “durumunuza göre çok okumuş” bir insan olduğunuzu bana söyledi. Çalışmaktan çok, okumayı sevdiğinizi anlattı. Sizi kitapların ve işsizliğin kurbanı sayıyorum; buna gururu da eklediniz. İşte bütün sebepleriniz…</span></p>

  <p class="normal normal-override-1" xml:lang="tr"><span class="no-style-override">– Peki, siz, siz de boş değil misiniz? Görüldüğü gibi iki rakibenin görüşmesi, ansızın korkunç bir kavgaya doğru sürükleniyordu. Ansızın diyoruz çünkü Nastasya Filippovna, Pavlovsk’a gelirken bazı hayaller besliyordu. Şüphesiz bu görüşmeden bazı sonuçlar elde edecekti. Fakat Aglaya intikamın doymak bilmez arzusuna dayanamamıştı. Hatta Nastasya Filippovna, onu bu hâlde gördüğü zaman şaşırmıştı. Ona, gözlerine inanamayarak bakıyordu. Ojen Pavloviç’in iddia ettiği gibi edebiyatla fazla ilgilenmiş miydi ya da prensin inandığı gibi sadece bir deli miydi? Bazen küstah, utanmaz tavırları olan bu kadın, çok utangaç, çok ince, çok daha güvenilebilen bir insandı. Gelip geçici bir heves, bir kuruntu, fazla hayale kapılmak gibi hislere sahip olmakla beraber etkilemesini de biliyordu. Prens bunları anlıyordu. Yüzü acı çektiğini gösteriyordu. Aglaya bunun farkına vardı ve titredi.</span></p>

  <p class="normal normal-override-1" xml:lang="tr"><span class="no-style-override">Aglaya, Nastasya Filippovna’yı aşağılarcasına:</span></p>

  <p class="normal normal-override-1" xml:lang="tr"><span class="no-style-override">– Bana bu şekilde hitap etmeye nasıl cesaret ediyorsunuz, dedi.</span></p>

  <p class="normal normal-override-1" xml:lang="tr"><span class="no-style-override">– Herhâlde yanlış anladınız; size nasıl hitap etmişim bakalım?</span></p>

  <p class="normal normal-override-1" xml:lang="tr"><span class="no-style-override">Aglaya birdenbire sordu:</span></p>

  <p class="normal normal-override-1" xml:lang="tr"><span class="no-style-override">– Eğer namuslu bir kadın olmak istiyorsanız, sizi kandıran Troçki’den bir takım sahneler yapmadan ne diye düpedüz ayrılmadınız?</span></p>

  <p class="normal normal-override-1" xml:lang="tr"><span class="no-style-override">Nastasya Filippovna sapsarı ve titreyerek cevap verdi:</span></p>

  <p class="normal normal-override-1" xml:lang="tr"><span class="no-style-override">– Hakkımda hüküm verebilmek için durumumu nereden biliyorsunuz?</span></p>

  <p class="normal normal-override-1" xml:lang="tr"><span class="no-style-override">– Şunu biliyorum ki, siz, çalışmaya gidecek yerde, düşmüş bir melek tavrı takınmak için Rogojin’le kaçtınız. Düşmüş bu melekten kurtarmak için Troçki’nin beynini parçalamak isteyişine hayret etmiyorum!</span></p>

  <p class="normal normal-override-1" xml:lang="tr"><span class="no-style-override">Nastasya Filippovna nefretini belli eden acı bir gülümsemeyle:</span></p>

  <p class="normal normal-override-1" xml:lang="tr"><span class="no-style-override">– Yeter, dedi. Beni kandırmışsınız… Tıpkı geçen gün, sulh hâkiminin karşısında, nişanlısını dava eden Darya Alekseyevna’nın hizmetçisi gibi… Herhâlde o sizden daha iyi anlar.</span></p>

  <p class="normal normal-override-1" xml:lang="tr"><span class="no-style-override">– O hiç olmazsa, çalışması sayesinde yaşayan namuslu bir kızdır. Bir hizmetçiden ne diye bu kadar nefretle söz ediyorsunuz?</span></p>

  <p class="normal normal-override-1" xml:lang="tr"><span class="no-style-override">– Nefretim çalışmaya karşı değil fakat çalışmadan bahseden size karşıdır.</span></p>

  <p class="normal normal-override-1" xml:lang="tr"><span class="no-style-override">– Eğer daha namuslu olmak isteseydiniz, bir çamaşırcı olurdunuz.</span></p>

  <p class="normal normal-override-1" xml:lang="tr"><span class="no-style-override">İki kadın birden ayağa kalktılar. Sapsarı olmuş yüzlerle birbirlerini süzdüler</span></p>

  <p class="normal normal-override-1" xml:lang="tr"><span class="no-style-override">Kendinden geçen prens bağırdı:</span></p>

  <p class="normal normal-override-1" xml:lang="tr"><span class="no-style-override">– Aglaya susun! Haksızsınız!</span></p>

  <p class="normal normal-override-1" xml:lang="tr"><span class="no-style-override">Rogojin artık gülümsemiyordu. Fakat kollarını çapraz bağlamış, dudaklarını sıkarak dinliyordu.</span></p>

  <p class="normal normal-override-1" xml:lang="tr"><span class="no-style-override">Nastasya Filippovna öfkesinden titreyerek:</span></p>

  <p class="normal normal-override-1" xml:lang="tr"><span class="no-style-override">– Şuna bakın hele, dedi. Şu küçükhanıma! Ben de onu bir melek sanıyordum. Aglaya Ivanovna, buraya dadısız mı geldiniz?.. Ve ister misiniz?.. İster misiniz ki, şimdi, derhal yüzünüze karşı buraya niçin geldiğinizi açıkça söyleyeyim? Korkuyordunuz! İşte bunun için geldiniz!</span></p>

  <p class="normal normal-override-1" xml:lang="tr"><span class="no-style-override">Aglaya rakibesinin bu derece bir küstahlıkla konuştuğunu görerek kendinden geçti:</span></p>

  <p class="normal normal-override-1" xml:lang="tr"><span class="no-style-override">– Sizden mi korkuyordum?</span></p>

  <p class="normal normal-override-1" xml:lang="tr"><span class="no-style-override">– Evet, benden!.. Buraya gelmeye karar verdinizse, benden korktuğunuz içindir. Çekinilen insan, aşağılık görülemez. Düşününüz ki, sizi şimdiye kadar takdir ediyordum! Fakat benden niçin korktuğunuzu ve şimdi asıl gayenizin ne olduğunu biliyor musunuz? Onun, ikimizden hangimizi daha fazla sevdiğini öğrenmek istiyordunuz. Çünkü son derecede kıskançsınız!.</span></p>

  <p class="normal normal-override-1" xml:lang="tr"><span class="no-style-override">Aglaya güçlükle nefes alırken mırıldandı:</span></p>

  <p class="normal normal-override-1" xml:lang="tr"><span class="no-style-override">– Bana, size lanet ettiğini söylemişti.</span></p>

  <p class="normal normal-override-1" xml:lang="tr"><span class="no-style-override">– Olabilir; ona layık olmayabilirim. Yalnız yalan söylediğinizi sanıyorum. O bana lanet edemez ve bunu size söyleyemez! Buna rağmen hâlinize bakarak sizi bağışlamaya hazırım. Yalnız hakkınızda daha iyi fikirlerim vardı. Sizi daha zekî ve hatta daha güzel sanıyordum!.. Buyurun alın hazinenizi… İşte! Size bakıyor, bir türlü de iyileşmeyecek, alın onu fakat bir şartla; Derhal buradan çıkıp gidin! Hatta şu anda!..</span></p>

  <p class="normal normal-override-1" xml:lang="tr"><span class="no-style-override">Nastasya Filippovna bir koltuğun üzerine düştü. Gözlerinden yaşlar akıyordu. Fakat ansızın bakışlarında yeni kıvılcımlar parladı; sert sert Aglaya’ya bakarak ayağa kalktı:</span></p>

  <p class="normal normal-override-1" xml:lang="tr"><span class="no-style-override">– İster misiniz ki, şimdi… Ona bir emir vereyim, bir emir duyuyor musun? Ona vereceğim bir tek emirle seni derhal terk edecektir. Benimle beraber, her zaman için benimle kalacaktır. Benimle evlenecek, sen de evine tek başına döneceksin. İster misin, bunu ister misin?”</span></p>

  <p class="normal normal-override-1" xml:lang="tr"><span class="no-style-override">Nastasya Filippovna bir çılgın gibi bağırıyordu. Bu şekilde konuşacağı belki de kendisinin bile aklına gelmemişti.</span></p>

  <p class="normal normal-override-1" xml:lang="tr"><span class="no-style-override">Aglaya korkudan kapıya doğru gitmişti. Fakat durdu ve bekledi.</span></p>

  <p class="normal normal-override-1" xml:lang="tr"><span class="no-style-override">– İster misin Rogojin’i kovayım? Hoşuna gitmek için Rogojin’le evleneceğimi mi sanıyordun? Fakat işte, senin önünde çağırıyorum: “Defol! Rogojin!” Prense de diyeceğim ki: “Verdiğin sözü hatırlıyor musun?” Tanrım! Niçin onların gözü önünde bu kadar yerin dibine geçtim? Sen prens, her ne olursa olsun beni takip edeceğini, beni asla bırakamayacağını söylememiş miydin? Beni sevdiğini itiraf etmemiş miydin? Her şeyimi affettiğini ve bana bağlı olduğunu… Evet, bunu da söyledin! Senin evinden, hürriyetini sana geri vermek için kaçtım. Fakat artık şimdi istemiyorum! Niçin beni bir utanmaz yerine koyuyor? Sor bakalım Rogojin’e, ben bir utanmaz mıyım? O söyler! Şimdi gözünün önünde beni çamurlara soktu çıkardı. Benden vazgeçerek, onunla kol kola kalkıp gidecek misiniz? Böyle bir şey yaparsan, sana da lanet olsun! Çünkü seni hayatta tanıdığım güvenilebilecek tek insan sanıyordum. Defol Rogojin! Artık ihtiyacım yok sana!</span></p>

  <p class="normal normal-override-1" xml:lang="tr"><span class="no-style-override">Bir çılgınlık nöbeti arasında bağırıyordu. Kelimeler ağzından güçlükle çıkıyordu. Dudakları kurumuştu. Yüzü renksizdi. Fakat bu durumu biraz daha uzatarak, kendini oyalamak istiyordu. Geçirdiği sinir krizi o derece şiddetli idi ki, onu ölüme kadar sürükleyebilirdi. Hiç olmazsa prens bunun farkına vardı.</span></p>

  <p class="normal normal-override-1" xml:lang="tr"><span class="no-style-override">Nastasya Filippovna, eliyle Aglaya’ya Mişkin’i göstererek, bağırdı:</span></p>

  <p class="normal normal-override-1" xml:lang="tr"><span class="no-style-override">– Eğer derhal bana gelmez ve benim için seni terk etmezse, al git, onu sana bırakıyorum, ona ihtiyacım yok!..</span></p>

  <p class="normal normal-override-1" xml:lang="tr"><span class="no-style-override">Ellerinde olmadan, Nastasya Filippovna ile Aglaya, dönerek prense baktılar. Bu yapılan çağrının şiddetini prens belki de kavrayamamıştı. Gözünün önünde ümitsizliğin ve çılgınlığın ifadesini okuduğu bu yüzü görüyor ve bir gün Aglaya’ya dediği gibi: “Bu yüzün silinemeyecek bir şekilde kalbinde saklı” kaldığını anlıyordu. Sonunda dayanamadı. Bu sahneye daha fazla izin veremezdi. Nastasya Filippovna’yı göstererek, Aglaya’ya rica ve sitem eden bir tavırla:</span></p>

  <p class="normal normal-override-1" xml:lang="tr"><span class="no-style-override">– İmkânı var mı, dedi. Görmüyor musunuz ne kadar kara talihliymiş!..</span></p>

  <p class="normal normal-override-1" xml:lang="tr"><span class="no-style-override">Daha fazla konuşamadı. Aglaya’nın kesin bakışı ona kelimelerini şaşırttı. Bu bakışta derin bir acı, aynı zamanda korkunç bir kin seziliyordu. Prens ellerini ovuşturdu. Bir çığlık kopardı ve genç kıza doğru ilerledi ama iş işten geçmişti. Prens bir dakika kadar tereddüt etmişti. Fakat genç kız bir saniye bile olsa buna katlanamadı. Yüzünü elleri arasına saklayarak “Tanrım!” diye bağırdı ve odadan dışarı fırladı. Rogojin ona sokak kapısını açmak için arkasından koştu. Prens de onun arkasından gitmeye davrandı. Fakat kapının eşiğinde, iki kol onu yakaladı. Bitkin, harap olmuş yüzüyle, Nastasya Filippovna onun gözlerinin içine bakıyordu; morarmış dudakları kımıldadı:</span></p>

  <p class="normal normal-override-1" xml:lang="tr"><span class="no-style-override">– Onun peşinden mi gidiyorsun? Peşinden mi?</span></p>

  <p class="normal normal-override-1" xml:lang="tr"><span class="no-style-override">Zavallı kadın. Prensin kollarında bayıldı. Prens onu yakaladı. Odanın ortasına getirdi ve bir kanepeye yatırdıktan sonra, bir süre ne yapacağını bilemeden, onun üzerinde eğildi kaldı. Küçük masanın üstünde bir bardak su duruyordu. İçeri girerken Rogojin bardağı aldı ve suyu Nastasya Filippovna’nın yüzüne serpti; kadın gözlerini açtı. Bir dakika kadar hiçbir şey anlamadı; fakat birdenbire etrafına baktı. Titredi, bağırarak prense atıldı:</span></p>

  <p class="normal normal-override-1" xml:lang="tr"><span class="no-style-override">– Sen benimsin! Benim! O kız gitti mi, kendini beğenmiş küçük hanım?</span></p>

  <p class="normal normal-override-1" xml:lang="tr"><span class="no-style-override">Bu kelimeleri öfkeli bir kahkaha izledi:</span></p>

  <p class="normal normal-override-1" xml:lang="tr"><span class="no-style-override">– Hah hah ha! Hah hah ha! Seni küçük kızından ettim. Sanki niçin? Niçin? Deli miyim?.. Evet, deli!.. Defol, Rogojin; hah hah ha!</span></p>

  <p class="normal normal-override-1" xml:lang="tr"><span class="no-style-override">Rogojin dikkatle bu sahneyi seyrediyordu, şapkasını aldı. Bir kelime söylemeden dışarı çıktı. On dakika sonra, prens, Nastasya Filippovna’nın yanına oturmuştu. Gözlerini ayırmadan ona hayran hayran bakıyordu. Elleri ile yüzünü ve saçlarını tıpkı bir çocuk gibi okşuyordu. Onun güldüğünü görerek o da kahkahalarla gülüyordu. Ağladığını görünce de gözyaşları dökmeye hazırdı. Sessizce dinliyordu. Herhâlde hiçbir şey çınlamıyordu ama dudaklarında tatlı bir tebessümle, genç kadının mırıldandığı heyecanlı, kesik kelimeleri duyuyordu. Onun yeni bir sinir krizi geçirdiğini, ağlayıp üzüntüye boğulduğunu gördüğü zaman da hemen yanaklarını ve saçlarını okşuyor, onu küçük bir kız çocuğu gibi avutmaya çalışıyordu.</span></p>

</body>

</html>