<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>kitap-1.xhtml</title>
  <link href="../Styles/template.css" rel="stylesheet" type="text/css"/>
</head>

<body>

  <h2 class="stil1 stil1-override" id="sigil_toc_id_19" xml:lang="tr"><span class="no-style-override-5">VIII</span></h2>

  <p class="normal normal-override-1" xml:lang="tr"><span class="no-style-override">Eve gelir gelmez, Lizaveta Prokofyevna ilk odada durdu. Daha ileri gidecek hâli kalmadığı için bir sedirin üzerine yığıldı. Son derece yorulmuştu. Hatta prense bile otur demeyi unuttu. Girdikleri oda oldukça genişti. Ortasında yuvarlak bir masa vardı; bir şömine görülüyordu… Pencereleri çeşitli çiçekler süslüyordu; köşede ki camlı bir kapı, bahçeye açılıyordu. Aleksandra ile Adelaida derhal göründüler. Prensi anneleriyle birlikte görünce, bakışlarında bir hayret belirdi.</span></p>

  <p class="normal normal-override-1" xml:lang="tr"><span class="no-style-override">Yazlıkta, Yepançin hanımlar, her zaman saat dokuza doğru uyanırlardı. Yalnız Aglaya iki-üç gündür biraz daha erken kalkıyordu. Saat yedide değil fakat sekize doğru gezmeye çıkıyordu. Bütün geceyi, bazı uğraşlar yüzünden uykusuz geçirmiş olan Lizaveta Prokofyevna, bu sabah Aglaya’yı bahçede bulmak ümidiyle saat sekize doğru kalkmıştı. Fakat onu orada bulamadı. Odasında da yoktu. Endişeye düşerek diğer iki kızını da uyandırdı. Hizmetçiden, Aglaya Ivanovna’nın saat altıyla yedi arasında parka çıktığı öğrenildi.</span></p>

  <p class="normal normal-override-1" xml:lang="tr"><span class="no-style-override">Kardeşlerinin yeni bir macerasını öğrenen genç kızlar, Aglaya’yı aramak için parka gidilecek olursa, onun daha fazla kızacağını annelerine hatırlattılar. Aglaya muhakkak parktadır, diyorlardı. Geçen gün elinde bir kitapla, Prens Ş.T… ile oturmuş, bu yeşil kanepe yüzünden kavga etmişti. Lizaveta Prokofyevna, kızı Aglaya’yı Prens Mişkin ile baş başa yakaladıktan ve özellikle kızının anlattığı olayları duyduktan sonra, çok üzüldü. Fakat prensi de eve götüremeyince, yaptığı bu hareketin sonuçları üzerinde düşünceye daldı. Aglaya, prense önceden randevu vermemiş olabilirdi. Belki de ona parkta rastlamıştı.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna öfkesini yenmeye çalışarak:</span></p>

  <p class="normal normal-override-1" xml:lang="tr"><span class="no-style-override">– Sevgili dostum prens, dedi. Seni buraya sorguya çekmek için getirdiğimi sanma… Dostum, dün akşam olup biten o olaydan sonra seni belki uzun süre görmek istemiyordum…</span></p>

  <p class="normal normal-override-1" xml:lang="tr"><span class="no-style-override">Bir an durmak ihtiyacını hissetti.</span></p>

  <p class="normal normal-override-1" xml:lang="tr"><span class="no-style-override">Prens gayet sakin bir tavırla generalin karısının sözünü tamamladı:</span></p>

  <p class="normal normal-override-1" xml:lang="tr"><span class="no-style-override">– Ama benim Aglaya Ivanovna ile nasıl buluştuğumu öğrenmek istiyorsunuz, öyle değil mi?</span></p>

  <p class="normal normal-override-1" xml:lang="tr"><span class="no-style-override">– Evet, istiyorum, diye cevap verdi Lizaveta Prokofyevna. Yüzü birdenbire kıpkırmızı olmuştu.</span></p>

  <p class="normal normal-override-1" xml:lang="tr"><span class="no-style-override">– Açıkça konuşmaktan çekinmiyorum, çünkü kimseye kızmıyorum, hatta kızmak bile istemiyorum.</span></p>

  <p class="normal normal-override-1" xml:lang="tr"><span class="no-style-override">– Kızacak bir şey yok zaten. Merakınız gayet doğaldır. Bir annesiniz, Aglaya ile ben, bu sabah tam saat yedide yeşil kanepenin üzerinde buluştuk. Geçen akşam bana önemli bir meseleden söz etmek için beni görmek istediğini yazmıştı. Bir saate yakın bir zaman, sadece Aglaya Ivanovna’yı ilgilendiren şeylerden söz ettik… İşte hepsi bu!</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

  <p class="normal normal-override-1" xml:lang="tr"><span class="no-style-override">– Muhakkak ki, hepsi bu, dostum. Hepsinin bu kadar olduğuna şüphe yok, diye devam etti.</span></p>

  <p class="normal normal-override-1" xml:lang="tr"><span class="no-style-override">Birden odaya giden Aglaya bağırdı:</span></p>

  <p class="normal normal-override-1" xml:lang="tr"><span class="no-style-override">– Pekâlâ! Prens, beni bilmeyerek de olsa üzdünüz… Çok teşekkür ederim! Ya siz anne, bu size yeterli değil mi, yoksa sorguyu derinleştirmek mi istiyorsunuz?</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna, kendinden emin bir eda ile:</span></p>

  <p class="normal normal-override-1" xml:lang="tr"><span class="no-style-override">– Senin hoşuna gittiği hâlde, bugüne kadar önünde yüzümü kızartacak bir şey olmadı, dedi. Hadi, güle güle prens! Seni rahatsız ettiğim için kusura bakma. Sana karşı değilim, sevgime güveneceğini ümit ederim.</span></p>

  <p class="normal normal-override-1" xml:lang="tr"><span class="no-style-override">Prens derhal selam verdi ve bir kelime söylemeden çekildi. Aleksandra ve Adelaida, gülerek birbirlerine bir şeyler fısıldadılar. Lizaveta Prokofyevna onlara kızgın bakışlarla göz gezdirdi.</span></p>

  <p class="normal normal-override-1" xml:lang="tr"><span class="no-style-override">Adelaida gülerek:</span></p>

  <p class="normal normal-override-1" xml:lang="tr"><span class="no-style-override">– Anneciğim, prensin çıkarken verdiği muhteşem selamı bizi güldürdü. Bazen taş gibi durur, bazen de birdenbire, işte böyle nazik tavırlar takınır. Tıpkı Ojen Pavloviç’in tavırları gibi!</span></p>

  <p class="normal normal-override-1" xml:lang="tr"><span class="no-style-override">– Şeref ve inceliği, dans hocaları değil, insanın bizzat kendi ruhu öğretir.</span></p>

  <p class="normal normal-override-1" xml:lang="tr"><span class="no-style-override">Bunları söyledikten sonra Lizaveta Prokofyevna, kızı Aglaya’nın yüzüne bile bakmadan dairesine çekildi.</span></p>

  <p class="normal normal-override-1" xml:lang="tr"><span class="no-style-override">Saat dokuza doğru prens, kendi evine geldiği zaman taraçada Vera Dukyanovna ile bir hizmetçiyi buldu. Bir gece önceki karışıklığı toplamak için yerleri silip süpürmüşlerdi. Ve titrek bir tavırla:</span></p>

  <p class="normal normal-override-1" xml:lang="tr"><span class="no-style-override">– Çok şükür, siz gelmeden önce bitirebildik, dedi.</span></p>

  <p class="normal normal-override-1" xml:lang="tr"><span class="no-style-override">– Günaydın; biraz başım dönüyor, iyi uyuyamadım. Yatacağım.</span></p>

  <p class="normal normal-override-1" xml:lang="tr"><span class="no-style-override">– Burada, dünkü gibi taraçada mı? Peki, sizi uyandırmamaları için herkese söylerim. Babam sokağa çıktı.</span></p>

  <p class="normal normal-override-1" xml:lang="tr"><span class="no-style-override">Hizmetçi çekildi. Vera bu kez hizmetçiyi izleyecekmiş gibi yaptı. Sonra, ayaklarının ucun basarak geri döndü. Prense yaklaşarak:</span></p>

  <p class="normal normal-override-1" xml:lang="tr"><span class="no-style-override">– Prens, şu zavallıya acıyın, onu bugün kapı dışarı etmeyin.</span></p>

  <p class="normal normal-override-1" xml:lang="tr"><span class="no-style-override">– Hayır, tabiî kovmayacağım, burada istediği kadar kalabilir. İstediğini yapsın.</span></p>

  <p class="normal normal-override-1" xml:lang="tr"><span class="no-style-override">– Şimdi onun bir şey yapacak hâli yok ve ona karşı gaddar davranmayın.</span></p>

  <p class="normal normal-override-1" xml:lang="tr"><span class="no-style-override">– Oh! Hayır, niçin gaddar olayım?</span></p>

  <p class="normal normal-override-1" xml:lang="tr"><span class="no-style-override">– Ve… Onunla alay etmeyin; en önemli nokta da bu…</span></p>

  <p class="normal normal-override-1" xml:lang="tr"><span class="no-style-override">– Kesinlikle, buna emin olabilirsiniz.</span></p>

  <p class="normal normal-override-1" xml:lang="tr"><span class="no-style-override">Vera kızarmıştı. Genç kız, kapıya doğru yarım dönerek, dudaklarında bir gülümsemeyle ekledi:</span></p>

  <p class="normal normal-override-1" xml:lang="tr"><span class="no-style-override">– Sizin gibi bir insana bunu hatırlattığım için çok gülünç oldum. Yorgun olmanıza rağmen, şu anda gözleriniz o kadar memnun… O kadar mutlu ki…</span></p>

  <p class="normal normal-override-1" xml:lang="tr"><span class="no-style-override">Prens, heyecanla:</span></p>

  <p class="normal normal-override-1" xml:lang="tr"><span class="no-style-override">– Gerçekten gözlerim o kadar mutlu mu, diye sordu ve neşeli bir kahkaha attı.</span></p>

  <p class="normal normal-override-1" xml:lang="tr"><span class="no-style-override">Vera da, teklifsiz bir çocuk hâli ile neşelendi ve kızardı.</span></p>

  <p class="normal normal-override-1" xml:lang="tr"><span class="no-style-override">Sonra, gülerek, kapıdan dışarı çıktı.</span></p>

  <p class="normal normal-override-1" xml:lang="tr"><span class="no-style-override">Prens “Ne kadar… Sevimli bir genç kız…” diye düşündü ve derhal onu unuttu. Mişkin, taraçanın köşesinde bulunan sedire doğru yürüdü. Küçük bir masanın yanına oturdu. Elleriyle yüzünü kapadı, on dakika kadar bu şekilde kaldı. Birden elini yan cebine soktu ve üç mektup çıkardı.</span></p>

  <p class="normal normal-override-1" xml:lang="tr"><span class="no-style-override">Fakat yeniden kapı açıldı. Kolya göründü. Prens, tekrar mektupları cebine koyarak, biraz daha sonra okumak zevkini bulduğu için neşelendi.</span></p>

  <p class="normal normal-override-1" xml:lang="tr"><span class="no-style-override">Kolya, sedirin üzerinde oturdu. Her zamanki gibi doğrudan konuya girerek:</span></p>

  <p class="normal normal-override-1" xml:lang="tr"><span class="no-style-override">– Bir olay oldu, dedi. İppolit’i şimdi nasıl buluyorsunuz? Ona karşı hiçbir sevginiz kalmadı, değil mi?</span></p>

  <p class="normal normal-override-1" xml:lang="tr"><span class="no-style-override">– Niye peki?.. Fakat Kolya, yorgunum… Sonra, bu kadar acı veren bir konuya tekrar dönmeyelim!.. Hasta şimdi nasıl?</span></p>

  <p class="normal normal-override-1" xml:lang="tr"><span class="no-style-override">– Uyuyor, bir-iki saat daha uyur. Anlıyorum, evinizde yatmamışsınız. Herhâlde parkta gezmeye çıktınız… Heyecanlısınız… Bu gayet doğal!</span></p>

  <p class="normal normal-override-1" xml:lang="tr"><span class="no-style-override">– Benim dün evde uyumadığımı, parka gidip gezdiğimi nereden biliyorsunuz?</span></p>

  <p class="normal normal-override-1" xml:lang="tr"><span class="no-style-override">– Vera söyledi. İçeri girmemeyi önerdi; fakat dayanamadım. Bir dakika olsun sizi görmek istedim. İki saattir hastanın başında idim. Şimdi Lebedev’in sırası. Burdovski de gitti. Yoksa, uyuyor musunuz prens; iyi geceler… Hayır, günaydın! Fakat biliyor musunuz, çok şaşkın bir durumdayım!</span></p>

  <p class="normal normal-override-1" xml:lang="tr"><span class="no-style-override">– Tabii… Bütün bunlar…</span></p>

  <p class="normal normal-override-1" xml:lang="tr"><span class="no-style-override">– Hayır prens, hayır, beni şaşırtan, bu “itiraf” oldu. Özellikle kaderden, gelecekten ve hayattan söz ettiği zaman bana dokundu. Burada derin bir düşünce var. Fakat en önemli nokta, etrafında problemler doğuran bu düşüncenin kendiliğinden hiçbir kıymeti olmamaktadır. Yalnız, eğer bu düşünceyi Voltaire, Rousseau veya Proudhon yazsaydı, şaşmadan okurdum. Belki bana bu derece etki etmezdi. Fakat yaşamak için, yalnız on dakikasından emin olan bir insan bunları yazarsa, müthiş bir zekâyı gösterir. Bu olay, insanlık şerefinin en yüksek noktaya çıkmasıdır. Bu, açıkça bir cesaret… Hayır, burada göz alıcı bir zekânın kudreti var! Bütün bunlardan sonra da, tabancanın içine bile bile kapsülü koymadığımı iddia etmek, bir alçaklık, bir anlamsızlıktır, ama bildiğiniz gibi, dün bizi şaşırttı. Hile yaptı. Ben onun çantasını yerleştirdim, fakat tabancasını görmedim; paketi kendisi yaptı. Bu yalanı uydurduğu zaman çok şaşırdım. Vera onun evde kalmasına izin verdiğinizi söyledi. Korkacak hiçbir şey olmadığına, size yemin ederim. Zaten hepimiz, aralıksız onun yanında kalıyoruz.</span></p>

  <p class="normal normal-override-1" xml:lang="tr"><span class="no-style-override">– Onu bu gece hanginiz bekledi?</span></p>

  <p class="normal normal-override-1" xml:lang="tr"><span class="no-style-override">– Sırayla Burdovski, Lebedev ve ben. Bir süre Keller de kaldı. Fakat bulunduğumuz odada fazla yatak olmadığı için, Lebedev’in odasına yatmaya gitti. Ferdişçenko da Lebedev’in odasında yattı. Saat yedide gitti. Generale gelince, hep Lebedev’in yanındaydı, şimdi o da çıktı… Lebedev belki biraz sonra sizi görmeye gelecek; niçin aradığını bilmiyorum. Gelip gelmediğinizi iki defa sordu. Onu yanınıza getirelim mi? Yoksa dinlenecek misiniz? Benim de uykum var. Ah! Evet, unutuyordum; demin general beni çok şaşırttı: Saat altıda İppolit’i beklemek için Burdovski beni uyandırmıştı. Bir dakika için dışarı çıktım… O sırada generale rastladım. O kadar sarhoştu ki, beni tanımadı. Karşımda dimdik ayakta duruyordu. Sonra kendine geldi ve bana sorular sordu: “Hasta nasıl?.. Hastayı merak ediyorum da.” Ona İppolit’in vasiyeti hakkında bilgi verdim. General devam etti: “Çok iyi ama sana bir şey bildirmek için uyandım; öyle sanıyorum ki, Ferdişçenko’nun yanında her şeyi söylemek doğru değil ve… Onunla beraber bulununca dikkat etmeli…” Anlıyor musunuz, Prens?</span></p>

  <p class="normal normal-override-1" xml:lang="tr"><span class="no-style-override">– İmkânı var mı? Zaten bizim için hepsi bir.</span></p>

  <p class="normal normal-override-1" xml:lang="tr"><span class="no-style-override">– Evet, şüphesiz önemsiz, biz farmason değiliz! Hatta generalin bile beni bunun için uyandırdığına çok şaşırdım.</span></p>

  <p class="normal normal-override-1" xml:lang="tr"><span class="no-style-override">– Ferdişçenko çıktı demiştiniz, değil mi?</span></p>

  <p class="normal normal-override-1" xml:lang="tr"><span class="no-style-override">– Saat yedide; hastanın başında yanıma geldi ve geceyi, Vilkin’in evinde geçireceğini söyledi. Hani şu meşhur ayyaş! Hadi, ben gidiyorum! Bakın, Lukyan Timofeiç de geldi. Azizim, prens uyumak istiyor. Geldiğiniz yere dönün!..</span></p>

  <p class="normal normal-override-1" xml:lang="tr"><span class="no-style-override">– Bir dakika için saygıdeğer prens! Çok önemli bir iş için, diye mırıldandı.</span></p>

  <p class="normal normal-override-1" xml:lang="tr"><span class="no-style-override">Henüz yeni gelmişti. Kendi odasına bile uğramaya zamanı olamamıştı. Şapkasını elinde tutuyordu. Yüzü endişeliydi. Ciddî bir hâli vardı.</span></p>

  <p class="normal normal-override-1" xml:lang="tr"><span class="no-style-override">Prens, oturmasını rica etti.</span></p>

  <p class="normal normal-override-1" xml:lang="tr"><span class="no-style-override">– Beni iki defa aramışsınız? Belki dün akşam olup bitenlerden hâlâ endişe duyuyorsunuz…</span></p>

  <p class="normal normal-override-1" xml:lang="tr"><span class="no-style-override">– Şu dünkü çocuk hakkında demek istiyorsunuz değil mi prens? Oh, hayır, dün akşam aklım başımda değildi… Fakat bugün düşüncelerinizi kontrkarre etmek istemiyorum.</span></p>

  <p class="normal normal-override-1" xml:lang="tr"><span class="no-style-override">– Kontra mı?.. Nasıl dediniz?</span></p>

  <p class="normal normal-override-1" xml:lang="tr"><span class="no-style-override">– Evet, kontrkarre. Bu Fransızca bir kelimedir. Diğer birçok kelime gibi Rusçaya girmiştir. Fakat bunun üstünde çok durmuyorum.</span></p>

  <p class="normal normal-override-1" xml:lang="tr"><span class="no-style-override">Prens gülümseyerek:</span></p>

  <p class="normal normal-override-1" xml:lang="tr"><span class="no-style-override">– Lebedev, bugün neyiniz var? Niye bu kadar heyecanlısınız? Kelimelerinizi şaşırıyorsunuz.</span></p>

  <p class="normal normal-override-1" xml:lang="tr"><span class="no-style-override">Lebedev, Kolya’ya hırçın bir tavırla seslendi:</span></p>

  <p class="normal normal-override-1" xml:lang="tr"><span class="no-style-override">– Prense özel bir şey anlatacaktım da… Kolya, durumu derhal anladı:</span></p>

  <p class="normal normal-override-1" xml:lang="tr"><span class="no-style-override">– Peki, anlaşıldı; beni ilgilendirmez! Hoşça kal prens, diyerek uzaklaştı.</span></p>

  <p class="normal normal-override-1" xml:lang="tr"><span class="no-style-override">Lebedev, gözleriyle Kolya’yı izleyerek:</span></p>

  <p class="normal normal-override-1" xml:lang="tr"><span class="no-style-override">– Bu çocuğu seviyorum. Çünkü zekâsı uyanmaya başladı. Akıllı bir çocuk… Çok saygıdeğer prens, dün akşam veyahut bu sabah başıma son derece önemli bir felâket geldi… Tam zamanını bilemiyorum.</span></p>

  <p class="normal normal-override-1" xml:lang="tr"><span class="no-style-override">– Ne oldu?</span></p>

  <p class="normal normal-override-1" xml:lang="tr"><span class="no-style-override">– Elbisemin iç cebinden dört yüz ruble kayboldu.</span></p>

  <p class="normal normal-override-1" xml:lang="tr"><span class="no-style-override">– Dört yüz rublenizi mi kaybettiniz? Çok yazık.</span></p>

  <p class="normal normal-override-1" xml:lang="tr"><span class="no-style-override">– Özellikle, şerefiyle çalışarak yaşayan zavallı bir adam için.</span></p>

  <p class="normal normal-override-1" xml:lang="tr"><span class="no-style-override">– Şüphesiz, şüphesiz; nasıl oldu bu?</span></p>

  <p class="normal normal-override-1" xml:lang="tr"><span class="no-style-override">– Şarabın etkisiyle. Affedersiniz prens, size bir köylü gibi sesleniyorum. Çok saygıdeğer prens, dün akşam saat beşte, bana borcu olan bir adam bu dört yüz rubleyi vermişti. Buraya trenle geldim. Cüzdanım cebimdeydi. Redingotumu giymek için elbisemi çıkardım. Para, redingotun cebindeydi. Yanıma almak istiyordum. Çünkü, akşam üzeri, bir iş için bu parayı bir adama verecektim.</span></p>

  <p class="normal normal-override-1" xml:lang="tr"><span class="no-style-override">– Bir dakika Lukyan Timofeiç, altın ve gümüş üzerine faizle para verdiğinizi gazetelerde duyurduğunuz, doğru mu?</span></p>

  <p class="normal normal-override-1" xml:lang="tr"><span class="no-style-override">– Bu ilan, para işleriyle ilgilenen birisi tarafından verilmiş, ne benim ismim ne de adresim yazılı. Ailemin sayısının artması, sermayemin de darlığı bakımından, namusluca bir faizi uygun bulursunuz…</span></p>

  <p class="normal normal-override-1" xml:lang="tr"><span class="no-style-override">– Tabii… Tabii! Bir bilgi almak istemiştim. Sözünüzü kestiğim için bağışlayınız.</span></p>

  <p class="normal normal-override-1" xml:lang="tr"><span class="no-style-override">– Bu işlerle ilgilenen adam gelmedi. İşte o sırada, şu kötü talihli kadını getirdiler. Yemekten sonra, zaten içkinin tesiri üzerimde hissedilmekteydi. Sonra da misafirler geldiler; çay ve… Çok neşeliydim. Biraz sonra Keller gelip sizin yıl dönümünüzü kutlamak ve şampanya ikram etmek istediğinizi bize söylediği zaman, çok saygıdeğer prens, ben ki, bu kadar hassas bir insanım -herhâlde bunu şimdiye kadar fark etmişsinizdir- kendime fazla hassas değil de, saygılı diyeyim, bu kadar önemli bir zamanda, sizi şahsen tebrik etmek için eski elbisemi çıkartıp yenisini giymem gerektiğini düşündüm… Ve öyle yaptım. Herhâlde fark etmişsinizdir, prens. Bütün gece üzerimde üniformam vardı. Elbiseyi değiştirirken, cüzdanımı redingotumun cebinde unutmuşum… Gerçekten, Tanrı bir insana ceza vermek isterse, önce onun aklını alıyor. Ancak bu sabah, saat yedi buçukta uyanırken, beni bir endişe aldı; yatağımdan bir deli gibi sıçradım. Redingotu yakaladım. Cep bomboştu. Cüzdanın yerinde yeller esiyordu!</span></p>

  <p class="normal normal-override-1" xml:lang="tr"><span class="no-style-override">– Ah, çok kötü!</span></p>

  <p class="normal normal-override-1" xml:lang="tr"><span class="no-style-override">– Çok kötü, bundan daha güzel ifade edilemez. Prens, çok yerinde bir kelime buldunuz.</span></p>

  <p class="normal normal-override-1" xml:lang="tr"><span class="no-style-override">Prens, bir dakika endişe ile düşünerek:</span></p>

  <p class="normal normal-override-1" xml:lang="tr"><span class="no-style-override">– Durum böyleyken, nasıl olur… Ciddî mi bu?</span></p>

  <p class="normal normal-override-1" xml:lang="tr"><span class="no-style-override">– İşte bir kelime daha… Ciddi, mükemmel bir tabir… Prens bunu ifade edebilmek için…</span></p>

  <p class="normal normal-override-1" xml:lang="tr"><span class="no-style-override">– Ah! Bırakın canım, Lukyan Timofeiç, şu veya bu kelimeden ne çıkar? Önemli olan tarafı, o değil… Sarhoşluk haliyle cüzdanı cebinizden düşürebileceğinizi hiç düşündünüz mü?</span></p>

  <p class="normal normal-override-1" xml:lang="tr"><span class="no-style-override">– Evet, çok saygıdeğer prens, sizin deyişinizi kullanarak, sarhoşluk hâli ile her şey mümkün olabilir. Yalnız, şuna dikkat etmenizi rica edeceğim: Redingotu çıkartırken, cebinden cüzdanı düşürseydim, düşmüş olan eşya yerde olacaktı. Peki, nerede bu eşya?</span></p>

  <p class="normal normal-override-1" xml:lang="tr"><span class="no-style-override">– Çekmecelerinizden birine koymuş olmayasınız?</span></p>

  <p class="normal normal-override-1" xml:lang="tr"><span class="no-style-override">– Her taraf baştan başa arandı; zaten cüzdanımı hiçbir yere sokmadım ve hiçbir çekmece açmadım. Bunu gayet iyi hatırlıyorum.</span></p>

  <p class="normal normal-override-1" xml:lang="tr"><span class="no-style-override">– Küçük dolaba baktınız mı?</span></p>

  <p class="normal normal-override-1" xml:lang="tr"><span class="no-style-override">– İlk yaptığım iş o oldu. Hatta bugün birkaç defa baktım… Fakat saygıdeğer prens, onu küçük çekmeceye nasıl koyabilirim?</span></p>

  <p class="normal normal-override-1" xml:lang="tr"><span class="no-style-override">– İtiraf ederim ki, Lebedev, bu bana endişe veriyor. Belki de birisi onu yerde bulmuş olmalı.</span></p>

  <p class="normal normal-override-1" xml:lang="tr"><span class="no-style-override">– Yahut da cebimden almış olmalı. Bu iki tahminden başka imkân yok.</span></p>

  <p class="normal normal-override-1" xml:lang="tr"><span class="no-style-override">– Bu beni ürkütüyor, suçlu kim olabilir? İşte asıl mesele!..</span></p>

  <p class="normal normal-override-1" xml:lang="tr"><span class="no-style-override">– Şüphesiz en önemli mesele burada; çok saygıdeğer prens, kelime ve fikirleri hayrete değer derecede sürekli yerinde kullanıyorsunuz. Durumu bundan daha iyi ortaya koymaya imkân yok.</span></p>

  <p class="normal normal-override-1" xml:lang="tr"><span class="no-style-override">– Ah! Lukyan Timofeiç, alayı bırakın şimdi… Lebedev, kollarını havaya doğru kaldırarak bağırdı:</span></p>

  <p class="normal normal-override-1" xml:lang="tr"><span class="no-style-override">– Alay mı?..</span></p>

  <p class="normal normal-override-1" xml:lang="tr"><span class="no-style-override">– Hadi hadi! Önemi yok. Kızmıyorum. Benim düşündüğüm başka… İnsanları suçlamaktan çekiniyorum. Kimden şüpheleniyorsunuz?</span></p>

  <p class="normal normal-override-1" xml:lang="tr"><span class="no-style-override">– Mesele çok kritik ve çok karışık! Hizmetçiden şüphelenemem. Bütün zamanını mutfakta geçirdi. Çocuklarıma gelince onlar da şüpheden uzaktırlar.</span></p>

  <p class="normal normal-override-1" xml:lang="tr"><span class="no-style-override">– Gayet doğal.</span></p>

  <p class="normal normal-override-1" xml:lang="tr"><span class="no-style-override">– Muhakkak ki, imkânsız; fakat mutlaka olması gereken bir şey… Bununla birlikte, eğer bir hırsızlık durumu varsa, şuna inandım: Bu hırsızlık olayı akşamüstü herkesin toplandığı zaman değil, fakat geceleyin veya bu sabahleyin, evde yatan bir misafir tarafından yapılmıştır.</span></p>

  <p class="normal normal-override-1" xml:lang="tr"><span class="no-style-override">– Aman Tanrım!</span></p>

  <p class="normal normal-override-1" xml:lang="tr"><span class="no-style-override">– Tabii. Burdovski ile Nikola Ardolyonoviç’den söz etmiyorum. Odama bile girmediler.</span></p>

  <p class="normal normal-override-1" xml:lang="tr"><span class="no-style-override">– Hatta girseler de! Odanızda kim yattı?</span></p>

  <p class="normal normal-override-1" xml:lang="tr"><span class="no-style-override">– Yan yana bitişik olan iki odada, bütün geceyi, ben de daha dört kişi beraber geçirdik: General, Keller, Ferdişçenko ve ben. Bundan ötürü dördümüzden biri…</span></p>

  <p class="normal normal-override-1" xml:lang="tr"><span class="no-style-override">– Üç kişiden biri demek istiyorsunuz; fakat hangisi?</span></p>

  <p class="normal normal-override-1" xml:lang="tr"><span class="no-style-override">– Hiç kimseyi unutmamak için kendimi de saydım. Prens, bu tür olaylar olduğu hâlde, kendi paramı kendim çalamam.</span></p>

  <p class="normal normal-override-1" xml:lang="tr"><span class="no-style-override">Prens, sabırsızlıkla Lebedev’in sözünü kesti:</span></p>

  <p class="normal normal-override-1" xml:lang="tr"><span class="no-style-override">– Ah!.. Lebedev, can sıkıyorsunuz! Asıl konuya gelin. Niçin başka şeyler karıştırıyorsunuz?</span></p>

  <p class="normal normal-override-1" xml:lang="tr"><span class="no-style-override">– Şu hâlde, üç kişi kalıyor: Önce Keller, pek fazla güvenilmeyen bir insan, kendini içkiye vermiş, başkalarının cepleri hususunda liberalizme meyillidir. Bununla birlikte bir liberal olmaktan çok, eski bir şövalye karakterini tercih ediyor. Gecenin yarısına kadar hastanın odasında idi. Saat bire doğru, kuru tahtada yatamam diye bizim yanımıza geldi.</span></p>

  <p class="normal normal-override-1" xml:lang="tr"><span class="no-style-override">– Ondan şüpheleniyor musunuz?</span></p>

  <p class="normal normal-override-1" xml:lang="tr"><span class="no-style-override">– Şüphelendim. Saat yedi buçukta, elimi alnıma koyarak deli gibi yatağımdan fırladım. Rahat rahat uyuyan generali derhal uyandırdım. Ferdişçenko’nun ortadan kaybolması bize şüpheli göründü. General ile ben, Keller’in elbiselerinde bir araştırma yapmak kararını verdik. Keller tıpkı… Tıpkı… Ölü gibi uyuyordu. Büyük bir özenle ceplerini aradık. Bir metelik bile yoktu, hiçbir i de delik değildi. Mavi çizgili pis bir mendil, alacağını isteyen ve tehdit eden bir oda hizmetçisinin ufak bir pusulası; sonunda bildiğiniz kâğıtlardan birkaç parça. İşte onun üzerinde bulduğumuz hepsi bundan ibaret. General, onun suçsuz olduğuna inandı. Daha emin olmak için kendisini uyandırdık. Bu iş, pek kolay olmadı. Uzun süre hırpaladık. Ne olduğunu güç bela anlayabildi. Bize ağzı açık bakıyordu. Sarhoş yüzü, suçsuzluk, hatta hayvanca bir temizlik ifade ediyordu. Hayır! Kesinlikle o değildir!</span></p>

  <p class="normal normal-override-1" xml:lang="tr"><span class="no-style-override">Prens, derin derin nefes aldı.</span></p>

  <p class="normal normal-override-1" xml:lang="tr"><span class="no-style-override">– Öyleyse, buna memnun oldum. Çünkü onun namına korkuyordum.</span></p>

  <p class="normal normal-override-1" xml:lang="tr"><span class="no-style-override">– Korkuyor muydunuz? Demek korkacak bir şey var? Prens, şaşkınlıkla cevap verdi:</span></p>

  <p class="normal normal-override-1" xml:lang="tr"><span class="no-style-override">– Oh! Hayır, düşünmeden söyledim. Saçmaladım. Rica ederim Lebedev, bunu kimseye tekrar etmeyin…</span></p>

  <p class="normal normal-override-1" xml:lang="tr"><span class="no-style-override">– Prens! Prens! Sözleriniz kalbimde kalacak… Kalbimin derinliklerinde. Bir mezarda gibi saklı kalacaklar!</span></p>

  <p class="normal normal-override-1" xml:lang="tr"><span class="no-style-override">Lebedev bunları söylerken şapkasını göğsüne doğru götürüyordu.</span></p>

  <p class="normal normal-override-1" xml:lang="tr"><span class="no-style-override">– İyi, iyi… Demek Ferdişçenko? Yani Ferdişçenko’dan şüpheleniyorsunuz demek istiyorum?</span></p>

  <p class="normal normal-override-1" xml:lang="tr"><span class="no-style-override">Lebedev sesini alçaltıp prensin gözlerine bakarak:</span></p>

  <p class="normal normal-override-1" xml:lang="tr"><span class="no-style-override">– Ondan başka kimden şüphelenebilirim, dedi.</span></p>

  <p class="normal normal-override-1" xml:lang="tr"><span class="no-style-override">– Evet, bu gayet doğal… Başka kimden şüphelenmezsin? Bununla birlikte delilleriniz nerede?</span></p>

  <p class="normal normal-override-1" xml:lang="tr"><span class="no-style-override">– Deliller ortada. Önce sabahın yedisinde veya daha önceden ortadan kaybolması…</span></p>

  <p class="normal normal-override-1" xml:lang="tr"><span class="no-style-override">– Biliyorum. Kolya bana anlattı. Ferdişçenko birisinin… İsmini hatırlayamıyorum, dostlarından birisinin evinde sabahı geçireceğini Kolya’ya kendisi söylemiş.</span></p>

  <p class="normal normal-override-1" xml:lang="tr"><span class="no-style-override">– Bu dostunun ismi Vilkin’dir. Demek Kolya bundan size daha önce söz etti?</span></p>

  <p class="normal normal-override-1" xml:lang="tr"><span class="no-style-override">– Hırsızlık hakkında hiçbir şey söylemedi.</span></p>

  <p class="normal normal-override-1" xml:lang="tr"><span class="no-style-override">– Çünkü bilmiyor… Onun için bu işi gizli tutuyorum. Demek Ferdişçenko, dostu Vilkin’in evine gitti. Bir sarhoşun, sabah olurken ve sebepsiz, kendisi gibi bir sarhoşun evine gitmesinde ilk bakışta bir olağanüstülük yok. Fakat burada belli olan bir iz var: Giderken adresini bıraktı… Şimdi beni dinleyin prens, niçin bunu yaptı?.. Niçin başka bir dairede oturan Nikola Ardolyonoviç’i bularak, sabah Vilkin’in evine gideceğini söyledi?</span></p>

  <p class="normal normal-override-1" xml:lang="tr"><span class="no-style-override">– Ferdişçenko’nun gittiğinden ve hatta Vilkin’in evine gideceğinden kime ne? Bunu söylemeye ne gerek var? Böyle bir olayı bildirmek için ne gibi bir ihtiyaç duydu? Hayır, burada bir hile var… Bir hırsızlık şeytanlığı! “Görüyorsunuz işte. İzimi kaybetmiyorum. Bu hırsızlıktan, benden nasıl şüphelenebilirsiniz, bir yankesicinin nereye gittiğini nasıl söyleyebilirim?” Kısaca, bu abartılı bir tedbir… Şüpheleri gidermeyi amaçlayan bir tedbir… Adeta, kumlar üstündeki izleri silmek gibi bir şey… Anlayabildiniz mi çok saygıdeğer prens?</span></p>

  <p class="normal normal-override-1" xml:lang="tr"><span class="no-style-override">– Anladım. Çok iyi anladım. Fakat burada, hırsızlığı kanıtlayan bir şey yok.</span></p>

  <p class="normal normal-override-1" xml:lang="tr"><span class="no-style-override">– İkinci ipucu, bırakılan iz ve gösterilen adres yanlış… Bir saat sonra, yani saat sekizde, Vilkin’in kapısını çaldım. Şurada, beşinci sokakta oturuyor. Zaten onu tanırım. Ferdişçenko orada yoktu. Sağır bir hizmetçiden, bir saat önce birisinin kapıyı çaldığını öğrendim. Ama ya kendisi uyanmak istemediğinden ya da Vilkin’i kaldırmaya üşendiğinden, hizmetçi kapıyı açmamıştı. Bu anlaşılıyor.</span></p>

  <p class="normal normal-override-1" xml:lang="tr"><span class="no-style-override">– Bütün delilleriniz bunlardan mı ibaret? Pes doğrusu…</span></p>

  <p class="normal normal-override-1" xml:lang="tr"><span class="no-style-override">– Prens, başka kimden şüphelenebilirim? Düşününüz.</span></p>

  <p class="normal normal-override-1" xml:lang="tr"><span class="no-style-override">Lebedev’in bu soruyu sorarken ağlar gibi bir durumu vardı… Fakat dudaklarında, hilekâr bir gülümseme gizliydi. Pek şaşkın görünen, prens birkaç dakika düşündü. Sonunda:</span></p>

  <p class="normal normal-override-1" xml:lang="tr"><span class="no-style-override">– Odanızda ve çekmecelerinizde yeni bir araştırma yapmalısınız, dedi.</span></p>

  <p class="normal normal-override-1" xml:lang="tr"><span class="no-style-override">Lebedev içini çekti:</span></p>

  <p class="normal normal-override-1" xml:lang="tr"><span class="no-style-override">– Hepsini aradım.</span></p>

  <p class="normal normal-override-1" xml:lang="tr"><span class="no-style-override">Prens, öfke ile masaya vurarak:</span></p>

  <p class="normal normal-override-1" xml:lang="tr"><span class="no-style-override">– Hım!.. Peki, niçin, niçin bu redingotunuzu çıkardınız, dedi.</span></p>

  <p class="normal normal-override-1" xml:lang="tr"><span class="no-style-override">– Eski bir komedide, bu soruyu soran bir adam vardır. Fakat saf ve temiz prens, benim talihsizliğimi hayra yoruyorsunuz! Buna layık değilim. Bununla birlikte suçluya karşı da bir acıma hissi duyuyorsunuz… Mesela şu Ferdişçenko denilen adama?</span></p>

  <p class="normal normal-override-1" xml:lang="tr"><span class="no-style-override">Prens, şaşkın ve memnun bir tavırla onun sözünü kesti:</span></p>

  <p class="normal normal-override-1" xml:lang="tr"><span class="no-style-override">– Oh! Evet, evet! Gerçek şu ki, canımı sıktınız. Peki, Ferdişçenko’nun suçlu olduğuna tamamen inandıysanız… Ne yapmak niyetindesiniz?</span></p>

  <p class="normal normal-override-1" xml:lang="tr"><span class="no-style-override">Lebedev sesini tatlılaştırarak:</span></p>

  <p class="normal normal-override-1" xml:lang="tr"><span class="no-style-override">– Prens, çok saygıdeğer prens, ondan başka kimi suçlayayım, dedi. Düşünülecek başka kimse yok. Onun dışında şüphelenecek başka bir kimsenin bulunmaması da, onun aleyhinde üçüncü bir delil ortaya koyar! Onun için, tekrar ediyorum, eğer o değilse, kim olabilir? Burdovski’den de şüphelenemem ya! Ha… Ha… Ha!..</span></p>

  <p class="normal normal-override-1" xml:lang="tr"><span class="no-style-override">– Haydi canım, çok anlamsız konuşuyorsunuz!</span></p>

  <p class="normal normal-override-1" xml:lang="tr"><span class="no-style-override">– Ya da generalden… Ha… Ha… Ha!..</span></p>

  <p class="normal normal-override-1" xml:lang="tr"><span class="no-style-override">Prens, sedirin üzerinde, sabırsızlıkla öbür tarafa döndü. İyice kızarak:</span></p>

  <p class="normal normal-override-1" xml:lang="tr"><span class="no-style-override">– Ne tuhaf, dedi.</span></p>

  <p class="normal normal-override-1" xml:lang="tr"><span class="no-style-override">– Gerçekten ne tuhaf… He. He. He! Şu general beni güldürüyor! Demin Vilkin’in evine. Ferdişçenko’yu aramaya beraber gittik… Cüzdanımın çalındığını fark eder etmez generali uyandırdığım zaman, diyebilirim ki, general benden daha fazla telaşlandı. Yüzünün rengi değişti. Kızardı. Sarardı. Sonunda da, soylu nefretini açığa vurdu. Bu hâli âdeta beni şaşırttı. Bu adam çok soyludur! Sürekli yalan söyler. Bu huyundan vazgeçemez. Fakat çok ince duygulara sahiptir. Suçsuz olduğu ortadadır. Saygıdeğer prens, ona karşı bir düşkünlüğüm değil, hatta sevgim olduğunu söylemiştim. Birdenbire yolun ortasında durdu. Redingotunun düğmelerini çözdü. Göğsünü açtı: “Keller’i aradın…” dedi. “Beni de ara, niçin benim üstümü aramıyorsun? Adalet bunu gerektirir.” Kolları ve bacakları titriyordu. Korkunç bir derecede sararmıştı. Gülerek cevap verdim. Dinle general, dedim. Eğer bir başkası senin hırsız olduğunu söylerse, şu dakikada kendi ellerimle onun kafasını koparır, büyük bir tepsiye koyar, senden şüphelenecek olan herkese gösterir ve onlara derdim ki: Bu başı görüyor musunuz, bunu kanıtlamak için ortaya koydum, hatta kendi başımı tehlikeye koyar ve onun için ateşe bile atılırım. İşte senin hakkında ben onlara nasıl cevap veririm, diyerek ekledim. O zaman, sokak ortasında kollarıma atıldı. Birkaç damla gözyaşı döktü. Tir tir titreyerek beni göğsünde öyle sıktı ki, âdeta nefesim kesildi: Bu kara talihimin ortasında sen benim biricik dostumsun, dedi. Ne kadar hassas adam! Tabii bu durumdan faydalanarak ayak üstü bana bir de hikâye anlattı: Gençliğinde onu, beş yüz bin ruble çaldığından şüphelenmişler. Fakat ertesi günü general, kendisinden şüphelenen kont ile Nina Aleksandrovna’nın alevler arasındaki evine girerek kontun ve kızın hayatını kurtarmış Kontla barışmışlar. Bu şekilde de Nina Aleksandrovna ile evlenmiş. Yirmi dört saat sonra, yanan evin yıkıntıları arasında, çalınmış olduğu sanılan parayı, küçük kasası ile beraber bulmuşlar. Bu kasanın İngiliz yapımı, demirden ve gizli bir kilidi varmış. Yangın çıkıncaya kadar, bu kasanın oraya ne şekilde geldiğini hiç kimse anlayamamış. Eğer yangın olmasaymış, nerede olduğunu kimse bilemeyecekmiş. Bu hikâyenin içinde doğru olan bir tek kelime bile yok. Fakat general, Nina Aleksandrovna’dan ağlayarak söz etti. Bu kadın bana kırgın olmasına rağmen, çok soylu bir kadındır.</span></p>

  <p class="normal normal-override-1" xml:lang="tr"><span class="no-style-override">– Onunla dostluğunuz yok mu?</span></p>

  <p class="normal normal-override-1" xml:lang="tr"><span class="no-style-override">– Hemen hemen yok gibi, fakat kendi suçsuzluğunu meydana çıkarmak için onu tanımak isterdim. Nina, kocasını sarhoşluğa sürüklediğimi sanarak bana kızıyor. Tam tersine ben onu teşvik etmiyor, bu işten alıkoymaya çalışıyorum. Kötü yerlere gitmesine engel oluyorum. Üstelik, general dostumdur. İtiraf ediyorum. Hep onunla beraberim. Nereye giderse, ben de oraya! Sadece duygularını harekete geçirerek o etkilenebilir. Hatta şimdi Kapitanşasına bile gitmekten vazgeçti. Bu kadına karşı büyük bir düşkünlüğü var. Her sabah kalkıp, çizmelerini giyerken onu düşünür. Sabahleyin niçin düşündüğünü Tanrı bilir. İşin kötü tarafı, general parasız olduğu için bu kadına parasız gitmeyi istemez. Çok saygıdeğer prens, general sizden hiç para istemedi mi?</span></p>

  <p class="normal normal-override-1" xml:lang="tr"><span class="no-style-override">– Hayır, hiçbir şey istemedi.</span></p>

  <p class="normal normal-override-1" xml:lang="tr"><span class="no-style-override">– Cesaret edememiştir. Bunu istediği muhakkak… Nitekim size başvuracağını bana itiraf etti. Fakat ona daha önce para verdiğiniz için çekiniyor ve reddedeceğinizi düşünüyor. Bunu bana, dostu olduğum için söyledi.</span></p>

  <p class="normal normal-override-1" xml:lang="tr"><span class="no-style-override">– Peki, siz ona para veriyor musunuz?</span></p>

  <p class="normal normal-override-1" xml:lang="tr"><span class="no-style-override">– Prens! Çok saygıdeğer prens! Bu adama para değil, hayatımı değil, fakat gerekirse onun için nezle olmayı, ateşlenip yatmayı memnuniyetle kabul ederim; Çünkü onu, çukura düşmüş büyük bir adam sayıyorum! Buna göre, sadece para değil…</span></p>

  <p class="normal normal-override-1" xml:lang="tr"><span class="no-style-override">– Demek, ona para veriyorsunuz?</span></p>

  <p class="normal normal-override-1" xml:lang="tr"><span class="no-style-override">– Hayır… Hayır, para vermedim. Vermeyeceğimi de çok iyi bilir; fakat bunu, onun ahlakî kötülüğünü gidermek ve iyiliği için yapıyorum. Şimdi benimle beraber Petersburg’a gidiyor. Oraya gitmemizin sebebi, Ferdişçenko’nun muhakkak Petersburg’ta olduğunu bildiğimiz içindir. Bu takip, generale de heyecan veriyor. Fakat vagondan iner inmez Kapitanpaşa’sına koşmak için beni yarı yolda bırakacağını şimdiden biliyorum. Ben de onu alıkoyamayacağım. Ferdişçenko’yu yakalamak için, Petersburg’a gelir gelmez ayrılmayı ve şehri iki taraftan aramayı general ile kararlaştırdık. Bu şekilde ekselansın gitmesine izin vereceğim. Sonra da bir aile reisi olan generali, hareketinden utandırmak için metresinin evinde birdenbire yakalayacağım.</span></p>

  <p class="normal normal-override-1" xml:lang="tr"><span class="no-style-override">Prens, endişeli bir tavırla ve yavaş sesle:</span></p>

  <p class="normal normal-override-1" xml:lang="tr"><span class="no-style-override">– Yalnız, Lebedev, çok gürültü yapmayın! Tanrı aşkına bir skandal çıkmasın, dedi.</span></p>

  <p class="normal normal-override-1" xml:lang="tr"><span class="no-style-override">– Oh! Hayır, onu biraz şaşırtmak, alacağı tavrı görmek istiyorum; çünkü yüzden birçok şey öğrenilebilir. Çok saygıdeğer prens, böyle bir insana böyle bir yöntem gerekir. Kendi derdimle çok ilgilendiğim hâlde, şimdi onu düşünmekten ve onun âdetlerini incelemekten kendimi alamıyorum. Size büyük bir ricam var saygıdeğer prens, hatta itiraf edeyim, ziyaretimin en önemli sebebi budur. İvolgin ailesini tanırsınız. Hatta onların yanında kaldınız; sadece generalin çıkarları ve benim işimi kolaylaştırmak için bir iyilikte bulunsanız prens…</span></p>

  <p class="normal normal-override-1" xml:lang="tr"><span class="no-style-override">Lebedev, cümlesini bitirirken ellerini ovuşturdu.</span></p>

  <p class="normal normal-override-1" xml:lang="tr"><span class="no-style-override">– Ne gibi? Benden ne gibi yardım bekliyorsunuz? Amacınızı iyice anlamak istiyorum Lebedev.</span></p>

  <p class="normal normal-override-1" xml:lang="tr"><span class="no-style-override">– Beni buraya getiren en önemli sebep bu yardım meselesidir. Nina Aleksandrovna’nın rehberliğinde hareket edilebilir, böylece de generali, ailesinin ortasında sürekli olarak gözaltında bulundurabiliriz. Ne yazık ki, benim onlarla ilişkim yok… Bundan başka, size genç kalbiyle tapan Nikola Ardoliyonoviç de yardım edebilir…</span></p>

  <p class="normal normal-override-1" xml:lang="tr"><span class="no-style-override">– Ha… Hayır… Nina Aleksandrovna’yı bu meseleye karıştırma… Tanrı saklasın? Kolya da öyle… Sonra Lebedev, sizi hâlâ anlamış değilim…</span></p>

  <p class="normal normal-override-1" xml:lang="tr"><span class="no-style-override">Lebedev, iskemlesinin üzerinde sıçradı:</span></p>

  <p class="normal normal-override-1" xml:lang="tr"><span class="no-style-override">– Fakat anlaşılmayacak bir şey yok! Şefkat ve acımadan başka bir şey değil! Bizim hasta için tek çare bu! Prens onu bir hasta gibi saymama izin verir misiniz?</span></p>

  <p class="normal normal-override-1" xml:lang="tr"><span class="no-style-override">– Bu, sizin inceliğinizi ve zekânızı gösterir.</span></p>

  <p class="normal normal-override-1" xml:lang="tr"><span class="no-style-override">– Düşüncemi size, bir mesele ile açıklamak istiyorum. Daha açık olmak için de, örneğimi hayattan alacağım. Bakın, o ne biçim insandır? Şu dakika, generalin biricik kusuru Kapitanşa’ya tutkun olması ve ona parasız gitmek istememesidir. Generalin iyiliği için, onu bugün metresinin evinde yakalamak istiyorum. Fakat varsayalım ki, bu Kapitanşa’ya olan düşkünlüğü ortada olmasın ve diyelim ki, gerçek bir cinayet yahut şerefsizlik -bu tamamen iktidarı haricindedir- işlemiş olsun. Bu vaziyette dahi, tekrar ediyorum. Onunla yüz yüze gelince her şey anlaşılabilir. Çünkü bu adam, son derece hassastır. Beş gün içinde her şeyi ortaya koyar. Gözyaşları dökecek ve her şeyi itiraf edecektir. Özellikle soylu ve usta bir şekilde hareket edilirse, ailesi ve siz, her şeyine katılırsınız… Oh, çok muhterem prens! Lebedev, içten bir tarzda ilave etti: Kesinlikle onun olduğunu kabul etmiyorum… Demin dediğim gibi, onun için bütün kanımı dökmeye hazırım. Fakat hak verirsiniz ki, bu perişanlık, sarhoşluk, Kapitanşa, bütün bunlar onu çok uzaklara götürebilir.</span></p>

  <p class="normal normal-override-1" xml:lang="tr"><span class="no-style-override">Prens, ayağa kalkarak:</span></p>

  <p class="normal normal-override-1" xml:lang="tr"><span class="no-style-override">– Böyle bir mesele için şüphesiz, size yardım etmeye hazırım, dedi. Fakat itiraf edeyim ki, Lebedev derin bir hayret içindeyim; söyleyin bana, emin misiniz?.. Ferdişçenko’dan şüphelendiğinizi kendiniz söylemiştiniz?</span></p>

  <p class="normal normal-override-1" xml:lang="tr"><span class="no-style-override">Lebedev, tekrar ellerini oluşturdu ve gülerek cevap verdi:</span></p>

  <p class="normal normal-override-1" xml:lang="tr"><span class="no-style-override">– Ondan başka kimden şüpheleneyim? Kim olabilir saygıdeğer prens?</span></p>

  <p class="normal normal-override-1" xml:lang="tr"><span class="no-style-override">Prens, kaşlarını çattı ve yerinden kalktı.</span></p>

  <p class="normal normal-override-1" xml:lang="tr"><span class="no-style-override">– Lukyan Timofeiç, bakın, burada yapılacak hata, çok müthiş bir şey olur… Şu Ferdişçenko… Onun hakkında kötü konuşmak istemiyorum… Fakat şu Ferdişçenko… Kim bilir? Belki de odur!.. Demek istiyorum ki, ötekinden çok bu işi yapabilecek çaptadır…</span></p>

  <p class="normal normal-override-1" xml:lang="tr"><span class="no-style-override">Lebedev, tamamen kulak kesildi. Prens odada, bir aşağı bir yukarı dolaşıyor, Lebedev’in yüzüne bakmamaya çalışıyordu. İçi sıkılarak söylendi:</span></p>

  <p class="normal normal-override-1" xml:lang="tr"><span class="no-style-override">– Bana anlattılar… Bana Ferdişçenko için dediler ki, onun yanında hiçbir şey söylememen, onu incelemektir. Anlıyorsunuz, değil mi? O ötekinden daha çok yeteneklidir… Bir yanlışlığa meydan vermemek için, en önemli mesele burada, anlıyor musunuz? Lebedev heyecanla sordu:</span></p>

  <p class="normal normal-override-1" xml:lang="tr"><span class="no-style-override">– Ferdişçenko hakkında bunu size kim söyledi?</span></p>

  <p class="normal normal-override-1" xml:lang="tr"><span class="no-style-override">– Öyle fısıldadılar; gerçi, ben de pek inanmıyorum. Bunu size söylemek zorunda kaldığım için çok üzüldüm. Fakat bana inanın ki, şahsen ben de inanmıyorum… Çok saçma… Oh! Ne sersemlik ettim!..</span></p>

  <p class="normal normal-override-1" xml:lang="tr"><span class="no-style-override">Lebedev heyecanla:</span></p>

  <p class="normal normal-override-1" xml:lang="tr"><span class="no-style-override">– Görüyorsunuz ki prens burası önemli. Bu en önemli bir ayrıntı; Ferdişçenko hakkında duyduklarınız değil de, bunun sizin kulağınıza gelme şekli beni ilgilendiriyor. (Lebedev konuşurken odada dolaşan prensin arkasından koşuyor. Prensin adımlarını izliyordu). Prens, şimdi size bildirmek istediğim şey de bu! Demin Vilkin’in evine general ile birlikte gittiğimiz zaman, bana yangın hikâyesini anlattıktan sonra general, her zamanki titrek sesiyle Ferdişçenko’nun çekinilecek bir adam olduğunu ima etti. Fakat söyledikleri, birbirine o kadar zıt şeylerdi ki, dayanamadım. Birkaç soru sordum. Verdiği cevaplar çok garipti. Bütün bunların da, ekselans tarafından uydurulmuş olduğunu bana kanıtladı. Bu ahmaklığın sonucu idi; onun için vicdanı azap duyduğu zaman yalan konuşur. Şimdi görüyorsunuz, eğer yalan söyledi ise, bu yalan kulağınıza kadar nasıl gelebildi? Anlıyor musunuz? Prens, o, bu haberleri zamanın doğurduğu bir ihtiyaç yüzünden uydurdu. Peki, Ferdişçenko hakkında o fikri size kim anlattı? Bu nokta çok önemli… Bu âdeta…</span></p>

  <p class="normal normal-override-1" xml:lang="tr"><span class="no-style-override">– Demin bana Kolya söyledi, biraz önce sofada… Saat altı ile yedi arasında babasına, nereye olduğu belli olmayan bir yere giderken rastlamış.</span></p>

  <p class="normal normal-override-1" xml:lang="tr"><span class="no-style-override">Prens, meseleyi bütün ayrıntıları ile anlattı. Lebedev ellerini ovuşturdu, gülerek:</span></p>

  <p class="normal normal-override-1" xml:lang="tr"><span class="no-style-override">– Tamam, işte buna, bir iz derler. Ben de bunu düşünüyordum! Bu, şunu ifade eder ki, bizim general, masum uykusundan saat altıda, Ferdişçenko’nun etrafta doğuracağı müthiş tehlikeyi oğluna haber vermek için uyanmış! Ferdişçenko’nun tehlikeli bir adam olması muhakkak şart mı? Ekselansta ne derin bir babalık şefkati var. He! He! He!..</span></p>

  <p class="normal normal-override-1" xml:lang="tr"><span class="no-style-override">Son derece şaşırmış olan prens:</span></p>

  <p class="normal normal-override-1" xml:lang="tr"><span class="no-style-override">– Dinleyin Lebedev, dedi. Gürültüsüz hareket edin! Gürültü etmeyin rica ederim, Lebedev. Yalvarırım… Bu durumda size yardım edeceğime yemin ederim. Fakat bundan hiç kimse haberdar olmamalı… Hiç kimse!</span></p>

  <p class="normal normal-override-1" xml:lang="tr"><span class="no-style-override">Lebedev kesin bir karar vermiş gibi bağırdı:</span></p>

  <p class="normal normal-override-1" xml:lang="tr"><span class="no-style-override">– Emin olun, çok temiz, çok soylu saygıdeğer prens, emin olun ki, bütün bunlar benim soylu kalbimde gömülü kalacaktır. Sessiz sedasız karda yürüyelim, izimizi belli etmeyelim! Pek saygıdeğer prens, benim çok alçak bir ahlakım ve ruhum var. Alçak bir adama değil, fakat bir külhanbeyine sorun bakalım, kiminle iş yapmak ister? Kendi gibi bir adamla mı, yoksa sizin gibi soylu bir insanla mı? Çok sevgili prens, bu adam cevap vermekte tereddüt etmeyecek. Soylu ruhu tercih ettiğini bildirecek. Erdemin ağır bastığı yer de burası işte… Hoşça kalın, çok saygıdeğer prens! Sessiz sedasız… Sessiz sedasız ve… El ele!</span></p>

  <p class="normal normal-override-1" xml:lang="tr"><span class="no-style-override">Sonunda prens, elini o üç mektuba değdirdiği zaman, neden titrediğini ve neden onları okumak için akşama bıraktığını anladı. Bu üç zarfın hiçbirini açmadan, sabaha kadar sedirin üzerinde uyumuştu. Eski rüyaları kadar acı veren bir rüya gördü. Rüyasında, aynı suçlu kadının kendisine doğru yaklaştığını görmüştü. Uzun kirpiklerinin üzerinde parlayan gözyaşlarıyla ona bakıyor ve yanına çağırıyordu. Prens demin olduğu gibi, bu kadının yüzünü acı bir hasretle hatırlayarak uyandı. O kadının derhal yanına gitmek istedi. Fakat yapamadı; sonunda ümitsiz bir hâlde, zarfları yırttı ve mektupları okumaya daldı.</span></p>

  <p class="normal normal-override-1" xml:lang="tr"><span class="no-style-override">Bu mektuplar, bir rüyaya benziyordu. Bazen, tabiat yasalarıyla bağdaşmayan, imkânsız, garip rüyalar görülür. Uyandığınız zaman, teker teker hatırlar ve bu garip hadiseye şaşarsınız. Özellikle mantığınızı, bütün rüya sırasında işlettiğinizi hatırlarsınız. Hatta uzun süre istediğiniz gibi zekânızı kullandığınız hatırınıza gelir. Bütün rüyanız süresince katillerin sizi sardığını, hile ile yanınıza yaklaştıklarını ve size dost gibi görünerek bir işarette sizi boğazlamaya hazırlandıklarını görürsünüz. Onları bir hile ile şaşırtıp gözlerinin önünden nasıl kaçtığınızı da hatırlarsınız. Sonra, yaptığınız bu hile ile aklandıklarına tamamen inanmazsınız ve sakladığınız yeri, sanki onlar yalandan bilmiyormuş gibi yaptıklarından şüphelenirsiniz. O zaman, tekrar becerikli bir hareketle düşmanlarınızdan kaçarsınız. Bütün bunları hatırlarsınız, fakat bilincinizi işlettiğiniz bu zaman içinde, rüyanın doğurduğu bu açık imkânsızlıkları, saçmalıkları nasıl olur da aklınız kabul edebilir? Bu canilerden birisi, gözünüzün önünde bir kadın kılığına girmiştir. Sonra bu kadın küçülerek hilekâr bir cüce şeklini alır. Siz de bütün bunları, gerçek bir olay gibi ve hiç şaşmadan kabul edersiniz. Diğer taraftan zekânız, herkesin yapamadığı kadar göz kamaştırıcı kudretleri açığa vurur, mükemmel hileler ve akıl oyunları ortaya çıkarır. Uyandığınız ve gerçek dünyaya girdiğiniz zaman, bu rüyanın, sizden ayrılırken, hâlâ anlayamadığımız bir bilmeceyi de beraberinde götürdüğünü niçin hissedersiniz acaba? Rüyanızın bu saçmalığına gülümsersiniz, aynı zamanda bu saçma olan şeyin bir fikir taşıdığını duyarsınız. Bu fikir, sanki gerçek hayatınıza ait bir şeydir, sanki kalbinizde hep yaşamış olan ve yaşayan bir fikirdir. Rüyanızın içinde çoktan beri beklediğiniz ve peygamberlere inen vahiy gibi bir his bulacağınızı sanırsınız. Bu rüyadan size, kederli veya neşeli, derin bir heyecan kalır. Fakat bu şeyin ne olduğunu, ne tamamen anlayabilir ne de tamamen hatırlayabilirsiniz.</span></p>

  <p class="normal normal-override-1" xml:lang="tr"><span class="no-style-override">Bu mektupları okuduktan sonra prens, zihninde buna benzer hisler duydu. Fakat mektuplara göz gezdirmeden önce, bunların var olabilmeleri imkânının bir cinnetten ileri geldiğini anladı. Nasıl oluyor da bu kadın ona yazmaya karar veriyor, diye kendi kendine gezinerek soruyordu -bazen nerede olduğunu bile unutuyordu… Bu konu üzerinde nasıl yazabilmişti. Bu kadar anlamsız bir rüya kafasında nasıl doğabilmişti? Fakat bu rüya, gerçek hâline gelmiş bulunuyordu. Prensi her şeyden çok şaşırtan da bu idi. Bu mektupları okurken, bu rüyanın akla uygun ve imkân dâhilinde olduğuna inanmaya başladı. Evet, şüphesiz bu bir rüya, bir karabasan, bir cinnetti ama korkunç bir gerçek, acı bir doğruluk bu rüyayı, bu karabasanı, bu cinneti akla uygun gösteriyordu. Birkaç saat, bu okuduğu şeylerin şaşkınlığını yaşadı. Mektubun bazı yerlerini hatırlıyor, üstünde duruyor, uzun uzun düşünüyordu. Hatta bazen bütün bunları daha önceleri düşündüğünü ve hissettiğini sanıyordu. Ona öyle geldi ki, bu mektupları okuyalı çok oluyordu. Bütün acıların, bütün korkuların, bütün endişelerin de bir zamanlar okuduğu bu mektuplardan ileri geldiğini hissetti.</span></p>

  <p class="normal normal-override-1" xml:lang="tr"><span class="no-style-override">İlk mektup söyle başlıyordu:</span></p>

  <p class="normal normal-override-1" xml:lang="tr"><span class="no-style-override">“Bu zarfı açtığınız zaman, önce imzayı arayın. Bu imza size her şeyi söyleyecek ve her şeyi anlatacaktır. Şu hâlde, uzun bilgi vermem gereksiz. Eğer sizin seviyenize yakın bir insan olsaydım, cesaretimi yine bir küstahlık sayabilirdiniz. Fakat ben kimim, siz kimsiniz? Birbirimizden uzak iki kutuptayız; bizi ayıran mesafe o kadar uzak ki, istesem bile kızamam size.”</span></p>

  <p class="normal normal-override-1" xml:lang="tr"><span class="no-style-override">Biraz ileride şunları yazıyordu:</span></p>

  <p class="normal normal-override-1" xml:lang="tr"><span class="no-style-override">“Sözlerimde, hasta bir kafanın hastalıklı heyecanının ifadesini aramayın. Fakat siz benim için en olgunlaşmış bir insansınız. Sizi gördüm, her gün görüyorum. Şunu bilin ki, hakkınızda hüküm vermiyorum; size mükemmel bir insan gözüyle bakmaya beni sevk eden mantık değil, fakat basit bir imandır. Fakat size karşı haksızlık ediyorum. Sizi seviyorum. Tam olarak sevmeye izin vermezler, onu sadece tanımalıdır, öyle değil mi? Bununla beraber size karşı büyük bir aşk da duyuyorum. Şüphesiz, aşk insanlar arasında bir eşitlik yaratır; fakat rahat olun, sizi düşünürken bile kendi seviyeme kadar indirmiyorum. “Rahat olun tabirini kullandım; acaba endişe duyar mısınız?.. Eğer mümkün olsaydı, ayaklarınızın izini öperdim. Oh! Kesinlikle sizi kendimle eşit saymıyorum… İmzaya bakın; çabuk bakın!”</span></p>

  <p class="normal normal-override-1" xml:lang="tr"><span class="no-style-override">Nastasya Filippovna diğer bir mektubunda şunları yazıyordu:</span></p>

  <p class="normal normal-override-1" xml:lang="tr"><span class="no-style-override">“Bununla beraber şunu da kaydedeyim ki, onun sizi sevdiğini bir tek defa bile sormadığım hâlde, sizi onunla birleştirmek istiyorum. Sizi, sadece bir kere gördüğü hâlde sevdi. Sizi, gökten inen bir “nur” gibi düşünüyor, bu onun kendi deyimi… Ağzından aldım. Fakat onun nuru olduğunuzu anlamak için onun kelimelerine ihtiyacım yok. Bir ay onun yanında yaşadım. Sizin de onu sevdiğinizi anladım; benim gözümde ikiniz de eşitsiniz.”</span></p>

  <p class="normal normal-override-1" xml:lang="tr"><span class="no-style-override">Nastasya Filippovna ekliyordu.</span></p>

  <p class="normal normal-override-1" xml:lang="tr"><span class="no-style-override">“Bu da neden? Dün, yanınızdan geçtim. Bana öyle geldi ki, kızardınız. Bu imkânsız, bu görünüşe kesinlikle inanmıyorum. Sizi en bayağı karanlık bir odaya götürseydiler, bu suçu bütün çıplaklığıyla gösterseydiler bile, kızarmamanız gerekirdi; bütün hareketlerin üstündesiniz. İnsanlara adi ve alçak diye lanet edebilirsiniz, bunu da sırf diğer hemcinslerine yaptıkları kötülükler için yapabilirsiniz. Çünkü sizi hiç kimse incitemez. Bana öyle geliyor ki, hatta beni bile sevebilirsiniz. Onun için ne iseniz, benim için de osunuz. Bir melek lanet edemez ve hatta sevmemek de edemez. Bütün dünya sevilebilir mi, bütün insanlar bütün insanların yakınları? Çoğunlukla bu soruyu kendi kendime sordum. Şüphesiz bu imkânsız, hatta doğanın dışında bir şey! İnsanlığın manevî aşkı, hep bencilliktir. Fakat bizim için imkânsız olan, size imkânsız değildir. Mademki hiç kimse ile eşit değilsiniz, mademki şahısların erişemeyeceği alçalış ve lanetten çok uzak bir diyarda bulunuyorsunuz, rastgele bir insanı nasıl sevmemezlik edebilirsiniz? Yalnız siz, bencilliğe düşmeden sevebilirsiniz; yalnız siz, kendiniz için değil, fakat sevdiğiniz insan için sevebilirsiniz. Oh! Mektuplarımı aldığınız zaman, kızıp utandığınızı öğrenmek benim için çok acı verici olacak! Bu sizin mahvınız olacaktır, bir anda benim seviyeme ineceksiniz…</span></p>

  <p class="normal normal-override-1" xml:lang="tr"><span class="no-style-override">Dün size rastladıktan sonra eve geldim ve şunları düşündüm şu tabloyu gözümde canlandırdım: Ressamlar, Hazreti İsa’nın hep İncil’in tarif ettiği gibi düşünerek resmini yaparlar. Ben onu başka türlü düşünürdüm. Hayal ettiğim tabloda İsa yalnız olmalı, çünkü etrafındaki inananları bazen onu yalnız bırakırlardı. Onun yanında küçük bir ışık görmeliyim. Bu çocuğu onun etrafında oynuyor, belki de yaşının verdiği temizlikle ona bir şeyler anlatıyor gibi görmek isterim. İsa çocuğu dinledi, fakat eli, çocuğun başında düşünceli bir hâl aldı. Uzakta, ufka bakıyor; gözlerinde kâinat kadar büyük bir fikir okunuyor; yüzü kederli. Çocuk konuşmasını bitirdi ve İsa’nın dizleri dibine dirseklerini dayadı. Yanağı avucunun içinde, İsa’ya doğru başını yukarıya kaldırmış bir hâlde bakıyordu. Bazen çok küçük çocukların böyle düşünceli bir hâli vardır. Güneş batıyor… İşte benim tablom! Siz suçsuzsunuz. Bütün olgunluğunuz da bu günahsızlıktan geliyor. Oh! Yalnız şunu hatırlayın. Size karşı olan sevgimin sizce ne önemi olabilir? Artık siz benimsiniz. Bütün adımlarınızda sizin yanınızda olacağım… Yakında öleceğim.”</span></p>

  <p class="normal normal-override-1" xml:lang="tr"><span class="no-style-override">Son mektubu şu satırları içeriyordu:</span></p>

  <p class="normal normal-override-1" xml:lang="tr"><span class="no-style-override">“Tanrı aşkına, kesinlikle beni düşünmeyin. Size bu şekilde yazdığım için veya kendini çamurlara atmaktan zevk duyan, hatta bunu bir gurur sayan insanlardan olduğumu, bunun için de kendimi aşağılık gördüğümü sanmayın… Hayır, benim de avunduğum taraflar var. Fakat bunları size açıklamak benim için çok zor. Çünkü kendim de bunları pek zor anlayabiliyorum. Fakat gurur ile bile olsa, kendimi çamurlara atamayacağımı biliyorum. Temiz bir kalbin aşağılık noktalara düşmesine gelince, bunu yapmak için de gücüm yok. Demek ki, kendimi kesinlikle küçük düşünmüyorum.</span></p>

  <p class="normal normal-override-1" xml:lang="tr"><span class="no-style-override">Niçin sizin ikinizi birleştirmek istiyorum? Sizin için mi, yoksa kendim için mi? Doğal olarak kendim için. Bu şekilde hayatımın bütün meselelerinin halledileceğini çoktan beri düşündüm… Bir zamanlar benim resmimi görerek Adelaida’nın, bu derece bir güzellikle dünyada ihtilâl çıkarabileceğimi söylediğini öğrendim. Fakat ben dünyadan vazgeçtim. Yanımda serseri sarhoşlarla, üzerimde elmaslar ve dantellerle süslü olarak bana rastladığınız zamanı hatırlıyorum. Size bu şekilde yazdığım için belki gülünç bulacaksınız. Fazla aldırmayın; epeydir benliğimi kaybettim. Bunu da biliyorum. İçimde, benim yerime yaşayanın kim olduğunu Tanrı bilir. Bana durmadan, hatta yanımda olmadıkları zaman bile bakan bir çift müthiş gözden hep talihimin yolunu okuyorum. Şimdi bu gözler susuyorlar -hep susuyorlar… Fakat ben onların sırrını biliyorum. Bu insanın evi karanlık ve can sıkıcıdır. Bir muammayı saklar gibi! Şuna inanıyorum ki, bir çekmenin içinde, annesi ile beraber yaşayan ve uzun zamandan beri bir gırtlağı kesmek isteyen Moskovalı canininki gibi, ipekler arasında saklı bir ustura vardır. Onun evinde kaldığım müddetçe, döşemenin herhangi bir tahtası altında, belki de babası tarafından saklanmış bir ceset olduğunu hep düşünür dururdum. Bana öyle gelirdi ki, tıpkı Moskova’daki gibi, bu cesedin etrafı mumlu bir bez ile örtülüdür. Etrafa da İdanof ilâcı dolu şişeler konduğunu tahmin ederdim; hatta size o köşeyi gösterebilirim bile. O, hep daima susuyor ama sevgisi bana lanet edecek dereceye varıyor. Sizin ve bizim düğünümüz aynı günde olacaktır. Bunu onunla öyle kararlaştırdık. Ondan gizli bir şeyim yok. Ondan korktuğum için, onu öldürebilecek güce de sahibim. Fakat o benden daha önce davranacaktır… Demin uzun uzun güldü ve benim bir rüya gördüğümü söyledi; size yazdığımı biliyor.”</span></p>

  <p class="normal normal-override-1" xml:lang="tr"><span class="no-style-override">Aynı sinir krizi, mektupların diğer kısımlarında da kendini gösteriyordu. Mektuplardan ikincisi oldukça uzundu. Büyük mektup kâğıtlarından iki tanesi ince bir yazıyla dolmuştu.</span></p>

  <p class="normal normal-override-1" xml:lang="tr"><span class="no-style-override">Dünkü gibi, karanlık parkta uzun süre dolaştıktan sonra, prens parktan çıktı. Saf ve berrak olan gece, ona her zamankinden daha temiz görünüyordu. “Nasıl oluyor da zaman bir türlü geçmiyor?” diye düşündü. Saatini almayı unutmuştu. Uzaktan, çalgı sesleri kulağına geliyordu: “Bu Waux Hall’den olacak; herhâlde bugün oraya gitmemişlerdir.” Bunları düşünürken prens, onların evinin çok yakınında olduğunu gördü. Eninde sonunda oraya gideceğini biliyordu. Kalbi çarparak taraçaya doğru çıktı. Bir an bekledi. Sonra salonun kapısını açtı. “Bu kapıyı hep açık bırakırlar” diye düşündü. Fakat salon karanlık ve bomboştu. Prens odanın ortasında, ayakta, ne yapacağını bir türlü bilmiyordu. Birdenbire kapı açıldı. Elinde bir mum tutan Aleksandra Ivanovna içeri girdi. Bu ziyaretçiyi görünce, şaşırdı ve gözleriyle “niçin geldin” der gibi sordu. Başka bir odaya gitmek için bu salondan geçiyor; burada da, karşılaşacağını beklemiyordu. Genç kız dayanamadı. Sordu:</span></p>

  <p class="normal normal-override-1" xml:lang="tr"><span class="no-style-override">– Nasıl oluyor da buradasınız?</span></p>

  <p class="normal normal-override-1" xml:lang="tr"><span class="no-style-override">– Ben… Geçerken girdim…</span></p>

  <p class="normal normal-override-1" xml:lang="tr"><span class="no-style-override">– Annem rahatsız Aglaya da iyi değil. Adelaida yatmak üzere… Ben de yatacağım. Bütün gece evde yalnızdık. Babam ve Prens Ş.T… Petersburg’talar.</span></p>

  <p class="normal normal-override-1" xml:lang="tr"><span class="no-style-override">– Geldim… Size geldim… Şimdi…</span></p>

  <p class="normal normal-override-1" xml:lang="tr"><span class="no-style-override">– Saatin kaç olduğunu bilmiyor musunuz?</span></p>

  <p class="normal normal-override-1" xml:lang="tr"><span class="no-style-override">– Ha… Hayır…</span></p>

  <p class="normal normal-override-1" xml:lang="tr"><span class="no-style-override">– Yarımı geçiyor. Her zaman birde yatarız.</span></p>

  <p class="normal normal-override-1" xml:lang="tr"><span class="no-style-override">– Ah! Henüz ben… Dokuz buçuk sanıyordum. Aleksandra gülmeye başladı:</span></p>

  <p class="normal normal-override-1" xml:lang="tr"><span class="no-style-override">– Önemi yok! Fakat niçin daha erken gelmediniz… Belki de sizi beklediler.</span></p>

  <p class="normal normal-override-1" xml:lang="tr"><span class="no-style-override">Prens dönüp giderken:</span></p>

  <p class="normal normal-override-1" xml:lang="tr"><span class="no-style-override">– Ben… Düşünüyordum…</span></p>

  <p class="normal normal-override-1" xml:lang="tr"><span class="no-style-override">– Güle güle!.. Yarın bunu anlattığım zaman herkes gülecek.</span></p>

  <p class="normal normal-override-1" xml:lang="tr"><span class="no-style-override">Prens, parkı izleyen yoldan evine doğru yürüdü. Kalbi çarpıyordu. Aklı perişandı. Her şey etrafında bir rüya şeklini alıyordu. Birdenbire gözlerinin önünde, rüyasında karşılaştığı hayal belirdi. Aynı kadın parktan çıktı ve prensin önünde durdu. Sanki onu orada bekliyordu. Prens de itreyerek durakladı; kadın prensin elini yakaladı ve kuvvetle elini sıktı. “Hayır, bu bir hayal değildi!”</span></p>

  <p class="normal normal-override-1" xml:lang="tr"><span class="no-style-override">Ayrıldıkları günden beri, ilk defadır karşı karşıya bulunuyorlardı. Kadın konuşuyordu. Prens, ona sessiz bir şekilde bakıyordu; o kadar heyecanlanıyordu ki, âdeta kalbi dışarı çıkacakmış gibi oluyordu. Bu rastlantıyı kesinlikle unutamazdı. Onu hatırlarken de aynı acıyı duyacaktı. Genç kadın deli gibi genç kadın, yolun ortasında, prensin dizlerine kapandı ve elini öpmek için yakalamaya çalışırken, prens heyecanla geri çekildi. Tıpkı rüyasında gördüğü gibi, o uzun kirpikler üzerinde şimdi de gözyaşları görünüyordu!</span></p>

  <p class="normal normal-override-1" xml:lang="tr"><span class="no-style-override">Prens, kadını ayağa kaldırmaya çalışarak fısıldadı:</span></p>

  <p class="normal normal-override-1" xml:lang="tr"><span class="no-style-override">– Ayağa kalk, ayağa kalk! Çabuk ayağa kalk! Genç kadın sordu:</span></p>

  <p class="normal normal-override-1" xml:lang="tr"><span class="no-style-override">– Mutlu musun? Mutlu mu? Yalnız bana bir tek kelime söyle, şimdi mutlu musun? Bugün, şu dakika? Onun evine gittin değil mi? Sana ne söyledi?</span></p>

  <p class="normal normal-override-1" xml:lang="tr"><span class="no-style-override">Genç kadın ayağa kalkmıyordu. Onu dinlemiyordu. Sanki kendisini izliyorlarmış gibi, acele ile konuşuyor ve sorular soruyordu.</span></p>

  <p class="normal normal-override-1" xml:lang="tr"><span class="no-style-override">– Yarın gidiyorum, emrettiğin gibi. Bir daha yazmayacağım… Seni son defa görüyorum… Son defa! Şimdi şu dakika, son defa!</span></p>

  <p class="normal normal-override-1" xml:lang="tr"><span class="no-style-override">Prens, ümitsiz bir tavırla yalvardı:</span></p>

  <p class="normal normal-override-1" xml:lang="tr"><span class="no-style-override">– Sakin ol! Ayağa kalk!</span></p>

  <p class="normal normal-override-1" xml:lang="tr"><span class="no-style-override">Genç k</span><span class="no-style-override-7">adın, prensin kollarını yakaladı ve ona hayran hayran baktı:</span></p>

  <p class="normal normal-override-1" xml:lang="tr"><span class="no-style-override-7">– Hoşça kal aziz prens, dedi. Sonra da ayağa kalktı ve acele ile âdeta koşarak uzaklaştı. Prens o sırada, Rogojin’in kadının yanına gelerek onu kollarından yakaladığını ve peşi sıra götürdüğünü gördü. Rogojin bağırdı:</span></p>

  <p class="normal normal-override-1" xml:lang="tr"><span class="no-style-override-7">– Prens, beni bekle! Beş dakikaya kadar geleceğim.</span></p>

  <p class="normal normal-override-1" xml:lang="tr"><span class="no-style-override-7">Gerçekten beş dakika sonra gözüktü. Prens, aynı yerde bekliyordu. Rogojin anlatmaya başladı:</span></p>

  <p class="normal normal-override-1" xml:lang="tr"><span class="no-style-override-7">– Onu arabaya koydum. Saat ondan beri araba köşede bekliyordu. Ötekilere gideceğini ve buradan geçeceğini düşünüyordu. Bana yazdığın şeyi ona söyledim. Bir daha o kıza mektup yazmayacak; söz verdi. Senin arzun üzerine de yarın Pavlovsk’u terk edecek. Sen istemediğin hâlde, seni son defa olarak görmek istedi; seni burada, dönerken geçeceğin şu kanepenin yanında bekledik.</span></p>

  <p class="normal normal-override-1" xml:lang="tr"><span class="no-style-override-7">– Seni o mu getirdi? Rogojin gülümseyerek:</span></p>

  <p class="normal normal-override-1" xml:lang="tr"><span class="no-style-override-7">– Bundan ne çıkar, dedi. Bütün burada gördüklerimden bir şey öğrenmedim. Mektuplarını okudun mu?</span></p>

  <p class="normal normal-override-1" xml:lang="tr"><span class="no-style-override-7">Prens bu fikri düşünerek hayretle sordu:</span></p>

  <p class="normal normal-override-1" xml:lang="tr"><span class="no-style-override-7">– Fakat gerçekten sen o mektupları okumuş muydun?</span></p>

  <p class="normal normal-override-1" xml:lang="tr"><span class="no-style-override-7">– Sanırım! Kendisi hepsini bana gösterdi. Ustura hakkında yaptığı imayı hatırlıyor musun? He he he!</span></p>

  <p class="normal normal-override-1" xml:lang="tr"><span class="no-style-override-7">Miskin, ellerini ovuşturarak bağırdı:</span></p>

  <p class="normal normal-override-1" xml:lang="tr"><span class="no-style-override-7">– Bu kadın deli!</span></p>

  <p class="normal normal-override-1" xml:lang="tr"><span class="no-style-override-7">Rogojin, kendi kendine söylenir gibi, yavaş sesle mırıldandı:</span></p>

  <p class="normal normal-override-1" xml:lang="tr"><span class="no-style-override-7">– Kim bilir?</span></p>

  <p class="normal normal-override-1" xml:lang="tr"><span class="no-style-override-7">Prens cevap vermedi. Rogojin:</span></p>

  <p class="normal normal-override-1" xml:lang="tr"><span class="no-style-override-7">– Hadi, hoşça kal, dedi. Ben de yarın gidiyorum, hakkımda kötü düşünme… Fakat söyle bakayım bana, sevgili dostum… Birden dönerek ekledi. Onun sorusuna cevap vermedin, mutlu musun? Evet veya hayır?”</span></p>

  <p class="normal normal-override-1" xml:lang="tr"><span class="no-style-override-7">Prens acı bir ıstırabın verdiği heyecanla bağırdı.</span></p>

  <p class="normal normal-override-1" xml:lang="tr"><span class="no-style-override-7">– Hayır, hay</span><span class="no-style-override">ır, hayır!</span></p>

  <p class="normal normal-override-1" xml:lang="tr"><span class="no-style-override">Rogojin alaylı bir tarzda gülerek:</span></p>

  <p class="normal normal-override-1" xml:lang="tr"><span class="no-style-override">– Bana “evet” deseydin hata etmezdin, diye devam etti ve arkasına bile bakmadan uzaklaştı.</span></p>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div class="generated-style"></div>

  <div id="kitap4">

    <div class="generated-style"></div>

  </div>

</body>

</html>