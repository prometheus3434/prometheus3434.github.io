<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>kitap-1.xhtml</title>
  <link href="../Styles/template.css" rel="stylesheet" type="text/css"/>
</head>

<body>

  <h2 class="stil1 stil1-override" id="sigil_toc_id_20" xml:lang="tr"><span class="no-style-override-5">I</span></h2>

  <p class="normal normal-override-1" xml:lang="tr"><span class="no-style-override">Prens ile Aglaya Yepançin’in, yeşil kanepe üzerinde görüşmelerinin arasından tam bir hafta geçmişti. Parlak bir sabahtı. Barbara Ardolyonovna Ptitsin, tanıdıklarını ziyarete gitmişti. Saat on buçuğa doğru üzgün bir hâlde evine döndü.</span></p>

  <p class="normal normal-override-1" xml:lang="tr"><span class="no-style-override">Bazen öyle insanlar vardır ki, en açık özellikleriyle bir bakışta, haklarında fikir yürütmek zordur, bunlara “alelade”, “aracı” insanlar denir. Gerçekte de Rus topluluğunun çoğunluğunu oluştururlar. Edebiyatçılar, romanlarında ve hikâyelerinde, çoğu zaman bu tür tipler seçerler ve onları hayret edilecek derecede güzelleştirmeye çalışırlar. Hayatta bu tiplere istisnadan çok, maksimum derecede rastlanır. Bu hâl de, gerçeğin kendisinden daha gerçek olduğunu açıklamaktan geri kalmaz.</span></p>

  <p class="normal normal-override-1" xml:lang="tr"><span class="no-style-override">Podkolyosin tip olarak belki biraz fazla büyütülmüştür. Fakat bu uydurulmuş sahne, bir tip değildir. Gogol’un yarattığı Podkolyosin’i tanıdıktan sonra, kim bilir kaç düşünür, derhal kendi dostları arasında, bir elemanın yarısı kadar bu tipe benzeyen şahıslar bulmuştur? Hatta Gogol’den önce, dostlarının Podkolyosin’e benzediklerini biliyorlardı; onlar için bilinmeyen şey, bu tipe verilecek isimdi. Gerçekte, evlenecekleri sırada pencereden kaçan nişanlılar pek azdır. Çünkü bu hareket, başka bir düşünüşle herkesin, huyuna uymaz. Bununla beraber, kafadan sakat olmayan birçok nişanlılar, evlenecekleri sırada Podkolyosin’in duyduğu hissi duyarlar. Kocalar, rastgele, uluorta: “Sen istedin Jori Dandin, diye bağıramazlar. Fakat Tanrım, kaç milyon defa bütün dünyanın kocaları, evlendiklerinin ertesi günü veya balaylarından sonra aynı sedayı bağırmak için kalplerinde tekrar etmişlerdir acaba?</span></p>

  <p class="normal normal-override-1" xml:lang="tr"><span class="no-style-override">Ne ise, bu meseleyi fazla dağıtmamak için şunu göstermekle yetinelim ki, gerçek hayatta bu şahısların net çizgileri birbirine karışır. Fakat bütün bu Jori Dandin ve Podkolyosinler gerçekte vardır; gözümüzün önünde her gün silik yüzleri ile dolaşırlar. Bu konuya son vermek için şunu ekleyelim ki, Moliere’in yarattığı Jori Dandin tipine hayatta az da olsa pekâlâ rastlanır. Dergilerdeki edebî tamlamalara benzemeye başlayan bu açıklamayı burada bitirelim. Bununla birlikte ortaya bir mesele çıkıyor: Okuyucularına “sıradan” tipler sunan bir romancı, onları oldukça çekici gösterebilmek için ne yapmalıdır? Bu tipleri, hikâyeden atmaya imkân yoktur, çünkü bu sıradan insanların, devamlı bir şekilde hayatın hadiseleri ortasında gerekli yerleri vardır. Onları atarsak, eserin gerçekliğini bozmuş oluruz. Diğer taraftan, romanları, doğal olmayan, bilinmeyen şahıslarla doldurmak, gerçeğin dışına çıkmak, hatta zevksizliğe düşmek olur. Bizce, yazar, en sıradan insanlarda bile enteresan ve telkin verici çizgileri bulmaya çalışmalıdır. Fakat mesela bu insanların en bariz özellikleri adiliklerinde bulunuyorsa, daha doğrusu, her zamanki adi hayattan kurtulmak için harcadıkları zahmetlere rağmen tekrar onun içine düşüyorlarsa, o zaman onlar değer ifade eden bir tip kimliği kazanır. Bu insanlar, bulundukları gibi kalmak istemeyen ve her ne pahasına olursa olsun değişikliğe ve özgürlüğe ulaşmak isteyerek, orta derecenin birer temsilcisi olurlar.</span></p>

  <p class="normal normal-override-1" xml:lang="tr"><span class="no-style-override">Bu “aracı” yahut “sıradan” insan sınıfına, konumuzun birçok kahramanları da dâhildir -itiraf ediyorum… Okuyucunun bunlara dair pek fazla bilgisi yok. Bunlar Barbara Ardolyonovna, Ptitsin’in, kocası ve Barbara’nın kardeşi Ganya, diğer ismi ile Gabriel Ardolyonoviç’dir.</span></p>

  <p class="normal normal-override-1" xml:lang="tr"><span class="no-style-override">İnsanın mesela zengin, iyi aileden, gösterişli, oldukça tahsilli olması ve aynı zamanda hiçbir yeteneği, hiçbir şahsî özelliği hatta hiçbir gayesinin bulunmaması kadar can sıkıcı bir şey yoktur. En sonunda “herkes” gibi olmak… Zenginsiniz fakat Roçilt kadar değil; şerefli bir isminiz var, fakat tanınmamış. Güzel bir endamınız var, fakat hiçbir zevk doğurmuyor. Oldukça iyi bir eğitim görüyorsunuz; fakat kendinizi gösteremiyorsunuz. Zekânız var, fakat kendi varlığınızdan bile haberdar değilsiniz. Temiz kalbiniz var, fakat hiçbir erdem ortaya koymuyorsunuz. Bu şekilde, daha birçok özellik vardır.</span></p>

  <p class="normal normal-override-1" xml:lang="tr"><span class="no-style-override">Yeryüzünde, sanıldığından daha çok bu cins insan vardır. Bunlar, bütün insanlar gibi iki önemli sınıfa ayrılırlar: Biraz dar kafalı olanlar ve “daha zeki” olanlar. Dar kafalılar daha fazla mutludurlar. Dar kafalı olan “sıradan” bir insan, kendisini olağanüstü ve orijinal bir adam sanır, bu fikrini de çok beğenir. Bazı genç kızlarımız saçlarını keserek, mavi gözlükler takarak kendilerini nihilist sanırlar ve bu mavi gözlüklerin, kendilerine şahsî “düşünceler” yüklendiğine inanırlar. Bazı insanlar, kalplerinde, insanlığa karşı en ufak bir duygu bularak, hiç kimsenin onlar kadar bu duyguyu duymadığına ve toplumsal yükselmenin bir öncüsü olduklarına inanırlar. Diğerleri, başı sonu olmayan bir kitaptan okuduğu veya duyduğu bir düşünceyi benimseyerek, kafalarında bir görüş doğduğunu sanırlar. Deyim yerindeyse, bu temizlikler, bir küstahlıktır. Gerçeğe benzememesine rağmen, çok sık rastlanır. Ne kendisinden ne de zekâsından kesinlikle şüphelenmeyen bir ahmağın temiz imanı, Gogol’un yarattığı teğmen Pirogof tipinde canlanmıştır. Pirogof, kendisinin bir dâhi, hatta dâhinin üstünde olduğuna şükrediyor. Bu konu hakkında konuşulamayacağına bile inanıyor; zaten onun gözünde böyle meseleler yoktur. En büyük yazar, okuyucusunun ruhunu doyurmak için, yazısını ona düzelttirmek zorunluluğunu duymuştur. Fakat düzeltmeyi yaptırdıktan sonra, kendisine zor gelebilmiştir. Cesaretini kaybetmiş, okuyucularını yüzüstü bırakmıştır.</span></p>

  <p class="normal normal-override-1" xml:lang="tr"><span class="no-style-override">Gogol’un, Pirogof tipini bu kadar aşağı rütbeden almasına hep üzüldüm. Çünkü bu şahıs, kendini o kadar beğenmiş bir tiptir ki, sadece bir yüzbaşı rütbesi bile ona yakışamaz. Kendini beğenir demekle ne demek istiyorum? Şunu anlatmak gerekiyor ki, onu bir general yapsalar, yine de yüzbaşı rütbesini tercih edecektir. Buna benzeyen daha nice nice askerler, savaşta korkunç başarısızlıklara uğramadılar mı? Yazarlarımız, bilim adamlarımız, propagandacılarımız arasında Pirogof gibi insanlar yok mu idi? “Ona benzeyenler olmadı mı?” demek istiyorum; fakat şimdi de muhakkak var…</span></p>

  <p class="normal normal-override-1" xml:lang="tr"><span class="no-style-override">Romanımızın bir kahramanı olan Gabriel Ardolyonoviç İvolgin, ikinci derecede olan aracı, diğerlerinden daha kötü talihlidir. Bu şundan ileri gelir: “Sıradan” fakat zeki olan bir insan, yenilik doğurabilen yetenekte olsa bile, kendi kendini yiyerek, büyük bir ümitsizliğe düşer. Hayattaki konumuna razı olmak isterse, ezilmiş gururunun duyguları ile kendisini zehirler. Bundan başka biz, en yüksek bir sınırı göz önünde tuttuk. Çoğunlukla, zeki olan bu aracı sınıfın, her zaman fazla acı çektiği muhakkak değildir. Daha doğrusu, bunlar yavaş yavaş, yıllar geçtikten sonra acıyı anlarlar. Bu durum felaketlerini hazırlar. Bu insanlar, sessizliğe kavuşmadan önce, uzun müddet gençlikten ihtiyarlık çağlarına kadar geçen süre içinde, bir yenilik göstermiş olmak için, bazen çok saçma hareketler yaparlar. Hatta çok garip durumlara da rastlanır. Gayet iyi insanların, yenilik yapıyorum diye bazen büyük alçaklıklar yaptığı görülür. İşte namuslu ve temiz insan olan bu kara talihlilerinden biri, çalışarak hem ailesini hem de diğer birkaç yabancıyı beslemektedir ama ne oluyor yani? Bütün hayatınca rahat bulamadı! İnsanî görevini yaptığı hâlde, vicdanı onu rahata erdirmiyor; tam tersine şu düşünce ona azap veriyor: “İşte, bu yüzden varlığımı mahvettim. İşte onları beslemek için elim kolum bağlı kaldı. İşte bundan dolayı barutu ben bulamadım! Bu zorunluluklarım olmasaydı, barutu veya Amerika’yı belki de ben bulurdum. Ne olduğunu bilemiyorum ama herhâlde bir şey bulabilirdim!”</span></p>

  <p class="normal normal-override-1" xml:lang="tr"><span class="no-style-override">Bu insanların en açık özellikleri, hayatları boyunca ne bulmaları gerektiğini hakkı ile bilememeleri ve hep bir şey bulmak üzere bulunmuş olmalıdır. Barutu yahut Amerika’yı? Fakat bu buluşun endişesiyle bekleyiş, Galile’nin veya Cristof Kolomb’un talihine yaradı.</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç hayatın memnun olunmayan bu yolunda yürüyordu. Kendi bulunduğu aracı sınıftan kurtulmak istiyor ve kendisinin büyük bir adam olduğunu anlatabilmek için çırpınıyordu. Daha doğuştan aç gözlüydü. Kendisini göstermek duygusu ona, tehlikelere saldırmak cesaretini veriyordu. Fakat bizim kahraman, tam tehlikeye atılacağı sırada akıllanıyordu. İşte bu, onu çileden çıkarıyordu. Hayallerinin herhangi birini gerçekleştirebilmek için, en büyük alçaklığı yapmak kararını veriyor; fakat bu verdiği kararı uygulayacağı sırada, birden çok namuslu oluyordu. (Bununla beraber ufak bir alçaklık onda büyük bir vicdan azabı doğurmuyordu.) Ailesinin içine düştüğü perişanlık onu utandırıyor ve kızdırıyordu. Annesine karşı bile kötü davranıyordu. Eğer hayatını kazanmak için bir şey ona yardım edebilecekse, o da Nina Aleksandrovna’nın eski şerefli konumu olduğunu, pekâlâ biliyordu. Yepançinlerin hizmetine girdiği zaman: “Mademki alçaklık yapmak gerekiyor, sonuna kadar yapalım, hiç olmazsa bir çıkarımız olsun” diye kendi kendine düşünüyordu ama işi kesinlikle sonuna kadar götüremiyordu. Fakat muhakkak alçaklık yapmak gerektiğini kafasına niçin koymuştu? Aglaya onu reddederek ürkütmüştü. O ise, genç kıza sataşmaya devam ediyor, fakat bu kızın, kendi seviyesine inebileceğine kendisi de inanmıyordu. Sonunda, Nastasya Filippovna ile geçen maceralarından sonra, birden, paranın her şeyi yapabileceğine inandı. Her gün şunu tekrar ediyordu: “Eğer bir alçaklık gerekirse, yapalım…” Bunları söylerken bir çeşit zevk duyuyor ve kendisine cesaret veriyordu: “Böyle bir meselede, ortalıkta hüküm süren âdete göre, tereddüt gereklidir. Fakat biz utangaç değiliz.”</span></p>

  <p class="normal normal-override-1" xml:lang="tr"><span class="no-style-override">Aglaya ile Nastasya Filippovna’dan yüz bulamayan Gabriel Ardolyonoviç, son derece kırılmış ve okuyucunun da bildiği gibi, deli bir kadının verdiği parayı prense geri vermişti. Bu fedakârlığı yaptıktan sonra genç adam, bu gururdan çok üzüntü duydu, prensin Petersburg’ta kaldığı üç gün içinde kendi kendine ağladı. Fakat prense karşı yine bu üç gün içinde kini alevlendi. Onu kesinlikle bağışlayamıyordu, yüz bin rubleyi geri verdiği zaman -herkesin yapamadığı bir şeyi yapmıştı… Gayet iyi biliyordu ki, bütün kederinin sebebi, gururunun ayaklar altına alınmasıydı. Bu duygu da onu rahatsız ediyordu. Neden sonra, bu kadar suçsuz, bu kadar garip bir yaratık olan Aglaya ile arasındaki ilginin ciddi bir niteliğe büründüğünü anladı. Pişmanlıktan yorgun düşmüş bir hâlde, görevini bıraktı ve derin bir üzüntüye kapıldı.</span></p>

  <p class="normal normal-override-1" xml:lang="tr"><span class="no-style-override">Artık Gabriel Ardolyonoviç, annesi ve babası ile beraber Ptitsin’in evinde bulunuyordu. Onu evinde alıkoyan Ptitsin’e karşı nefretini gizlemiyordu. Buna rağmen onun öğütlerini dinliyor, karşı tarafın rica etmesine imkân bırakmıyordu. Ganya’yı kızdıran bir şey vardı: Ptitsin bir Roçilt olmayı aklından geçirmiyordu. “Mademki bir tefecisin, sonuna kadar git, boğazlarını sık. İnsanların paralarını çek, kendini bil, Yahudilerin kralı ol!” Ptitsin, bütün bunlara bir gülümsemeyle cevap veriyordu. Yumuşak huylu ve alçakgönüllüydü. Yalnız bir kere Ganya ile tartıştı. Ptitsin karısının kardeşine, kesinlikle namussuzca hareket etmediğini ve onu bir Yahudi gibi saymanın doğru olmadığını kanıtladı. Eğer paranın kıymeti şimdi çoksa, suç onda değildi. Adalete ve şerefe uygun olarak hareket ediyordu. Doğrusunu söylemek gerekirse “bu gibi şeylerde” onun rolü basit bir araç olmaktan başka bir şey değildi. Sonunda, işlerdeki doğruluğu yüzünden, en seçkin meclislerde tanındı. Bu şekilde de işlerinin çerçevesi günden güne genişledi. Gülerek hep şunu düşünürdü:</span></p>

  <p class="normal normal-override-1" xml:lang="tr"><span class="no-style-override">“Ben bir Roçilt olmayacağım ve zaten olmam için de bir sebep yok, fakat benim Liteanaya’da bir evim olacak, belki de iki tane, bu kadarı da yeterli. Belli olmaz, kim bilir, belki de üç tane olur!” Fakat bu hayali hiç kimseye anlatmazdı. Doğa bu gibi insanları sever ve beğenir; ona üç tane değil, dört tanesini bile verir. Çünkü çocukluğundan beri bir Roçilt olamayacağını anlamıştır. Bununla birlikte talih ona dört evden fazlasını da vermeyecek; bu onun servetinin en son sınırı olacaktı.</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç’in kız kardeşi ise bambaşka bir kişiliğe sahipti. Onun da şiddetle arzu ettiği şeyler vardı ama bu arzular şiddetli olmaktan çok, üstünde inat edilen fikirlerdi.</span></p>

  <p class="normal normal-override-1" xml:lang="tr"><span class="no-style-override">Daha akla yakın hayaller kuruyordu. Şüphesiz, orijinal olmak isteyen “sıradan” insanlar sınıfına mensuptu. Fakat kendisinde, yaratabilecek en ufak bir yetenek olmadığını anlıyor. Bu hâl de onun canını sıkmıyordu. Kim bilir? Belki de gururunun uğradığı garip bir duyguydu bu. Ptitsin ile evlenerek pratik hayata, büyük kararlar vererek ilk adımlarını atmıştı. Bununla beraber Ptitsin ile evlendiği zaman, kardeşi gibi şu cümleyi düşünmüyordu. “Mademki alçaklık yapmak gerekli, sonuna kadar yapalım ve amaca ulaşalım.”</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç, ağabey olması nedeniyle bu evliliğe izin vermişti. Barbara, gelecekteki kocasını alçakgönüllü, hoşa giden, az çok okumuş bir insan olduğu ve kesinlikle hayatta büyük bir alçaklık yapmayacağına inandığı için onunla evlenmişti. Basit alçaklıklara gelince, bunlar önemsiz şeylerdir. Barbara Ardolyonovna bunlardan endişe etmiyordu. Zaten, kusursuzu aramak çok anlamsız ve boş bir şeydir. Üstelik evlenmekle annesine, babasına, kardeşine bel bağlamıyordu. Kardeşini kara talihli gördüğü için, eski aile kavgalarına rağmen, ona yardım etmek istiyordu. Ptitsin Ganya’ya, şaka tarzında şunları söylüyordu: “Sen generalleri ve generalliği aşağı görüyorsun ama dikkat et, onların da hepsi general olacak. Yaşarsan göreceksin.”</span></p>

  <p class="normal normal-override-1" xml:lang="tr"><span class="no-style-override">Ganya: “Benim generalleri beğenmediğim nereden anlaşılıyor?” diye düşünüyordu.</span></p>

  <p class="normal normal-override-1" xml:lang="tr"><span class="no-style-override">Kendisine yardım edebilmek için Barbara Ardolyonovna hareket sahasını genişletmeye karar verdi. Çocukluk hatıralarına dayanarak, Yepançinlere sokuldu.</span></p>

  <p class="normal normal-override-1" xml:lang="tr"><span class="no-style-override">Ganya ile kendisi, çocukken General Ivan Feodoroviç’in kızlarıyla beraber oynamışlardı. Barbara’nın o zamanlar, şimdiki gibi kuruntuları yoktu. Barbara bu ailenin, özellikle Aglaya’nın hareketlerini inceliyordu. Onun bütün gayretleri, Aglaya ile Ganya’yı birbirlerine yaklaştırabilmekti. Acaba bir sonuç elde edebiliyor muydu? Belki de Ganya’dan, hiçbir zaman beklenilmeyen şeyleri ümit ederek hataya düşüyordu. Ne olursa olsun, Yepançin ailesinin yanında gayet ustaca dolaplar çevirdi. Haftalarca Ganya’nın ismini bile ağzına almadı: Kendisini hep doğrucu ve son derece içten gösteriyordu. Alçakgönüllü, fakat ağırdı. Vicdanının derinliklerinde, kendi kendisine kızmak için hiçbir şey bulamıyordu. Yalnız, bazen kızar gibi oluyor ve şerefinin kırıldığını görüyordu. Bunu da, Yepançin ailesini ziyaret ettikçe anlıyordu.</span></p>

  <p class="normal normal-override-1" xml:lang="tr"><span class="no-style-override">İşte bu sefer de Yepançinlerden evine döndüğü zaman ümidini yitirmiş bir hâldeydi. Bu kaderin altında, acı bir olay saklı idi. Pavlovsk’ta, Ptitsin’in evi tahta, çirkin, fakat genişti. Tozlu bir sokağın üzerinde idi. Bu bina, yakında kendisinin olacaktı. Daha şimdiden onu satmayı düşünüyordu. Merdivenlerden çıkarken, üst kattan dehşetli gürültüler duydu. Babası ve kardeşi bağırıyordu. Seslerini tanıdı. Odaya girince, Ganya’yı yüzü sapsarı, öfkesinden bir tarafa koşar buldu. Bu durum karşısında, kaşlarını çattı ve şapkasını çıkarmadan, yorgun bir hâlde bir divanın üzerine çöktü. Eğer kardeşinin niçin koşuştuğunu derhal sormaz da susarsa, bu sessizliğinin onları büsbütün kızdıracağını anladı ve derhal söze başladı:</span></p>

  <p class="normal normal-override-1" xml:lang="tr"><span class="no-style-override">– Her gün aynı dırıltı! Ganya:</span></p>

  <p class="normal normal-override-1" xml:lang="tr"><span class="no-style-override">– Ne dedin, diye bağırdı. Her günkü gibi mi? Hayır, Tanrı bilir ne oluyor! Her günkü gibi değil! İhtiyar kudurmuş… Annem köpürüyor. Gerçekten Barbara, sen ne desen de, ben onu kapı dışarı atacağım. Yahut… Yahut sizi terk edeceğim!</span></p>

  <p class="normal normal-override-1" xml:lang="tr"><span class="no-style-override">Bu son cümleyi, birisini dışarı atabilmek için kendi evinde olmak gerektiğini bilerek eklemişti.</span></p>

  <p class="normal normal-override-1" xml:lang="tr"><span class="no-style-override">Barbara:</span></p>

  <p class="normal normal-override-1" xml:lang="tr"><span class="no-style-override">– Biraz acıyalım, diye mırıldandı.</span></p>

  <p class="normal normal-override-1" xml:lang="tr"><span class="no-style-override">Hırsından kıpkırmızı olan Ganya devam etti:</span></p>

  <p class="normal normal-override-1" xml:lang="tr"><span class="no-style-override">– Niçin acıyalım?.. Kimin için? Bu alçaklıklar için mi? Hayır, sen istediğini söyle, bu böyle gidemez! İmkânsız, imkânsız, imkânsız! Ne ilgisi var? Suç onda, bir de üste çıkmak istiyor: “Ben bu kapıdan içeri girmek istemiyorum, duvarı yık!..” Neyin var?.. Yüzün berbat…</span></p>

  <p class="normal normal-override-1" xml:lang="tr"><span class="no-style-override">Barbara canı sıkılmış bir tavırla:</span></p>

  <p class="normal normal-override-1" xml:lang="tr"><span class="no-style-override">– Yüzümün önemi yok, diye cevap verdi. Ganya, ona daha dikkatle bakarak sordu:</span></p>

  <p class="normal normal-override-1" xml:lang="tr"><span class="no-style-override">– Orada idin, değil mi?</span></p>

  <p class="normal normal-override-1" xml:lang="tr"><span class="no-style-override">– Evet.</span></p>

  <p class="normal normal-override-1" xml:lang="tr"><span class="no-style-override">– Dur! Hâlâ bağırıyorlar. Ne utanmazlık! Hem de böyle bir zamanda!..</span></p>

  <p class="normal normal-override-1" xml:lang="tr"><span class="no-style-override">– Böyle bir zamanda mı? Bu zamanın hiçbir özelliği yok.</span></p>

  <p class="normal normal-override-1" xml:lang="tr"><span class="no-style-override">Ganya, kız kardeşinin yüzüne daha ciddi bakarak sordu:</span></p>

  <p class="normal normal-override-1" xml:lang="tr"><span class="no-style-override">– Bir şey öğrendin mi?</span></p>

  <p class="normal normal-override-1" xml:lang="tr"><span class="no-style-override">– Beklenilmeyen bir şey yok. Bütün tahmin edilenlerin bir gerçek olduğunu öğrendim. Kocam, ikimizden de daha iyi tahmin etmiş; önceden beri söylediği şeyler gerçek oldu. Ptitsin şimdi nerede?</span></p>

  <p class="normal normal-override-1" xml:lang="tr"><span class="no-style-override">– Dışarı çıktı. Gerçek olan şeyler neymiş?</span></p>

  <p class="normal normal-override-1" xml:lang="tr"><span class="no-style-override">– Prens, resmen nişanlanmış; bu iş bitti. Ablaları, Aglaya’nın kabul ettiğini bana söyledi. Hatta bütün sırları ortadan kaldırmışlar -şimdiye kadar bunu gizli tutmuşlardı… Ablası Adelaida’nın düğünü ertelenmiş. İki düğünün de aynı günde yapılması kararlaştırılmış. Ne şiir! Gerçek bir şiir! Odalarda boşu boşuna koşacağına, bir düğün kasidesi yazmalısın. Prenses Biyelokonski, bu akşam onlarda olacak. Herhâlde bunun için geliyor; herkes orada olacak. Onu tanıdığı hâlde, prense tanıtacaklar. Sanırım nişan haberini de orada verecekler. Bütün korktukları, misafirlerle dolu salona girdiği zaman eşyalara ayaklarının takılıp, parkenin üzerine yuvarlanması… Böyle şeyler ondan beklenir çünkü.</span></p>

  <p class="normal normal-override-1" xml:lang="tr"><span class="no-style-override">Ganya büyük bir dikkatle dinledi. Fakat kız kardeşinin derin hayretine rağmen, ümidini mahveden bu haber ona büyük bir heyecan vermedi. Bir an düşündükten sonra:</span></p>

  <p class="normal normal-override-1" xml:lang="tr"><span class="no-style-override">– Pekâlâ, belliydi bu, dedi.</span></p>

  <p class="normal normal-override-1" xml:lang="tr"><span class="no-style-override">Kız kardeşinin yüzüne garip bir gülümseme ile bakarak:</span></p>

  <p class="normal normal-override-1" xml:lang="tr"><span class="no-style-override">– Tabi, her şey bitti, diye ekledi.</span></p>

  <p class="normal normal-override-1" xml:lang="tr"><span class="no-style-override">Odanın içinde gezinmesine devam ettiği hâlde, deminki kadar heyecanlı değildi.</span></p>

  <p class="normal normal-override-1" xml:lang="tr"><span class="no-style-override">Barbara Ardolyonovna.</span></p>

  <p class="normal normal-override-1" xml:lang="tr"><span class="no-style-override">– Haberi sakin karşılaman hayra alamet… gerçekten içim rahat etti, dedi.</span></p>

  <p class="normal normal-override-1" xml:lang="tr"><span class="no-style-override">– Evet, bundan kurtulduk. Hiç olmazsa sen…</span></p>

  <p class="normal normal-override-1" xml:lang="tr"><span class="no-style-override">– Sanırım fazla soru sorup tartışma hakkında seni bilgilendirdim. Aglaya ile ne gibi bir mutluluk bulabileceğini sormadım.</span></p>

  <p class="normal normal-override-1" xml:lang="tr"><span class="no-style-override">– Fakat acaba ben… Aglaya’dan mutluluk mu bekliyordum?</span></p>

  <p class="normal normal-override-1" xml:lang="tr"><span class="no-style-override">– Hadi, rica ederim, bir filozof tavrı takınma! Herhâlde bu böyle idi. Fakat işimiz bitti. Hava aldık. Sana itiraf edeyim ki, bu evlenmeyi hiçbir zaman ciddiye almadım. Eğer biraz ilgilendin ise, bu tamamen “bir tesadüf” Aglaya’nın garip huyunu inceleyerek sana hoş görünmek istiyordum. Bu hayalin yüzde doksan gerçekleşmeyeceğini biliyordum. Hatta şimdi bile. Bundan ne beklediğini bilmiyorum.</span></p>

  <p class="normal normal-override-1" xml:lang="tr"><span class="no-style-override">Ganya gülerek:</span></p>

  <p class="normal normal-override-1" xml:lang="tr"><span class="no-style-override">– Şimdi, kocanla sen, beni bir memuriyete girmek için gayrete getireceksiniz, diye homurdandı. İradenin kuvveti sayesinde ve sebatla her şeyin elde edilebileceğini ve ufak tefek kârları aşağı görmemeyi tekrar edip duracaksınız. Bunu gayet iyi biliyorum.</span></p>

  <p class="normal normal-override-1" xml:lang="tr"><span class="no-style-override">“Kafasında daha başka fikirler var” diye düşündü Barbara. Ganya sordu:</span></p>

  <p class="normal normal-override-1" xml:lang="tr"><span class="no-style-override">– Peki, ailesi ne düşünüyor? Memnun mu onlar?</span></p>

  <p class="normal normal-override-1" xml:lang="tr"><span class="no-style-override">– Sanırım, pek değil. Bunu sen de takdir edebilirsin. Ivan Feodoroviç memnun. Lizaveta Prokofyevna çekiniyor; zaten önceden beri prensi, kızının nişanlısı olarak görmekle endişe duyuyordu; bu herkesçe bilinen bir şey.</span></p>

  <p class="normal normal-override-1" xml:lang="tr"><span class="no-style-override">– Beni ilgilendiren bu değil. Prens, düşünülemeyecek kadar saçma bir nişanlı! Burası muhakkak ama durumun şimdi ne merkezde olduğunu sormak istiyorum: Aglaya açıkça kabul ettiğini bildirmiş mi?</span></p>

  <p class="normal normal-override-1" xml:lang="tr"><span class="no-style-override">– Şimdiye kadar “hayır” demedi, işte bu kadar; fakat ondan başka şey beklenmez. Onun ne kadar utangaç olduğunu bilirsin. Çocukluğunda, ailesine misafir geldiği zaman dolabın içine girer, misafir gidinceye kadar da orada iki üç saat kalırdı. Büyüyünce de değişmedi. Ancak, prense karşı ilgisiz kalmaktan çok başka bir duygu beslediğini de pekâlâ bilirsin… Söylendiğine göre, sabahtan akşama kadar onu düşünerek gülüyormuş. Fakat bu bir gösteriş; şüphesiz, gizlice prensin kulağına birkaç kelime fısıldamak fırsatını buluyor. Çünkü çok mutlu, uçuyor âdeta. Cennette gibi uçuyor… Ablaları bunu bana söylediler. Bana öyle geldi ki, benimle açıkça alay ediyorlar.</span></p>

  <p class="normal normal-override-1" xml:lang="tr"><span class="no-style-override">Ganya’nın yüzü donuklaştı. Belki de Barbara, kardeşinin duygularını anlamak için bu ağzı kullanmıştı. Fakat bu konuşmanın üzerine, yukarıdan yeniden bağrışmalar duyuldu.</span></p>

  <p class="normal normal-override-1" xml:lang="tr"><span class="no-style-override">Kızmak için bir sebep bulduğundan dolayı memnun görünen Ganya patladı:</span></p>

  <p class="normal normal-override-1" xml:lang="tr"><span class="no-style-override">– Dışarı atacağım onu!</span></p>

  <p class="normal normal-override-1" xml:lang="tr"><span class="no-style-override">– Tabii o da, dünkü gibi, aleyhimizde kötü kötü dedikodular yapmaya gidecek.</span></p>

  <p class="normal normal-override-1" xml:lang="tr"><span class="no-style-override">Genç adam korkarak sordu:</span></p>

  <p class="normal normal-override-1" xml:lang="tr"><span class="no-style-override">– Dünkü gibi mi? Nasıl? Ne? Dün ne yaptı? Yoksa?.. Barbara cevap verdi:</span></p>

  <p class="normal normal-override-1" xml:lang="tr"><span class="no-style-override">– Aman Tanrım, bilmiyor musun?</span></p>

  <p class="normal normal-override-1" xml:lang="tr"><span class="no-style-override">Öfkesinden ve utancından kıpkırmızı olan Ganya bağırdı:</span></p>

  <p class="normal normal-override-1" xml:lang="tr"><span class="no-style-override">– Nasıl… Demek oraya gittiği doğru? Tanrım, ama sen o evden geliyorsun, bir şeyler öğrenmişsindir? İhtiyar oraya mı gitmiş? Gitmiş mi, gitmemiş mi?</span></p>

  <p class="normal normal-override-1" xml:lang="tr"><span class="no-style-override">Bunları söyleyerek. Kapıya doğru koştu. Barbara, kardeşinin arkasından yetişerek kollarından yakaladı.</span></p>

  <p class="normal normal-override-1" xml:lang="tr"><span class="no-style-override">– Ne yapıyorsun? Nereye gidiyorsun? Şimdi onu kapı dışarı edersen, daha kötüsünü yapacak ve hemen oraya gidecek!</span></p>

  <p class="normal normal-override-1" xml:lang="tr"><span class="no-style-override">– Orada işi neymiş? Ne demiş?</span></p>

  <p class="normal normal-override-1" xml:lang="tr"><span class="no-style-override">– Bana anlatmadılar. Çünkü anlayamamışlar. Yalnız şunu biliyorum ki, hepsini korkutmuş. Ivan Feodoroviç’i görmek istemiş. O evde olmadığı için Lizaveta Prokofyevna’yı sormuş, önce hizmete alınması, bir iş bulmaları için rica etmiş; sonra hepimizden şikâyete başlamış. Benden, kocamdan ve özellikle senden… Birçok şey yumurtlamış.</span></p>

  <p class="normal normal-override-1" xml:lang="tr"><span class="no-style-override">Öfkeden titreyen Ganya sordu:</span></p>

  <p class="normal normal-override-1" xml:lang="tr"><span class="no-style-override">– Ne söylediğini öğrenemedin mi?</span></p>

  <p class="normal normal-override-1" xml:lang="tr"><span class="no-style-override">– Öğrenmemden ne çıkar? Zaten söylediklerini kendisi de bilmez. Üstelik belki de onlar bana hepsini anlatmak istemediler.</span></p>

  <p class="normal normal-override-1" xml:lang="tr"><span class="no-style-override">Ganya başını elleri arasına aldı ve pencerelerden birine koştu. Barbara diğer bir pencerenin yanına oturdu:</span></p>

  <p class="normal normal-override-1" xml:lang="tr"><span class="no-style-override">– Şu garip Aglaya beni yakaladı ve dedi ki: “Anne ve babanıza, saygılarımı bildirin; bugünlerde özellikle babanızı görmek fırsatını bulacağım.” Bunları o kadar ciddi söyledi ki… Gerçekten garip…</span></p>

  <p class="normal normal-override-1" xml:lang="tr"><span class="no-style-override">– Alay etmiyordu değil mi? Bunun bir şaka olmadığına emin misin?</span></p>

  <p class="normal normal-override-1" xml:lang="tr"><span class="no-style-override">– Hayır, kesinlikle gülünecek bir hâli yoktu. İşin garip tarafı da bu ya!..</span></p>

  <p class="normal normal-override-1" xml:lang="tr"><span class="no-style-override">– Bizim ihtiyarın işini Aglaya biliyor mu, ne dersin?</span></p>

  <p class="normal normal-override-1" xml:lang="tr"><span class="no-style-override">– Bence, onun bilmediği muhakkak. Fakat beni düşündürdün, belki de Aglaya biliyordur… Herhâlde bu işten yalnız onun haberi var. Onun için kız kardeşleri, babama yolladığı saygıları duydukları zaman şaşırdılar. Peki, niçin ona saygılarını yolluyor? Eğer meseleyi biliyorsa, prens anlattı demektir.</span></p>

  <p class="normal normal-override-1" xml:lang="tr"><span class="no-style-override">– Bunu öğrenmek için fazla zeki olmaya gerek yok!.. Bir hırsız! Bir tek bu eksikti. Ailemizde bir hırsız ve “aile reisi!”</span></p>

  <p class="normal normal-override-1" xml:lang="tr"><span class="no-style-override">Barbara telaşla bağırdı:</span></p>

  <p class="normal normal-override-1" xml:lang="tr"><span class="no-style-override">– Bırak canım, çocukça bir şey! Sarhoş hikâyesinden başka bir şey değil! Bunu da kim uydurdu? Lebedev, prens… Onlar çok zeki insanlar, öyle değil mi? Ben bu anlatılan olaya pek fazla önem vermiyorum.</span></p>

  <p class="normal normal-override-1" xml:lang="tr"><span class="no-style-override">Ganya acı bir edayla haykırdı:</span></p>

  <p class="normal normal-override-1" xml:lang="tr"><span class="no-style-override">– İhtiyar, sarhoş ve hırsızın biri… Ben bir dilenci… Kardeşimin kocası bir tefeci… Ortaya dökülecek her şeye sahibiz! Doğrusu, güzel bir aileye girecekti!</span></p>

  <p class="normal normal-override-1" xml:lang="tr"><span class="no-style-override">– Şu kardeşinin kocası, şu tefeci…</span></p>

  <p class="normal normal-override-1" xml:lang="tr"><span class="no-style-override">– Doyuruyor, değil mi? Rica ederim, sıkılma! Barbara devam etti:</span></p>

  <p class="normal normal-override-1" xml:lang="tr"><span class="no-style-override">– Niçin kızıyorsun? Hiçbir şey anlamıyorsun. Bir okul öğrencisi gibisin. Bütün bunların, seni Aglaya’nın gözünden düşürdüğünü sanıyorsun değil mi? Sen onun huyunu bilmiyor musun? Aglaya en önemli, en mükemmel partiyi reddederek, bir öğrenci ile kaçıp tavan arasında açlıktan ölmeyi kabul edecek çapta. İşte onun hayali. Eğer kendi durumumuzu şeref ve cesaretle kabul etmesini bilseydin, seni ne derece enteresan bulacağını anlayamazdın. Prens, onu pek fazla üzerine düşmediği ve herkes tarafından budala sayıldığı için Aglaya’nın hoşuna gitti. Bu evlenme, bütün aileyi endişeye düşürüyor. İşte işin güzel tarafı… Eh canım, sen de bir şey anlayamıyorsun ki…</span></p>

  <p class="normal normal-override-1" xml:lang="tr"><span class="no-style-override">Ganya muammalı bir tavırla mırıldandı:</span></p>

  <p class="normal normal-override-1" xml:lang="tr"><span class="no-style-override">– Anlayıp anlamadığımı görürüz bakalım. Fakat ihtiyarın meseleyi öğrenmemesini isterdim. Prensin çenesini tutacağını, hatta Lebedev’i de susturacağını düşünüyordum. Fakat bana, sıkıştırdığım zaman bile hepsini anlatmadı. .</span></p>

  <p class="normal normal-override-1" xml:lang="tr"><span class="no-style-override">– Şu hâlde başka birisi söz etti, çünkü sen de görüyorsun ki, mesele çok yayılmış. Fakat artık ne çıkar? Ne yapmak niyetindesin? Kafanda bir ümit varsa, bu da onların gözünde seni küçük düşürmekten başka bir şeye yaramayacaktır.</span></p>

  <p class="normal normal-override-1" xml:lang="tr"><span class="no-style-override">– Merak etme, tamamen romantik olmasına rağmen, Aglaya skandaldan korkacaktır. Her şeyin bir sınırı var. Hiç kimse de bunun dışına çıkamaz. Hepiniz aynısınız.</span></p>

  <p class="normal normal-override-1" xml:lang="tr"><span class="no-style-override">Barbara kardeşine kızgın bir tavırla bakarak:</span></p>

  <p class="normal normal-override-1" xml:lang="tr"><span class="no-style-override">– Aglaya’yı korkutmak mı, diye bağırdı. Ne alçak bir ruhun var! Topunuz bu durumda on para etmezsiniz. Aglaya belki gülünç, garip olabilir; fakat hepinizden on defa daha soylu bir ruha sahip…</span></p>

  <p class="normal normal-override-1" xml:lang="tr"><span class="no-style-override">Ganya inandırıcı bir tavırla:</span></p>

  <p class="normal normal-override-1" xml:lang="tr"><span class="no-style-override">– Hadi, peki! Kızma, dedi. Barbara devam etti:</span></p>

  <p class="normal normal-override-1" xml:lang="tr"><span class="no-style-override">– Benim çekindiğim, annem… Eğer babamın olayını duyacak olursa, ah! Çok korkuyorum!</span></p>

  <p class="normal normal-override-1" xml:lang="tr"><span class="no-style-override">– Muhakkak ki, biliyor, diye Ganya cümleyi tamamladı. Barbara derhal yerinden kalktı. Annesi Nina Aleksandrovna’nın odasına çıkmaya hazırlandı. Fakat durdu. Kardeşinin yüzüne bakarak sordu:</span></p>

  <p class="normal normal-override-1" xml:lang="tr"><span class="no-style-override">– Ona bunu kim söyleyebilir?</span></p>

  <p class="normal normal-override-1" xml:lang="tr"><span class="no-style-override">– Herhâlde İppolit. Yanımıza yerleşir yerleşmez, anneme bu hikâyeyi anlatmak fırsatını kaçırmadığını sanıyorum.</span></p>

  <p class="normal normal-override-1" xml:lang="tr"><span class="no-style-override">– Fakat rica ederim söyle, bu meseleyi nereden biliyordu?.. Prens ile Lebedev bundan kimseye söz etmemek hususunda anlaştılar. Kolya bile bilmiyor.</span></p>

  <p class="normal normal-override-1" xml:lang="tr"><span class="no-style-override">– İppolit mi? Bütün bunu tek başına öğrendi. Bu adamın ne kadar hilekâr ve dedikoducu olduğunu tahmin edemezsin. Bütün çirkin haberleri ve adilikleri etrafa yaymak için çalışır. İşte ister inan, ister inanma, ben eminim ki, Aglaya’ya o dolap kurmuştur. Eğer o değilse muhakkak Rogojin ile bağlantısı vardır. Prens bunun nasıl farkında olamaz? Ne gibi bir gaye ile İppolit bana bu oyunu oynamak istiyor beni kendine bir düşman sayıyor? Çoktan beri onu anladım. Ölüm döşeğinde bir insan, nasıl olur da böyle şeylere burnunu sokar? Ona ne oluyor? İşte bunu anlamıyorum. Fakat bu yaptıklarını onun yanına bırakmayacağım! Göreceksin, ben değil, o altta kalacak.</span></p>

  <p class="normal normal-override-1" xml:lang="tr"><span class="no-style-override">– Mademki ondan bu kadar nefret ediyorsun, ne diye onu buraya getirdin? Onunla uğraşmaya değer mi?</span></p>

  <p class="normal normal-override-1" xml:lang="tr"><span class="no-style-override">– Buraya gelmesini bana sen öğütledin.</span></p>

  <p class="normal normal-override-1" xml:lang="tr"><span class="no-style-override">– Faydalı olacağını düşünmüştüm. Fakat bilmiyor musun ki, o da Aglaya’ya âşık. Mektup bile yazdı? Bu hususta bana soru sordular. Belki de Lizaveta Prokofyevna’ya da yazmıştır.</span></p>

  <p class="normal normal-override-1" xml:lang="tr"><span class="no-style-override">Ganya, hilekâr bir tavırla güldü:</span></p>

  <p class="normal normal-override-1" xml:lang="tr"><span class="no-style-override">– O hâlde tehlikeli değil! Zaten başka bir şey olması gerekiyor. Âşık olabilmesi mümkün… Çünkü o bir yumurcaktır! Fakat… Yaşlı kadına imzasız mektuplar yazması kötü. Bu o kadar basit, boş ve gülünç bir hayranlık! Beni o kadına, bir entrikacı diye anlatmışlar. İtiraf ediyorum. Önceleri çok sersemlik ettim. Onunla konuşurken, ağzımdan çok şey kaçırdım. Prensten intikam almak için onun işime yarayacağını düşünüyordum; o kadar kötü bir insan ki! Oh! Şimdi, onun hakkında ne yapacağımı biliyorum. Şu hırsızlık olayına gelince, annesi, Kapitanşa kanalı ile öğrenmiştir. İhtiyar eğer bu hırsızlığa kalkıştıysa, bu kadın içindir. Birden, İppolit bana, “General”in kendi annesine dört yüz ruble vaat ettiğini anlattı. Bunu bana damdan düşer gibi söyledi. Konuşurken hiç çekinmedi; derhal hepsini anladım. Bana bu haberleri verirken de, gözlerimin içine bakıyordu. Memnun bir hâli vardı. Annemin kalbini parçalamak için orada bu hikâyeyi muhakkak anlatmıştır. Niçin bir türlü geberemedi, sonra öksürmüyor. Dün akşam, yirmi dört saattir kan tükürmediğini kendisi söyledi.</span></p>

  <p class="normal normal-override-1" xml:lang="tr"><span class="no-style-override">– Kapı dışarı at!</span></p>

  <p class="normal normal-override-1" xml:lang="tr"><span class="no-style-override">Ganya gururla cevap verdi:</span></p>

  <p class="normal normal-override-1" xml:lang="tr"><span class="no-style-override">– Ona lanet ediyorum, ona kızıyorum. Evet, evet, gerçekten ona lanet ediyorum. Birden kızarak bağırdı. Onun yüzüne karşı, hatta ölüm döşeğinde bunu bağıracağım. Şu itiraflarını bir okuyabilsen… Tanrım ne saçma küstahlık! Tam bir teğmen Pirogof veya acıklı bir Nozdriyof. Onu hayrete düşürmek için ne zevkle pataklamak isterdim. Geçen gün yapmak istediği etki yarıda kaldı. Bunun için herkesten intikam almak istiyor… Fakat bu da nedir? Hâlâ şu gürültü? Ne oluyor? Artık dayanamayacağım. İçeri girmekte olan eniştesine bağırdı. Ptitsin, bu da ne? Bu evde rahat bulamayacağız? Bu… Bu…</span></p>

  <p class="normal normal-override-1" xml:lang="tr"><span class="no-style-override">Fakat gürültü yavaş yavaş yaklaşıyordu; birden kapı açıldı. İhtiyar İvolgin öfkeyle, kendinden geçmiş bir hâlde, köpürerek içeri girdi. Ptitsin’e doğru saldırdı. İhtiyarın arkasından Nina Aleksandrovna, Kolya, onların arkasından da İppolit içeri girdiler.</span></p>

  <p class="normal normal-override-1" xml:lang="tr"><span class="no-style-override">İppolit, Ptitsin’in evine taşınalı beş gün oluyordu. Prensin evinden ayrılışı gayet normal, olaysız olmuştu. Hatta görünüşte, dostane bir şekilde denilebilirdi.</span></p>

  <p class="normal normal-override-1" xml:lang="tr"><span class="no-style-override">İppolit’e karşı, prensin evinde çok kaba davranmış olan Gabriel Ardolyonoviç, ertesi günü kendisini görmeye gelmişti. Şüphesiz, bu girişimi ona anî bir ilham vermişti. Rogojin de hastayı ziyaret etmişti. İlk zamanlar, başka bir yere gittiği takdirde zavallı çocuk için daha iyi olacağına prens de inanmıştı. Fakat İppolit, yerini değiştirdikten sonra “kendisine sığınacak bir yer göstermek kibarlığında bulunan” Ptitsin’in evine yerleşeceğini bildirdi. Ganya onun, kendi evlerine gelmesi için ısrar ettiği hâlde, ondan bir tek kelime bile konuşmadı. Ganya, farkına varmış ve bunu kalbinde saklamıştı. Hastanın, iyileşmeye yüz tuttuğunu kız kardeşine bildirdiği zaman yalan söylememişti. Gerçekten İppolit kendisini biraz daha iyi hissediyor ve bu, bir bakışta fark edilebiliyordu. Diğerlerinin arkasında, dudaklarında alaycı bir gülümsemeyle, hiç acele etmeksizin içeri girdi. Nina Aleksandrovna’nın yüzü yorgundu -bu altı ay zarfında çok değişmiş, zayıflamıştı. Kızını evlendirerek Ptitsinlerin evlerine yerleştikten sonra çocuklarının işine pek karışmıyordu… Kolya endişeli ve şaşkın bir tavır almıştı; ailenin içindeki bu yeni fırtınanın gerçek sebeplerini bilmeksizin, “Generalin çılgınlığı” adını verdikleri şeyden pek fazla bir şey anlayamıyordu. Fakat babasının devamlı geçirdiği şiddetli krizlerden, onda olağandışı bir şeyin meydana geldiğine şüphesi kalmadı. Çocuğa başka bir şey daha endişe veriyordu. Üç gündür ihtiyar adam, içkiyi bütünüyle kesmişti. Bundan başka, Lebedev ve prensle kavga etmişti. Kolya eve gelirken, kendi parası ile satın aldığı ufak bir şişe içkiyi de getirmişti.</span></p>

  <p class="normal normal-override-1" xml:lang="tr"><span class="no-style-override">Odaya girmeden önce Nina Aleksandrovna’yı inandırmaya çalışıyordu:</span></p>

  <p class="normal normal-override-1" xml:lang="tr"><span class="no-style-override">– Bana inanın ki, anneciğim, onun içmesi daha hayırlı. Tam üç gündür, ağzına bir yudum bile almadı. Huysuzluğu bundan ileri geliyor. Gerçekten içmesi daha iyi… Borç al, yine içirt. Hapishaneye girdiği zaman bile ona içki götürüyordum…</span></p>

  <p class="normal normal-override-1" xml:lang="tr"><span class="no-style-override">General oda kapısını ardına kadar açtı ve eşikte durdu. Öfkesinden titreyen bir hâli vardı. Ptitsin’e doğru bağırdı:</span></p>

  <p class="normal normal-override-1" xml:lang="tr"><span class="no-style-override">– Eğer gerçekten saygıdeğer bir ihtiyarı, babanızı, hiç olmazsa karınızın pederini, çarına hizmet etmiş bir adamı, bir dinsize, bir tecrübesize feda etmek kararını verdinizse, derhal evi terk ederim. Tercih edin! Derhal tercih edin! Ya beni ya da şu… Şu burguyu! Evet, burguyu! Kelimeyi düşünmeden söyledim. Fakat o bir burgudur! Çünkü ruhumu bir burgu gibi deliyor, hem de hiçbir şeyi dinlemeden… Bir burgu gibi! İppolit:</span></p>

  <p class="normal normal-override-1" xml:lang="tr"><span class="no-style-override">– Tirbuşon daha doğru olmaz mı, diye sordu.</span></p>

  <p class="normal normal-override-1" xml:lang="tr"><span class="no-style-override">– Hayır, Tirbuşon değil… Çünkü senin karşında ben bir generalim, bir şişe değil. Benim madalyalarım var! Şerefli mevkilerim… Senin ise hiçbir şeyin yok. Ya o, ya ben! Tercih edin ve derhal şu dakikada!..</span></p>

  <p class="normal normal-override-1" xml:lang="tr"><span class="no-style-override">Yeniden Ptitsin’e kızgın bir tavırla sesleniyordu. Kolya, babasına bir iskemle uzattı. General, yorgunluktan bitkin bir hâlde iskemleye yığıldı.</span></p>

  <p class="normal normal-override-1" xml:lang="tr"><span class="no-style-override">Ptitsin şaşkın bir hâlde mırıldandı:</span></p>

  <p class="normal normal-override-1" xml:lang="tr"><span class="no-style-override">– Gerçekten yatsanız… Derhal, iyi ederdiniz. Ganya, kız kardeşine fısıldadı:</span></p>

  <p class="normal normal-override-1" xml:lang="tr"><span class="no-style-override">– Hâlâ tehditler savuruyor. General, köpürür gibi bağırdı:</span></p>

  <p class="normal normal-override-1" xml:lang="tr"><span class="no-style-override">– Yatmak mı? Sarhoş değilim ben… Beni aşağılıyorsunuz. Ayağa kalkarak devam etti. Görüyorum ki, burada herkes bana karşı cephe almış. Artık yeter. Gidiyorum… Fakat şunu bilin ki, bilin ki…</span></p>

  <p class="normal normal-override-1" xml:lang="tr"><span class="no-style-override">Cümlesini bitirmeden, onu tekrar oturttular. Sakinleşmesi için rica ettiler. Ganya, kızgın bir hâlde bir köşeye çekildi. Nina Aleksandrovna, titreyerek hıçkırıyordu.</span></p>

  <p class="normal normal-override-1" xml:lang="tr"><span class="no-style-override">İppolit gülerek sordu:</span></p>

  <p class="normal normal-override-1" xml:lang="tr"><span class="no-style-override">– Peki ama ona ne yaptım ben? Neden şikâyet ediyor? Nina Aleksandrovna cevap verdi:</span></p>

  <p class="normal normal-override-1" xml:lang="tr"><span class="no-style-override">– Bir de soruyorsunuz? Utanmanız gerekiyor… Bir ihtiyara bu şekilde davranmak, çok insafsızlık… Hele sizin durumunuzda!..</span></p>

  <p class="normal normal-override-1" xml:lang="tr"><span class="no-style-override">– Önce, benim durumumdan söz ederken ne demek istiyorsunuz efendim? Size çok saygım vardır, özellikle şahsî saygım, fakat…</span></p>

  <p class="normal normal-override-1" xml:lang="tr"><span class="no-style-override">General heyecanla sözünü kesti:</span></p>

  <p class="normal normal-override-1" xml:lang="tr"><span class="no-style-override">– O bir burgudur! Ruhumu ve kalbimi deliyor! Dinsizliğe inanmamı istiyor! Şunu bil ki kuş beyinli, sen daha doğmadan ben şereflere ermiştim! Sen pis bir solucansın, ikiye bölünmüş, öksüren bir solucan… Aynı zamanda lanetli ve dinsiz imansız ölen bir solucan… Gabriel seni buraya ne diye getirdi? Yabancılardan tutun da, kendi oğluma varıncaya kadar herkes bana karşı cephe alıyor. Ganya bağırdı:</span></p>

  <p class="normal normal-override-1" xml:lang="tr"><span class="no-style-override">– Oynadığınız trajedi artık yeter; eğer bütün şehre bizi kepaze etmeseydiniz, daha iyi olurdu!..</span></p>

  <p class="normal normal-override-1" xml:lang="tr"><span class="no-style-override">– Nasıl? Ben mi seni kepaze ediyorum, acemi çaylak! Hâlbuki ben sana şeref veriyorum!</span></p>

  <p class="normal normal-override-1" xml:lang="tr"><span class="no-style-override">Bu kelimeleri söylerken, general birden ayağa kalktı; onu tutabilmeye imkân yoktu. Fakat Gabriel Ardolyonoviç bile kendinden geçmişti.</span></p>

  <p class="normal normal-override-1" xml:lang="tr"><span class="no-style-override">Genç adam, acı bir sesle bağırdı:</span></p>

  <p class="normal normal-override-1" xml:lang="tr"><span class="no-style-override">– Hâlâ şereften söz edebiliyor. General, köpürerek ona doğru bir adım attı:</span></p>

  <p class="normal normal-override-1" xml:lang="tr"><span class="no-style-override">– Ne dedin?</span></p>

  <p class="normal normal-override-1" xml:lang="tr"><span class="no-style-override">Ganya devam etti, fakat cümlesini tamamlayamadı:</span></p>

  <p class="normal normal-override-1" xml:lang="tr"><span class="no-style-override">– Şimdi ağzımı açtıracaksın…</span></p>

  <p class="normal normal-override-1" xml:lang="tr"><span class="no-style-override">Ayakta, ikisi de karşı karşıya birbirlerine saldıracaklarmış gibi duruyorlardı. Nina Aleksandrovna oğlunu tutmak için üzerine atıldı:</span></p>

  <p class="normal normal-override-1" xml:lang="tr"><span class="no-style-override">– Ganya, ne yapıyorsun? Barbara nefretle bağırdı:</span></p>

  <p class="normal normal-override-1" xml:lang="tr"><span class="no-style-override">– Her zamanki gibi saçma! Elini annesinin boynuna dolayarak Haydi anneciğim, sakinleşin, dedi.</span></p>

  <p class="normal normal-override-1" xml:lang="tr"><span class="no-style-override">Ganya acı bir tavırla:</span></p>

  <p class="normal normal-override-1" xml:lang="tr"><span class="no-style-override">– Annem için bu işten vazgeçiyorum, dedi. General, kendinden geçerek köpürdü:</span></p>

  <p class="normal normal-override-1" xml:lang="tr"><span class="no-style-override">– Söyle! Babanın kırılmasından korkmadan, söyle!</span></p>

  <p class="normal normal-override-1" xml:lang="tr"><span class="no-style-override">– Kırılmasından çok korkarım! Sekiz gündür bir deliye döndünüzse, suç kimde? Sekiz gündür; görüyorsunuz ya, bunun hangi tarihte başladığını bile biliyorum… Dikkat edin, beni ileriye götürmeyin. Yoksa sonuna kadar söylerim… Dün Yepançinlere gidip ne yaptınız? Bir ihtiyar, ak saçlı bir adam, bir aile babası, size yakışır mı hiç?</span></p>

  <p class="normal normal-override-1" xml:lang="tr"><span class="no-style-override">Kolya bağırmaya başladı:</span></p>

  <p class="normal normal-override-1" xml:lang="tr"><span class="no-style-override">– Sus, Ganya! Sus! Sersem!</span></p>

  <p class="normal normal-override-1" xml:lang="tr"><span class="no-style-override">İppolit, hâlâ küstah bir tavırla ısrar ediyordu:</span></p>

  <p class="normal normal-override-1" xml:lang="tr"><span class="no-style-override">– Canınızı niçin sıkmışım? Burgu diyerek niçin beni aşağılıyor? Duydunuz? Bana kendi sataşıyor; demin bana geldi ve bilmem hangi Yüzbaşı Yeropiyegof’tan söz etti. Ben sizle bulaşmak istemiyorum general; gayet iyi bilirsiniz ki, şimdiye kadar bundan çekindim. İtiraf edin… Buraya Yüzbaşı Yeropiyegof’u dinlemek için taşınmadım. Kendisine, belki de Yüzbaşı Yeropiyegof’un dünyada olmadığını söyledim. Bunun üzerine kızdı, köpürdü.</span></p>

  <p class="normal normal-override-1" xml:lang="tr"><span class="no-style-override">Ganya bağırdı:</span></p>

  <p class="normal normal-override-1" xml:lang="tr"><span class="no-style-override">– Dünyada böyle bir adamın yaşamadığı muhakkak…</span></p>

  <p class="normal normal-override-1" xml:lang="tr"><span class="no-style-override">Bu sırada general, şaşkın bir hâlde, etrafındakileri süzdü. Oğlu tarafından, bu kadar açık bir şekilde yalanının ortaya konması karşısında hayretinden verecek bir cevap bulamadı.</span></p>

  <p class="normal normal-override-1" xml:lang="tr"><span class="no-style-override">İppolit neşe dolu bir kahkaha savurdu:</span></p>

  <p class="normal normal-override-1" xml:lang="tr"><span class="no-style-override">– İşte duydunuz! Kendi oğlunuz bile, böyle bir Yüzbaşı Yeropiyegof’un dünyada olmadığını söyledi.</span></p>

  <p class="normal normal-override-1" xml:lang="tr"><span class="no-style-override">İhtiyar general:</span></p>

  <p class="normal normal-override-1" xml:lang="tr"><span class="no-style-override">– Ben, Kapiton Yeropiyegof’tan söz ettim. Yoksa bir yüzbaşıdan değil… Kapiton söz konusuydu… İstifa etmiş bir teğmen; Yeropiyagof… Kapiton.</span></p>

  <p class="normal normal-override-1" xml:lang="tr"><span class="no-style-override">Ganya, kendinden geçerek tekrar söylendi:</span></p>

  <p class="normal normal-override-1" xml:lang="tr"><span class="no-style-override">– Fakat yeryüzünde, Kapiton adında da bir kimse yaşamadı.</span></p>

  <p class="normal normal-override-1" xml:lang="tr"><span class="no-style-override">General, yüzü kıpkırmızı bir hâlde homurdandı:</span></p>

  <p class="normal normal-override-1" xml:lang="tr"><span class="no-style-override">– Neye… Neye yaşamasın? Ptitsin ile Barbara olaya el attılar:</span></p>

  <p class="normal normal-override-1" xml:lang="tr"><span class="no-style-override">– Sus, Ganya!</span></p>

  <p class="normal normal-override-1" xml:lang="tr"><span class="no-style-override">Fakat bu durum generale bir güven verdi ve Ganya’ya, tehdit eder gibi seslendi:</span></p>

  <p class="normal normal-override-1" xml:lang="tr"><span class="no-style-override">– Neden olmasın? Niçin yaşamasın?</span></p>

  <p class="normal normal-override-1" xml:lang="tr"><span class="no-style-override">– Çünkü yok. İşte bu kadar… Kapayınız bu konuyu diyorum size.</span></p>

  <p class="normal normal-override-1" xml:lang="tr"><span class="no-style-override">– Benim oğlum… Benim öz oğlum… Bana… Oh! Tanrım, Teğmen Peropiyegof, Perepiyegof Yeroşka dünyada yaşamadı, ha?</span></p>

  <p class="normal normal-override-1" xml:lang="tr"><span class="no-style-override">İppolit gülerek alay etti.</span></p>

  <p class="normal normal-override-1" xml:lang="tr"><span class="no-style-override">– Hadi bakalım, şimdi de Yeroşka oldu. Demin Kapitoşka idi!</span></p>

  <p class="normal normal-override-1" xml:lang="tr"><span class="no-style-override">– Bu Kapitoşka’dır! Yeroşka değil. Kapitoşka! Kapiton, Kapiton… Kapiton Aleksiyeviç… İstifa etmiş… Bir teğmen… Marya ile evli idi. Marya Petrovna! Şu… Şu… Benim arkadaşım ve dostum… Marya Petrovna Sutugof… Askerliğe beraber girmiştik. Ben onun için neler harcadım… Onu vücudumla korudum… Fakat öldü. Hâlâ, Kapitoşka Yeropiyegof’un olmadığını iddia etmek cesaretini gösteriyorlar! O yaşamadı, ha!</span></p>

  <p class="normal normal-override-1" xml:lang="tr"><span class="no-style-override">General, öfkeden köpürüyordu ama aslında, heyecanının, konuşulan konudan başka bir şeyden ileri geldiği hissediliyordu. Çünkü şu zamandan başka bir anda Kapiton Yeropiyegof’un var olup olmadığını tartışması onda bu derece bir kızgınlık doğuramazdı. Gürültü patırtı eder, bağırır çağırır, sonunda da gider yatardı. Fakat şimdi kalbinin garip bir hissi ile Yeropiyegof’un varlığı hakkındaki en ufak bir şüphe, bardağı taşırmaya yetti.</span></p>

  <p class="normal normal-override-1" xml:lang="tr"><span class="no-style-override">İhtiyar, yüzü kıpkırmızı bir hâlde kollarını havaya kaldırarak bağırdı:</span></p>

  <p class="normal normal-override-1" xml:lang="tr"><span class="no-style-override">– Yeter! Lanet olsun size… Nikola, benim çantamı hazırla gidiyorum…</span></p>

  <p class="normal normal-override-1" xml:lang="tr"><span class="no-style-override">Odadan, deli gibi fırladı. Nina Aleksandrovna, Kolya ve Ptitsin arkasından koştular. Barbara, kardeşine:</span></p>

  <p class="normal normal-override-1" xml:lang="tr"><span class="no-style-override">– İşte iyi yaptın sanki, dedi. Şüphesiz, yine oraya gidecek ve bizi kepaze edecek!</span></p>

  <p class="normal normal-override-1" xml:lang="tr"><span class="no-style-override">Genç adam, öfkesinden boğulur gibi cevap verdi:</span></p>

  <p class="normal normal-override-1" xml:lang="tr"><span class="no-style-override">– Hırsızlık etmesin!</span></p>

  <p class="normal normal-override-1" xml:lang="tr"><span class="no-style-override">Birden gözleri İppolit’in üzerine çevrildi. Titremeye başladı. Ona doğru bağırdı:</span></p>

  <p class="normal normal-override-1" xml:lang="tr"><span class="no-style-override">– Size gelince, şunu hatırlatmak isterim ki, her şeye rağmen, başkasının çatısı altında bulunuyorsunuz ve… Burada misafirperverlik gördünüz. Çılgın bir ihtiyarı kızdırmanız doğru değil…</span></p>

  <p class="normal normal-override-1" xml:lang="tr"><span class="no-style-override">İppolit’in yüzü kasları gerildi. Fakat heyecanına hâkim oldu ve sakinlikle cevap verdi:</span></p>

  <p class="normal normal-override-1" xml:lang="tr"><span class="no-style-override">– Babanızın çıldırdığına dair iddianıza katılmıyorum. Bana öyle geliyor ki, son günlerde zekâsı, azalacağı yerde fazlalaştı. İnanmıyor musunuz? O kadar temkinli, ihtiyatlı oldu ki, her şeyden şüphe ediyor. Her kelimeyi tartarak söylüyor. Bana, şu Kapitoşka’dan söz ederken bir gayesi vardı. Şunu bilin ki, beni bu tarafa sürüklemek istiyordu. Ganya, öfkeyle onun sözünü kesti:</span></p>

  <p class="normal normal-override-1" xml:lang="tr"><span class="no-style-override">– Sizi neye sürüklemek istediğini öğrenmek istemiyorum! Rica ederim, dolambaçlı yollardan hilekârlık etmeyin! Eğer ihtiyarın, bu hâlde bulunmasının gerçek sebebinin ne olduğunu biliyorsanız (beş gündür burada casusluk ediyorsunuz, pekâlâ biliyorsunuzdur) onu kızdırmamanız gerekirdi… Bir kötü talihliyi ve olayı büyüterek annemi perişan etmezdiniz. Çünkü bütün bu mesele, hiçbir şey ifade etmez. Bu bir sarhoşluk meselesi, işte o kadar. Sonra bu, kesinlikle kanıtlanmadı… Üstünde ısrar dahi etmiyorum… Fakat siz, siz onu deşiyorsunuz, çünkü siz… Siz bir…</span></p>

  <p class="normal normal-override-1" xml:lang="tr"><span class="no-style-override">– Bir burgusunuz, diye alay etti İppolit.</span></p>

  <p class="normal normal-override-1" xml:lang="tr"><span class="no-style-override">– Çünkü siz kötü bir yaratıksınız. İçi dolmamış bir tabanca ile kendinizi öldürmek ister gibi yapıp etrafınızdakileri tam yarım saat şaşkına döndürdünüz, onlara işkence ettiniz. Utanılacak bir komedi oynadınız. Siz, yalandan intihar etmek istiysen bir insansınız… Yalancı bir kuklasınız? Size, ben misafirperverlik gösterdim… Burada semirdiniz; artık öksürmüyorsunuz ve işte teşekkürünüz…</span></p>

  <p class="normal normal-override-1" xml:lang="tr"><span class="no-style-override">– Rica ederim, iki kelime söylememe izin verin… Ben Barbara Ardolyonovna’nın yanında oturuyorum, sizin değil. Bana misafirperverlik göstermediniz ve eğer yanılmıyorsam, siz de Ptitsin’in bir misafirisiniz. Dört gün önce anneme, Pavlovsk’ta bir yer araması için rica ettim. Çünkü yağlanmadığım ve hâlâ öksürdüğüm hâlde, kendimi burada iyi hissediyorum. Dün akşam, evin hazır olduğunu annem bildirdi. Ben de bugün, annenizle kardeşinize teşekkür ettikten sonra kendi evime yerleşmeyi düşünüyordum. Bağışlayınız, sözünüzü kestim; sanırım daha söyleyecek birçok şeyiniz vardı.</span></p>

  <p class="normal normal-override-1" xml:lang="tr"><span class="no-style-override">Ganya, heyecanla söylendi:</span></p>

  <p class="normal normal-override-1" xml:lang="tr"><span class="no-style-override">– Oh! Eğer durum böyle ise… İppolit ekledi:</span></p>

  <p class="normal normal-override-1" xml:lang="tr"><span class="no-style-override">– İşte, durum böyle ise, şuraya oturmama izin verin. Hastayım zaten…</span></p>

  <p class="normal normal-override-1" xml:lang="tr"><span class="no-style-override">Generalin boş bıraktığı iskemleye, gayet sakince oturdu ve devam etti:</span></p>

  <p class="normal normal-override-1" xml:lang="tr"><span class="no-style-override">– Hadi, şimdi sizi dinlemeye hazırım… Belki de bu, son görüşmemiz olacak.</span></p>

  <p class="normal normal-override-1" xml:lang="tr"><span class="no-style-override">Ganya zor bir durumda:</span></p>

  <p class="normal normal-override-1" xml:lang="tr"><span class="no-style-override">– Sanmayın ki, sizden af dileyeceğim, dedi. Eğer siz… İppolit, sözünü kesti:</span></p>

  <p class="normal normal-override-1" xml:lang="tr"><span class="no-style-override">– Bu kadar yukarıdan aldığınıza iyi etmiyorsunuz. Ben daha geldiğim gün, ahlakınızı bütün çıplaklığı ile ortaya koymadan gitmemeye yemin etmiştim. Bu zevki, şu dakika tatmak istiyorum. Tabii siz konuştuktan sonra…</span></p>

  <p class="normal normal-override-1" xml:lang="tr"><span class="no-style-override">– Ben de, şu odayı terk etmenizi rica ediyorum.</span></p>

  <p class="normal normal-override-1" xml:lang="tr"><span class="no-style-override">– Konuşsanız daha iyi ederdiniz. Yoksa kalbinizdeki bütün şeyleri söylemediğiniz için pişman olursunuz sonra…</span></p>

  <p class="normal normal-override-1" xml:lang="tr"><span class="no-style-override">Barbara lafa karıştı:</span></p>

  <p class="normal normal-override-1" xml:lang="tr"><span class="no-style-override">– Yeter! İppolit bütün bunlar, çok ayıp; rica ederim kesin! Hasta, ayağa kalktı ve gülerek:</span></p>

  <p class="normal normal-override-1" xml:lang="tr"><span class="no-style-override">– Eğer susuyorsam, bir kadına saygı duyduğum içindir, dedi. İstediğiniz gibi olsun, Barbara Ardolyonovna. Hatırınız için kısa keseceğim. Fakat yalnız birkaç kelime söylemeliyim. Çünkü kardeşinizle benim aramda çok önemli bir meselenin aydınlanması gerekiyor. Bunu, gerçek yüzü ile ortaya koymadan da bu dünyadan gidemem.</span></p>

  <p class="normal normal-override-1" xml:lang="tr"><span class="no-style-override">Ganya:</span></p>

  <p class="normal normal-override-1" xml:lang="tr"><span class="no-style-override">– Yani, siz düpedüz bir dedikoducusunuz, diye bağırdı. İşte bunun için, gitmeden önce mutlaka dedikodu yapmanız gerekiyor.</span></p>

  <p class="normal normal-override-1" xml:lang="tr"><span class="no-style-override">İppolit soğuk bir tavırla:</span></p>

  <p class="normal normal-override-1" xml:lang="tr"><span class="no-style-override">– Görüyorsunuz ya, kendinizi tutamıyorsunuz, dedi. İçinde olanları söylemezseniz, sustuğunuzdan dolayı pişman olacağınız muhakkak. Bir defa daha sözü size bırakıyorum. Bekliyorum.</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç sustu. Çehresi endişeli bir ifade aldı:</span></p>

  <p class="normal normal-override-1" xml:lang="tr"><span class="no-style-override">– Söylemek istemiyorsunuz. Demek sonuna kadar bu rolü oynamak istiyorsunuz. İstediğiniz gibi olsun. Bana gelince, mümkün olduğu kadar kısa keseceğim. Bugün iki- üç defa yüzüme karşı misafirperverliğinizden söz ettiniz. Doğru değil bu! Evinize çağırarak, beni avucunuzun içinde tutmak istiyordunuz; prensten intikam alacağımı düşünüyordunuz. Bundan başka, Aglaya Ivanovna’nın bana karşı bir sempati beslediğini ve itiraflarımı okuduğunu duydunuz. Kendi çıkarlarınızı tamamen benimle birleştirerek, bana dayanacağınızı sandınız. Daha fazla ayrıntıya girmeyeceğim. Diğer taraftan, sizden ne bir itiraf ne de sözlerimin doğrulanmasını istiyorum. Sizi vicdanınızla baş başa bırakmak ve şimdi birbirimizi daha iyi anladığımızı görmek bana yeter.</span></p>

  <p class="normal normal-override-1" xml:lang="tr"><span class="no-style-override">Barbara bağırdı:</span></p>

  <p class="normal normal-override-1" xml:lang="tr"><span class="no-style-override">– En basit bir olayı ne hale soktunuz!</span></p>

  <p class="normal normal-override-1" xml:lang="tr"><span class="no-style-override">Ganya:</span></p>

  <p class="normal normal-override-1" xml:lang="tr"><span class="no-style-override">– Sana söylemedim mi, “dedikoducu yumurcaktır” diye, kardeşine açıklama yaptı.</span></p>

  <p class="normal normal-override-1" xml:lang="tr"><span class="no-style-override">İppolit, Barbara’ya dönerek devam etti:</span></p>

  <p class="normal normal-override-1" xml:lang="tr"><span class="no-style-override">– İzin verirseniz Barbara Ardolyonovna, devam ediyorum. Şüphesiz ben prensi, ne sevebilirim ne de ona saygı duyabilirim; fakat o gerçekten temiz bir adam. Bazen gülünç olduğu hâlde… Her ne ise! Ona lanet etmek için hiçbir sebep yok. Kardeşiniz beni onun üzerine saldırtırken, ben hiçbir şey yapmıyordum. Sonunu bekleyerek gülüyordum. Gabriel Ardolyonoviç’in benimle konuşurken dilini tutamayarak, bana en gereksiz itiraflarda bulunacağından şüphe ediyordum, işte bu oldu… Bunu bir tarafa bırakmaya şimdi hazırım. Fakat Barbara Ardolyonovna, sadece sizin için yapıyorum bunu. Beni tuzağa düşürmenin kolay olmadığını size anlattıktan sonra, kardeşinizi karşımda niçin bu kadar gülünç bir duruma sokmak istediğimi de açıklamak isterim. Şunu bilin ki, bu işi bir kin yüzünden yapıyorum. Bunu da itiraf etmekte tereddüt etmiyorum. Ölürken -oysa iyileştiğimi sandığınız hâlde öleceğim- öyle hissediyorum ki, bütün hayatımca beni rahatsız edene lanet ettiğim, sayılamayacak kadar çok insanlar sınıfının bir temsilcisini gülünç bir duruma sokabilirsem, cennete daha rahat bir şekilde gideceğim. Saygıdeğer kardeşiniz, bu insanlar sınıfının bir yüzünü canlandırıyor. Size lanet ediyorum, Gabriel Ardolyonoviç. Belki de sizi şaşırtacak ama size lanet etmemin tek sebebi, sizin bu tipi, bu kişiliği, adiliğin en ileri götürülmüş ve en bayağı şeklini temsil ettiğiniz içindir. Siz son derece aşağılıksınız. Azametli bir sessizliğin arkasında gizli ve hiçbir şeyden şüphelenmeyen bir bayağılığı canlandırıyorsunuz. Siz hilekârların hilekârısınız, kafanızda ve de kalbinizde hiçbir şahsî fikir asla doğamaz. Fakat arzularınız sonsuzdur. Büyük bir dâhi olduğunuza kesinlikle eminsiniz. Fakat kederli hayatınızda, tereddüt sizi yalnız bırakmaz. O zaman, büyük öfke ve arzularınız canlanır, oh! Sizin için ufukta hâlâ da siyah noktalar var. Tamamen hayvanlaştığınız zaman onlar kaybolacaklar. Bu uzun sürmeyecek. Herhâlde önünüzde uzun ve çetin bir yol var; neşeli demiyorum, çekiniyorum. Önce şunu size haber vereyim ki, o insanla evlenemeyeceksiniz.</span></p>

  <p class="normal normal-override-1" xml:lang="tr"><span class="no-style-override">Barbara bağırdı:</span></p>

  <p class="normal normal-override-1" xml:lang="tr"><span class="no-style-override">– Katlanılamaz buna artık! Bitirmeyecek misin? Yılandilli yaratık!</span></p>

  <p class="normal normal-override-1" xml:lang="tr"><span class="no-style-override">Ganya sapsarı olmuştu, titriyordu; fakat tek kelime bile söylemedi. İppolit sustu. Bu şaşkınlıktan memnun olarak, Barbara’nın yüzüne baktı, sırıttı. Sonra selamladı ve bir kelime eklemeden dışarı çıktı.</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç, haklı olarak talihinden şikâyet edebilirdi. Uzun süre odada dolaştı; Barbara ne onunla konuşmaya, ne de onun yüzüne bakmaya cesaret edebiliyordu. Sonunda genç adam bir pencerenin yanına gitti ve kardeşine sırtını döndü. Yukarıdan, tekrar gürültüler gelmeye başlamıştı.</span></p>

  <p class="normal normal-override-1" xml:lang="tr"><span class="no-style-override">Barbara Ardolyonovna: “Bir değneğin hep iki ucu vardır.” diyen Rus atasözünü düşündü ve ayağa kalktı.</span></p>

  <p class="normal normal-override-1" xml:lang="tr"><span class="no-style-override">Ganya, kardeşinin ayağa kalktığını görerek ona:</span></p>

  <p class="normal normal-override-1" xml:lang="tr"><span class="no-style-override">– Gidiyor musun, dedi. Bekle, şuna bak.</span></p>

  <p class="normal normal-override-1" xml:lang="tr"><span class="no-style-override">Ganya ilerledi ve küçük bir mektup şeklindeki kâğıdı ona doğru attı.</span></p>

  <p class="normal normal-override-1" xml:lang="tr"><span class="no-style-override">Barbara ellerini ovuşturarak bağırdı:</span></p>

  <p class="normal normal-override-1" xml:lang="tr"><span class="no-style-override">– Tanrım! Pusulada altı satır vardı:</span></p>

  <p class="normal normal-override-1" xml:lang="tr"><span class="no-style-override">“Gabriel Ardolyonoviç gösterdiğiniz iyi niyete güvenerek, benim için çok önemli bir mesele üzerinde görüşünüzü almaya karar verdim. Yeşil kanepenin üzerinde, yarın sabah saat tam yedide sizinle görüşmek istiyorum. Bu yer villamızdan pek uzak değildir. Mutlaka size eşlik etmesi gereken Barbara Ardolyonovna bu yeri gayet iyi bilir. A.E.”</span></p>

  <p class="normal normal-override-1" xml:lang="tr"><span class="no-style-override">Barbara Ardolyonovna kollarını açarak:</span></p>

  <p class="normal normal-override-1" xml:lang="tr"><span class="no-style-override">– Gel de şimdi bunu hallet, dedi.</span></p>

  <p class="normal normal-override-1" xml:lang="tr"><span class="no-style-override">Ganya’nın, o sırada bir şey söyleyecek hâli yoktu. İppolit’in demin söylediği sözlerin aksini ispat eden bu zaferinden dolayı memnuniyetini gizleyemedi. Yüzünde, bir gülümseme belirdi.</span></p>

  <p class="normal normal-override-1" xml:lang="tr"><span class="no-style-override">Barbara neşeli görünüyordu:</span></p>

  <p class="normal normal-override-1" xml:lang="tr"><span class="no-style-override">– Tam da nişanlanacakları gün… Şimdi gel de ne istediğini anla.</span></p>

  <p class="normal normal-override-1" xml:lang="tr"><span class="no-style-override">Ganya sordu:</span></p>

  <p class="normal normal-override-1" xml:lang="tr"><span class="no-style-override">– Acaba yarın bana neden söz edecek?</span></p>

  <p class="normal normal-override-1" xml:lang="tr"><span class="no-style-override">– Bunu bilmenin önemi yok. Önemli olan nokta, altı aydır ilk defa seni görmek arzusunu duymasıdır. Dinle beni, Ganya… Ne olursa olsun ve konuşma ne gibi bir sonuç verirse versin, şunu bil ki, bu önemlidir, hem de çok önemli! Bari bu sefer şaşkınlık yapma; pot kırma, utangaç da davranma! Gözünü aç! Bu altı ay içinde, onlara gidip gelerek ne gibi bir gaye güttüğümü anlamamazlık edebilir miydi? Şunu da bil ki, bana bir kelime bile söylemedi; hiçbir şey yokmuş gibi yaptı. Oraya gizlice girdim. Generalin karısı bile bilmiyordu; yoksa çoktan beni kapı dışarı ederdi. Senin için tehlikeye atıldım; ne olursa olsun öğrenmek istiyordum…</span></p>

  <p class="normal normal-override-1" xml:lang="tr"><span class="no-style-override">Yukarıdan sesler ve gürültüler gelmeye başladı. Birçok kimse merdivenden iniyordu.</span></p>

  <p class="normal normal-override-1" xml:lang="tr"><span class="no-style-override">Barbara, heyecanını tutamayarak bağırdı:</span></p>

  <p class="normal normal-override-1" xml:lang="tr"><span class="no-style-override">– Şimdi onu kesinlikle dışarı çıkartmamalı! Hatta en ufak bir kepazeliğin gölgesi bile olmamalı! Git de ondan af dile!</span></p>

  <p class="normal normal-override-1" xml:lang="tr"><span class="no-style-override">Fakat aile babası, çoktan yola koyulmuştu. Arkasında Kolya, bavulunu sürüklüyordu. Nina Aleksandrovna, kapıda hıçkırıyordu; kocasının arkasından koşmak istemişti. Fakat Ptitsin onu alıkoymuştu. Ptitsin, Nina Aleksandrovna’ya:</span></p>

  <p class="normal normal-override-1" xml:lang="tr"><span class="no-style-override">– Onu daha fazla kudurtmaktan başka bir şeye yaramayacak bu, dedi. Gidecek hiçbir yeri yok; yarım saate kalmaz, tekrar getirecekler. Bu hususta Kolya ile görüştüm; bırakın da aklına eseni yapsın.</span></p>

  <p class="normal normal-override-1" xml:lang="tr"><span class="no-style-override">Gabriel Ardolyonoviç pencereden bağırmaya başladı:</span></p>

  <p class="normal normal-override-1" xml:lang="tr"><span class="no-style-override">– Niçin böyle dik kafalılık ediyorsunuz? Nereye gidiyorsunuz, nereye gideceğinizi bile bilmiyorsunuz.</span></p>

  <p class="normal normal-override-1" xml:lang="tr"><span class="no-style-override">Barbara yakardı:</span></p>

  <p class="normal normal-override-1" xml:lang="tr"><span class="no-style-override">– Dönün, baba! Komşular duyuyor…</span></p>

  <p class="normal normal-override-1" xml:lang="tr"><span class="no-style-override">General durdu, geri döndü ve kolunu kaldırarak bağırdı:</span></p>

  <p class="normal normal-override-1" xml:lang="tr"><span class="no-style-override">– Bu eve lanet ediyorum. Ganya pencereden:</span></p>

  <p class="normal normal-override-1" xml:lang="tr"><span class="no-style-override">– Bu kabadayılıklar neye, diye seslendi. Nereye gideceksiniz böyle? Nereye gidebileceğinizi bile bilmiyorsunuz.</span></p>

  <p class="normal normal-override-1" xml:lang="tr"><span class="no-style-override">Barbara da:</span></p>

  <p class="normal normal-override-1" xml:lang="tr"><span class="no-style-override">– Baba, gelin Tanrı aşkına! Komşular duyuyor, diye haykırdı.</span></p>

  <p class="normal normal-override-1" xml:lang="tr"><span class="no-style-override">General, birden durdu. Döndü, elini uzattı ve bir tarzda:</span></p>

  <p class="normal normal-override-1" xml:lang="tr"><span class="no-style-override">– Bu eve lanet olsun, dedi. Ganya, pencereyi hızla kapayarak:</span></p>

  <p class="normal normal-override-1" xml:lang="tr"><span class="no-style-override">– Mübarek, bir de bunu sahne artisti gibi söylüyor, diye homurdandı.</span></p>

  <p class="normal normal-override-1" xml:lang="tr"><span class="no-style-override">Gerçekten, bütün komşuların kulağı kirişte idi. Barbara hızla odadan çıktı.</span></p>

  <p class="normal normal-override-1" xml:lang="tr"><span class="no-style-override">O gidince Ganya, masanın üstünde duran pusulayı aldı, dudaklarına götürdü, dilini şaklattı ve ayaklarını birbirine vurdu.</span></p>

</body>

</html>