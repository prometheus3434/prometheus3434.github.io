<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>kitap-1.xhtml</title>
  <link href="../Styles/template.css" rel="stylesheet" type="text/css"/>
</head>

<body>

  <h2 class="stil1 stil1-override" id="sigil_toc_id_9" xml:lang="tr"><span class="no-style-override-5">IX</span></h2>

  <p class="normal normal-override-1" xml:lang="tr"><span class="no-style-override">Gavrila Ardalionoviç, kulak kesilerek kendisini dinleyen, şaşkınlıktan gözlerini ona diken ve galiba büyük bir telaş içinde olan Bordovski’ye bakarak söze başladı:</span></p>

  <p class="normal normal-override-1" xml:lang="tr"><span class="no-style-override">- Babanız kolej kâtibi Bay Burdovski ile sayın annenizin yasal bir şekilde evlenmesinden iki yıl sonra dünyaya gelmiş olduğunuzu, tabii ciddi olarak inkâr etmez ve inkâr etmek istemezsiniz herhâlde. Doğum tarihinizi kesin olarak kanıtlamak pek kolay. Öyle ki, bu gerçeğin Bay Keller’in makalesinde sizin ve annenizin pek gücüne gidecek bir şekilde saptırılması durumu, bu şekilde haklı olduğunuzu göstermek ve böylece çıkarlarınızı korumak isteyen Bay Keller’in kendi hayal ürününden başka bir şey değildir. Bay Keller, makaleyi -ama hepsini değil- size okuduğunu söylüyor… Şüphesiz ki size makalenin o kısmını okumamıştır…</span></p>

  <p class="normal normal-override-1" xml:lang="tr"><span class="no-style-override">Boksör onun sözünü keserek:</span></p>

  <p class="normal normal-override-1" xml:lang="tr"><span class="no-style-override">- Okumadım, doğru, dedi. Ama bu bilgileri bana itibarlı bir kişi verdi, ben de… Gavrila Ardalionoviç:</span></p>

  <p class="normal normal-override-1" xml:lang="tr"><span class="no-style-override">- Özür dilerim Bay Keller, diye onu durdurdu. İzninizle ben konuşayım. Bana inanın ki, sırası gelince makalenize de değineceğim, o zaman açıklamanızı yaparsınız. Şimdiyse sıraya göre devam edersek daha iyi olur. Tamamiyle bir rastlantı eseri olarak, kız kardeşim Varvara Ardalionovna Ptitsina’nın yardımı ile onun yakın dostu, çiftlik sahibi dul Vera Alekseyevna Zubkova’dan ona yirmi dört yıl önce Rusya dışından Pavlişçev tarafından yazılmış bir mektubu aldım. Vera Alekseyevna ile yakından tanışınca, onun tavsiyesi üzerine Bay Pavlişçev’in uzak akrabası ve o zamanlar dostu olan Emekli Albay Timofey Feodoroviç Vyazovkin’e baş vurdum. Ondan Nikolay Andreyeviç’in yine sınır dışından yazmış olduğu iki mektubu alabildim. Bu üç mektuba, onların tarih ve taşıdıkları gerçeğe göre; Nikolay Andreyeviç’in o zaman sınır dışına çıktığı (Orada üst üste üç yıl kalmış) hiç şüphe götürmeyecek bir şekilde ve matematikçe kanıtlanıyor. Yani sizin doğuşunuzdan tam bir buçuk yıl önce oluyor bu, Bay Burdovski. Anneniz, sizin de bildiğiniz gibi, hiçbir zaman Rusya’dan dışarı çıkmamıştır. Şu dakikada bu mektupları okuyacak değilim. Şimdi ise çok geç. Ben sadece olan bir şeyi bildiriyorum. Ama isterseniz Bay Burdovski, hemen yarın, sabah buluşalım, şahitlerinizi (Kaç kişi isterseniz getirebilirsiniz) ve yazıları karşılaştırmak üzere eksperlerinizi getirirseniz, verdiğim bilginin bir gerçek olduğuna inanacaksınız. Mesele böyle olduğuna göre de, tabi bütün bu dava düşüyor ve kendiliğinden sona eriyor.</span></p>

  <p class="normal normal-override-1" xml:lang="tr"><span class="no-style-override">Yine genel bir hareket, büyük bir telaş baş gösterdi. Burdovski, birden sandalyesinden kalktı.</span></p>

  <p class="normal normal-override-1" xml:lang="tr"><span class="no-style-override">- Öyleyse ben aldatılmışım, aldatılmışım ama Çabarev tarafından değil, çok, çok daha önce, ne eksper, ne de randevu istemiyorum, inanıyorum, vazgeçiyorum, vazgeçiyorum… On bini kabul etmiyorum… Hoşça kalın…</span></p>

  <p class="normal normal-override-1" xml:lang="tr"><span class="no-style-override">Kasketini aldı ve gitmek üzere sandalyeyi itti.</span></p>

  <p class="normal normal-override-1" xml:lang="tr"><span class="no-style-override">Gavrila Ardalionoviç, yavaş, tatlı bir sesle:</span></p>

  <p class="normal normal-override-1" xml:lang="tr"><span class="no-style-override">- Mümkünse Bay Burdovski, diye onu durdurdu, hiç olmazsa daha beş dakika burada kalın. Bu iş dolayısıyla, ayrıca sizin için pek önemli, hiç değilse oldukça meraklı bazı gerçekler daha ortaya çıkmaktadır. Benim düşünceme göre onları öğrenmemek olmaz, dava tamamen aydınlanmalı. Bu, sanırım daha çok hoşunuza gidecektir.</span></p>

  <p class="normal normal-override-1" xml:lang="tr"><span class="no-style-override">Burdovski, derin bir düşünceye dalmış gibi, başını biraz yere eğerek sessizce oturdu. Beraber gitmek için onun arkasından kalkmış olan Lebedev’in yeğeni de oturdu. O, gerçi şaşkına dönmemiş ve cesaretini kaybetmemişti ama galiba çıkmaza girmiş gibiydi. İppolit somurtmuştu, üzüntülüydü, pek şaşırmış bir hâldeydi. Ama tam o sırada öyle bir öksürük nöbetine tutuldu ki mendilini bile kana buladı. Boksör, korku içindeydi.</span></p>

  <p class="normal normal-override-1" xml:lang="tr"><span class="no-style-override">Acı bir sesle:</span></p>

  <p class="normal normal-override-1" xml:lang="tr"><span class="no-style-override">- Ah Antip, diye bağırdı. O zaman… Üç gün önce sana, belki sen gerçekten de Pavlişçev’in oğlu değilsindir, dememiş miydim?..</span></p>

  <div>

    <div class="generated-style">

      <p class="normal normal-override-1" xml:lang="tr"></p>

      <p class="normal normal-override-1" xml:lang="tr"><span class="no-style-override">Tutuk bir gülüş duyuldu, iki-üç kişi ötekilerden daha yüksek sesle güldü.</span></p>

      <p class="normal normal-override-1" xml:lang="tr"><span class="no-style-override">Gavrila Ardalionoviç:</span></p>

      <p class="normal normal-override-1" xml:lang="tr"><span class="no-style-override">- Şu anda verdiğiniz bilgi Bay Keller, diye söze karıştı, pek kıymetli. Buna rağmen Bay Burdovski, dünyaya geliş tarihini pek iyi bilmekle beraber Pavlişçev’in sınır dışında bulunması durumunu bilmediğini elimdeki kesin delillere dayanarak ispat edebilirim. Pavlişçev hayatının büyük bir kısmını Rusya dışında geçirmiş ve sürekli kısa zamanlar için Rusya’ya dönmüştür. Bundan başka aradan yirmi yıldan fazla bir zaman geçtiğini göz önünde bulunduracak olursak, Pavlişçev’i yakından tanıyanlar için bile onun memleketten ayrılışı fazla bir önem taşımaz. O zaman daha doğmamış bile olan Bay Burdovski’nin bunu bilmemesi de doğaldır. Tabii şimdi bu konuda bilgi toplamak imkânsızdı ama itiraf etmeliyim ki, elde ettiğim bilgiler, bir rastlantı sonucu elime geçmiştir, elbette geçmeyebilirdi de. Öyle ki Bay Burdovski, hatta Çebarov bilgi toplamak isteseydi bile, bunları elde etmesi hemen hemen imkânsızdı. Ama onların aklına bile gelmeyebilirdi…</span></p>

      <p class="normal normal-override-1" xml:lang="tr"><span class="no-style-override">Ippolit birden kızgınlıkla onun sözünü kesti.,</span></p>

      <p class="normal normal-override-1" xml:lang="tr"><span class="no-style-override">- İzin verin Bay Ivolgin, bütün bu saçmalıklara ne gerek var? (özür dilerim) Mesele artık anlaşıldı, esas gerçeğe inanmaya razıyız, öyleyse bu ağır ve onur kırıcı gevezeliğe ne gerek var? Siz belki, araştırmalarınızda gösterdiğiniz ustalığı, ne kadar mükemmel bir sorgu yargıcı, bir dedektif olduğunuzu bize ve prense anlatmak istiyorsunuz? Yoksa Burdovski’nin bilmeyerek bu işe karıştığı için onun özür dilemesini ve beraatını mı istemek niyetindesiniz? Ama bu küstâhlıktır sayın bay! Bilmiş olunuz ki, Burdovski’nin özür dilemeye ve beraate ihtiyacı yoktur! O, zaten gücenmiş, ağır, biçimsiz bir durumda, bunu tahmin etmeniz, anlamanız gerekirdi…</span></p>

      <p class="normal normal-override-1" xml:lang="tr"><span class="no-style-override">Gavrila Ardalionoviç:</span></p>

      <p class="normal normal-override-1" xml:lang="tr"><span class="no-style-override">- Yeter Bay Terentyev, yeter, diye güçlükle onun sözünü kesebildi, sakin olun, sinirlenmeyin, galiba çok hastasınız. Sizi anlıyorum, öyleyse sözlerimi hemen noktalayayım. Yani bilinmesinin faydalı olacağını sandığım bazı gerçekleri kısaca anlatıvereyim; diye ekledi. Çünkü sabırsızlığa benzer genel bir hareket gözünden kaçmamıştı. Bu işle ilgilenenlerin bilmesi için sadece hem de ispatlarıyla, şunları söyleyeceğim: Bay Burdovski, annenizin Pavlişçev’in ilgi ve şefkatini üzerinde toplamasının sebebi, Nikolay Andreyeviç Pavlişçev’in ilk gençliğinde âşık olduğu köle kızın kız kardeşi oluşuymuş. Pavlişçev o kıza o kadar âşıkmış ki, ani bir şekilde ölmeseymiş, onunla mutlaka evlenecekmiş. Bu ailevi bilginin tamamıyla doğru olduğunu ve çok az kişinin bildiğini, hatta büsbütün unutulmuş olduğunu kanıtlayacak delillerim var. Daha da size, annenizin henüz on yaşında bir çocukken Pavlişçev tarafından terbiye edilmek üzere, akraba gibi alındığını, ona değerli bir çeyiz hazırladığını, bütün bu ilginin Pavlişçev’in pek kalabalık olan akrabaları arasında türlü söylentilere sebep olduğunu anlatabilirim. Onun terbiye ettiği bu kızla evleneceğini sananlar bile olmuş ama anneniz yirmi yaşındayken, kendi isteği ile kadastro memuru Bay Burdovski ile evlenmiş. Burada, babanız Bay Burdovski, annenizle evlenip çeyiz olarak on beş bin rubleyi alınca, memurluğu bırakarak ticarete atıldığına, sermayesini batırınca buna katlanamayarak kendini içkiye verdiğine, bu yüzden hastalanıp annenizle evliliğinin sekizinci yılında öldüğüne dair elimde kesin bilgilerim var. Sonra, annenizin söylediğine göre, kendisi yoksulluk içinde kalmış. Pavlişçev’in soylu yardımı, yılda altı yüz ruble civarında bir yardım, olmasaymış mahvolup gidecekmiş. Ondan sonra, sizi çocukken pek sevdiğine dair bir sürü belge var. Bu şahitlere ve yine de annenizin doğruladığına göre, sizi daha çok, çocukluğunuzda durgun, sakat, acınacak bir hâlde olduğunuz için sevmiş -Elde ettiğim bilgilere göre ise Pavlişçev, doğanın öfkesine çarpılan herkese, ayrıca çocuklara karşı bütün ömrünce özel bir şefkat duygusu beslemiş. Bu da, inancıma göre davamız bakımından pek önemli bir husus… Sonunda, asıl önemli bulduğum hususu bildirmekle de övünebilirim: Pavlişçev’in size karşı duyduğu bu sevgi -onun çabalarıyla liseye girmiş ve ayrı bir gözetim altında okumuşsunuz- artık yavaş yavaş akraba arasında sizin Pavlişçev’in oğlu olduğunuzu, babanızın da aldatılmış bir koca olduğu düşüncesini doğurmuş. Ama asıl konu şu ki, bu düşünce, Pavlişçev’in hayatının son yıllarında, gerçekler unutulup, buna dair bilgi edinmenin de imkânı olmadığı, herkesin vasiyetname telaşına düştüğü bir sırada kökleşmiş. Şüphesiz bu düşünce size kadar da ulaşmış ve size hâkim olmuştur. Kendisiyle şahsen tanışmak şerefine erdiğim anneniz, bütün dedikoduları bilmekle beraber, hatta şimdiye kadar sizin, yani oğlunun dahi bu dedikoduların etkisi altında olduğunuzu bilmiyordu -ben de bunu ondan gizledim… Saygıdeğer annenizi Pskov’da hasta, en yoksul bir durumda -Pavlişçev’in ölümünden sonra bu duruma düşmüş- buldum. Yalnız sizin gayret ve yardımınızla bu dünyada yaşadığını minnet gözyaşlarıyla bildirdi, ilerde sizden çok şeyler bekliyor ve gelecek başarılarınıza bütün kalbiyle inanıyor…</span></p>

      <p class="normal normal-override-1" xml:lang="tr"><span class="no-style-override">Lebedev’in yeğeni, yüksek sesle ve sabırsızlıkla:</span></p>

      <p class="normal normal-override-1" xml:lang="tr"><span class="no-style-override">- Artık buna dayanılmaz, diye bağırdı. Bütün bunları sormana ne gerek var?</span></p>

      <p class="normal normal-override-1" xml:lang="tr"><span class="no-style-override">Ippolit, hızlı hızlı kımıldanarak:</span></p>

      <p class="normal normal-override-1" xml:lang="tr"><span class="no-style-override">- İğrenç, ayıp, dedi.</span></p>

      <p class="normal normal-override-1" xml:lang="tr"><span class="no-style-override">Ama Burdovski hiçbir şeyin farkında değildi, hatta kımıldamadı bile.</span></p>

      <p class="normal normal-override-1" xml:lang="tr"><span class="no-style-override">Gavrila Ardalioaoviç, sonuncu zehrini akıtmaya hazırlanırken kurnaz bir şaşkınlıkla:</span></p>

      <p class="normal normal-override-1" xml:lang="tr"><span class="no-style-override">- Neye? Niçin, diye sordu. Birincisi; şimdi Bay Burdovski, Pavlişçev’in onu, oğlu gibi değil, âlicenaplığından sevmiş olduğuna emin olabilir. Demin makale okunduktan sonra Keller’i onaylayan ve cesaretlendiren Bay Burdovski’nin bu gerçeği mutlaka bilmesi gerekiyordu. Sizi soylu bir insan olarak bildiğim için böyle söylüyorum, Bay Burdovski; ikincisi, namuslu bir insan olduğunu herkes açıkça anlamıştır. Şimdi prens, daha çabuk ve deminkinden daha büyük bir hevesle ona dostça bir yardımda bulunmayı, demin okul ve Pavlişçev’den söz ederken ileri sürdüğü maddi yardımı teklif edebilir.</span></p>

      <p class="normal normal-override-1" xml:lang="tr"><span class="no-style-override">Prens, gerçek bir korku içinde:</span></p>

      <p class="normal normal-override-1" xml:lang="tr"><span class="no-style-override">- Durun Gavrila Ardalionoviç, durun, diye bağırdı, artık gecikmişti. Burdovski sinirlilikle:</span></p>

      <p class="normal normal-override-1" xml:lang="tr"><span class="no-style-override">- Ben söyledim, bundan önce de üç defa söylemiştim, diye bağırdı. Para istemiyorum. Kabul edemem… Niçin… İstemiyorum… Defoluyorum!…</span></p>

      <p class="normal normal-override-1" xml:lang="tr"><span class="no-style-override">Bunu sözler söylemez, terastan koşarak uzaklaştı. Ama Lebedev’in yeğeni onu kolundan yakaladı ve kulağına bir şeyler fısıldadı, öteki çabucak geri döndü, cebinden yapıştırılmamış büyük bir mektup zarfı çıkararak prensin yanındaki küçük masanın üzerine attı.</span></p>

      <p class="normal normal-override-1" xml:lang="tr"><span class="no-style-override">- İşte para!… Hakkınız yoktu!… Hakkınız yoktu! Para vermeye!.. Doktorenko:</span></p>

      <p class="normal normal-override-1" xml:lang="tr"><span class="no-style-override">- Bu Çebarov eliyle sadaka kabilinden ona göndermeye kalkıştığınız iki yüz elli rubledir, diye açıkladı.</span></p>

      <p class="normal normal-override-1" xml:lang="tr"><span class="no-style-override">Kolya:</span></p>

      <p class="normal normal-override-1" xml:lang="tr"><span class="no-style-override">- Makalede elli ruble deniyor, diye bağırdı. Prens, Brodovski’ye yaklaşarak:</span></p>

      <p class="normal normal-override-1" xml:lang="tr"><span class="no-style-override">- Özür dilerim, dedi. Size karşı suçluyum Burdovski, ama emin olun, bunu bir sadaka olarak göndermedim. Şimdi bile suçluyum… Demin de suçlu idim -prens pek üzgündü, yorgun, hâlsiz bir görünüşü vardı, sözleri de birbirinden kopuktu… Dolandırıcılıktan söz etmiştim… Ama bu sizin için söylenmiş değildir, yanıldım. Sizin benim gibi hasta olduğunuzu söyledim. Ama siz tıpkı benim gibisiniz. Siz dersler veriyor, annenize bakıyorsunuz. Annenizin namusunu lekelediğinizi söyledim ama siz onu seviyormuşsunuz, bunu kendisi söylemiş… Bilmiyordum… Gavrila Ardalionoviç demin bana her şeyi anlatmamıştı… Özür dilerim. Ben, on bin ruble teklif etmeye kalkıştım ama suçluyum, bunu böyle yapmamalıydım, fakat şimdi, artık olmaz, çünkü siz benden nefret ediyorsunuz.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Burası tımarhane yahu, diye bağırdı. Aglaya da kendini tutamayarak sert sert:</span></p>

      <p class="normal normal-override-1" xml:lang="tr"><span class="no-style-override">- Tımarhane ya, dedi</span></p>

      <p class="normal normal-override-1" xml:lang="tr"><span class="no-style-override">Ama onun sözleri gürültüye karıştı, artık hepsi yüksek sesle konuşuyor, düşüncesini açıklıyordu. Kimi tartışıyor, kimi gülüyordu. Ivan Feodoroviç, sonsuz bir öfke içindeydi, şerefi iki paralık olmuş bir insan tavrıyla Lizaveta Prokofyevna’ya bakıyordu. Lebedev’in yeğeni son sözünü araya sıkıştırdı:</span></p>

      <p class="normal normal-override-1" xml:lang="tr"><span class="no-style-override">- Evet, prens, size hak vermek gerek, şeyinizden… Eh, diyelim ki hastalığınızdan -yani daha uygun bir dille ifade etmek için- faydalanmasını beceriyorsunuz. Dostluğunuzu ve parayı öyle kurnaz bir şekilde teklif etmeyi becerdiniz ki, şimdiki hâlde soylu bir insanın onları kabul etmesine hiç imkân yok. Bu, ya pek masumca yahut pek ustaca yapılmış bir şey… Bununla birlikte, siz bunu daha iyi bilirsiniz.</span></p>

      <p class="normal normal-override-1" xml:lang="tr"><span class="no-style-override">Bu sırada içinde para olan zarfı açan Gavrila Ardalionoviç:</span></p>

      <p class="normal normal-override-1" xml:lang="tr"><span class="no-style-override">- İzin verin baylar, diye bağırdı, burada iki yüz elli değil, sadece yüz ruble var. Bunu, herhangi bir anlaşmazlığa meydan vermemek için söylüyorum, prens.</span></p>

      <p class="normal normal-override-1" xml:lang="tr"><span class="no-style-override">Prens, Gavrila Ardalionoviç’e ellerini silkerek:</span></p>

      <p class="normal normal-override-1" xml:lang="tr"><span class="no-style-override">- Bırakın, bırakın, diye bağırdı.</span></p>

      <p class="normal normal-override-1" xml:lang="tr"><span class="no-style-override">Lebedev’in yeğeni:</span></p>

      <p class="normal normal-override-1" xml:lang="tr"><span class="no-style-override">- Bırakın! Ne demek, diye hemen işaret etti. Sizin ‘bırakın!’ demeniz bizi aşağılamaktır, prens. Biz gizlemiyoruz, açık açık bildiriyoruz; evet burada yüz elli değil, yalnız yüz ruble var ama hepsi değil mi ki…</span></p>

      <p class="normal normal-override-1" xml:lang="tr"><span class="no-style-override">Gavrila Ardalionoviç, küçük bir çocuğu andıran bir şaşkınlıkla:</span></p>

      <p class="normal normal-override-1" xml:lang="tr"><span class="no-style-override">- Hayır, hepsi bir değil, diye söze karıştı. Lebedev’in yeğeni öfkeli bir sabırsızlıkla:</span></p>

      <p class="normal normal-override-1" xml:lang="tr"><span class="no-style-override">- Sözümü kesmeyin. Biz sandığınız kadar aptal değiliz, bay avukat, diye bağırdı. Elbette iki yüz elli değil, yüz ruble, hem hepsi bir değil mi. Ancak önemli olan ilkelerdir. Burada girişimin önemi yüz elli rublenin eksik oluşu ayrıntıdan başka bir değildir, önemli olan, Burdovski’nin sadakanızı kabul etmemesidir, asaletmeap,, Onu sizin yüzünüze fırlatıyor. Ha yüz ruble olmuş, ha iki yüz elli, hepsi bir. Burdovski, on bini kabul etmedi, kendiniz gördünüz. Namussuzun biri olsaydı, yüz rubleyi de getirmezdi! O yüz elli ruble Çebarov’un prense gelip gitme harcamalarının karşılığıdır. Daha çok bizim işi yürütmekteki acemiliğimizle alay edebilirsiniz; siz zaten böyle olmadan da bizi gülünç göstermeye var kuvvetinizle çalıştınız; ancak bize namussuz olduğumuzu söylemeye hakkınız yok. Bu yüz elli rubleyi sayın bay, hep beraber prense ödeyeceğiz. Birer ruble de olsa geri vereceğiz, hem de faizi ile. Burdovski yoksul, Burdovski’nin milyonları yok, Çebarov ise gelip gittikten sonra fatura gösterdi. Kazanacağımızı umuyordu… Onun yerinde kim başka türlü davranabilirdi:</span></p>

      <p class="normal normal-override-1" xml:lang="tr"><span class="no-style-override">Prens ŞÇ.:</span></p>

      <p class="normal normal-override-1" xml:lang="tr"><span class="no-style-override">- Kim ne demek, diye sordu. Lizaveta Prokefyevna:</span></p>

      <p class="normal normal-override-1" xml:lang="tr"><span class="no-style-override">- Burada aklımı oynatacağım, diye bağırdı. Uzun zaman bir kenarda olayı izleyen Yevgeniy Panoviç:</span></p>

      <p class="normal normal-override-1" xml:lang="tr"><span class="no-style-override">- Bu bana, geçenlerde soymak kastiyle bir çırpıda altı kişiyi öldüren müvekkilinin yoksulluğunu bir bahane olarak ileri süren avukatın ünlü savunmasını hatırlatıyor, diyerek güldü. O da sözlerini buna benzer bir sonuca bağlamıştı. ‘Elbette ki müvekkilim, yoksul olduğu için bu altı kişiyi öldürmeyi aklına ‘koymuştu, zaten onun yerinde başkası olsaydı aklına böyle bir şey gelmez miydi?’ Buna benzer bir şeydi ama pek eğlendirici bir şeydi.</span></p>

      <p class="normal normal-override-1" xml:lang="tr"><span class="no-style-override">Öfkesinden âdeta tir tir titreyen Yelizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Yeter, diye bağırdı. Bu saçma şeyleri burada kesmenin zamanıdır! Duymak istemiyorum bunları.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, korkunç bir heyecan içindeydi. Korkutucu bir eda ile başını arkaya attı ve gururlu, ateşli, sabırsız bir meydan okuyuşla bakışlarını oradakilerin üzerinde gezdirdi. O dakikada dostlarını düşmanlarından ayırt ettiği şüpheliydi. Bu, uzun zaman tutulan ama sonunda gürültü ile patlak veren öfkenin gelip dayandığı nokta idi. O noktaya gelen bir insanın başlıca gayesini hemen kavgaya girişmek, derhal ve çabucak birisinin üzerine saldırmak ihtiyacı oluşturur. Lizaveta Prokofyevna’yı tanıyanlar onun bambaşka bir hâle düştüğünü hemen anladılar. Ivan Feodoroviç ertesi günü Prens ŞÇ. ya:</span></p>

      <p class="normal normal-override-1" xml:lang="tr"><span class="no-style-override">Onun böyle halleri olduğu ama dün akşamki kadar öfkelendiği; şöyle böyle üç yılda bir defa görülürdü ama hiçbir zaman daha sık bu hâle gelmemiştir, hiçbir zaman!’ diye telkin edici bir sesle eklemişti.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Yeter, Ivan Feodoroviç, Beni bırakın! diye bağırıyordu. Ne diye şimdi bana elinizi uzatıyorsunuz? Demin tutup dışarı çıkarmayı beceremediniz. Siz kocamsınız ve ailenin başısınız, sizi dinlememiş olsam bile, bu sersemi kulağından tutup dışarı çıkarmalıydınız. Hiç olmazsa kızlarınızı düşünmeliydiniz! Şimdi ise siz olmadan da yolu buluruz, bu ayıp bize bir yıl yeter de artar bile… Durun, daha prense de teşekkür etmek istiyorum!.. Prens, ziyafet için teşekkür ederiz. Ben de gençleri dinlemek üzere hazırlanıp oturmuştum. Bu alçaklıktır, alçaklıktır! Bu karışıklık, rezalet, bunu insan rüyasında bile göremez! Bu gibiler çok mu yoksa?.. Sus, Aglaya! Sus, Aleksandra! Bu sizin işiniz değil!… Etrafımda da dönüp durmayın! Yevgeniy Pavliç, bana bıkkınlık verdiniz!… Sen de, azizim, üstelik onlardan özür diliyorsun, diyerek yine prense döndü. ‘Yani size para teklif etmeye kalkıştığım için özür dilerim’ öyle mi… Ya sen, zıpçıktı, gülmeye kalkışıyorsun, ha, diyerek birden Lebedev’in yeğenine atıldı. ‘Yani biz parayı kabul etmiyoruz, rica değil, istiyoruz!’ Sanki bu budalanın hemen yarın yine onlara gidip dostluğu ile parasını teklif edeceğini bilmiyor. Gidersin değil mi? Gidersin? Gider misin, gitmez misin?</span></p>

      <p class="normal normal-override-1" xml:lang="tr"><span class="no-style-override">Prens, yavaş, uysal bir sesle:</span></p>

      <p class="normal normal-override-1" xml:lang="tr"><span class="no-style-override">- Giderim, diye mırıldandı.</span></p>

      <p class="normal normal-override-1" xml:lang="tr"><span class="no-style-override">- Duydunuz ya! İşte zaten sen de buna bel bağlıyorsun ya, diyerek yine Doktorenkoya döndü, eh, artık paraları cebinde bildiğin için de bize fiyaka yapıp gözümüzü korkutmak istiyorsun… Hayır yavrum, kendine başka enayiler bul. Ben sizin ruhunuzu, okuyorum… Bütün oyununuzu görüyorum!</span></p>

      <p class="normal normal-override-1" xml:lang="tr"><span class="no-style-override">Prens:</span></p>

      <p class="normal normal-override-1" xml:lang="tr"><span class="no-style-override">- Lizaveta Prokofyevna, diye bağırdı. Prens ŞÇ. elden geldiği kadar sakin bir sesle, gülümseyerek:</span></p>

      <p class="normal normal-override-1" xml:lang="tr"><span class="no-style-override">- Buradan gidelim, Lizaveta Prokofyevna, çoktan zamanı geldi. Hem prensi de beraber götürelim, dedi.</span></p>

      <p class="normal normal-override-1" xml:lang="tr"><span class="no-style-override">Kızlar, âdeta korku içinde bir kenarda duruyorlardı. General adamakıllı korkmuştu. Herkes tamamıyla şaşırmıştı. Biraz daha uzakta duranlardan bazıları, belli etmeden gülümsüyor ve fısıldaşıyorlardı; Lebedev’in yüzü sonsuz bir hayranlık ifadesi taşıyordu.</span></p>

      <p class="normal normal-override-1" xml:lang="tr"><span class="no-style-override">Lebedev’in yeğeni, önemle ama aynı zamanda şaşkınlık içinde:</span></p>

      <p class="normal normal-override-1" xml:lang="tr"><span class="no-style-override">- Rezalet ve karışıklığı her yerde bulabilirsiniz, hanım efendi, diye mırıldandı.</span></p>

      <p class="normal normal-override-1" xml:lang="tr"><span class="no-style-override">- Evet ama böylesini değil! Şimdi sizde görülen gibisini değil azizim, diye Lizavetta Prokofyevna öfkeli bir sevinçle ve sanki sinir buhranı içindeymiş gibi söze karıştı.</span></p>

      <p class="normal normal-override-1" xml:lang="tr"><span class="no-style-override">Kendisini yatıştırmaya çalışanlara:</span></p>

      <p class="normal normal-override-1" xml:lang="tr"><span class="no-style-override">- Artık beni kendi hâlime bırakacak mısınız, diye bağırdı.</span></p>

      <p class="normal normal-override-1" xml:lang="tr"><span class="no-style-override">- Hayır, artık siz bile Yevgeniy Pavloviç, şimdi avukatın mahkemede, bir insanın yoksulluk sebebiyle altı kişiyi temizlemesinden daha doğal bir şey olmayacağını ifade ettiğini söylediğinize göre, demek ki dünyanın sonunun geldiği gerçekmiş, ben henüz böyle bir şey duymamıştım. Şimdi her şey aydınlandı! Hem işte bu kekeme, insanı boğazlayamaz mı?.. -Büyük bir şaşkınlıkla yüzüne bakan Bordovski’yi gösterdi- İddiaya girerim ki boğazlar! Senin paranı, on bin rubleyi, belki de almaz, belki de vicdanına dayanarak almaz ama geceleyin gelip boğazlar ve paraları çekmeceden çıkarıp alır, hem de vicdanına dayanarak alır. Bu ona göre bir çaresizlik değildir! Bu ‘asıl ümitsizliğin bir hamlesidir’, bu ‘inkâr’, yahut daha kim bilir ne… Yazıklar olsun, herşey tepe taklak olmuş. Bakarsın ki bir ev kızı, ‘birden sokak ortasında arabaya atlayıverir ‘anneciğim, geçen gün falanca Karliç yahut Ivaniç ile evlendim, hoşça kalın!’ Demek ki size göre böyle davranmak iyi, öyle mi? Saygıya değer, doğal bir hâl değil mi? Kadın davası? İşte bu piç bile -Kolya’yı gösterdi- demin bunun ‘kadın davası’ olduğu üzerinde tartışıyordu. Varsın anan sersemin biri olsun ama sen ona karşı yine de insan ol!.. Ne diye demin başınızı yukarda tutarak içeri girdiniz yani? Yaklaşayım demeyin. ‘Gelen bizleriz… Bize bütün hakları ver ama sen bizim karşımızda dilini yut. Bize olan olmayan bütün saygıları göster ama biz seni en aşağılık bir uşak gibi azarlayabiliriz!’ Gerçeği arıyorlar, hak hukuk diye direniyorlar, oysa kendileri, sizler gibi, ona makalelerinde iftira etmişler. ‘Rica değil, istiyoruz, hem bizden hiçbir teşekkür beklemeyin, çünkü siz bunu kendi vicdanınızı kandırmak için yapıyorsunuz!’ Ne biçim ahlâk anlayışı bu? İyi ama sen minnet duymadığına göre, prens de Pavlişçev’e karşı hiçbir minnet duymadığını söyleyebilir, çünkü Pavlişçev de hayır işlerken kendi vicdanını susturmayı düşünmüştü. Oysa sen, onun Pavlişçev’e karşı duyduğu minnet duygusuna bel bağlamıştın. Çünkü o senden borç para almadı ya, sana da borçlu değil, öyle ise onun minnet duygusuna değil de neye bel bağladın? Öyleyse nasıl oluyor da onu kabul etmiyorsun? Deliler! Toplum; baştan çıkarılmış bir kızı rezil ediyor diye onu vahşi, vicdansız olarak kabul ediyorlar. Mademki toplumu vicdansız diye kabul ediyorsunuz, o kızın, toplumun davranışından büyük acılar duyduğunu da kabul ediyorsunuz demektir. Öyleyse acı duyduğuna göre kendin ne diye onun hakkında gazetelerde yazı yazıp onu toplumun önünde herkese gösteriyorsun, hem bundan acı duymamasını istiyorsun? Deliler! Kibirli insanlar! Tanrı’ya, İsa’ya karşı da mı utanmıyorsunuz? Gurur ve kibir o kadar içinize işlemiş ki, sonunda birbirinizi yiyeceksiniz, bunu size önceden haber vereyim. Bu bir düzensizlik, karışıklık, kepazelik değil de nedir? Bütün bunlardan sonra da, kepaze yine onlardan özür dilemeye yelteniyor! Sizin gibiler çok yoksa? Neye gülüyorsunuz? Sizinle kendimi bir tuttum diye mi? Evet, tabii, kepaze oldum ama yapacak başka bir şey yok!.. Sen de sırıtma bakalım, pis!” diyerek birden Ippolit’e saldırdı. Kendisinin nefes alacak hâli yok ama başkalarını bozuyor. Sen işte benim bu çocuğu bozdun -yine Kolya’yı gösterdi… Yalnız senin adını sayıklayıp duruyor, sen ona zındıklık aşılıyorsun, kendin Tanrıya inanmıyorsun, oysa sana henüz dayak bile atılabilir sayın bay, eh, hepinize yazıklar olsun!.. Prens Nikoloyeviç, demek yarın onlara gideceksin, gideceksin değil mi, diye âdeta boğulurcasına prense sordu.</span></p>

      <p class="normal normal-override-1" xml:lang="tr"><span class="no-style-override">- Gideceğim.</span></p>

      <p class="normal normal-override-1" xml:lang="tr"><span class="no-style-override">- Öyleyse bundan böyle seni tanımak bile istemiyorum, diyerek gitmek üzere hızla yüz geri döndü ama yine geri geldi. Bu zındığa da gidecek misin, diyerek Ippolit’i gösterdi. Sen ne diye bana bakıp alaylı alaylı gülümsüyorsun, diye çıldırmış bir hâlde bağırıp onun alaylı gülümsemesine daha fazla dayanamayarak üzerine atıldı.</span></p>

      <p class="normal normal-override-1" xml:lang="tr"><span class="no-style-override">Her taraftan:</span></p>

      <p class="normal normal-override-1" xml:lang="tr"><span class="no-style-override">- Lizaveta Prokofyevna! Lizaveta Prokofyevna, diye bağıran sesler duyuldu.</span></p>

      <p class="normal normal-override-1" xml:lang="tr"><span class="no-style-override">Aglaya:</span></p>

      <p class="normal normal-override-1" xml:lang="tr"><span class="no-style-override">- Maman, bu ayıp, diye bağırdı. Lizaveta Prokofyevna’nın hızla yanına seğirtip kimbilir niçin kolunu sıkı sıkı yakalayarak, öfkeli bakışlarını yüzüne diktiği Ippolit:</span></p>

      <p class="normal normal-override-1" xml:lang="tr"><span class="no-style-override">- Telâşlanmayın Aglaya Ivanovna, diye sakin bir sesle cevap verdi, anneniz, ölmek üzere olan bir insana saldırmanın imkânsızlığını görecek durumdadır… Niçin güldüğümü açıklamaya hazırım… Bunu yapmama izin verirseniz pek memnun olurum…</span></p>

      <p class="normal normal-override-1" xml:lang="tr"><span class="no-style-override">Bu sırada dehşetli öksürüğe başladı, tam bir dakika öksürüğünü bastıramadı.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Vicdansız, ölecek, hâlâ nutuk atıyor, diye haykırıp onu bıraktı. O ise dudaklarından sızan kanı temizlemeye çalışıyordu. Lizaveta Prokofyevna, onun bu hâlini korkunç bir şekilde izliyordu. Nutuk atmak senin ne haddine, git zıbar artık.</span></p>

      <p class="normal normal-override-1" xml:lang="tr"><span class="no-style-override">Ippolit yavaş, hırıltılı bir sesle:</span></p>

      <p class="normal normal-override-1" xml:lang="tr"><span class="no-style-override">- Zaten öyle yapacağım, diye fısıldadı. Bugün eve döner dönmez, hemen yatacağım… Çok iyi biliyorum ki, iki hafta içinde de ölüp gideceğim. Öyleyse, izin verirseniz size iki ayrılık sözüm olacak.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Sen delirdin mi? Saçma! Şimdi konuşman değil, tedavi olman gerekiyor. Hadi git, git yat, diye korku içinde bağırdı.</span></p>

      <p class="normal normal-override-1" xml:lang="tr"><span class="no-style-override">Ippolit:</span></p>

      <p class="normal normal-override-1" xml:lang="tr"><span class="no-style-override">- Yatmasına yatarım ama ondan sonra da artık ölünceye kadar bir daha kalkamam, diyerek gülümsedi. Daha dün yatmaya, ölünceye kadar kalkmamaya karar vermiştim ama henüz ayaklarımda derman varken… Bu işi ertesi güne bırakıp bugün işte onlarla buraya gelmek istedim… Yalnız şimdi çok yoruldum…</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna telaşlandı:</span></p>

      <p class="normal normal-override-1" xml:lang="tr"><span class="no-style-override">- Otur, otursana, ne diye ayakta dikilip duruyorsun! İşte sandalye, diyerek ona kendisi sandalye verdi. Ippolit:</span></p>

      <p class="normal normal-override-1" xml:lang="tr"><span class="no-style-override">- Teşekkür ederim, diye alçak perdeden konuşmasını sürdürdü. Hele şöyle bir karşıma geçin de iyice konuşalım. Lizaveta Prokofyevna, sizinle kesinlikle konuşmam gerekiyor. Artık bu konuda çok ısrarcıyım. Bugün belki de son kez insanların arasında olacağım. (Dudaklarında soğuk bir gülümseme belirdi.) İki haftanın sonunda ise mezarda olacağım. Bundan sonra insanlarla vedalaşacak, doğanın tadını çıkarmaya çalışacağım. Gerçi çok romantik ve duygusal birisi değilim ama yine de bu duyguları Pavlovska’da yaşamak çok güzel.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, gittikçe korkuya kapılarak:</span></p>

      <p class="normal normal-override-1" xml:lang="tr"><span class="no-style-override">- Şimdi konuşmanın sırası değil, dedi. Bütün vücudun titreme içinde. Demin vızıldayıp duruyordu, şimdiyse güçlükle nefes alıyor, nefesi sıkıştı!</span></p>

      <p class="normal normal-override-1" xml:lang="tr"><span class="no-style-override">- Şimdi dinlenirim. Niye son dileğimi reddediyorsunuz? Biliyor musunuz Lizaveta Prokofyevna, bir yolunu bulup sizinle yakınlaşmayı çoktan beri istiyordum. Hakkınızda çok şey duydum. Kolya’dan; biliyorsunuz ki beni yalnız bırakmayan yalnız o var… Siz, orijinal bir kadınsınız, tuhaf bir kadınsınız, şimdi bunu kendim de gördüm… Biliyor musunuz, sizi biraz da olsa seviyordum.</span></p>

      <p class="normal normal-override-1" xml:lang="tr"><span class="no-style-override">-Tanrım, bense az daha ona vuracaktım.</span></p>

      <p class="normal normal-override-1" xml:lang="tr"><span class="no-style-override">- Yanılmıyorsam bu kararınıza Aglaya Ivanova engel oldu. Ne de olsa kızınız ve size gerektiği zaman (dur) diyebiliyor. O, o kadar bir kız ki… Daha önce hiç görmediğim hâlde size olan benzerliğinden dolayı kızınız olduğunu hemen anladım. Biraz izin verin de, ömrümün sonunda şöyle bir güzele bakayım, doya doya -İppolit acemice gülümsüyordu… İşte prens, kocanız, herkes burada. Son dileğime, son arzuma engel olmayacağınızı umuyorum.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Bir sandalye, diye bağırdı ama sandalyeyi kaparak Ippolit’in karşısına oturdu. Kolya, diye emretti, hemen şimdi mutlaka onunla beraber git, evine kadar götür, yarın ben kendim de mutlaka…</span></p>

      <p class="normal normal-override-1" xml:lang="tr"><span class="no-style-override">- İzin verirseniz son isteklerimden birini daha uygulayacağım. Prens hazretleri, bir fincan çay verebilir misin? Artık iyice güçten düştüm. Lizaveta Prokofyevna, hatırlarsanız prensi evinize çay içmeye çağırmıştınız. Eğer uygun görürseniz burada benimle kalmanızı ve beraber eğlenmeyi önereceğim. Prense gelince, ondan gerektiğinde özür de dilerim. Fakat siz o sert görünüşünüze rağmen çok iyi bir insansınız. Prens de çok iyi. Aslında hepimiz güzel insanlarız.</span></p>

      <p class="normal normal-override-1" xml:lang="tr"><span class="no-style-override">Prens telaşlandı, Lebedev koşarak odadan fırladı, Vera onun arkasından koştu. Generalin karısı:</span></p>

      <p class="normal normal-override-1" xml:lang="tr"><span class="no-style-override">- Doğrusu bu, diye sert sert kararını verdi. Konuş ama yavaş konuş, heyecanlanma. Beni duygulandırdın… Prens! Evinde çay içilmeye layık birisi değilsin ama eh oldu olacak, kalıyorum. Kimseden de özür dileyecek değilim! Kimseden! Saçma! Bununla beraber seni azarladımsa da beni bağışla. Kimseyi burada zorla tutmak istemiyorum -sonra aniden generale ve kızlarına döndü. Bu gözleri, otoriter bakışları ilk gören, onların kendisine karşı suç işlediklerini sanırdı. Ardından hiçbir şey olmamış gibi…- Bundan sonra evime gitmek istiyorum ama kimse beni dinlemiyor, sözlerime kulak vermiyor. Hepsi büyük bir hevesle etrafını sardı. Prens, hemen hepsine çay içmeye kalmaları için rica etmeye, bunu şimdiye kadar akıl edemediğinden ötürü özür dilemeye başladı. Hatta general bile o kadar nazikleşti, avutucu bir şey mırıldandı ve Lizaveta Prokofyevna’ya ‘terasta üşüyüp üşümediğini’ incelikle sordu. Hatta az daha Ippolit’e ‘çoktan beri mi üniversitede okuduğunu’ soracak oldu ama sormadı. Yevgeniy Pavloviç ile Prens ŞÇ. birden pek nazik ve neşeli oluverdiler. Adelaide ile Aleksandra’nın şaşkınlıkları yüzlerinden okunuyordu. Ama dikkatli bir göz, bu şaşkınlığın altındaki memnunluğu pekâlâ görebilirdi. Bu memnunluğun tek sebebi Lizaveta Prokofyevna’nın yatışması ve normal hâline dönmesiydi. Sadece Aglaya somurtuyordu. Sessizce bir köşeye büzülmüş hâldeydi genç kız. Kimse yerinden kalkmak istemiyor, herkes ortamın havasını solumak istiyordu. Hatta Lebedev, yanından geçerken kulağına bir şey fısıldadığı General Ivolgin bile gitmek niyetinde değildi ama Lebedev’in fısıldadığı şey galiba pek hoşa gidecek bir şey değildi, çünkü general hemen köşede bir yere sindi. Prens, kimseyi atlatmadan Burdovski ile yardımcılarını da çağırdı. Onlar, asık bir yüzle, İppolit’i bekleyeceklerini söyleyerek hemen terasın en uzak bir köşesine çekilip yine yan yana oturdular. Anlaşılan Lebedev kendisi için çayı çoktan hazırlamıştı, çünkü çaylar hemen geldi. Bu sırada saat on biri gösteriyordu.</span></p>

      <p class="normal normal-override-1" xml:lang="tr"><span class="no-style-override">Ippolit, Vera Lebedev’in kendisine verdiği çay fincanında dudaklarını ıslattı, fincanı küçük masanın üstüne koydu ve birden, tıpkı utanmış gibi, âdeta sıkılarak etrafına bakındı.</span></p>

      <p class="normal normal-override-1" xml:lang="tr"><span class="no-style-override">- Bakınız Lizaveta Prokofyevna, bu fincanlar, diye tuhaf bir biçimde ve acele ile söylendi. Bu porselen fincanlar, hem de galiba en iyi cins porselenler, Lebedev’in evinde hep büfede kilitli dururlar, hiçbir zaman kullanılmazlar… Bilindiği gibi onlar karısının çeyizidir… Bu onlarda âdettir… Ama işte bizim için onları çıkardı, sizin şerefinize tabii, çünkü o kadar sevindi ki…</span></p>

      <p class="normal normal-override-1" xml:lang="tr"><span class="no-style-override">Daha bir şeyler ekleyecekti ama söz bulamadı.</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç, prensin kulağına:</span></p>

      <p class="normal normal-override-1" xml:lang="tr"><span class="no-style-override">- Bak, iyice utangaçlaştı. Bunu ne zamandan beri bekliyordum, dedi. Ben bu durumu hiç iyiye yormuyorum. Her an hiç kimsenin arzulamadığı bir harekette bulunabilir. Durum o hâle gelecek ki, Lizaveta Prokofyevna bile buradan kaçacak.</span></p>

      <p class="normal normal-override-1" xml:lang="tr"><span class="no-style-override">Prens, sorgu dolu bakışlarla ona baktı.</span></p>

      <p class="normal normal-override-1" xml:lang="tr"><span class="no-style-override">- Tuhaf davranışlardan korkmaz mısınız, diye Yevgeniy Paloviç’e ekledi. Biliyor musunuz, ben de böyle bir şey olmasını istiyordum. Sevgili Lizaveta Prokofyevna’mızın hemen bugün mutlaka cezasını çekmesini istiyorum, hemen şimdi, bu olmadan gitmek bile istemiyorum. Sizin, galiba ateşiniz var.</span></p>

      <p class="normal normal-override-1" xml:lang="tr"><span class="no-style-override">Prens:</span></p>

      <p class="normal normal-override-1" xml:lang="tr"><span class="no-style-override">- Sakın, engel olmayın. Evet, hastayım, diye dalgın dalgın, hatta sabırsızlıkla cevap verdi.</span></p>

      <p class="normal normal-override-1" xml:lang="tr"><span class="no-style-override">Kendi adını duymuştu, Ippolit ondan konuşuyordu.</span></p>

      <p class="normal normal-override-1" xml:lang="tr"><span class="no-style-override">Ippolit, sinirli sinirli gülerek soruyordu:</span></p>

      <p class="normal normal-override-1" xml:lang="tr"><span class="no-style-override">- İnanmıyor musunuz? Zaten böyle olması gerekir ama prens hemencecik inanır ve hiç şaşmaz. Lizaveta Prokofyevna prense dönerek:</span></p>

      <p class="normal normal-override-1" xml:lang="tr"><span class="no-style-override">- Duyuyor musunuz, prens, dedi, duyuyor musunuz?</span></p>

      <p class="normal normal-override-1" xml:lang="tr"><span class="no-style-override">Herkes gülüyordu. Lebedev, telâş içinde ileri atılıyor, Lizaveta Prokofyevna’nın karşısında dönüp duruyordu.</span></p>

      <p class="normal normal-override-1" xml:lang="tr"><span class="no-style-override">- Ippolit diyor ki, işte bu ezilip büzülen adam, yani senin ev sahibin… Az önce okunan ve senin üzerine yazılmış olan makaleyi bu bay yazmış, o da onu düzeltmiş.</span></p>

      <p class="normal normal-override-1" xml:lang="tr"><span class="no-style-override">Prens, şaşkın şaşkın Lebedev’e baktı.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, ayağını yere vurarak:</span></p>

      <p class="normal normal-override-1" xml:lang="tr"><span class="no-style-override">- Niye susuyorsun, diye sordu. Prens, Lebedev’i süzmeye devam ederek:</span></p>

      <p class="normal normal-override-1" xml:lang="tr"><span class="no-style-override">- Eh, ne yapalım, diye mırıldandı, onun düzelttiğinin farkındayım, dedi.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna hızla Lebedev’e döndü:</span></p>

      <p class="normal normal-override-1" xml:lang="tr"><span class="no-style-override">- Doğru konuşuyor, yanlış duymuyorum, değil mi?</span></p>

      <p class="normal normal-override-1" xml:lang="tr"><span class="no-style-override">Lebedev, elini kalbinin üzerine koyarak kesin ve değişmez bir ifade ile:</span></p>

      <p class="normal normal-override-1" xml:lang="tr"><span class="no-style-override">- Gerçeğin ta kendisi, hanımefendi, diye cevap verdi.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, az daha yerinden fırlayacaktı.</span></p>

      <p class="normal normal-override-1" xml:lang="tr"><span class="no-style-override">- Sanki övünüyor, diye bağırdı. Lebedev, başını gittikçe yere eğerek ve göğsüne vura vura:</span></p>

      <p class="normal normal-override-1" xml:lang="tr"><span class="no-style-override">- Alçağım, alçağım, diye mırıldanıyordu.</span></p>

      <p class="normal normal-override-1" xml:lang="tr"><span class="no-style-override">- Senin alçak oluşundan bana ne, Alçağım demekle işin içinden sıyrılacağını sanıyor. Bir daha söylüyorum, böyle insan bozuntularıyla, böyle değersiz heriflere dostluk etmekten utanmıyor musun, prens? Bunu hiç affetmeyeceğim!</span></p>

      <p class="normal normal-override-1" xml:lang="tr"><span class="no-style-override">Lebedev, emin bir sesle ve dikkatle:</span></p>

      <p class="normal normal-override-1" xml:lang="tr"><span class="no-style-override">- Prens beni affeder, diye mırıldandı. Yanlarına yaklaşan Keller, doğrudan doğruya Lizaveta Prokofyevna’ya:</span></p>

      <p class="normal normal-override-1" xml:lang="tr"><span class="no-style-override">- Hanımefendi, soylu duygularıma dayanarak, dostumu ele vermemek için, makalenin düzeltildiğini gizlemiştim. Hatta bundan dolayı kovulacaktık neredeyse. Gerçeği ortaya dökmek için şunu itiraf etmek istiyorum: Gerçekten altı ruble vererek onun yardımına sığındım. Amacım, sadece bilmediğim birkaç konuyu öğrenmekti. Bunu da en iyi bilen o olduğu için, ondan yardım aldım. Şıpıdıklar, İsviçre’de profesörle yaşananlar, ruble meseleleri… Hepsi sadece altı ruble uğruna onun kaleminden çıktı. Ama gördüğünüz gibi, üslubuna dokunulmadı. Beni anlayın lütfen.</span></p>

      <p class="normal normal-override-1" xml:lang="tr"><span class="no-style-override">Etraftan gittikçe artan gülüşmeler karşısında, Lebedev sinirli bir sabırsızlıkla ve sürünen bir sesle:</span></p>

      <p class="normal normal-override-1" xml:lang="tr"><span class="no-style-override">- Şunu söylemek isterim ki, diyerek onun sözünü kesti. Ben makalenin yalnız birinci bölümünü ‘düzelttim ama ortasına gelince anlaşamadığımız ve bir düşünce yüzünden kavga ettiğimiz için, ikinci bölümünü artık düzeltmedim, öyle ki oradaki yanlış imlâyı -çünkü orada imlâ yanlışı var- bana yükleyemezler…</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Şunun uğraştığı şeye bak!, diye bağırdı. Yevgeniy Pavloviç, Keller’e:</span></p>

      <p class="normal normal-override-1" xml:lang="tr"><span class="no-style-override">- Eğer izin verirseniz, sormak istiyorum, diye söze karıştı. Peki, bu makale ne zaman düzeltildi?</span></p>

      <p class="normal normal-override-1" xml:lang="tr"><span class="no-style-override">Keller bir üstüne sözlü rapor verir gibi:</span></p>

      <p class="normal normal-override-1" xml:lang="tr"><span class="no-style-override">- Dün sabah, dedi. Her iki taraf bu işi görüştük ve aramızda sır kalacağına dair söz verdik.</span></p>

      <p class="normal normal-override-1" xml:lang="tr"><span class="no-style-override">- Yani senin önünde sürünerek bağlılığından şüphe etmemeni söylediği zaman, öyle mi? Hey gidi insan bozuntuları! Senin Puşkin’ine ihtiyacım yok, kızın da evime gelmesin, istemiyorum!</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, kalacak oldu ama birden gülen Ippolite öfke içinde başını çevirdi.</span></p>

      <p class="normal normal-override-1" xml:lang="tr"><span class="no-style-override">- Ne o azizim, benimle eğlenmeyi, beni kepaze etmeyi mi planladın yoksa?</span></p>

      <p class="normal normal-override-1" xml:lang="tr"><span class="no-style-override">Ippolit, çarpık bir gülümsemeyle:</span></p>

      <p class="normal normal-override-1" xml:lang="tr"><span class="no-style-override">- Tanrı korusun, dedi ama beni en çok şaşırtan sizin eksantrik oluşunuz, Lizaveta Prokofyevna. Ne yalan söyleyeyim, sözü bilerek Lebedev’e getirdim, bunun sizin, yalnız sizin üzerinizde nasıl bir etki yapacağını biliyordum, çünkü prens, gerçekten de bağışlar, herhâlde bağışlamıştır bile… Hatta belki nasıl özür dileyeceğini bile tasarlamıştır, öyle değil mi prens?</span></p>

      <p class="normal normal-override-1" xml:lang="tr"><span class="no-style-override">Boğulur gibi oluyor, tuhaf heyecanı artıyordu.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna öfke ile:</span></p>

      <p class="normal normal-override-1" xml:lang="tr"><span class="no-style-override">- E, peki!.. diye homurdandı. Peki?</span></p>

      <p class="normal normal-override-1" xml:lang="tr"><span class="no-style-override">- Büyük bir sevinçle, size dair yine buna benzer çok şey duymuştum…</span></p>

      <p class="normal normal-override-1" xml:lang="tr"><span class="no-style-override">Bir şey söylüyor ama sanki bu sözlerle büsbütün başka bir şey anlatmak istiyordu. Son derece heyecanlanıyor, kuruntu içinde etrafına bakınıyor, galiba sözlerini şaşırıyor ve birbirine karıştırıyordu. Öyle ki, bütün bunlar, onun veremli hali, tuhaf, sanki kendinden geçmiş gibi parlayan gözlerinin bakışları, elde olmayarak herkesin dikkatini onun üzerinde toplamaya devam ediyordu.</span></p>

      <p class="normal normal-override-1" xml:lang="tr"><span class="no-style-override">- Sosyeteyi hiç mi hiç bilmediğim hâlde -bunu itiraf ederim- sizin için yakışıksız denilecek deminki topluluğumuz arasında yalnız kendiniz kalmayıp, işte bu hanım kızları da alıkoyarak kepazelikle karışık bir işi dinlemelerine, -ama onlar böyle şeyleri romanlarda da okumuşlardır- izin vermenize şaşabilirdim. Ama ben bunu, belki de bilmiyorum… Çünkü sözlerimi şaşırıyorum ama ne olursa olsun ki çocuğun -eh, tabii, bir çocuğun, ben yine de bunu itiraf ediyorum- ricası üzerine onlarla akşamını geçirmeyi ve her şeyle ilgilenmeyi sizden başka kim göze alabilirdi? Hem öyle ki bundan ertesi günü utanç duysun… -Bununla beraber, gerektiği gibi ifade etmediğimi kabul ederim… Ben bütün bunları övüyor ve derin saygı duyuyorum, gerçi yalnız ekselansın, yani eşinizin yüzüne bakarak bütün bunların onun ne kadar hoşuna gitmediğini anlamak mümkündür… Hi hi, diye güldü ve büsbütün sözlerini şaşırarak birden öyle bir öksürük nöbetine tutuldu ki, iki dakika kadar konuşamadı.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, soğuk ve sert bir sesle:</span></p>

      <p class="normal normal-override-1" xml:lang="tr"><span class="no-style-override">- Nefesi tıkandı, dedi. Eh, sevgili çocuğum seninle uğraştığımız yeter. Zamanı geldi! Sabrı tükenen Ivan Feodoroviç, birden sinirlilikle:</span></p>

      <p class="normal normal-override-1" xml:lang="tr"><span class="no-style-override">- İzin verirseniz bayım, ben de şunu söylemek istiyorum. Öncelikle hanımım aile dostumuz, aynı zamanda komşumuz olan Prens Lev Nikolayeviç’in konuğudur. Ayrıca şunu da hatırlatırım, Lizaveta Prokofyevna’nın tavırları ve benim mimiklerim hakkında öyle ileri geri konuşmak sizi çok aşar. Karımın burada kalmasına gelirsek, (Bu arada konuşmasının tonunu hep yükseltiyordu) bu kimseyi ilgilendirmez. Hem bunda bu kadar şaşılacak bir şey de yok -Ivan Feodoraviç iyice köpürmüştü…</span></p>

      <p class="normal normal-override-1" xml:lang="tr"><span class="no-style-override">- Meraklı bir şeye, diye Yevgeniy Ivanoviç tırlattı.</span></p>

      <p class="normal normal-override-1" xml:lang="tr"><span class="no-style-override">Kıyaslamada biraz şaşıran ekselans, sevinerek:</span></p>

      <p class="normal normal-override-1" xml:lang="tr"><span class="no-style-override">- Mükemmel, çok doğru, dedi. Ama herkesten çok beni şaşırtan ve hatta kederlendiren şey, gramer bakımından böyle ifade etmek mümkünse, siz delikanlı, Lizaveta Prokofyevna’nın sırf hasta olduğunuz için -yani gerçekten de ölüm hâlindeyseniz- yanınızda kalmış olduğunu anlamamanızdır. Nasıl derler, sizin acınacak sözleriniz yüzünden size karşı duyduğu acıma üzerine kalmıştır. Bayım, onun adına, şerefine ve ahlak değerine hiçbir çamur sıçratılamaz… Lizaveta Prokofyevna, diye kıpkırmızı kesilen general sözlerini bitirdi. Gitmek istiyorsan bizim iyi kalpli prensimizle vedalaşalım ve…</span></p>

      <p class="normal normal-override-1" xml:lang="tr"><span class="no-style-override">Ippolit düşünce içinde ona bakarak, ciddi ciddi:</span></p>

      <p class="normal normal-override-1" xml:lang="tr"><span class="no-style-override">- Verdiğiniz ders için teşekkür ederim general, diye hiç beklenmedik bir sırada onun sözünü kesti.</span></p>

      <p class="normal normal-override-1" xml:lang="tr"><span class="no-style-override">Aglaya, sandalyeden kalkarak sabırsız ve öfkeli bir sesle:</span></p>

      <p class="normal normal-override-1" xml:lang="tr"><span class="no-style-override">- Gidelim, maman, daha çok mu sürecek bu, diye söylendi.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, itibarını koruyarak kocasına döndü:</span></p>

      <p class="normal normal-override-1" xml:lang="tr"><span class="no-style-override">- İki dakika daha, sevgili Ivan Feodoroviç, yani izin verirsen, dedi. Sanırım, onun ateşi var ve düpedüz sayıklıyor; gözlerine bakarak bu karara vardım. Onu böyle bırakmaya gelmez, Lev Nikolayeviç! Onu bugün Petersburg’a sürüklememek için bu geceyi senin evinde geçirebilir mi, diyerek nedense birden Prens ŞÇ.’ ya başını çevirdi. Buraya gel Aleksandra, saçlarını düzelt, dostum.</span></p>

      <p class="normal normal-override-1" xml:lang="tr"><span class="no-style-override">Onun, zaten düzgün duran saçlarını düzeltti ve kendisini öptü; onu sırf bunun için çağırmıştı.</span></p>

      <p class="normal normal-override-1" xml:lang="tr"><span class="no-style-override">Ippolit, düşünceli hâlinden çıkarak:</span></p>

      <p class="normal normal-override-1" xml:lang="tr"><span class="no-style-override">- Sizin çok çabuk gelişebileceğini sanıyordum, diye tekrar söze girdi. Diyeceğim şu ki; Bay Burdovski’nin hayattaki biricik gayesi annesini her türlü tehlike ve dış etkiden korumak. Yanılmıyorum değil mi? Ama bunu beceremedi ve zavallı kadıncağızı herkesin içinde kepaze etti. İşte bunu fark eden prens, Bay Burdovski’ye yardım elini uzatmak istedi. Ona para teklif ederken güttüğü amaç da bu idi. Onu aşağı görmeyen, ondan tiksinmeyen tek kişi prens. Fakat ne hikmetse onlar birbirlerine düşman gibi davranıyorlar -burada büyük bir kahkaha attı. Sizin gözünüzde Burdovski iğrenç bir yaratık; çünkü annesini incitti. Yalan mı, söyleyin beyler?..</span></p>

      <p class="normal normal-override-1" xml:lang="tr"><span class="no-style-override">- Doğru, doğru, değil mi? Hepiniz şekillerin güzel ve zarif olmasını pek seviyor, yalnız onun tarafını tutuyorsunuz, doğru değil mi? -Çoktan beri yalnız o tarafı tuttuğunuzdan şüphe ediyordum ya!… Öyleyse şunu biliniz ki, içinizden hiç kimse annesini Burdovski kadar sevmemiştir! Prens, Ganeçka ile Burdovski’nin annesine gizlice para gönderdiğinizi biliyorum ve işte iddiaya girerim ki -hi hi hi, diye Ippolit sinirli sinirli güldü- yine de Burdovski, şimdi bunun nazik bir biçimde yapılmadığı ve annesine karşı saygı gösterilmediği için sizi suçlayacaktır, yemin ederim ki öyle ha ha ha!</span></p>

      <p class="normal normal-override-1" xml:lang="tr"><span class="no-style-override">Bu sırada yine nefesi tıkandı ve öksürmeye başladı.</span></p>

      <p class="normal normal-override-1" xml:lang="tr"><span class="no-style-override">Ondan telaşlı bakışlarını bir an ayırmayan Lizaveta Prokofyevna, sabırsızlıkla onun sözünü kesti:</span></p>

      <p class="normal normal-override-1" xml:lang="tr"><span class="no-style-override">- Peki, hepsi mi? Şimdi artık hepsi değil mi, hepsini söyledin? Eh, öyleyse şimdi git yat, senin ateşin var. Ah,Tanrım! Hâlâ konuşuyor!</span></p>

      <p class="normal normal-override-1" xml:lang="tr"><span class="no-style-override">Ippolit:</span></p>

      <p class="normal normal-override-1" xml:lang="tr"><span class="no-style-override">- Siz galiba gülüyorsunuz? Neden hep benimle alay ediyorsunuz? Sizin durmadan benimle alay ettiğinizi görüyorum, diye huzursuzluk ve sinirlilik içinde birden Yevgeniy Pavloviç’e döndü.</span></p>

      <p class="normal normal-override-1" xml:lang="tr"><span class="no-style-override">Öteki gerçekten de gülüyordu. :</span></p>

      <p class="normal normal-override-1" xml:lang="tr"><span class="no-style-override">- Size yalnız şunu sormak istemiştim, Bay… Ippolit… özür dilerim, soyadınızı unuttum. Prens:</span></p>

      <p class="normal normal-override-1" xml:lang="tr"><span class="no-style-override">- Bay Terentiyev, dedi.</span></p>

      <p class="normal normal-override-1" xml:lang="tr"><span class="no-style-override">- Evet, Terentiyev, teşekkür ederim prens, demin söylemişlerdi ama aklımdan çıkmış. Size sormak istememiştim Bay Terentiyev, duyduğuma göre, pencereden çeyrek saat halkla konuşmanız onun sizinle her konuda uyuşarak, peşinizden gelmesi için yeterli geleceği düşüncesini taşıyormuşsunuz, doğru mu? Ippolit, sanki hemen bir şey hatırlar gibi:</span></p>

      <p class="normal normal-override-1" xml:lang="tr"><span class="no-style-override">- Olabilir, belki de söylemişimdir… diye cevap verdi. Muhakkak söylemişimdir, diye yeniden canlanarak ve dosdoğru Yevgeniy Paloviç’e bakarak birden ekledi. Bundan ne çıkar?</span></p>

      <p class="normal normal-override-1" xml:lang="tr"><span class="no-style-override">- Tam deyimiyle hiçbir şey. Ben sadece bilgi edinmek, düşüncemi tamamlamak için sordum.</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç sustu ama İppolit, sabırsız bir bekleyiş içinde hâlâ ona bakıyordu.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, Yevgeniy Pavloviç’e:</span></p>

      <p class="normal normal-override-1" xml:lang="tr"><span class="no-style-override">- E, peki sözünü bitirdin mi, diye sordu. Çabuk bitir azizim, onun uyku zamanı geldi. Yoksa bitirmek elinden gelmiyor mu?</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna fena hâlde öfkelenmişti.</span></p>

      <p class="normal normal-override-1" xml:lang="tr"><span class="no-style-override">- Eh, şunu söylemeyi pek isterdim doğrusu, diye Yevgeniy Pavloviç gülümseyerek devam etti. Arkadaşlarınızdan ve sizden Bay Terentiyev, dinlediklerinizin ve böyle dâhice ortaya attıklarınızın hepsi, benim düşünceme göre, her şeyden ve her şeyden önce, hatta bütün şeyler bir yana, hatta belki hakkın nelerden ibaret olduğunu bile incelemeden önce, hakkın zaferi gelip dayanmaktadır? Bilmem, belki de ben…</span></p>

      <p class="normal normal-override-1" xml:lang="tr"><span class="no-style-override">- Elbette, yanılıyorsunuz, hatta anlamıyorum…</span></p>

      <p class="normal normal-override-1" xml:lang="tr"><span class="no-style-override">Köşeden de homurdanmalar duyuldu. Lebedev alçak bir sesle bir şeyler homurdandı. Pavloviç:</span></p>

      <p class="normal normal-override-1" xml:lang="tr"><span class="no-style-override">- Sonra hemen hemen hiçbir şey, diye devam etti. Yalnız şunu eklemek istedim ki, ondan iş doğrudan kuvvet hakkının eline geçebilir, yani çoğu zaman dünyada sonuçlandığı gibi, yalnız yumruğun hakkına ve kişisel isteğe dayanır. Prudon, kuvvetin hakkına gelip dayandı ya. Amerika iç savaşında birçok ileri liberaller, zencilerin zenciden başka bir şey olmadıklarını, beyaz ırktan aşağı olduklarını, öyleyse hak kuvvetinin beyazlarda olması gerektiğini ileri sürerek onların tarafını tuttular…</span></p>

      <p class="normal normal-override-1" xml:lang="tr"><span class="no-style-override">- Peki?</span></p>

      <p class="normal normal-override-1" xml:lang="tr"><span class="no-style-override">- Demek istediğim şu ki: Siz kuvvetin varlığını kabul ediyorsunuz. Yanılmıyorum umarım?..</span></p>

      <p class="normal normal-override-1" xml:lang="tr"><span class="no-style-override">- Sonra?</span></p>

      <p class="normal normal-override-1" xml:lang="tr"><span class="no-style-override">- Siz ne de olsa temkinlisiniz, yalnız şunu söylemek istedim ki, kuvvetin hakkı kaplan ve timsahların hakkından, hatta Danilov ile Gorki’den uzak değildir.</span></p>

      <p class="normal normal-override-1" xml:lang="tr"><span class="no-style-override">- Bilmiyorum, sonra?</span></p>

      <p class="normal normal-override-1" xml:lang="tr"><span class="no-style-override">Ippolıt, Yevgeniy Pavloviç’i hemen hemen dinlemiyordu, ona peki ve sonra, diye soruyordu ama bunu dikkat ve merakından değil, daha çok, galiba âdet edindiği için yapıyordu.</span></p>

      <p class="normal normal-override-1" xml:lang="tr"><span class="no-style-override">- Sonrası hiç… Hepsi bu kadar…</span></p>

      <p class="normal normal-override-1" xml:lang="tr"><span class="no-style-override">İppolit hiç beklenmedik bir sırada, birden:</span></p>

      <p class="normal normal-override-1" xml:lang="tr"><span class="no-style-override">- Ne olursa olsun size kızmıyorum, diye sözünü kesti ve davranışının manasını âdeta kendisi de anlamayarak elini uzattı, hatta bu sırada gülümsedi</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç önce şaşırdı ama sonra sanki bununla affını kabul ediyormuş gibi, uzatılan ele ciddi bir tavırla dokundu.</span></p>

      <p class="normal normal-override-1" xml:lang="tr"><span class="no-style-override">Anlamlı, saygılı bir sesle:</span></p>

      <p class="normal normal-override-1" xml:lang="tr"><span class="no-style-override">- Konuşmama izin verdiğiniz için size karşı duyduğum minneti burada belirtmeden geçemeyeceğim, çünkü birçok defa dikkat ettim, bizim liberaller bir kimsenin kendi özel insanı olmasına katlanmadıkları gibi, rakiplerine küfürle, yahut daha kötü, başka bir şeyle cevap vermeden yapamazlar…</span></p>

      <p class="normal normal-override-1" xml:lang="tr"><span class="no-style-override">General Ivan Feodoroviç:</span></p>

      <p class="normal normal-override-1" xml:lang="tr"><span class="no-style-override">- Bu sözünüz çok doğru, dedi ve ellerini arkasında kavuşturarak büyük bir can sıkıntısı içinde terastan çıkmak üzere kapıya yöneldi ve burada öfkesinden esnedi.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, birden Yevgeniy Pavloviç’e dönerek:</span></p>

      <p class="normal normal-override-1" xml:lang="tr"><span class="no-style-override">- Eh, konuştuğun yeter sevgili dostum, dedi. Bıktırdınız beni…</span></p>

      <p class="normal normal-override-1" xml:lang="tr"><span class="no-style-override">Ippolit, telaş ve âdeta korku içinde:</span></p>

      <p class="normal normal-override-1" xml:lang="tr"><span class="no-style-override">- Artık zaman geldi, diyerek birden yerinden kalkıp şaşkın şaşkın etrafına bakındı. Sizi alıkoydum, size her şeyi söylemek istemiştim… Sandım ki, herkes son defa… Bu bir hayaldi…</span></p>

      <p class="normal normal-override-1" xml:lang="tr"><span class="no-style-override">Zaman zaman canlanıyor, hemen hemen gerçek bir sayıklama hâlinden bir an çıkıp aklı başına gelerek birden her şeyi hatırlıyor ve saatlerce uykusuz gecelerde yalnız yattığı karyolasında belki uzun uzun düşünüp çoktan ezberlediği cümlelerin bazı parçalarını tekrarlıyordu.</span></p>

      <p class="normal normal-override-1" xml:lang="tr"><span class="no-style-override">Birdenbire sertçe sert:</span></p>

      <p class="normal normal-override-1" xml:lang="tr"><span class="no-style-override">- Haydi, hoşça kalın, diye mırıldandı. Hoşça kalın demek benim için kolay mı sanıyorsunuz? Ha ha!.. diyerek kendi anlamsız sorusuna kendisi de öfke ile güldü ve birden, söylemek İstediğini söyleyememesine kızmış gibi, yüksek sesle ve sinirlilikle homurdandı: Ekselans! Sizi cenaze merasimime çağırmakla şeref duyarım, yani şeref vermek zahmetine katlanırsanız… generalin arkasından hepinizi çağırıyorum, baylar!..</span></p>

      <p class="normal normal-override-1" xml:lang="tr"><span class="no-style-override">Yine güldü; ama bu, artık bir delinin gülmesiydi. Lizaveta Prokofyevna, korku içinde ona doğru yürüdü, elini yakaladı. Ippoiit ona yüzünde, artık devam etmeyen, sanki durmuş ve donup kalmış bir gülüşle dik dik baktı.</span></p>

      <p class="normal normal-override-1" xml:lang="tr"><span class="no-style-override">- Biliyor musunuz, buraya ağaçları görebilmek için gelmiştim. İşte bunları… -Parktaki ağaçları gösterdi…- Bu gülünç, değil mi? Bundan gülünç bir şey yok, öyle değil mi, diyerek ciddi ciddi Lizaveta Prokofyevna’ya sordu. Sonra birden düşünceye daldı. Bir dakika sonra başını kaldırıp kalabalığın arasında, pek uzakta olmayan, eskisi gibi sağ taraftan deminki yerinde duran Yevgeniy Pavloviç’i merak dolu gözleriyle aramaya başladı ama onun orada olduğunu unuttuğu için her tarafta arıyordu. Ha, siz gitmediniz demek! En sonunda arayıp bulmuştu, demin pencereden bir çeyrek saat konuşmak isteyişime hep gülmüştünüz… Ama biliyor musunuz, ben on sekiz yaşında değilim. O yastıkta o kadar yattım, o pencereden o kadar baktım, o kadar düşündüm ki… Herkese dair… Öyle ki… Ölünün yaşı sayılmaz, bunu biliyor musunuz? Bunu daha geçen hafta geceleyin uyandığım zaman düşünmüştüm… En çok neden korktuğunuzu biliyor musunuz? Bizden nefret etmekle beraber, her şeyden çok bizim içtenliğimizden korkuyorsunuz! Bunu da yine o zaman gece yastığımda yatarken düşündüm… Demin sizinle alay ettiğimi mi sanıyorsunuz, Lizaveta Prokofyevna? Hayır, sizinle alay etmedim, sadece övmek istemiştim… Kolya, prensin size dediğini söylemişti… Bu çok iyi… Ha, sahi… Bir şey daha söylemek istemiştim… Elleriyle yüzünü kapadı ve düşünceye daldı. Ha, şu, demin siz vedalaşırken, birden, işte bu insanlar, artık hiçbir zaman olmayacak, hiçbir zaman, diye düşünmüştüm. Ağaçlar da öyle… Yalnız Mayer’in evinin kırmızı duvarı olacak… Orada odamın penceresine karşı… Eh, işte gel de onlara bundan söz et… Bundan söz etmeyi bir kere dene; işte bir güzel kız… Sen nasıl olsa bir ölüsün, kendini bir ölü diye tanıt. ‘Bir ölü her şeyi söyleyebilir de… Hem Prenses Marya Alekseyevna azarlamaz, ha… ha!… Gülmüyor musunuz, diyerek etrafındakileri şüphe ile süzdü. Biliyor musunuz, yastığımda yatarken aklıma birçok düşünce geliyor!… Biliyor musunuz, doğanın pek alaycı olduğuna artık inandım. Demin benim zındık olduğumu söylediniz, oysa biliyor musunuz, bu huy meselesi… Niçin yine gülüyorsunuz? Çok zalimsiniz, diyerek birden öfke ile herkesi süzdü. Ben Kolya’yı baştan çıkarmış değilim, diye birden bambaşka bir sesle sözlerini bitirdi, ciddi ve emindi, sanki yine birden bir şey hatırlamıştı…</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, âdeta acı duyarak:</span></p>

      <p class="normal normal-override-1" xml:lang="tr"><span class="no-style-override">- Kimse, kimse seninle burada alay etmiyor, Prenses Marya Alekseyevna, Griboyedov’un ‘Akıldan Bela’ adlı eserinden sert huylu bir kişi. Gönlünü rahat tut, dedi. Yarın yeni bir doktor gelecek; öteki yanılmıştır; otursana, ayakta duracak hâlin yok! Sayıklıyorsun… Ah, şimdi ona ne yapmalı, diye etrafında dönüyor, onu koltuğa oturtmaya çalışıyordu… Yanağında bir damla gözyaşı pırıldadı.</span></p>

      <p class="normal normal-override-1" xml:lang="tr"><span class="no-style-override">Ippolit, şaşırarak durdu, elini kaldırdı, ürkeklikle uzattı ve bu gözyaşına dokundu. Çocukça gülümsedi.</span></p>

      <p class="normal normal-override-1" xml:lang="tr"><span class="no-style-override">- Ben… Sizi… diye sevinçle konuştu. Siz biliyorsunuz, benim sizi ne kadar… Bana her zaman öyle bir hayranlıkla sizden söz ediyor ki, işte bu, Kolya… Ben onun hayranlığını severim. Ben onu baştan çıkarmadım! Zaten yalnız onu bırakacağım… Ben herkesi, bırakmak istemiştim ama onlardan kimse, hiç kimse yoktu… Ben aktif bir adam olmak istemiştim, hakkım da vardı… Ah, ben o kadar çok şey istiyordum ki! Şimdi hiçbir şey istemiyorum, hiçbir isteğim yok; varsın, varsın bensiz arasınlar gerçeği! Tabiat alaycı! Niçin o, diyerek birden heyecanlandı, niçin o, sonra onlarla alay etmek için en iyi varlıkları yaratıyor? Yeryüzünde en olgun varlık diye kabul edilen bir yaratığı yarattıktan sonra yine ona, uğruna o kadar kan dökülen şeyi söyletti ya, dökülen kanlar bir defa da dökülmüş olsaydı, insanlar herhâlde onun içinde boğulurlardı! Ah, iyi ki ben ölüyorum! Belki ben de korkunç bir yalan söylerdim, kim bilir belki, tabiat kandırırdı! Ben, kimseyi baştan çıkarmadım.. Ben bütün insanların mutluluğu için, gerçeği bulmak için yaşadım… Penceremden Mayer’in duvarına bakıyor ve yalnız çeyrek saat konuşmayı, herkesi, herkesi, kandırmayı düşünüyordum, yoksa halkla değilse de sizinle… Bir defacık bir araya geldim.</span></p>

      <p class="normal normal-override-1" xml:lang="tr"><span class="no-style-override">Bakın ne oldu? Hiçbir şey! Sonuçta sizin benden nefret ettiğiniz anlaşıldı! Demek ki aptalım, demek ki gerekli birisi değilim, demek ki zaman geldi! Hem bir hatıra bile bırakmak elimden gelmedi! Ne bir ses, ne bir iz, hiçbir işi ileri götüremedim. Bir sersemle alay etmeyin! Unutun! Her şeyi unutun… Lütfen unutun, öyle insafsız olmayın! Biliyor musunuz, vereme yakalanmasaydım, kendi kendimi öldürürdüm…</span></p>

      <p class="normal normal-override-1" xml:lang="tr"><span class="no-style-override">Galiba, daha uzun uzadıya konuşacaktı ama sözlerini bitiremedi, kendini koltuğa attı, elleriyle yüzünü kapadı ve küçük bir çocuk gibi ağlamaya başladı.</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna:</span></p>

      <p class="normal normal-override-1" xml:lang="tr"><span class="no-style-override">- Peki, şimdi ona ne yapmalı, diye bağırdı. Onun yanına koştu, başını tutup sıkı sıkıya göğsüne dayadı. Ippolit hıçkıra hıçkıra ağlıyordu. Hadi… Hadi… Hadi! Hadi, ağlama, hadi, yeter, sen iyi bir çocuksun, cahilliğin için Tanrı seni bağışlar; hadi yeter, erkek ol… Üstelik sonra utanırsın…</span></p>

      <p class="normal normal-override-1" xml:lang="tr"><span class="no-style-override">Ippolit başını kaldırmaya çalışarak:</span></p>

      <p class="normal normal-override-1" xml:lang="tr"><span class="no-style-override">- Orada benim, diyordu. Oğlan ve kız kardeşlerim var, onlar küçük, zavallı, masum çocuklar… O kadın, onların ahlâkını bozacak! Siz, bir azizesiniz, siz… Kendiniz de bir çocuksunuz, kurtarın onları! Çekip alın onları elinden… O… Bizim ayıbımızdır… Ah, onlara yardım edin, yardım edin, Tanrı size bunun karşılığını verir, Tanrı aşkına, İsa aşkına!…</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna öfke ile:</span></p>

      <p class="normal normal-override-1" xml:lang="tr"><span class="no-style-override">- Şimdi ne yapmalı Ivan Feodoroviç, artık bir şey söylesenize, diye bağırdı. Lütfen, haşmetli suskunluğunuza son verin! Karar veremeyecek olursanız, burada gece yatısına kalacağımı bilmiş olun; beni ezdiğiniz yeter!</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna, heyecan ve öfke ile soluyor, hemen cevap bekliyordu. Ama bu gibi hâllerde, hazır bulunanların büyük bir kısmı, sayıları çok bile olsa, susmakla ve pasif bir merakla cevap verir, hiçbir şeye karışmak istemezler. Düşüncelerini de uzun zaman sonra açıklarlar. Hazır bulunanların arasında, orada bir kelime söylemeden sabaha kadar oturmaktan çekinmeyenler bile vardı, mesela bütün akşam bir kenarda oturarak susup duran Varvara Ardalionovna, büyük bir merakla konuşmaları dinlemişti, kim bilir, belki onun da bir düşündüğü vardı.</span></p>

      <p class="normal normal-override-1" xml:lang="tr"><span class="no-style-override">General:</span></p>

      <p class="normal normal-override-1" xml:lang="tr"><span class="no-style-override">- Bana göre dostum, diye düşüncesini açıkladı. Şimdi burada bizim telaşımızdan çok, nasıl söyleyeyim, bir hastabakıcı daha gereklidir. Hatta gece için güvenilir, ayık bir adam da olabilir. Hiç değilse, prense sormalı ve hemen dinlenmesini sağlamalı. Yarın yine ilgilenmek mümkün.</span></p>

      <p class="normal normal-override-1" xml:lang="tr"><span class="no-style-override">Doktorenko sinirli ve öfkeli bir sesle, prense:</span></p>

      <p class="normal normal-override-1" xml:lang="tr"><span class="no-style-override">- Şimdi saat on iki, biz gidiyoruz. O, bizimle mi gelecek, yoksa sizde mi kalacak, diye sordu. Prens:</span></p>

      <p class="normal normal-override-1" xml:lang="tr"><span class="no-style-override">- İsterseniz, siz de onun yanında kalabilirsiniz, yerimiz var.</span></p>

      <p class="normal normal-override-1" xml:lang="tr"><span class="no-style-override">Bay Keller, beklenmedik bir anda ve hayranlıkla generale atıldı:</span></p>

      <p class="normal normal-override-1" xml:lang="tr"><span class="no-style-override">- Ekselans, gece için güvenilir birisine ihtiyaç varsa, ben dostum için bu fedakârlığa hazırım… bu öyle candan bir insandır ki! Ben çoktan büyük bir insan olarak kabul ediyorum, ekselans! Ben, tabi! Eğitimimi tamamladım, ama o tenkit ediyorsa, onun sözleri incidir inci, ekselans!</span></p>

      <p class="normal normal-override-1" xml:lang="tr"><span class="no-style-override">General, öfke içinde başını çevirdi. Prens, Lizaveta Prokofyevna’nın sinirli sorularına karşılık:</span></p>

      <p class="normal normal-override-1" xml:lang="tr"><span class="no-style-override">- O kalırsa memnun olurum tabii, onun gitmesi zor, diye cevap verdi.</span></p>

      <p class="normal normal-override-1" xml:lang="tr"><span class="no-style-override">- Uyuyor musun ne? İstemiyorsan sevgili dostum, onu kendi evime götürürüm! Tanrım, kendisinin de ayakta duracak hali yok! Ne o, hasta mısın yoksa?</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna; demin prensi ölüm döşeğinde göremeyince dış görünüşüne bakarak gerçekten de onun sağlık durumunun pek iyi olduğunu sanmıştı ama yakında geçirdiği hastalık, onu izleyen ağır hatıralar, sarsıntılı akşamın yorgunluğu, ‘Pavlişçev’in oğlu’ olayı, şimdi Ippolit’in hali… Bütün bunlar prensin hastalara duyarlılığını büsbütün örselemişti. Ama bundan başka şimdi gözlerinde başka bir telaş, hatta korku vardı. Sanki ondan daha başka şeyler de bekliyormuş gibi, şüphe ile Ippolit’e bakıyordu.</span></p>

      <p class="normal normal-override-1" xml:lang="tr"><span class="no-style-override">Ippolit, son derece solgun, çarpılmış yüzünde korkunç, ümitsizliğe benzer bir utanç ile ayağa kalktı. Hâli daha çok oradakiler üzerinde nefret ve ürkeklikle gezdirdiği bakışları ile titreyen dudaklarında dolaşan, bitkin, çarpık gülümsemede kendini belli ediyordu. Gözlerini hemen yere indirdi, sallanarak ve nefes almadan öylece gülümseyerek terasın kapısı önünde duran Burdovski ile Doktorenko’nun yanına yaklaştı, onlarla beraber gidiyordu.</span></p>

      <p class="normal normal-override-1" xml:lang="tr"><span class="no-style-override">Prens:</span></p>

      <p class="normal normal-override-1" xml:lang="tr"><span class="no-style-override">- Eh, işte korktuğum başıma geldi, diye bağırdı. Zaten bunun böyle olması gerekiyordu.</span></p>

      <p class="normal normal-override-1" xml:lang="tr"><span class="no-style-override">Ippolit hızla ve çılgınca bir öfke ile ona döndü. Yüzünün her çizgisi sanki titriyor ve konuşuyordu.</span></p>

      <p class="normal normal-override-1" xml:lang="tr"><span class="no-style-override">- Ya, demek bundan korkuyordunuz! Size göre demek böyle olması gerekiyordu, öyleyse bilmiş olunuz ki burada nefret ettiğim biri varsa, diye -hırıltılı bir sesle, ağzından tükürükler saçarak avazı çıktığı kadar- bağırdı. Hepinizden, hepinizden nefret ediyorum! Ama sizden, sizden köpek ruhlu adam, budala hayırsever, milyoner, sizden dünyada herkesten çok nefret ediyorum! Sizi çoktan anladım ve nefret ettim, sizin adınızı duyduğum zamandan beri ruhumun bütün kuvvetiyle nefret ettim… Şimdi bütün bunları siz hazırladınız! Beni bir bunalıma soktunuz! Ölüm halindeki bir insanı utanç duyacak hâle getirdiniz, açıkça yufka yüreklilik göstermemde de siz suçlusunuz, siz! Hayatta kalsaydım sizi öldürürdüm. Sizin yardımlarınızı istemiyorum, kimseden de kabul etmem, duydunuz mu, Ben sayıkladım, zafer kazanmış gibi kasılmaya hakkınız yok! Hepinize sonsuza kadar lanet ediyorum! Hiç kimseden hiçbir şekilde yardım istemiyorum.</span></p>

      <p class="normal normal-override-1" xml:lang="tr"><span class="no-style-override">Bu sırada artık büsbütün tıkandı.</span></p>

      <p class="normal normal-override-1" xml:lang="tr"><span class="no-style-override">Lebedev, Lizaveta Prokofyevna’ya:</span></p>

      <p class="normal normal-override-1" xml:lang="tr"><span class="no-style-override">- Kendi gözyaşlarından utandı, diye fısıldadı. ‘Böyle olması gerekiyordu!’ Vay gidi, prens! Ruhunu okudu…</span></p>

      <p class="normal normal-override-1" xml:lang="tr"><span class="no-style-override">Ama Lizaveta Prokofyevna ona bakmaya gerek bile duymadı. Böbürlene böbürlene doğrulmuş, başını arkaya atmıştı ve küçümseyen bir merakla ‘bu insan müsveddelerini’ inceliyordu. Ippolit, sözlerini bitirince, general omuz silkecek oldu; sanki bu davranışının hesabını sormak istiyormuş gibi, onu öfke ile baştan ayağa süzdü, sonra hemen prense döndü.</span></p>

      <p class="normal normal-override-1" xml:lang="tr"><span class="no-style-override">- Hepimize sunduğunuz bu hoş akşam toplantısı için size teşekkür ederiz prens, ailemizin eksantrik dostu. Saçmalıklarınıza bizi de karıştırdığınız için herhâlde bütün kalbinizle seviniyorsunuzdur. Yeter ailemizin aziz dostu, hiç olmazsa artık sizi iyice anlamamıza fırsat verdiğiniz için teşekkür ederiz!..</span></p>

      <p class="normal normal-override-1" xml:lang="tr"><span class="no-style-override">Bunun arkasından, ötekilerin yola çıkmasını bekleyerek öfke ile mantosunu düzeltmeye koyuldu. Bu sırada, Doktorenko’nun çeyrek saat önce Lebedev’in lise öğrencisi oğlunu çağırmaya gönderdiği kira arabası ötekileri almaya gelmişti. General, karısının arkasından kendi görüşünü açıkladı!</span></p>

      <p class="normal normal-override-1" xml:lang="tr"><span class="no-style-override">- Gerçekten de prens… Bütün aramızda geçenlerden sonra, bütün dostça ilişkilerimizden sonra bunu beklemiyordum… Ve sonunda, Lizaveta Prokofyevna…</span></p>

      <p class="normal normal-override-1" xml:lang="tr"><span class="no-style-override">Adelaida:</span></p>

      <p class="normal normal-override-1" xml:lang="tr"><span class="no-style-override">- Nasıl, nasıl olur bu, diye bağırdı. Çabucak prense yaklaştı ve ona elini uzattı.</span></p>

      <p class="normal normal-override-1" xml:lang="tr"><span class="no-style-override">Prens, ne yapacağını şaşırmış bir hâlde ona gülümsedi. Birdenbire ateşli, çabuk bir fısıltı kulağını yakar gibi oldu.</span></p>

      <p class="normal normal-override-1" xml:lang="tr"><span class="no-style-override">- Bu iğrenç adamları hemen şimdi bırakmazsanız, bütün ömrümce yalnız sizden nefret edeceğim, diye Aglaya fısıldadı.</span></p>

      <p class="normal normal-override-1" xml:lang="tr"><span class="no-style-override">Aglaya, sanki sonsuz bir öfkeye kapılmıştı ama prens ona bakıncaya kadar başını çevirmişti bile. Bununla beraber prensin ne kimseyi, ne de herhangi bir şeyi bırakmasına gerek kalmamıştı: Bu sırada hasta Ippolit’i şöyle böyle arabaya bindirmiş, sonra da çekip gitmişlerdi.</span></p>

      <p class="normal normal-override-1" xml:lang="tr"><span class="no-style-override">- Bu hâl uzun zaman böyle devam edecek mi, Ivan Feodoroviç? Bu kötü çocuklardan daha ne kadar çekeceğim?</span></p>

      <p class="normal normal-override-1" xml:lang="tr"><span class="no-style-override">- Bana göre, aziz dostum… Ben, elbette hazırım ve prens…</span></p>

      <p class="normal normal-override-1" xml:lang="tr"><span class="no-style-override">Ivan Feodoroviç, yeniden prense elini uzattı ama onun elini sıkmadan gürültüyle öfke ile terastan aşağı inmeye başlayan Lizaveta Prokofyevna’nın arkasından koştu. Adeliada ile nişanlısı ve Aleksandra prensle dostça vedalaştılar. Yevgeniy Pavloviç de onların arasındaydı ve yalnız o neşeliydi.</span></p>

      <p class="normal normal-override-1" xml:lang="tr"><span class="no-style-override">- Bence dediğiniz oldu! Ama ne yazık ki, siz zavallıyı da üzdüler, diye pek sevimli, alaylı bir gülümseme ile fısıldadı.</span></p>

      <p class="normal normal-override-1" xml:lang="tr"><span class="no-style-override">Aglaya, vedalaşmadan gitti. Ama bu akşamın macerası bununla bitmemişti. Lizaveta Prokofyevna, oldukça önemli bir şeyle daha karşılaşmak zorunda kaldı.</span></p>

      <p class="normal normal-override-1" xml:lang="tr"><span class="no-style-override">Merdivenden parkı çeviren yola henüz inmişti ki, iki beyaz çift at koşulu şık bir fayton prensin yazlık evinin yanından geçti. Faytonda iki muhteşem hanım oturuyordu. Ama daha on adım bile gitmeden, fayton birden durdu. Hanımlardan biri, sanki tanıdığı ve kendisine gerekli olan birisini görmüş gibi, çabucak başını çevirdi.</span></p>

      <p class="normal normal-override-1" xml:lang="tr"><span class="no-style-override">Prensi, belki bir başkasını da titreten, çınlayan güzel bir ses:</span></p>

      <p class="normal normal-override-1" xml:lang="tr"><span class="no-style-override">- Yevgeniy Pavloviç! Sen misin, diye birden bağırdı. Artık seni buldum ya, bu bana yeter. Sana şehre kurye göndermiştim; hem iki tane! Bütün gün seni arıyorlar!</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç, yıldırımla vurulmuş gibi, merdiven basamağında kalakalmıştı. Lizaveta Prokofyevna da yerinde duraladı ama Yevgeniy Pavloviç gibi korku içinde donup kalmamıştı. Saygısıza, beş dakika önce ‘insan müsveddelerine’ baktığı gibi, gururla ve soğuk bir küçümseme ile bakıyordu ve hemen dikkatli bakışlarını Yevgeniy Pavloviç’e çevirdi.</span></p>

      <p class="normal normal-override-1" xml:lang="tr"><span class="no-style-override">Çınlayan ses:</span></p>

      <p class="normal normal-override-1" xml:lang="tr"><span class="no-style-override">- Yeni haberler var, diye devam ediyordu. Kupferov’un bonoları için korkma. Rogojin otuza aldı, ben kandırdım. Hiç olmazsa üç ay daha rahat olabilirsin. Biskup ile öteki pisliklerle herhâlde dostça anlaşırız! Eh, işte demek ki işler yolunda. Neşeni kaybetme. Yarına kadar, hoşça kal!</span></p>

      <p class="normal normal-override-1" xml:lang="tr"><span class="no-style-override">Fayton hareket etti ve çabucak gözden kayboldu:</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç, iyice kızmıştı:</span></p>

      <p class="normal normal-override-1" xml:lang="tr"><span class="no-style-override">- Bu kadın deli, diye bağırdı ve şaşkın şaşkın etrafına bakındı. Onun ne demek istediğini anladımsa Arap olayım! Hangi bonolar! O, kimin nesi?</span></p>

      <p class="normal normal-override-1" xml:lang="tr"><span class="no-style-override">Lizaveta Prokofyevna daha iki saniye kadar ona bakmaya devam etti. Sonra çabuk ve sert bir dönüş yaparak kendi yazlık evlerine yollandı, ötekiler de onun peşinden gittiler. Tam bir dakika sonra, Yevgeniy Pavloviç, büyük bir heyecan içinde tekrar prensin terasına döndü.</span></p>

      <p class="normal normal-override-1" xml:lang="tr"><span class="no-style-override">- Prens, doğru söyleyin, bunun ne demek olduğunu biliyor musunuz?</span></p>

      <p class="normal normal-override-1" xml:lang="tr"><span class="no-style-override">Kendisinin de sinirleri iyice gerilen ve yıpranan prens:</span></p>

      <p class="normal normal-override-1" xml:lang="tr"><span class="no-style-override">- Bir şey bilmiyorum, diye cevap verdi.</span></p>

      <p class="normal normal-override-1" xml:lang="tr"><span class="no-style-override">- Hayır mı?</span></p>

      <p class="normal normal-override-1" xml:lang="tr"><span class="no-style-override">Yevgeniy Pavloviç, birden gülerek:</span></p>

      <p class="normal normal-override-1" xml:lang="tr"><span class="no-style-override">- Ben de bilmiyorum, dedi. Vallahi bu bonolara dair hiçbir bilgim yok, namus sözüne inanırsınız elbet!.. Ama size ne oldu, bayılıyor musunuz yoksa?</span></p>

      <p class="normal normal-override-1" xml:lang="tr"><span class="no-style-override">- Ah hayır, inanın ki hayır!..</span></p>

    </div>

  </div>

</body>

</html>