<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>kitap-1.xhtml</title>
  <link href="../Styles/template.css" rel="stylesheet" type="text/css"/>
</head>

<body>

  <h2 class="stil1 stil1-override" id="sigil_toc_id_22" xml:lang="tr"><span class="no-style-override-5">III</span></h2>

  <p class="normal normal-override-1" xml:lang="tr"><span class="no-style-override">Randevu için belirlenen saat öğle üzeri on bir ile on iki arasıydı ama prens, beklenilmeyen bir olay yüzünden biraz gecikti. Evine döndüğü zaman, kendisini bekleyen generali buldu. İlk bakışta ihtiyar, hayatından memnun görünüyordu. Belki de beklediği içindi. Prens, kusurunun affını diledikten sonra derhal oturdu. Fakat garip bir utangaçlık hissediyordu. Sanki karşısındaki misafiri, âdeta her dakika kızacağından korktuğu, porselenden yapılmış bir cisimdi, o güne kadar generalin yanında kesinlikle, hatta böyle olacağını aklından bile geçirmemişti. Karşısında, dünkünden çok değişik bir kişilik vardı. General Ardolyon Aleksandroviç şaşkın veya dalgın değildi. Tersine, kesin bir karar vermiş bir tavrı vardı. Sessizliği sırasında, gerçekten çok rol yapıyordu. Bununla beraber soylu ve nazik tavırlarını kaybetmemişti. Prensin özür dilemesine karşı, yüksek şahsiyetlerin gösterdikleri iyiliği o da esirgemedi. İçinden geldiği gibi davrandı. Fakat konuşurken, sesi, gereksiz yere kızmış bir insanın kederini ifade ediyordu.</span></p>

  <p class="normal normal-override-1" xml:lang="tr"><span class="no-style-override">General, masanın üzerine koyduğu bir kitabı prense göstererek:</span></p>

  <p class="normal normal-override-1" xml:lang="tr"><span class="no-style-override">– Geçen gün bana verdiğiniz kitabı getirdim. Teşekkür ederim, dedi.</span></p>

  <p class="normal normal-override-1" xml:lang="tr"><span class="no-style-override">Prens, konuyu tamamen başka bir yola sürüklediğine memnun:</span></p>

  <p class="normal normal-override-1" xml:lang="tr"><span class="no-style-override">– Ah! Evet, dedi. O makaleyi okudunuz mu? Nasıl buldunuz? Çok acayip değil mi?</span></p>

  <p class="normal normal-override-1" xml:lang="tr"><span class="no-style-override">– Belki de acayip ama çok kaba anlatımla yazılmış ve muhakkak ki, çok saçma. Hatta yalanlarla dolu denilebilir.</span></p>

  <p class="normal normal-override-1" xml:lang="tr"><span class="no-style-override">General olgun bir edayla, kelimelerini uzatarak konuşuyordu.</span></p>

  <p class="normal normal-override-1" xml:lang="tr"><span class="no-style-override">– Evet, pek saf bir şekilde yazılmış bir hikâye… Yazarı, Fransızların Moskova’da kaldıkları zamanlara şahit olmuş. İhtiyar bir asker; bazı çizgiler gerçekten güzel. Zaten, gözle görülen şeyleri anlatan hatıratlar hep kıymetlidir. Hatta yazarı kim olursa olsun. Öyle değil mi?</span></p>

  <p class="normal normal-override-1" xml:lang="tr"><span class="no-style-override">– Derginin sorumlu müdürünün yerinde olsaydım, bu makaleyi koymazdım. Genellikle, gözle görülmüş olan olayların hatıralar şeklinde ortaya konmasına gelince, bugün kıymetli ve kişiliği olan bir insan yerine, herkesi oyalayabilen adi bir yalancıya bile kıymet veriyorlar. 1821 yılına ait bu yolu hatırlatabilirim… Prens, ben bir karar verdim: Bu evi, Lebedev’in evini terk ediyorum.</span></p>

  <p class="normal normal-override-1" xml:lang="tr"><span class="no-style-override">Bunları söylerken, prense anlamlı anlamlı bakıyordu.</span></p>

  <p class="normal normal-override-1" xml:lang="tr"><span class="no-style-override">– Pavlovsk’ta eviniz var… Kızınızın yanında…</span></p>

  <p class="normal normal-override-1" xml:lang="tr"><span class="no-style-override">Prens ne söyleyeceğini şaşırmıştı. Fakat generalin, bugün önemli bir iş için, hatta geleceğini ilgilendiren bir mesele hakkında kendi fikrini almaya geldiğini hatırladı.</span></p>

  <p class="normal normal-override-1" xml:lang="tr"><span class="no-style-override">General devam etti:</span></p>

  <p class="normal normal-override-1" xml:lang="tr"><span class="no-style-override">– Karımın yanına, başka deyimle evime ve kızımın yanına gidiyorum.</span></p>

  <p class="normal normal-override-1" xml:lang="tr"><span class="no-style-override">– Affedersiniz, ben…</span></p>

  <p class="normal normal-override-1" xml:lang="tr"><span class="no-style-override">– Sevgili dostum, Lebedev’in evini terk ediyorum. Çünkü bu adamla ilgimi kestim. Bugüne kadar da kesmediğimden dolayı üzgünüm. Ben, karşımdaki insandan saygı beklerim, prens… Özellikle bütün kalbimle sevdiğim insanlardan… Bugüne kadar çok aldatıldım. Bu adam benim dostluğuma layık değildi.</span></p>

  <p class="normal normal-override-1" xml:lang="tr"><span class="no-style-override">Prens fikrini bildirdi:</span></p>

  <p class="normal normal-override-1" xml:lang="tr"><span class="no-style-override">– Çok şaşkındır. Birçok da kusur vardır… Fakat bütün bunların yanında temiz bir kalbi, ince, bazen de tuhaf bir zekâsı vardır.</span></p>

  <p class="normal normal-override-1" xml:lang="tr"><span class="no-style-override">Prens, sözlerine çok dikkat ediyor ve saygılı bir eda ile konuşuyordu; bütün bu tavırlar ihtiyarın hoşuna gidiyordu. Bununla birlikte arada sırada prensi incelemeyi unutmuyordu. Fakat prensin sesi ve edası o derece doğal ve içten idi ki, en ufak bir şüpheyi bile düşünmüyordu.</span></p>

  <p class="normal normal-override-1" xml:lang="tr"><span class="no-style-override">General devam etti:</span></p>

  <p class="normal normal-override-1" xml:lang="tr"><span class="no-style-override">– Temiz hislere de sahip! Bunu da önce ben anlamıştım. Bu insana karşı bir dostluk gösterdim ama benim de kendi ailem olduğu için onun evine ya da misafirperverliğine ihtiyacım yok. Kusursuz olduğumu iddia etmiyorum; ben soğukkanlılık nedir bilmeyen bir insanım; onunla beraber şarap içtim, şimdi de bunu düşünerek ağlıyorum. Fakat bu sadece bir içki yüzünden mi? İyice kızmış bir insanın söylediği kelimeleri hoşgörün prens. Hayır, demin bana söz ettiğiniz temiz kaltoliliği beni sarhoş etmiş ve ona yaklaştırmıştı. Fakat her şeyin bir sınırı vardır. Bir gün bana, 1812’de, çocukken sol bacağını kaybederek Moskova’da, Vagankovskoy mezarlığına gömdüğünü anlattığı zaman, bu adamın saygı nedir bilmeyen bir küstah olduğuna inandım…</span></p>

  <p class="normal normal-override-1" xml:lang="tr"><span class="no-style-override">– Belki de bu sizi güldürmek için yapılmış bir şaka idi.</span></p>

  <p class="normal normal-override-1" xml:lang="tr"><span class="no-style-override">– Söylemek istediğinizi anlıyorum. Güldürmek için uydurulan masum bir yalan, ne kadar kaba olursa olsun, karşısındakinin kalbini kırmamalıdır. Hatta öyle insanlar vardır ki, konuştukları kişinin hoşuna gitmek için, âdeta bir dostluk nişanesi olarak yalan söylerler. Fakat karşısındakini bir sersem yerine koyarak… Uydurduğu yalanlarla karşısındakinin canını sıkmışsa, o zaman şerefli bir insanın yapacağı bir tek iş vardır: Küstaha, layık olduğu yeri göstermek ve bir daha onun yüzüne bakmamak.</span></p>

  <p class="normal normal-override-1" xml:lang="tr"><span class="no-style-override">Bunları söylerken, öfkesinden kıpkırmızı olmuştu.</span></p>

  <p class="normal normal-override-1" xml:lang="tr"><span class="no-style-override">– Fakat Lebedev’in, 1821’de Moskova’da bulunmasına imkân yoktu. Çünkü o zaman çok küçük olması gerekir. Gülünç doğrusu… Önce bu var, hadi olduğunu kabul edelim ama bir Fransızın, bir top güllesi atarak bacağını kırdığını ve bu bacağı alarak Vagonkovskoy mezarlığına gömdüğünü söylemeye nasıl cesaret edebiliyor? Üstelik de, bacağını gömdüğü toprağa bir anıt diktirip, üstünde de: “Burada okul yazıcılarından Lebedev’in bacağı yatıyor” diye yazdırmış. Taşın öbür tarafında da: “Aziz, tekrar dirileceğin günü bekleyerek dinlen…” kelimeleri yazılıymış. Her sene bu bacak için bir ayin düzenliyor, bu törende bulunmak için de her sene Moskova’yı ziyaret ediyormuş. Söylediklerini bana kanıtlamak için, beni Moskova’ya çağırıyor: Bana mezarı ve sonradan Ruslar tarafından yağma olarak alınan, bacağını parçalayan ve halen Kremlin Sarayı’nda duran Fransız topunu gösterecekmiş. Bu top kapıdan içeri giren on birinci topmuş; eski sistem bir Fransız topu imiş. Prens gülerek söylendi:</span></p>

  <p class="normal normal-override-1" xml:lang="tr"><span class="no-style-override">– Bütün bunlara rağmen iki tane sağlam bacağı var. Hiç olmazsa o duyguyu uyandırıyor. Bana inanın ki, bu basit bir şaka; sakın kızmayın.</span></p>

  <p class="normal normal-override-1" xml:lang="tr"><span class="no-style-override">– Fakat izin verin, ben de görüşümü bildireyim. Sağlam iki bacağı olması durumu, cevap verilemeyecek bir durum göstermiyor. İddia ettiğine göre, bacağının biri takma imiş…</span></p>

  <p class="normal normal-override-1" xml:lang="tr"><span class="no-style-override">– Evet evet, söylediğine göre, Tçernosvitof’un taktığı bacakla dans bile edilebilirmiş.</span></p>

  <p class="normal normal-override-1" xml:lang="tr"><span class="no-style-override">– Gayet iyi biliyorum. Tçernosvitof, takma bacağı bulduğu zaman bana göstermeye gelmişti. Fakat Tçernosvitof’un buluşu çok sonradır… Bundan başka, Lebedev’in iddiasına göre ölen karısı, bütün hayatı boyunca, onun takma bir bacağı olduğunun farkına varmamış. Bu hikâyenin saçma olduğunu söylediğim zaman bana şu şekilde cevap verdi: Senin, 1821’de Napolyon’un yanında hizmet ettiğini iddia etmene karşılık, ben de Vagonkovskoy mezarlığına bacağımı gömdüğümü söylersem şaşma.</span></p>

  <p class="normal normal-override-1" xml:lang="tr"><span class="no-style-override">Prens şaşkın bir tavırla sordu:</span></p>

  <p class="normal normal-override-1" xml:lang="tr"><span class="no-style-override">– Nasıl. Yoksa siz…</span></p>

  <p class="normal normal-override-1" xml:lang="tr"><span class="no-style-override">Bunun üzerine general de şaşırmıştı. Fakat derhal kendini topladı ve prense kibirli ve alay eden bir tavırla baktı.</span></p>

  <p class="normal normal-override-1" xml:lang="tr"><span class="no-style-override">– Devam edin prens, devam edin, dedi. Ben merhametli bir insanım; her şeyi itiraf edebilirsiniz bana. Gördüklerinizle duyduklarınız arasında çok büyük farklar var, değil mi? Şimdi bu derece aşağılık bir duruma düşmüş bir insanın, bir zamanlar birçok önemli olayla şahit olduğunu alay etmeden düşünebilir misiniz? Sizinle bunun dedikodusunu yapmadı mı?</span></p>

  <p class="normal normal-override-1" xml:lang="tr"><span class="no-style-override">– Hayır, Lebedev bana bir şey anlatmadı. Eğer Lebedev’den söz ediyorsanız…</span></p>

  <p class="normal normal-override-1" xml:lang="tr"><span class="no-style-override">– Hım… Bense tersini düşünüyordum. Dün onunla konuşurken az önce sözünü ettiğiniz garip makaleye geldi konu. Saçma olduğunu söyledim. Hatta önemli birçok olaya bizzat şahit olduğum hâlde… Gülümsüyorsunuz prens ve benimle alay ediyorsunuz.</span></p>

  <p class="normal normal-override-1" xml:lang="tr"><span class="no-style-override">– Hayır, kesinlikle, ben…</span></p>

  <p class="normal normal-override-1" xml:lang="tr"><span class="no-style-override">– Ben oldukça genç görünüyorum, diye devam etti general. Fakat göründüğümden daha yaşlıyım. On-on iki yaşlarındaydım. Ben de kaç yaşında olduğumu pek hatırlayamıyorum. Nüfus kâğıdımda yazılı değildir. Sürekli gençleşmeyi düşündüm.</span></p>

  <p class="normal normal-override-1" xml:lang="tr"><span class="no-style-override">– Emin olun general, 1821’de Moskova’da olduğunuz için kesinlikle şaşırmıyor ve şüphesiz o zaman orada bulunanlar gibi, sizin de anlatacak birçok anınız vardır. Moskovalı yazarlardan biri, kitabının başlarında, henüz emzikle süt içtiği yaşlarda Fransız askerlerinin ona ekmek yedirdiklerini anlatıyor.</span></p>

  <p class="normal normal-override-1" xml:lang="tr"><span class="no-style-override">– Görüyorsunuz işte… Durumum şaşırtıcı olmadığı gibi Moskovalı yazarın anlattıklarından farklı de değil. Çoğu kez gerçek, imkânsız gibi görünür. Oda hizmetçiliği! Bu şüphesiz garip sayılır. Fakat on yaşındaki bir çocuğun macerası, yaşına uygundur. Eğer on beş yaşında olsaydım, on yaşında yaptıklarımı yapmazdım. Napolyon Moskova’ya girdiği zaman, eski Basmanya sokağındaki tahta evimizden. Fransızların işgalinden titreyen annemin yanından kaçmıştım. On beş yaşında olsaydım, korkardım. Fakat on yaşındayken insan hiçbir şeyden korkmaz. Kalabalığın arasından sıyrılıp, Napolyon’un atından indiği yere kadar gittim.</span></p>

  <p class="normal normal-override-1" xml:lang="tr"><span class="no-style-override">Prens utangaç bir tavırla konuştu:</span></p>

  <p class="normal normal-override-1" xml:lang="tr"><span class="no-style-override">– Şüphesiz on yaşında bir çocuk böyle bir cesaret gösterebilirdi.</span></p>

  <p class="normal normal-override-1" xml:lang="tr"><span class="no-style-override">Prensin yüzü kızarmıştı. Bu düşünce de ona acı veriyordu.</span></p>

  <p class="normal normal-override-1" xml:lang="tr"><span class="no-style-override">General devam etti:</span></p>

  <p class="normal normal-override-1" xml:lang="tr"><span class="no-style-override">– Evet, bütün bu olaylar, gerçekte olduğu gibi basit ve doğal bir şekilde gelişti. Bunu bir romancı size anlatsa, imkânsız gibi görünen, gerçeğe uygun olmadığını sanacağınız ayrıntılarla doludur.</span></p>

  <p class="normal normal-override-1" xml:lang="tr"><span class="no-style-override">Prens bu görüşü kabul eder gibi görünerek:</span></p>

  <p class="normal normal-override-1" xml:lang="tr"><span class="no-style-override">– Evet, dedi. Ben de bu şekilde düşünüyordum. Bir cep saati hırsızlığı yüzünden birinin katil olduğunu duymuştum. Şimdi bütün gazeteler bundan söz ediyor. Eğer herhangi bir yazar o hikâyeyi kendisi bulsaydı, eleştirmenler ve birçok kimse bunun gerçeğe uygun olmadığını söyleyecekti. Fakat gazetelerden bu hikâyeyi okurken, bunun içinde Rus gerçeklerini görürsünüz. Bu konuda düşündüklerinize tamamen katılıyorum general!</span></p>

  <p class="normal normal-override-1" xml:lang="tr"><span class="no-style-override">Prens cümlesini bitirirken, yüzünün kızarmasına da bir neden bulduğu için oldukça memnun görünüyordu.</span></p>

  <p class="normal normal-override-1" xml:lang="tr"><span class="no-style-override">General Ardolyon Aleksandroviç neşeyle bağırdı:</span></p>

  <p class="normal normal-override-1" xml:lang="tr"><span class="no-style-override">– Öyle değil mi ya? Doğal değil mi? Tehlikeden korkmasını bilmeyen küçük bir çocuk, ufak bir yumurcak parlak bir resmigeçit, üniformalar ve sonunda çok anlatılan büyük bir adamı görmek için kalabalığın arasından sıyrılıyor. Görmek istediği adamın ismi, birkaç senedir dünyayı kaplamış. Âdeta doğdum doğalı onu duymuştum. Napolyon benim yanımdan geçerken rastlantı eseri beni gördü. O semtte soylu çocukların giydiği bir elbise vardı üstümde. Beni çok temiz giydirirlerdi. Düşünün bir kere, bütün bu kalabalığın ortasında, tertemiz giyinmiş, tek başına küçük bir çocuk… Şüphesiz bu onun dikkatini çeker. Şehirden herkesin kaçmadığını ve hâlâ soyluların çocukları ile birlikte şehirde kaldıklarını ona kanıtlamıştır.</span></p>

  <p class="normal normal-override-1" xml:lang="tr"><span class="no-style-override">- Doğru, doğru! Napolyon, Boyardları kendine çekmeyi istiyordu.</span></p>

  <p class="normal normal-override-1" xml:lang="tr"><span class="no-style-override">- Bana kartal bakışını andıran gözlerini diktiği zaman, gözlerimde bir kıvılcım parladı. “İşte zeki bir çocuk!” dedi. “Senin baban kim?” diye sordu. Heyecandan tıkanan bir sesle ona cevap verdim: “Vatanını savunurken, savaş meydanında kahramanca ölen bir general…” Bunun üzerine Napolyon, alel acele bir soru daha sordu: “Kahraman bir Boyard çocuğu… Boyardları severim. Sen de beni seviyor musun, yavrum?” Benim cevabım da aynı derecede acele oldu: “Rus kalbi, vatanının düşmanları içinde bile, büyük bir adamı ayırt edebilme gücüne sahiptir!” Gerçekten bu şekilde ifade ettiğimi hatırlayamıyorum!.. Çocuktum… Fakat kelimelerimin ifade ettiği anlam buydu. Bu kelimeler Napolyon’u çok duygulandırdı. Düşündü ve etrafındakilere emretti: “Bu çocuğun gururunu sevdim! Fakat bütün Ruslar onun gibi düşünüyorlarsa…” Cümlesini tamamlamadı ve saraya girdi. Hemen onun adamları arasına katılmıştım. Etrafındakiler beni kendilerinden biri sayıyorlardı artık. Bütün bunlar göz açıp kapayıncaya kadar oldu. Napolyon, salona ilk girişinde, birden Çariçe Katerina’nın tablosu önünde durdu ve uzun uzun seyretti. Sonra da düşünceli bir tavırla: “Büyük bir kadındı!” dedi ve yoluna devam etti.</span></p>

  <p class="normal normal-override-1" xml:lang="tr"><span class="no-style-override">İki gün içinde Kremlin Sarayı’nda herkes beni tanımıştı. Herkes beni: “Küçük Boyard” diye çağırıyordu. Evime sadece yatmak için gidiyordum. Annem aklını oynatmış gibiydi. Ertesi günü Napolyon’un oda hizmetçisi Baron de Bazanmourt ölmüştü. Bu savaşın yorgunluğuna dayanamamıştı. Napolyon beni hatırladı. Hemen eve geldiler ve ne olduğunu söylemeden beni saraya götürdüler. On iki yaşında olmama rağmen Napolyon’un ölmüş olan bu eski oda hizmetçisinin üniformasını giydirdiler bana ve beni İmparatorun karşısına çıkardılar. Napolyon başıyla bir işaret yaptı. Sonradan öğrendiğime göre, imparator beni oda hizmetçiliğine layık bulmuş. Çok memnun olmuştum. Çünkü çoktan beri ona büyük bir sempati besliyordum… Bildiğiniz gibi güzel üniforma insanı her zaman mutlu eder… Koyu yeşil renkte, üstü altın yaldızlı bir frak giyiyordum. Beyaz ipekten bir pantolonum vardı. İpekli çoraplar, düğmeli ayakkabılar giymiştim. İmparatoru atla, gezintilerinde izlediğim zamanlar büyük çizmeler giyiyordum. Durumum endişe verici olmasına rağmen törenden kesinlikle çekilmiyordum.</span></p>

  <p class="normal normal-override-1" xml:lang="tr"><span class="no-style-override">Prens şaşkın bir tavırla mırıldandı:</span></p>

  <p class="normal normal-override-1" xml:lang="tr"><span class="no-style-override">– Evet, şüphesiz… Hatıralarınız son derece ilgi çekici…</span></p>

  <p class="normal normal-override-1" xml:lang="tr"><span class="no-style-override">Muhakkak ki, general, bir gün önce Lebedev’e anlattıklarını prense tekrar ediyordu. Cümleleri bir su gibi akıyordu; fakat arada sırada karşısındakini dikkatle süzmeyi de ihmal etmiyordu.</span></p>

  <p class="normal normal-override-1" xml:lang="tr"><span class="no-style-override">Böbürlenen bir adam tavrı ile devam etti:</span></p>

  <p class="normal normal-override-1" xml:lang="tr"><span class="no-style-override">– Hatıralarımı yazmak mı?.. Bunu kesinlikle düşünmedim. Prens, eğer çok istiyorsanız, onlar zaten yazılmıştır. Fakat bunları yazıhanemde saklıyorum. Ben öldükten sonra herkes okusun. O zaman bir tehlike kalmaz. Şüphesiz bu eser birçok dile çevrilecektir. Edebî bir kıymeti olduğu için değil, fakat yakından gördüğüm bu önemli olayları anlattığım için. O zamanlar, gerçekten bir çocuktum. Fakat yaşımın küçüklüğü sayesinde bu derece özel yerlere, “Büyük adamın” yatak odasına girebildim. Gece “keder içinde bulunan bu dev”in homurtularını duydum. Acılarını ve gözyaşlarını küçük bir çocuktan saklaması gerekmiyordu. Onu sıkıntıya sokan şeyin, Çar Aleksandr’ın sessiz kalması olduğunu biliyordum.</span></p>

  <p class="normal normal-override-1" xml:lang="tr"><span class="no-style-override">Prens tereddütle söylendi:</span></p>

  <p class="normal normal-override-1" xml:lang="tr"><span class="no-style-override">– Evet, barış teklif etmek için… Napolyon ona mektuplar yazmıştı.</span></p>

  <p class="normal normal-override-1" xml:lang="tr"><span class="no-style-override">– Bu mektupların içinde ne gibi teklifler olduğunu tamamen bilemiyorduk. Fakat her gün, her saat, mektup mektup üstüne yazıyordu. Son derece heyecanlıydı. Bir gece, onunla yalnız kaldığımız bir sırada ağlayarak ona koştum (Oh! Onu ne kadar seviyordum!) ve yüzüne karşı bağırdım. “Çar Aleksandr’dan af dileyin! Çar Aleksandr ile barışın demek istemiştim. Fakat bir çocuk olduğum için, düşündüklerimi bu şekilde anlatabilmiştim. “Oh! Yavrum. Çar Aleksandr’ın ayaklarını öpmeye hazırım. Fakat şu Prusya kralı ve Avusturya imparatoru olmasa… Oh! Onlara karşı derin bir nefret var içimde. En sonunda… Sen siyasetten ne anlarsın!” diye bağırmıştı bana. Odada aşağı yukarı geziniyordu. Benim on yaşımda olduğumu unutmuş gibiydi. Hatta benimle konuşmaktan âdeta mutluluk duyuyordu. Birden kiminle konuştuğunu hatırladı ve sustu. Fakat bir süre gözleri şimşek çakmayı sürdürdü. İşte bütün bu hikâyeyi yazarak anlatmak, ha? Bir kitap yazsam, bütün eleştirmenler, bütün kıskançlıklar ve siyasi partiler ve… Hayır, saygıdeğer prens, bunları yazarak açığa çıkaramam.</span></p>

  <p class="normal normal-override-1" xml:lang="tr"><span class="no-style-override">Prens bir anlık sessizlikten sonra cevap verdi:</span></p>

  <p class="normal normal-override-1" xml:lang="tr"><span class="no-style-override">– Siyasî partiler dediğiniz zaman haklısınız. Ben de böyle düşünüyorum; hatta geçenlerde Vaterlo Savaşı’na ait Charras’ın yazdığı bir eseri uzmanlar ciddi ve mükemmel buluyorlar. Fakat bu kitap her sayfasında, Napolyon’u aşağılamaktan zevk duyuyor. Âdeta Napolyon’da en ufak bir deha belirtisi bile bulunmadığını gösterebilmekten mutluluk duymuştur yazar. Fakat bu siyasi parti görüşü, diğer ciddi eserlerde de kendini göstermiştir. İmparatora hizmet ederken çok yoruluyor muydunuz?</span></p>

  <p class="normal normal-override-1" xml:lang="tr"><span class="no-style-override">Bu şekilde konuşmadan general büyük bir mutluluk duydu. Prens o derece saf bir tavırla soruyordu ki, güvensizliğin zerresi bile görünmüyordu:</span></p>

  <p class="normal normal-override-1" xml:lang="tr"><span class="no-style-override">– Charras! Oh! Ondan ben de nefret ettim. Kendisine mektup bile yazdım. Fakat… İmparator’un yanındaki hizmetimin yorucu olup olmadığını sormuştunuz. Oh! Hayır! Beni oda hizmetçisi atadılar, ama bunu kesinlikle ciddiye almadım. Üstelik Napolyon Ruslarla anlaşma ümitlerini kaybetmiş, beni de unutmaya başlamıştı. Ona çok bağlanmıştım. Bana verilen önemli bir görev değildi. Arada sırada sarayda gözükmek sadece… İmparator atla gezintiye çıktığı zaman ona eşlik etmek. İşte bu kadar… Oldukça iyi ata biniyordum. Napolyon yemekten önce çıkıyordu. Arkasından her zamanki gibi Davut, Mameluk, Rustan ve ben…</span></p>

  <p class="normal normal-override-1" xml:lang="tr"><span class="no-style-override">Prens elinde olmadan ekledi:</span></p>

  <p class="normal normal-override-1" xml:lang="tr"><span class="no-style-override">– Ve Konstan.</span></p>

  <p class="normal normal-override-1" xml:lang="tr"><span class="no-style-override">– Hayır, Konstan yoktu. İmparatoriçe Josephine’e bir mektup götürmeye gitmişti. Onun yerine birkaç emir subayı ile birkaç tane de Polonyalı koruma arkamızdan geliyordu. Etrafında gezinen insanlar bu kadardı işte!.. Tabii, ordunun durumundan haber almak için bazı generallerle mareşaller de izliyordu. Çoğunlukla yanına Davut’u alırdı. Hâlâ gözümün önündedir: Gözlüklü, iri yapılı, zeki bakışlı bir adamdı. İmparator hep onun fikrini alırdı. Günlerce karşılıklı oturup konuşurlardı. Davut sabah akşam gelirdi; hatta bazen birbirleri ile kavga ederlerdi. Sonunda Napolyon bu adamın görüşünü kabul etmiş gibi görünürdü. Onlar konuşurken ben de odada olurdum. Hatta benim orda olmam umurlarında değildi. Bir defasında, Napolyon gözlerini üzerime çevirdi. Garip bir fikir kafasında dolaştı ve bana sordu: “Çocuk, bana fikrini söyle! Eğer Ortodoks olsam ve kölelerinizi azat etsem, Ruslar benimle barışırlar mı?” Hemen bağırarak cevap verdim: “Asla!” Bu kelime Napolyon’a oldukça dokunmuştu: “Bu çocuğun gözlerinde parlayan vatan alevi, bana bütün Rus kalbinin düşüncesini hatırlatıyor,” dedi. “Yeter, Davut! Bütün bunlar gereksiz? Başka bir projen var mı, onu söyle…”</span></p>

  <p class="normal normal-override-1" xml:lang="tr"><span class="no-style-override">Generali büyük bir dikkatle dinleyen prens:</span></p>

  <p class="normal normal-override-1" xml:lang="tr"><span class="no-style-override">– Evet, dedi. Fakat bu proje oldukça iyi düşünülmüş. Demek bunu Davut’un ortaya attığına eminsiniz?</span></p>

  <p class="normal normal-override-1" xml:lang="tr"><span class="no-style-override">– En azından beraber düşündüler. Fikir belki Napolyon’undur. Fakat diğer proje de büyük bir kıymet taşıyordu… Davut’un bu projesine Napolyon “Aslan Divanı” diye bir isim takmıştı. Bu proje şöyleydi: Bütün ordu ile beraber Kremlin Sarayı’na kapanmak, kulübeler inşa etmek, savunma önlemleri almak, kışı burada geçirmek, ilkbahar gelince de yolu Ruslardan temizlemek… Bu proje Napolyon’a büyük bir zevk veriyordu. Her gün sarayın etrafını atla geziyor ve yapılacak hazırlıkları denetliyordu: Buraya bir dürbün, şu tarafa avcılar yerleşecekti. Sözün kısası, sorun neredeyse çözülmüş sayılabilirdi. Fakat Davut kesin bir kararın verilmesi konusunda ısrar ediyordu. Napolyon ile Davut benim de bulunduğum yeni bir görüşme daha yaptılar. Napolyon kollarını çapraz bağlamış, odanın içinde geziniyordu. Gözlerimi onun yüzünden ayırmıyordum. Kalbim hızla çarpıyordu. Davut “gidiyorum” diye bağırdı. Öteki sordu: “Nereye?” Davut cevap verdi: “Atları kestirip tuzlatacağım.” Napolyon titredi. Karar verme zamanı gelmişti. “Birden Napolyon bana döndü ve: “Çocuk, bu fikre ne dersin?” Muhakkak ki, çok zor bir zamanda, en zeki adamın bile yazı tura atarak kararını vermesi şeklinde bir soru sormuştu. Napolyon’a cevap vereceğim yerde, Davut’a döndüm. General omuzlarını silkerek dışarı çıkarken: “Of! Saçmalıklara inanmaya başladı!” diye mırıldandı. Ertesi gün de geri çekilme emri verildi.</span></p>

  <p class="normal normal-override-1" xml:lang="tr"><span class="no-style-override">Prens yavaş bir sesle:</span></p>

  <p class="normal normal-override-1" xml:lang="tr"><span class="no-style-override">– Eğer olay bu şekilde olduysa… Bütün bunlar gayet önemli, yani demek istiyorum ki…</span></p>

  <p class="normal normal-override-1" xml:lang="tr"><span class="no-style-override">Cümlesini tamamlayamadı. General kendi hikâyesinden sarhoş olmuştu. Bağırdı:</span></p>

  <p class="normal normal-override-1" xml:lang="tr"><span class="no-style-override">– Oh! Prens “eğer olay bu şekilde olduysa!” diyorsunuz. Fakat bana inanın ki, bu anlattıklarım, gördüklerimin yanında hiç kalır. Size şimdiye kadar siyasetten söz ettim. Fakat tekrar ediyorum, bu büyük adamın iniltilerine hatta gözyaşlarına şahit oldum. Benden başka hiç kimse görmedi bunları… Son günlerde artık ağlamıyordu. Fakat çoğunlukla inliyor, yüzü de gitgide acı çeken bir ifade alıyordu. Sanki sonsuzluk onu kanatları altına almıştı. Geceleri sessiz saatler geçiriyorduk. Mameluk yandaki odada horulduyordu. Napolyon bu adam için: “Odun gibi uyuyor ama bana çok bağlı,” derdi. Bir gün çok fazla canım sıkılıyordu. Gözlerimdeki yaşlar parlıyordu. İmparator bunu fark etti: “Benim acılarıma sen de mi katılıyorsun?” diye bağırdı. “Sen küçük çocuk, sade sen değil, belki de başka çocuk da, Roma Kralı olan oğlum da benimle aynı acıları paylaşır. Diğer bütün insanlar ise bana lanet okuyorlar. Kardeşlerime gelince, en zor zamanımda bana ihanet etmek için yarış ederler!” Hıçkırıklarla ağlamaya başladım ve ona koştum; o da kendini tutamadı, kucaklaştık ve gözyaşları döktük. Ağlarken ona: “Yazınız, İmparatoriçe Josephine’e bir mektup yazınız” Napolyon titredi. Bir an geriledi ve şu cevabı verdi: “Beni seven üçüncü bir kalbi bana hatırlattın; teşekkür ederim dostum!” Ve hemen Josephine’e bir mektup yazdı. Bu mektubu ertesi gün Konstan götürdü.</span></p>

  <p class="normal normal-override-1" xml:lang="tr"><span class="no-style-override">Prens:</span></p>

  <p class="normal normal-override-1" xml:lang="tr"><span class="no-style-override">– Oldukça iyi hareket etmiş ve onu zor duruma sokan kötü düşünceler ortasındayken temiz bir his uyandırmışsınız, dedi.</span></p>

  <p class="normal normal-override-1" xml:lang="tr"><span class="no-style-override">Heyecanlanmış olan general gerçek gözyaşları dökerek bağırdı:</span></p>

  <p class="normal normal-override-1" xml:lang="tr"><span class="no-style-override">– Çok doğru prens, ben de bunu anlatmak istiyordum. Tertemiz kalbinizle bunu ne güzel anladınız. Evet prens, evet… Bu görkemli bir sahneydi… Ve biliyor musunuz, onu Paris’e kadar izlemek üzereydim. Onun sürgüne gittiği adaya, gözümü kırpmadan ben de beraber gidecektim. Fakat yollarımız ayrıldı! Birbirimizi terk ettik. O sürgün yerine giderken, belki de kederli bir anında, Moskova’da onu gözyaşları arasında kucaklayan ve huzur içinde gitmesini ona temenni eden küçük bir yavrucağı hatırlayacak! Bana gelince, beni de bir askerî okula yolladılar. Orada sıkı bir disiplin ve kaba arkadaşlar arasında bunaldım ve… Bütün bunlar çok uzak! Geri çekilme emrini verdiği gün, atının üzerinde Napolyon bana şunları söyledi: “Seni götürerek annenden ayırmak istemiyorum. Fakat sana bir şeyler yapmak isterdim. Utangaç bir tavırla ona yaklaştım. “Kız kardeşimin şu albümü üzerine hatıra olarak birkaç kelime yazınız…” dedim. Bana yaklaştı. Bir kalem istedi. Albümü aldı. “Kız kardeşin kaç yaşında?” diye sordu. “Üç yaşında” dedim. “Demek küçük bir kız” dedi ve albümün üzerine şunları yazdı:</span></p>

  <p class="normal normal-override-1" xml:lang="tr"><span class="no-style-override">“Asla yalan söylemeyiniz. Samimi dostunuz, Napolyon.”</span></p>

  <p class="normal normal-override-1" xml:lang="tr"><span class="no-style-override">Böyle bir zamanda, böyle bir öğüt düşünün, prens.</span></p>

  <p class="normal normal-override-1" xml:lang="tr"><span class="no-style-override">– Evet, çok anlamlı…</span></p>

  <p class="normal normal-override-1" xml:lang="tr"><span class="no-style-override">– Kız kardeşim yaşadığı sürece -doğum yaparken öldü- bu el yazısını salonun başköşesinde, camlı koruma içinde duvara astırmıştı. Sonra bu yazı ne oldu, bilmiyorum… Fakat… Ah! Tanrım, saat iki olmuş! Sizi de ne kadar oyaladım, prens! Bu, bağışlanamayacak bir hareket!..</span></p>

  <p class="normal normal-override-1" xml:lang="tr"><span class="no-style-override">General ayağa kalktı. Prens mırıldandı:</span></p>

  <p class="normal normal-override-1" xml:lang="tr"><span class="no-style-override">– Kesinlikle! Tam tersine, o kadar ilgilendim ki, ve… Bütün bunlar o kadar merak uyandıran şeyler ki… Size çok teşekkür ederim!..</span></p>

  <p class="normal normal-override-1" xml:lang="tr"><span class="no-style-override">Ardolyon Aleksandroviç, karşısındakinin elini tekrar sıktı ve gözlerini ona dikerek baktı. Beklenmeyen bir düşünce aklına gelmiş gibi heyecanlandı:</span></p>

  <p class="normal normal-override-1" xml:lang="tr"><span class="no-style-override">– Prens, dedi. Siz o kadar safsınız, o kadar basit düşünüyorsunuz ki, bu hâlinizden dolayı acıyorum size. Size karşı bir incelik duyuyorum. Umarım, hayatınız güllük gülistanlık olur ve aşkla çiçeklenir. Benimki sona erdi. Bağışlayınız!</span></p>

  <p class="normal normal-override-1" xml:lang="tr"><span class="no-style-override">General yüzünü elleriyle kapadı ve aceleyle oradan uzaklaştı. Oldukça dürüst bir hâli vardı. Prens, bundan şüphe edemezdi. İhtiyarın başarısından sarhoş olduğunu anlamıştı. Fakat fazla abartan insanların çoğu, yalan söyleyerek kendinden geçtikleri zamanlarda bile, karşısındakilerin hep inanmadıkları ve bunun inanılmayacak bir şey olduğu düşüncesindedirler. Bunun gibi, general de önce büyük bir heyecan duydu. Sonra şaşırdı. Prensin onu merhametle dinlemesini bir aşağılama saydı. Mişkin: “Bu şekilde heyecanlanmasına sebep olduğum için acaba suç mu işledim?” diye endişe ile kendi kendine sordu ve kendini tutamadı. On dakika kadar süren bir kahkaha krizine tutuldu. Bir ara güldüğü için kendisine kızacak oldu. Fakat üzülecek hiçbir şey olmadığını, generale karşı sadece bir acıma hissi duyduğunu anladı.</span></p>

  <p class="normal normal-override-1" xml:lang="tr"><span class="no-style-override">Önceden hissettiği bu olaylar, şimdi gerçek oldular. Akşamüzeri garip bir mektup aldı. Kısa fakat kesin bir ifadeyle Ardolyon Aleksandroviç artık onunla kesinlikle görüşmek istemediğini, onu sevdiğini, hatta ona karşı minnettar olduğunu ama “Aslında fazlası ile kara talihli olan bir insan için, şerefsizce merhamet hislerini” kabul edemeyeceğini bildirdi. Prens onun, Nina Aleksandrovna’nın evine gittiğini öğrendiği zaman, ihtiyar için endişe etmedi. Fakat general, Lizaveta Prokofyevna’ya uğramış ve acınacak bir hâlde eve dönmüştü. Bu görüşmeyi anlatmadan şunu söylemekle yetinelim ki, ziyaretçi Lizaveta Prokofyevna’yı kızdırmış ve Ganya hakkında yaptığı imalarla kadını çileden çıkarmıştı. Onu kapı dışarı etmişlerdi. İşte bu yüzden, ihtiyar fırtınalı bir gece geçirmiş ve ertesi gün ters tarafından kalkarak kavga etmiş, bir çılgın gibi evinden kaçmıştı.</span></p>

  <p class="normal normal-override-1" xml:lang="tr"><span class="no-style-override">Kolya olanlardan pek fazla bir şey anlamıyor ve babasını yola getirmeye uğraşıyordu. Babasına sordu:</span></p>

  <p class="normal normal-override-1" xml:lang="tr"><span class="no-style-override">– Peki! Şimdi nereye gideceğiz? Ne dersiniz general, prensin evine gitmek istemiyorsunuz; Lebedev’le kavga ettiniz. Paranız yok. Ben de sizin gibiyim! İşte yol ortasında, bir bakla yığını üstünde kaldık.</span></p>

  <p class="normal normal-override-1" xml:lang="tr"><span class="no-style-override">General mırıldandı:</span></p>

  <p class="normal normal-override-1" xml:lang="tr"><span class="no-style-override">– Baklaların üstünde kalmaktansa, kadınlarla kalmak daha zevklidir. Bu espri bana büyük bir başarı kazandırmıştı… Ordu evinde 44 senesinde… Evet bin… Sekiz yüz… Kırk dörtte! Gayet iyi hatırlıyorum… Ah! Bundan bana söz etme. “Gençliğim, tazeliğim nerede?” Bunu böyle söyleyen… Bu şekilde bağıran kimdi Kolya?</span></p>

  <p class="normal normal-override-1" xml:lang="tr"><span class="no-style-override">Kolya, babasına endişeli bir bakışla cevap verdi:</span></p>

  <p class="normal normal-override-1" xml:lang="tr"><span class="no-style-override">– Bu, Gogol’ün “Ölü Canlar” adlı eserinden bir parçadır.</span></p>

  <p class="normal normal-override-1" xml:lang="tr"><span class="no-style-override">– Ölü Canlar mı? Ah! Evet, Ölü!.. Beni gömdürdüğün zaman, mezarımın üstüne: “Burada ölü bir can yatıyor!” diye yazdır. “Kepazelik beni her yerde izler!” Bunu kim söylemişti Kolya?</span></p>

  <p class="normal normal-override-1" xml:lang="tr"><span class="no-style-override">– Bilmiyorum baba. General bir an durdu.</span></p>

  <p class="normal normal-override-1" xml:lang="tr"><span class="no-style-override">– Yeropegov dünyada yaşamadı! Yeroşka Yeropegov! Bunu da benim oğlum, benim öz oğlum söylüyor!.. Yeropegov on bir ay kardeşlik etmiş olan bir adam, onun için düello ettiğim bir insan… Bir gün yüzbaşımız Prens Vigoretskiy içki içerken dedi ki: “Grişa, söyle bakayım, Saint Anna madalyasını nerede kazandın sen?” Karşısındaki: “Vatanımın toprakları üzerinde, savaş meydanında!” diye cevap verince, ben de “Bravo Grişa!” diye bağırdım. Bu da düello etmemize sebep oldu. Sonra o evlendi… Marya Petrovna Sutu… Sutugina ile… Daha sonra savaş meydanında öldü… Bunu ömrüm boyunca unutmayacağım!” diye bağırdı: Ve düşerek öldü. Ben… Ben ömrüm boyunca soylu bir şekilde hareket ettim. Kolya, ben şerefli davranırım; fakat kepazelik… Kepazelik beni her yerde izliyor. Nina ile sen mezarımı ziyaret edersiniz… Zavallı Nina! Eskiden ona bu şekilde seslenirdim. Kolya yıllar önce, yeni evlendiğimiz zamanlar ona bu şekilde seslendiğimde hoşuna giderdi… Nina, Nina sana nasıl bir hayat gösterebildim? Her şeye katlanan ruh, beni nasıl sevebilirsin? Ah, benim sabırlı meleğim! Annenin melek gibi bir ruhu vardır, Koyla. Anlıyor musun, melek gibi!</span></p>

  <p class="normal normal-override-1" xml:lang="tr"><span class="no-style-override">– Biliyorum baba. Hadi, annemin yanına, eve dönelim! Az önce peşimizden gelmeye can atıyordu. Neden durdunuz? Söylediklerimi anlıyor musunuz? Niçin ağlıyorsunuz?</span></p>

  <p class="normal normal-override-1" xml:lang="tr"><span class="no-style-override">Kolya’nın asıl kendisi ağlıyor ve babasının ellerini öpüyordu.</span></p>

  <p class="normal normal-override-1" xml:lang="tr"><span class="no-style-override">– Benim… Benim ellerimi mi öpüyorsun?</span></p>

  <p class="normal normal-override-1" xml:lang="tr"><span class="no-style-override">– Evet, sizin ellerinizi… Bunda şaşacak ne var? Hadi, sokak ortasında böyle ağlayıp durmayın… Sözde asker olacaksınız, koskoca bir general… Hadi, gidelim.</span></p>

  <p class="normal normal-override-1" xml:lang="tr"><span class="no-style-override">– İhtiyar, mahvolmuş babana karşı beslediğin bu saygından dolayı Tanrı senden hoşnut olsun. Evet, kepazelik, bir kepazelikle çamurlara atılmış babana karşı… Acaba senin kendine benzeyebilen bir oğlun olabilecek mi?.. Roma kralı… Oh! Lanet okuyorum bu eve!”</span></p>

  <p class="normal normal-override-1" xml:lang="tr"><span class="no-style-override">Kolya birden öfkelendi ve bağırdı:</span></p>

  <p class="normal normal-override-1" xml:lang="tr"><span class="no-style-override">– Peki ama ne oluyor? Neler geçti aranızda? Niçin bir daha eve dönmek istemiyorsunuz? Delirdiniz mi?</span></p>

  <p class="normal normal-override-1" xml:lang="tr"><span class="no-style-override">– Sana sonra açıklayacağım… Hepsini bir bir anlatacağım sana. Yalnız bağırma, etraftan duyacaklar… Roma Kralı… Oh! Kendimi ne kadar kara talihli görüyorum! Dadım mezarın nerde? Kolya, bunu kim söylemişti?</span></p>

  <p class="normal normal-override-1" xml:lang="tr"><span class="no-style-override">– Bilmiyorum kimin söylediğini, bilmiyorum. Hemen eve dönelim, hemen! Eğer gerekirse, Ganya’yı bir odaya hapsederim… Fakat şimdi nereye gidiyorsunuz?</span></p>

  <p class="normal normal-override-1" xml:lang="tr"><span class="no-style-override">General hiçbir şey duymak istemiyordu. Kolya’yı civardaki bir evin merdivenlerine doğru sürüklüyordu.</span></p>

  <p class="normal normal-override-1" xml:lang="tr"><span class="no-style-override">Kolya bağırdı:</span></p>

  <p class="normal normal-override-1" xml:lang="tr"><span class="no-style-override">– Nereye gidiyorsunuz? Gittiğiniz ev bizim ev değil! İhtiyar general sokak kapısının eşiğine oturdu; Kolya’yı kolundan yakaladı, kendine doğru çekti ve titreyen bir sesle:</span></p>

  <p class="normal normal-override-1" xml:lang="tr"><span class="no-style-override">– Biraz yaklaş! Sana her şeyi söyleyeceğim. Biraz eğil, rezil olacağız yoksa… Kulağına söylemek istiyorum…</span></p>

  <p class="normal normal-override-1" xml:lang="tr"><span class="no-style-override">Kolya korkarak eğildi ve general titreyen bir sesle:</span></p>

  <p class="normal normal-override-1" xml:lang="tr"><span class="no-style-override">– Canım ne oluyorsunuz?</span></p>

  <p class="normal normal-override-1" xml:lang="tr"><span class="no-style-override">General de titriyordu. Güçlükle mırıldandı:</span></p>

  <p class="normal normal-override-1" xml:lang="tr"><span class="no-style-override">– Roma Kralı.</span></p>

  <p class="normal normal-override-1" xml:lang="tr"><span class="no-style-override">– Ne? İkide bir Roma kralından bahsetmek de ne oluyor?.. Bu da ne demek?</span></p>

  <p class="normal normal-override-1" xml:lang="tr"><span class="no-style-override">General, oğlunun omzuna gittikçe daha fazla asılarak:</span></p>

  <p class="normal normal-override-1" xml:lang="tr"><span class="no-style-override">– Ben… Ben diye yavaş sesle kekeledi. Ben… İstiyorum, sana hepsini, Mari Mari Su… Su… Petrovna Su… Mari…</span></p>

  <p class="normal normal-override-1" xml:lang="tr"><span class="no-style-override">Kolya kendisini kurtardı, babasının omuzlarından yakaladı ve ona dik dik bakmaya başladı. Sonra birden ikiye büküldü ve Kolya’nın kollarında bayıldı.</span></p>

  <p class="normal normal-override-1" xml:lang="tr"><span class="no-style-override">– Babama felç geldi, diye bağırdı Kolya!</span></p>

  <p class="normal normal-override-1" xml:lang="tr"><span class="no-style-override">Kolya, gerçek sebebin ne olduğunu artık anlamıştı.</span></p>

  <p class="normal normal-override-1" xml:lang="tr"><span class="no-style-override">Barbara Ardolyonovna’nın prens ile Aglaya Yepançin’in nişanlanacakları hakkında edindiği bilgiler, gerçekte kardeşi Ganya’ya anlattığı kadar abartılı değildi. Belki de çok anlayışlı olduğu için Barbara bütün bunları tahmin ederek söylemiş veya (kendisinin kesinlikle inanmadığı) bir hayalin suya düşmesini görerek, kardeşini sevdiği hâlde, onun üzüntüsüne bir damla daha üzüntü katabilmek için yapmıştı. Herhâlde Yepançinlerin kızlarından bu derece kesin haberler öğrenemezdi. Onların yaptıkları imalar, kelimelerini yarıda bırakmalar, sessizlikleri, misafirin sadece merakını harekete geçirmişti. Fakat belki de Aglaya’nın kız kardeşleri, Barbara Ardolyonovna’yı söyletmek için özellikle bu şekilde hareket etmişler ya da eski arkadaşları olan Barbara ile biraz alay etmek istemişlerdi. Barbara’nın sık ziyaretlerinin amacını anlamış olmak için de bu şekilde davranabilirlerdi.</span></p>

  <p class="normal normal-override-1" xml:lang="tr"><span class="no-style-override">Diğer taraftan prens hayatında hiçbir değişiklik olmadığını ve ona söyleyecek hiçbir şey bulunmadığını Lebedev’e garanti ederken, aslında yalan söylemiyordu. Fakat belki de biraz yanılıyordu. Aslında herkes tuhaf bir olayla karşı karşıya kalabilir; yeni bir şey olmadığı hâlde, durumda büyük bir değişiklik olabilirdi.</span></p>

  <p class="normal normal-override-1" xml:lang="tr"><span class="no-style-override">Barbara Ardolyonovna bir kadın gözü ile gerçeği anlamıştı.</span></p>

  <p class="normal normal-override-1" xml:lang="tr"><span class="no-style-override">Yepançin ailesinin bütün fertlerinin, Aglaya’nın hayatında dönüm noktası olacak kadar önemli bir karar vermek üzere olduğunu, nasıl olup da aynı zamanda düşündüklerini mantıklı bir şekilde açıklamak oldukça zordur. Fakat bu düşünce akıllarına gelir gelmez, her biri ne zamandır bunu düşünmüş olduğunu iddia etti: Bütün bunlar, gün gibi ortadaydı. “Zavallı Şövalye” hikâyesinden beri, hatta daha önce bunu anlamışlardı Fakat bir türlü bu saçma olaya inanmak istememişlerdi. Aleksandra ile Adelaida bu şekilde düşünüyorlardı. Lizaveta Prokofyevna’nın her şeyi önceden bildiğini, diğerlerinden daha önce anladığını söylemeye gerek yok; çoktan beri “kalbi hasta” idi. Bu tahmin doğru veya yanlış bile olsa, prens kelimesi bile, generalin karısına dayanılmaz görünüyor ve onu beyninden vurulmuşa döndürüyordu. Fakat ortaya derhal halledilmesi gereken bir soru çıkıyordu. Generalin karısı, bu soruyu cevaplamak şöyle dursun, bütün gayretlerine rağmen kendi kendine, doğru dürüst bu soruyu bile soramıyordu. Karar verilmesi gereken nokta çok hassastı. “Acaba prens iyi mi, yoksa kötü mü bir damat adayıydı? Eğer kötü bir damat adayı ise sebebi ne idi? Eğer iyi bir damat adayı ise -bu da imkânsız değildi- neye dayanarak böyle düşünülebilirdi?”</span></p>

  <p class="normal normal-override-1" xml:lang="tr"><span class="no-style-override">Aile reisi Ivan Feodoroviç de doğal olarak şaşırmaya başladı. Fakat bir süre sonra “gerçekten, çoktan beridir böyle bir şeyin aklına geldiğini…” itiraf etmekte gecikmedi. Karısının ciddi bir bakışı onu susturdu. Fakat akşamüstü, Lizaveta Prokofyevna ile tekrar baş başa kaldıkları zaman, yeniden konuşmak ihtiyacını duydu ve kafasındaki birkaç düşünceyi birden anlatmaya başladı: “Eninde sonunda ne oluyor…” (sessizlik) “Şüphesiz bütün bunlar çok tuhaf… Eğer gerçekten doğru ise, ki bunun aksini iddia etmiyorum. Fakat…” -tekrar sessizlik… “Ve diğer taraftan konuyu açıkça ortaya koymak gerekirse, prens aslında çok temiz bir çocuk ve… Ve… İşte artık onun soylu bir ismi var. Bizim ailemizin ismini taşıyor. Bugün herkesin gözünden düşmüş olan ailemizin ismini yükseltmeye yarayabilir… Üstelik serveti de var… Pek büyük bir servete sahip olmamasına rağmen, bazı şeyleri var ve… Ve…” -bunun üzerine Ivan Feodoroviç konuşmasını kısa kesti…</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna kocasını dinledikten sonra, öfkesinden köpürdü. Bütün bunlar onun gözünde “bağışlanması imkânsız bir sersemlik, hatta bir cinayet, ahmakça ve saçma” bir şeydi. Öncelikle “Şu prens dedikleri adam bir hasta, bir budala idi. Üstelik o, dünyayı tanımayan ve toplumsal konumunu takdir edemeyen bir sersemdi! Onu kime, nasıl tanıtmalı? Kimin yanına çıkarmalı? O, bütün rütbelerden başıboş, düşüncesiz bir demokrat ve sonra Biyelokonski buna ne der? Aglaya için hayal ettiğiniz ideal koca bu mu?” Bu son delil gerçekten çok kesindi. Bu düşünce ile anne kalbi sızlıyor fakat aynı zamanda, yükselen gizli bir ses ona şunları söylüyordu: “Kabul edilebilecek bir damat adayı olabilmesi için prenste ne eksik?” Vicdanından yükselen bu itirazlar ona daha çok acı veriyordu.</span></p>

  <p class="normal normal-override-1" xml:lang="tr"><span class="no-style-override">Aglaya’nın kız kardeşleri, prens ile olacak düğün projesine kötü gözle bakmıyorlardı. Hatta kesinlikle de tuhaf bulmuyorlardı; üstelik bu konuda ısrar dahi edebilirlerdi. Fakat iki genç kız susmayı tercih ettiler. Ailenin içinde, Lizaveta Prokofyevna’nın herhangi bir düşünceye ne derece şiddetle itiraz ederse, o düşünce, o oranda saplandığı tecrübe ile sabitti. Sonunda Aleksandra Ivanovna sessizliğini bozdu. Çoktan beri annesi, dertleşmek için onu çağırıyor ve durmadan bazı sorular soruyordu: “Nasıl oldu da mesele buraya kadar geldi? Nasıl oldu da hiç kimse bunun farkına varmadı? Niçin kimse bundan söz etmedi? Şu çirkin “Zavallı Şövalye” hikâyesi ne anlama geliyor? Niçin sadece Lizaveta Prokofyevna bu meselelerle ilgilensin, bütün bu sıkıntıları çeksin de diğerleri keyfince gezsin?” Bunun gibi daha birçok soru soruyordu.</span></p>

  <p class="normal normal-override-1" xml:lang="tr"><span class="no-style-override">Aleksandra Ivanovna önce sustu. Prens Mişkin ile kardeşinin evlenmesinin şerefli bir olay olacağını, babası gibi düşündüğünü söyledi. Genç kız yavaş yavaş heyecanlandı ve prensin kesinlikle “budala” olmadığını iddia etti. “Prensin durumuna gelince, bu konuda hiç kimse, ne şekilde bir karar vereceğini tahmin edemez; bir insanın kıymetini resmî konumu ile ya da başka bir şeye dayanması ile ölçmek çok zordur” dedi. Bunun üzerine annesi Aleksandra’yı “serbest düşünceli bir kız” diye niteledi ve bütün suçun şu “lanetli kadınlar meselesi”nden ileri geldiğini anlattı. Yarım saat sonra generalin karısı, Petersburg’a yeni gelmiş olan Prenses Biyelokonski’yi görmek için Karneni Ostrov’a gitti. Bu kadın, Aglaya’nın vaftiz annesiydi.</span></p>

  <p class="normal normal-override-1" xml:lang="tr"><span class="no-style-override">Prenses Biyelokonski, generalin karısının heyecanlı ve ümitsiz açıklamalarını dinledi. Kara talihli annenin gözyaşlarının heyecanına kapılmadı. Hatta onu alaycı bir şekilde süzdü. Bu kadının son derece despot bir ruhu vardı. Uzun senelerden beri kendine bağlı insanları kendisi ile eşit saymazdı. Lizaveta Prokofyevna’yı da, otuz senedir olduğu gibi koruduğu bir insan sayıyor, ani değişmelere ve hürriyete alışamıyordu. “Yine bu kadınların her zaman olduğu gibi, olayları büyüttüklerini” biliyor, onların bu duyduklarını, gerçekten önemli bir olayın meydana geldiğini kanıtlayacak kadar becerikli bulmuyordu.</span></p>

  <p class="normal normal-override-1" xml:lang="tr"><span class="no-style-override">Olayların gelişmesini beklemek daha doğru olmaz mıydı? Prenses Biyelokonski’ye göre, Mişkin temiz bir insandı. Fakat hastaydı. Garipti ve anlaşılmayan bir hâli vardı. En kötüsü, herkesin bildiği bir metresi vardı. Yepançin ailesine kendisinin tanıttığı Ojen Pavloviç’in başarısızlıklarından dolayı Prenses Biyelokonski biraz kızmıştı. Generalin karısı, Pavlovsk’tan Petersburg’a hareket ederken çok sinirliydi. Daha büyük bir sinirle Pavlovsk’a döndü. Etrafındakilere “akıllarını kaybettiklerini” söylüyor, hiç kimsenin bu şekilde hareket etmediğini, bunun yalnız kendi ailesinde görüldüğünü anlatıyor ve “nedir bu acele? Ne oldu?” diye sorular soruyordu. “Boş yere aradım. Gerçekten bir şey olduğuna dair bir sebep bulamadım. Gelişen olayları bekleyin. Ivan Feodoroviç’in aklına birçok şey gelebilir!</span></p>

  <p class="normal normal-override-1" xml:lang="tr"><span class="no-style-override">Sonuçta biraz sakin davranmalı, meseleyi daha soğukkanlılıkla beklemeliydi.</span></p>

  <p class="normal normal-override-1" xml:lang="tr"><span class="no-style-override">Bu sessizlik on dakika bile sürmedi. Generalin karısı, kendi yokluğunda olup bitenleri öğrendiği zaman, yeniden endişe etmeye başladı -prensin, Yepançinlerin evine saati dokuz zannederek gece yarısı geldiğini söylediler ona. Lizaveta Prokofyevna, Karneni Ostrov’a bu tuhaf ziyaretin ertesi sabahı gitmişti… Aglaya’nın kız kardeşleri, annelerinin sabırsız sorularına bütün ayrıntılarıyla cevap verdiler: “Hiç bir şey olmadı. Prens geldi. Aglaya onu çoktan beri görmek istiyordu. Ama yarım saat sonra çıktı. İçeri girerken, Prense söylediği ilk kelime, satranç oynamayı teklif etmek oldu; prens bu oyunu hiç bilmiyordu. Aglaya onu derhal yendi ve bundan çok memnun göründü. Prensin bu bilgisizliğini yüzüne vurarak onu utandırdı ve onunla alay etti. Sonra iskambil oynamayı teklif etti. Bu oyunda prens çok ustaydı. Tıpkı bir üstat gibi oynadı. Aglaya boş yere hileler yaptı. Ama bu hileler oyunu kaybetmesine engel olmadı. Beş oyun oynadılar. Aglaya her seferinde yenildi. Sonunda o kadar kızdı ki, prense çok ağır sözler söyledi: “O, odada bulunduğu sürece bu odaya ayak basmayacağını ve bu eve gelmekle büyük bir küstahlık ettiğini… Hatta bütün bu olup bitenlerden sonra, gece yarısı gelmesinin daha büyük bir saygısızlık” olduğunu haykırdı. Aglaya bunları söylerken prensin gülmesi geçti. Bunun üzerine Aglaya kapıyı vurarak odadan çıktı. Onu yatıştırmak için harcadığımız bütün çabalarımıza rağmen, prens de cenazeye gider gibi kalktı ve gitti.</span></p>

  <p class="normal normal-override-1" xml:lang="tr"><span class="no-style-override">“Prensin kalkıp gitmesinden on beş dakika sonra, Aglaya odasından taraçaya indi. O derece heyecanlıydı ki, gözyaşlarını bile silmeye zaman bulamamıştı. Bu kadar acele etmesine sebep Kolya’nın bir kirpi getirmiş olmasıydı. Hepimiz hayvanı incelemeye başladık. Sorduğumuz soru üzerine Kolya, bu hayvanın kendisine ait olmadığını, Kosta Lebedev ismindeki bir okul arkadaşına ait olduğunu ve yolda rastladıkları bir köylüden, bir balta ile beraber bu hayvanı satın aldığını anlattı. Kosta’nın dışarıda kaldığını, çünkü balta ile içeri girmeye cesaret edemediğini söyledi. Köylü önce, elli kopeğe bu kirpiyi satmak istemişti. Fakat bu baltanın da kendilerine gerekli olabileceğini düşünerek onu da satın almışlardı. Bu hikâyeyi duyar duymaz Aglaya, bu kirpiyi derhal satması için Kolya’ya ısrar etti; kandırmak için de ona “dostum Kolya” diye hitap etmişti. Kolya uzun süre karşı çıktı. Sonunda dayanamadı ve Kosta Lebedev’i bulmaya gitti. Kosta, baltası ile beraber şaşkın bir hâlde içeri girdi. Fakat neden sonra öğrenildi ki, bu kirpi onlara da ait değilmiş. Schlisser’in tarihini satın alması için bir miktar para veren ve üçüncü bir şahıs olan okul arkadaşlarından Petrov’a aitmiş. Petrov dördüncü bir öğrenciyi utandırmak için bunu aldırtıyormuş. Kolya ile Kosta, arkadaşlarının kitabını almaya giderlerken, yolda bu kirpiyi görmüşler ve dayanamayarak Petrov’un parası ile kirpiyi satın almışlar. Demek ki, Schlisser’in tarihi yerine, onun parası ile satın aldıkları bu kirpi ve balta, aslında Petrov’a ait olmalıydı. Fakat Aglaya o derece ısrar etti ki, sonunda hayvanı ona satmaya karar verdiler. Aglaya hayvanı alır almaz, Kolya’nın da yardımı ile onu bir sepetin içine koydu. Üzerini bir örtü ile kapattı. Kolya’ya da şunları söyledi: “Derhal prense gidin, bu kirpiyi ona verin ve en derin sevgimin bir işareti olmak üzere bunu kabul etmesini benim adıma rica edin.” Kolya, bu görevi seve seve yerine getireceğini söyledi. Fakat bazı sorular sormaktan kendini alamadı: “Bu kirpi, ne ifade ediyor? Böyle bir hediyenin amacı ne?” Aglaya cevap olarak, bunun onu ilgilendirmediğini söyledi. Kolya devam etti: “Eminim ki, bunun bir anlamı var.” Aglaya kızdı ve ona ücretli bir uşaktan başka bir şey olmadığını söyledi. Kolya da derhal cevap verdi: “Eğer size bir kadın olarak saygı göstermeseydim ve ilkelerim dışında hareket etmiş olsaydım, böyle bir aşağılamaya ne şekilde cevap verileceğini size hemen gösterirdim.” Fakat sonunda Kolya görevini yerine getirmek üzere Kosta Lebedev’le birlikte kirpiyi prensin evine götürmek için yola koyuldu. Aglaya’nın Kolya’ya karşı kızgınlığı hemen geçti. Kolya’nın kirpiyi taşıdığı sepeti fazla salladığını görerek ona taraçadan bağırdı: “Rica ederim Kolya, hayvanı düşürmemeye dikkat edin!” Kolya’nın da ona olan kızgınlığı hemen geçmişti. Çünkü durdu ve heyecanla “Hayır Aglaya Ivanovna korkmayın, düşürmem!” diye cevap verdi. Daha sonra da yoluna devam etti. Aglaya gülmekten katılıyordu. Son derece memnun ve heyecanla odasına çıktı. Neşesi tüm gün boyunca sürdü.</span></p>

  <p class="normal normal-override-1" xml:lang="tr"><span class="no-style-override">Bu olaylar ve haberler Lizaveta Prokofyevna’yı gülmekten kırdı geçirdi. Özellikle kirpi hikâyesi onu deliye döndürdü. Kirpi de ne anlama geliyordu? Bunun altında ne saklıydı? Bu, önceden haber verilmiş bir işaret miydi? Bir telgraf mıydı? Zavallı Ivan Feodoroviç, karısı bu soruları sorarken, tesadüfen oradaydı; verdiği cevaplarla, barutu ateşlemekten başka bir şeye yaramadı. Generale göre bu hediyeyi yollamak, bir haber göndermeyi gerektiriyordu. Kirpi, sonunda bir kirpi idi. Bu hayvan, olsa olsa bir dostluk, aşağılamaları unutturmak, barışmak için yollanmıştı. Kısacası generalin gözünde bu kirpi hikâyesi, basit bir çocukluktan başka bir şey değildi.</span></p>

  <p class="normal normal-override-1" xml:lang="tr"><span class="no-style-override">Parantez içinde şunu da ekleyelim ki, general doğru tahmin etmişti. Prens, Aglaya tarafından kapı dışarı edildikten sonra yarım saat boyunca derin ümitsizliklere düştü. Ama Kolya birden kirpi ile gelince, bütün kara bulutlar dağıldı. Prens âdeta uykudan uyandı. Kolya’ya sorular sordu. Her kelimeyi büyük bir zevkle dinledi. Aynı şeyleri belki on defa tekrar ettirdi. Bir çocuk gibi gülüyor ve onların gözlerine bakarak heyecanla ellerini sıkıyordu. Demek Aglaya prensi bağışlamıştı. Hatta bu akşam tekrar onun yanına gidebilirdi; işte bu, prens için sadece en önemli şey değil fakat her şeydi!</span></p>

  <p class="normal normal-override-1" xml:lang="tr"><span class="no-style-override">Neşeden sarhoş olan prens bağırdı:</span></p>

  <p class="normal normal-override-1" xml:lang="tr"><span class="no-style-override">– Biz ne kadar çocuğuz, Kolya! Ve… Ve… Çocuk olmak ne kadar hoş!</span></p>

  <p class="normal normal-override-1" xml:lang="tr"><span class="no-style-override">Kolya gayet ciddi bir tavırla cevap verdi:</span></p>

  <p class="normal normal-override-1" xml:lang="tr"><span class="no-style-override">– Aglaya size âşık prens, başka bir şey olamaz!</span></p>

  <p class="normal normal-override-1" xml:lang="tr"><span class="no-style-override">Prens kızardı. Bu sefer bir tek kelime bile söylemedi. Kolya gülerek ellerini çırptı; birkaç dakika sonra prens de gülmeye başladı. Fakat akşama kadar daha çok zaman olduğunu düşündü: Her beş dakikada bir saatine bakıyordu.</span></p>

  <p class="normal normal-override-1" xml:lang="tr"><span class="no-style-override">Bununla birlikte Lizaveta Prokofyevna’nın heyecanı artmaktaydı. Kocasının ve kızlarının ikna etmelerine rağmen, Aglaya’yı çağırttı. Kesin bir cevap almak için ona son bir soru sormak istiyordu. Bu şekilde “bu meseleyi artık kökünden halledecek ve bir daha ondan söz etmeyecekti! “Akşama kadar bir cevap alamazsam, dayanamam” diye ekliyordu. Fakat işlerin ne derece karıştığı akla sığmıyordu. Aglaya’nın ağzından bir kelime bile almak mümkün olamadı. Önce derin bir şaşkınlık yaşadı. Sonra nefret eden bir insan tavrı takındı. Daha sonra da kahkahalarla güldü. Prens ile kendisine dair sorduğu sorularla alay etti. Odasına kapandı ve ancak akşamüstü, çay içileceği zaman odasından çıktı. O sırada prens de gelmişti. Prensi titreyerek karşıladı. Onu gördüğü zaman sinir krizleri geçiriyordu.</span></p>

  <p class="normal normal-override-1" xml:lang="tr"><span class="no-style-override">Prens, gayet utangaç bir tavırla odaya girdi… Âdeta emekliyordu. Dudaklarında garip bir gülümseme ile odadaki insanları süzdü ve “niçin Aglaya odada yok” der gibi yüzlerine baktı. Genç kızın odada olmadığını hemen fark etmiş ve bu olay onu telaşlandırmıştı. Bu akşam generalin evinde bulunanlar, sadece aile fertleriydi. Prens Ş.T… hâlâ Petersburg’taydı. Ojen Pavloviç amcası Kapiton Aleksiyeviç’in ölümü nedeniyle bazı meseleleri halletmek için orada kalmıştı. “Neden sanki bugün burada değil! Olsaydı. Söyleyecek bir şeyler bulurdu” diye düşündü Lizaveta Prokofyevna. Ivan Feodoroviç son derece üzüntülü görünüyordu. Aleksandra ile Adelaida ciddi duruyorlardı. Sanki bilerek susuyorlardı. Ev sahibesi, neden bahsetmek gerektiğini bilemiyordu. Sonunda durup dururken trenler hakkında duyduğu nefreti ortaya attı ve prensi tehdit eder gibi süzdü.</span></p>

  <p class="normal normal-override-1" xml:lang="tr"><span class="no-style-override">Aglaya henüz odaya gelmemişti. Prens de kendini kaybetmişti. Kararsız bir tavırla trenlerin faydalarından konuşmaya başladı. Fakat Adelaida gülmeye başlayınca, yeniden şaşırdı. Bu sırada Aglaya sakin fakat müthiş bir tavırla içeri girdi. Oldukça kibar bir şekilde prensin selamına karşılık verdi ve yuvarlak masanın en fazla görülebilen bir yerine oturdu. Prense soru sormak ister gibi gözlerini dikti. Etrafta herkes kesin bir bilginin alınabileceği zamanın geldiğini anlamıştı.</span></p>

  <p class="normal normal-override-1" xml:lang="tr"><span class="no-style-override">Aglaya biraz kızgınca sordu:</span></p>

  <p class="normal normal-override-1" xml:lang="tr"><span class="no-style-override">– Gönderdiğim kirpiyi aldınız mı?</span></p>

  <p class="normal normal-override-1" xml:lang="tr"><span class="no-style-override">Prens âdeta baygınlık geçiriyordu. Kızararak cevap verdi:</span></p>

  <p class="normal normal-override-1" xml:lang="tr"><span class="no-style-override">– Evet.</span></p>

  <p class="normal normal-override-1" xml:lang="tr"><span class="no-style-override">– Bu konudaki bütün düşüncelerinizi hemen söyleyin. Bu, annemin ve bütün ailenin rahatlığı için çok önemli.</span></p>

  <p class="normal normal-override-1" xml:lang="tr"><span class="no-style-override">General telaşla bağırdı:</span></p>

  <p class="normal normal-override-1" xml:lang="tr"><span class="no-style-override">– Dur bakalım, Aglaya…</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna daha çok kızararak:</span></p>

  <p class="normal normal-override-1" xml:lang="tr"><span class="no-style-override">– Artık işin sınırını aşıyor bu! Genç kız heyecanla cevap verdi:</span></p>

  <p class="normal normal-override-1" xml:lang="tr"><span class="no-style-override">– İşin sınırını falan aşan bir şey yok anne; bugün prense bir kirpi gönderdim. Bu konuda ne düşündüğünü öğrenmek istiyorum. Sizi dinliyorum prens.</span></p>

  <p class="normal normal-override-1" xml:lang="tr"><span class="no-style-override">– Hangi düşünce hakkında Aglaya Ivanovna?</span></p>

  <p class="normal normal-override-1" xml:lang="tr"><span class="no-style-override">– Kirpi hakkında.</span></p>

  <p class="normal normal-override-1" xml:lang="tr"><span class="no-style-override">– İzin verin lütfen… Kirpiyi… Ne şekilde aldığımı… Öğrenmek istediğinizi varsayıyorum ya da bu yollanan hediyeden… Ne anlam çıkardığımı… Söylemem gerekirse… O hâlde bir kelime ile düşünüyorum ki…</span></p>

  <p class="normal normal-override-1" xml:lang="tr"><span class="no-style-override">Tıkandı ve devam edemedi.</span></p>

  <p class="normal normal-override-1" xml:lang="tr"><span class="no-style-override">Aglaya beş saniye kadar bekledikten sonra devam etti:</span></p>

  <p class="normal normal-override-1" xml:lang="tr"><span class="no-style-override">– Pek fazla bir şey söylemediniz. Öyle olsun. Kirpi meselesini burada keselim ama içinde çırpındığımız bu yanlış düşünceleri tamamen kökünden halletmek istiyorum. Benimle evlenmek niyetinde olup olmadığınızı sizden duymama izin verin.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna mırıldandı:</span></p>

  <p class="normal normal-override-1" xml:lang="tr"><span class="no-style-override">– Tanrım!</span></p>

  <p class="normal normal-override-1" xml:lang="tr"><span class="no-style-override">Prens titredi ve bir adım geriledi. Ivan Feodoroviç taş kesilmişti.</span></p>

  <p class="normal normal-override-1" xml:lang="tr"><span class="no-style-override">İki kız kardeş kaşlarını çattılar.</span></p>

  <p class="normal normal-override-1" xml:lang="tr"><span class="no-style-override">– Yalan söylemeyin prens, gerçeği olduğu gibi söyleyin. Sizin yüzünüzden bana birçok garip sorular sordular. Bu işkencelerin bir temeli var mı? Konuşun!</span></p>

  <p class="normal normal-override-1" xml:lang="tr"><span class="no-style-override">Prens birden heyecanlanarak:</span></p>

  <p class="normal normal-override-1" xml:lang="tr"><span class="no-style-override">– Size evlenme teklif etmedim Aglaya Ivanovna. Fakat… Sizi ne derece sevdiğimi biliyorsunuz… Hatta şu dakika…</span></p>

  <p class="normal normal-override-1" xml:lang="tr"><span class="no-style-override">– Size bir soru sordum, benimle evlenmek istiyor musunuz, istemiyor musunuz?</span></p>

  <p class="normal normal-override-1" xml:lang="tr"><span class="no-style-override">Prens kısık bir sesle cevap verdi:</span></p>

  <p class="normal normal-override-1" xml:lang="tr"><span class="no-style-override">– Evet, istiyorum.</span></p>

  <p class="normal normal-override-1" xml:lang="tr"><span class="no-style-override">Bu kelimeler odadakileri iyice etkilemişti. Ivan Feodoroviç:</span></p>

  <p class="normal normal-override-1" xml:lang="tr"><span class="no-style-override">– Dostum mesele bu şekilde değil, dedi. Bu… Bu, âdeta imkânsız… Eğer bu böyleyse, Glaça… Prens, bağışlayınız. Prens, dostum, bağışlayın!..</span></p>

  <p class="normal normal-override-1" xml:lang="tr"><span class="no-style-override">General karısını yardıma çağırmak ister gibi:</span></p>

  <p class="normal normal-override-1" xml:lang="tr"><span class="no-style-override">– Lizaveta Prokofyevna, dedi. Bu meseleyi… Derinleştirmek gerekli…</span></p>

  <p class="normal normal-override-1" xml:lang="tr"><span class="no-style-override">Generalin karısı reddeder gibi bir hareketle bağırdı:</span></p>

  <p class="normal normal-override-1" xml:lang="tr"><span class="no-style-override">– Hayır!</span></p>

  <p class="normal normal-override-1" xml:lang="tr"><span class="no-style-override">– Benim de birkaç kelime söylememe izin verin anneciğim. Sanırım bu meselede benim de ilgim var. Hatta şu dakikalar varlığımın en önemli dakikaları… Aglaya bunları söylerken çok heyecanlıydı. Ne yapacağımı ben bilirim. Herkesin de şahit olmasını istiyorum… Bu sebeple prens, size bir soru sormama izin verin. Eğer böyle bir düşünceniz varsa, benim mutluluğumu nasıl sağlayacaksınız?</span></p>

  <p class="normal normal-override-1" xml:lang="tr"><span class="no-style-override">– Gerçekten size nasıl cevap vereceğimi bilmiyorum Aglaya Ivanovna; burada… Bu şekilde ne cevap vermeli? Ve sonra… Muhakkak gerekli mi?</span></p>

  <p class="normal normal-override-1" xml:lang="tr"><span class="no-style-override">– Herhâlde biraz şaşırdınız, güçlükle nefes alıyorsunuz. Bir iki dakika dinlenin, kendinize gelin; bir bardak su için. Zaten size çay getirecekler.</span></p>

  <p class="normal normal-override-1" xml:lang="tr"><span class="no-style-override">– Aglaya Ivananovna, sizi seviyorum. Sizi son derece seviyorum; yalnız sizi seviyorum. Ve… Rica ederim. Benimle alay etmeyiniz. Sizi çok seviyorum…</span></p>

  <p class="normal normal-override-1" xml:lang="tr"><span class="no-style-override">– Evet ama bu önemli bir meseledir. Biz çocuk değiliz. Ne kadar paranız olduğunu bana söyleyebilir misiniz?</span></p>

  <p class="normal normal-override-1" xml:lang="tr"><span class="no-style-override">General heyecanını tutamayarak mırıldandı:</span></p>

  <p class="normal normal-override-1" xml:lang="tr"><span class="no-style-override">– Yani, işte, yani, Aglaya, ne düşünüyorsunuz?</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna homurdandı:</span></p>

  <p class="normal normal-override-1" xml:lang="tr"><span class="no-style-override">– Bu çok ayıp!</span></p>

  <p class="normal normal-override-1" xml:lang="tr"><span class="no-style-override">Aleksandra da söylendi:</span></p>

  <p class="normal normal-override-1" xml:lang="tr"><span class="no-style-override">– Çılgının biri!</span></p>

  <p class="normal normal-override-1" xml:lang="tr"><span class="no-style-override">Prens şaşkın bir hâlde sordu:</span></p>

  <p class="normal normal-override-1" xml:lang="tr"><span class="no-style-override">– Servetim mi… Demek istediğiniz, yani param?</span></p>

  <p class="normal normal-override-1" xml:lang="tr"><span class="no-style-override">– Evet.</span></p>

  <p class="normal normal-override-1" xml:lang="tr"><span class="no-style-override">– Benim… Şimdi yüz otuz bin rublem var. Aglaya şaşkınlığını saklamadan sorusuna devam etti:</span></p>

  <p class="normal normal-override-1" xml:lang="tr"><span class="no-style-override">– Yalnızca bu kadar mı? Önemi yok; eğer biraz tutumlu olunursa… Bir işte çalışmak istiyor musunuz?</span></p>

  <p class="normal normal-override-1" xml:lang="tr"><span class="no-style-override">– Tahsildar olmak için sınava gireceğim…</span></p>

  <p class="normal normal-override-1" xml:lang="tr"><span class="no-style-override">– İyi bir fikir… Servetimizi çoğaltmak için iyi bir çare. Salonlarda büyük bir adam olabilmeyi düşündünüz mü?</span></p>

  <p class="normal normal-override-1" xml:lang="tr"><span class="no-style-override">– Salonda büyük bir adam mı? Kesinlikle aklıma gelmedi fakat…</span></p>

  <p class="normal normal-override-1" xml:lang="tr"><span class="no-style-override">Bu defa iki kız kardeş kendilerini tutamadılar ve kahkahayı bastılar. Zaten Aleksandra epeydir kardeşi Aglaya’nın gülmemek için kendini sıkan bir tavrı olduğunu fark etmişti. Kız kardeşlerinin güldüklerini görünce, Aglaya önce kaşlarını çattı. Sonra dayanamadı. O da çılgınca gülmeye başladı. Ardından da birden ayağa kalktı ve odadan çıktı.</span></p>

  <p class="normal normal-override-1" xml:lang="tr"><span class="no-style-override">Adelaida bağırdı:</span></p>

  <p class="normal normal-override-1" xml:lang="tr"><span class="no-style-override">– Bunun bir şaka olduğunu çok iyi biliyordum! Zaten kirpi meselesinin daha başlangıcından beri bir alay olduğu belliydi.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna kızgın kızgın söylendi:</span></p>

  <p class="normal normal-override-1" xml:lang="tr"><span class="no-style-override">– Hayır, işte buna izin veremem! Generalin karısı kızı Aglaya’nın arkasından dışarı fırladı.</span></p>

  <p class="normal normal-override-1" xml:lang="tr"><span class="no-style-override">Diğer iki kız kardeş de anneleri gibi yaptılar. Odada sadece prens ile general kalmıştı. General birden sordu:</span></p>

  <p class="normal normal-override-1" xml:lang="tr"><span class="no-style-override">– Bu… Bu… Böyle bir şeyi düşünebilir misiniz, Lev Nikolayeviç?</span></p>

  <p class="normal normal-override-1" xml:lang="tr"><span class="no-style-override">General ne söylemek istediğini kendi de bilmiyordu.</span></p>

  <p class="normal normal-override-1" xml:lang="tr"><span class="no-style-override">– Hayır, hayır kesinlikle, diye ekledi. Prens kederli bir tavırla cevap verdi:</span></p>

  <p class="normal normal-override-1" xml:lang="tr"><span class="no-style-override">– Görüyorum ki, Aglaya Ivanovna benimle alay etti.</span></p>

  <p class="normal normal-override-1" xml:lang="tr"><span class="no-style-override">– Biraz bekle dostum. Ben biraz dışarı çıkıyorum. Bir dakika bekle… Çünkü… Hiç olmazsa, sen Lev Nikolayeviç, bütün bunların nasıl bu hale geldiğini bana açıkla, yani bütün ayrıntıları ile bunun ne demek olduğunu bana anlat. Düşün ki, dostum, ben bir babayım; fakat baba olduğum hâlde bir tek şey anlamıyorum; hiç olmazsa sen bana anlat…</span></p>

  <p class="normal normal-override-1" xml:lang="tr"><span class="no-style-override">– Ben Aglaya Ivanovna’yı seviyorum; o bunu biliyor ve… Sanırım bunu çoktan beri biliyor.</span></p>

  <p class="normal normal-override-1" xml:lang="tr"><span class="no-style-override">General omuzlarını silkti:</span></p>

  <p class="normal normal-override-1" xml:lang="tr"><span class="no-style-override">– Bu çok garip, tuhaf… Sen onu çok mu seviyorsun?</span></p>

  <p class="normal normal-override-1" xml:lang="tr"><span class="no-style-override">– Evet, çok seviyorum.</span></p>

  <p class="normal normal-override-1" xml:lang="tr"><span class="no-style-override">– Garip bütün bunlar, beni şaşırtıyor. Yani benim hayretim şu ki… Görüyorsun dostum, ben servetten söz etmiyorum -ama ben seni daha zengin sanıyorum… Fakat bence… Kızımın mutluluğu… Artık… Bu mutluluğu ona verebilmek için… Kendinde güç görüyor musun? Ve… Ve… Bu da nedir? O alay mı ediyor. Yoksa ciddi mi? Ben senin durumunu düşünmüyorum. Fakat kızım için söylüyorum?..</span></p>

  <p class="normal normal-override-1" xml:lang="tr"><span class="no-style-override">Kapının dışında Aleksandra’nın babasını çağıran sesi çınladı.</span></p>

  <p class="normal normal-override-1" xml:lang="tr"><span class="no-style-override">General endişeli bir hâlde odadan dışarıya çıkmak için acele ederken, prense bağırdı:</span></p>

  <p class="normal normal-override-1" xml:lang="tr"><span class="no-style-override">– Bekle dostum, bekle! Bekle ve düşün. Şimdi geliyorum…</span></p>

  <p class="normal normal-override-1" xml:lang="tr"><span class="no-style-override">General odadan dışarı çıkınca, karısını ve kızını birbirlerinin kollarında ağlar buldu. Bunlar mutluluğun, rahata kavuşmanın, bir barışma belirtisi taşıyan gözyaşlarıydı. Aglaya annesinin ellerini, yanaklarını, dudaklarını öpüyordu. Her ikisi de birbirine sarılmıştı.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna, generale seslenerek:</span></p>

  <p class="normal normal-override-1" xml:lang="tr"><span class="no-style-override">– İşte Ivan Feodoroviç, kızına bak, dedi.</span></p>

  <p class="normal normal-override-1" xml:lang="tr"><span class="no-style-override">Aglaya annesinin göğsüne dayalı olan başını kaldırdı. Gözleri hâlâ yaşlı olduğu hâlde, mutlu yüzünü bir kahkaha fırlatarak babasına doğru çevirdi. Sonra onun boynuna atıldı. Kucakladı, kolları ile vücudunu sıktı ve uzun uzun öptü. Neden sonra tekrar yüzünü annesinin göğsü üzerinde saklamaya çalıştı ve yeniden ağlamaya başladı. Lizaveta Prokofyevna kızının yüzünü, omzundaki şal ile örttü.</span></p>

  <p class="normal normal-override-1" xml:lang="tr"><span class="no-style-override">– Doğrusu bize çok acımasız davrandın yavrum. Generalin karısı bunu oldukça neşeli bir şekilde söylemişti. Kendisini büyük bir yükten kurtulmuş gibi görüyordu. Aglaya itiraf etti:</span></p>

  <p class="normal normal-override-1" xml:lang="tr"><span class="no-style-override">– Acımasız, evet, çok acımasızca… Ben çok kötü bir insanım, şımarık bir çocuğum! Babama bunu söyle. Ah! Fakat babam burada… Baba, burada mısın? -Gözyaşları arasından gülerek devam etti… Dinleyin!..</span></p>

  <p class="normal normal-override-1" xml:lang="tr"><span class="no-style-override">Ivan Feodoroviç mutluluktan kendinden geçerek, kızının elini birkaç defa öptü ve bağırdı:</span></p>

  <p class="normal normal-override-1" xml:lang="tr"><span class="no-style-override">– Canımın içi! Meleğim! Demek şu… Genç adamı seviyorsun?</span></p>

  <p class="normal normal-override-1" xml:lang="tr"><span class="no-style-override">Aglaya bu kelimeleri duyar duymaz ansızın başını kaldırdı:</span></p>

  <p class="normal normal-override-1" xml:lang="tr"><span class="no-style-override">– Hayır, hayır, hayır! O genç adama acı çektirmek istemiyorum; istemiyorum. Şayet bir daha böyle şeyler söylemeye cesaret ederseniz, baba… Size ciddi söylüyorum; duyuyor musunuz, ciddi konuşuyorum!</span></p>

  <p class="normal normal-override-1" xml:lang="tr"><span class="no-style-override">Gerçek olan şu ki, Aglaya şaka etmiyor gibi görünüyordu. Yüzü kızarmıştı. Gözleri parlıyordu. Babası korktu. Fakat Lizaveta Prokofyevna kızı görmeden generale: “Artık ona soru sorma” der gibi bir işaret yaptı. General bu hareketin ne demek olduğunu anladı.</span></p>

  <p class="normal normal-override-1" xml:lang="tr"><span class="no-style-override">– Eğer öyle ise meleğim, istediğin gibi olsun. İstediğini yapmakta serbestsin; prens orada tek başına bekliyor. Kibar bir şekilde kendisine gitmesi gerektiğini söylemek uygun olur değil mi?</span></p>

  <p class="normal normal-override-1" xml:lang="tr"><span class="no-style-override">General bunları söylerken, gözü ile karısına işaret etti:</span></p>

  <p class="normal normal-override-1" xml:lang="tr"><span class="no-style-override">– Hayır, hayır, gerek yok… “Nazik” kelimesi özellikle burada çok anlamsız; derhal onun yanına gidin. O adamdan… Ben derhal af dileyeceğim. Çünkü onu rencide ettim.</span></p>

  <p class="normal normal-override-1" xml:lang="tr"><span class="no-style-override">Ivan Feodoroviç ciddi bir tavırla:</span></p>

  <p class="normal normal-override-1" xml:lang="tr"><span class="no-style-override">– Hem de çok, dedi.</span></p>

  <p class="normal normal-override-1" xml:lang="tr"><span class="no-style-override">– Öyle ise… Hepiniz burada kalın; ben tek başıma onun yanına gireceğim. Ben girdikten sonra da siz gelirsiniz. Öyle daha iyi olur.</span></p>

  <p class="normal normal-override-1" xml:lang="tr"><span class="no-style-override">Aglaya kapıya kadar yürüdü. Sonra birdenbire geriye doğru döndü:</span></p>

  <p class="normal normal-override-1" xml:lang="tr"><span class="no-style-override">– Dayanamıyorum. Güleceğim. Gülmekten bayılacağım. Bu kelimeleri âdeta bir üzüntü ile söylemişti.</span></p>

  <p class="normal normal-override-1" xml:lang="tr"><span class="no-style-override">Fakat derhal kapıya doğru döndü ve prensi görmek için odaya girdi.</span></p>

  <p class="normal normal-override-1" xml:lang="tr"><span class="no-style-override">Ivan Feodoroviç karısına sordu:</span></p>

  <p class="normal normal-override-1" xml:lang="tr"><span class="no-style-override">– Bu da ne demek? Ne düşünüyorsun? Lizaveta Prokofyevna sakin bir şekilde cevap verdi:</span></p>

  <p class="normal normal-override-1" xml:lang="tr"><span class="no-style-override">– Söylemeye bile cesaret edemiyorum. Fakat bence mesele ortada…</span></p>

  <p class="normal normal-override-1" xml:lang="tr"><span class="no-style-override">– Bence de. Hem de gün gibi… Aglaya onu seviyor.</span></p>

  <p class="normal normal-override-1" xml:lang="tr"><span class="no-style-override">Aleksandra ekledi:</span></p>

  <p class="normal normal-override-1" xml:lang="tr"><span class="no-style-override">– Bu kelimeler bile yeteli değil, fena hâlde tutkun.</span></p>

  <p class="normal normal-override-1" xml:lang="tr"><span class="no-style-override">Peki ama daha iyisini bulamaz mıydı sanki?</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna devam etti ve ellerini açıp dua eder gibi yaptı.</span></p>

  <p class="normal normal-override-1" xml:lang="tr"><span class="no-style-override">– Tanrı yardım etsin. Mademki kaderi bu!</span></p>

  <p class="normal normal-override-1" xml:lang="tr"><span class="no-style-override">General onayladı:</span></p>

  <p class="normal normal-override-1" xml:lang="tr"><span class="no-style-override">– Bu, kesinlikle onun kaderi, kaderin önüne geçilemez.</span></p>

  <p class="normal normal-override-1" xml:lang="tr"><span class="no-style-override">Bunun üzerine, hepsi birden salona girdiler. Yeni bir sürpriz ile karşılaştılar.</span></p>

  <p class="normal normal-override-1" xml:lang="tr"><span class="no-style-override">Aglaya korktuğu gibi bir kahkaha ile değil, tam tersine utangaç bir şekilde prense yaklaşmıştı. Prensin elini avucunun içine alarak tatlı bir sesle:</span></p>

  <p class="normal normal-override-1" xml:lang="tr"><span class="no-style-override">– Şımarık, sersem ve kötü bir çocuğu bağışlayın, diye söylendi. Şuna emin olun ki, hepimiz sizi son derece seviyoruz… Sizin temiz kalple söylediğiniz şeyleri eğer hafife aldımsa, bunu bir çocukluk sayın. Hiçbir sonuç doğurmayacak olan saçma bir şeyin üzerinde ısrar ettiğim için beni affedin…</span></p>

  <p class="normal normal-override-1" xml:lang="tr"><span class="no-style-override">Aglaya bu son cümleyi söylerken, sesi başka bir eda taşıyordu.</span></p>

  <p class="normal normal-override-1" xml:lang="tr"><span class="no-style-override">Baba, anne ve kardeşler salona girdikleri zaman bütün bunları duydular. Her biri bu son cümlenin üzerinde durdu. Hiçbir sonuç doğurmayacak olan saçma bir şeyi ve bunları söylerken Aglaya’nın aldığı ciddi tavır onları daha fazla ilgilendirdi. Bu cümlenin anlamını sormak ister gibi birbirlerinin yüzlerine baktılar. Fakat prens göklerde uçuyordu. Genç kızın söylediklerini anlamamışa benziyordu. Sonunda mırıldandı:</span></p>

  <p class="normal normal-override-1" xml:lang="tr"><span class="no-style-override">– Niçin böyle konuşuyorsunuz? Niçin af diliyorsunuz…</span></p>

  <p class="normal normal-override-1" xml:lang="tr"><span class="no-style-override">Af dilemenin gereksiz olduğunu ona söylemek istiyordu. Aglaya’nın anlamlı cümlesinden hiçbir şey anlamamış olduğunu iddia edemeyiz. Fakat garip bir adam olduğu için, üzüntüye kapılması gereken şeyin bazen ona zevk verdiği olmuştur. Ne olursa olsun, kesin olan şey şuydu: kendini son derece mutlu sayıyordu. Çünkü Aglaya’yı gelip görebilecekti. Onunla konuşmasına izin vermişlerdi. Aglaya’nın yanına oturabilecek, onunla gezebilecekti. Ve kim bilir, belki de bütün hayatı boyunca bu ona yetebilirdi. Bu görünüş, bu gayet temiz arzu Lizaveta Prokofyevna’ya endişe vermeye başlamıştı. Prensin platonik bir âşık oluşu ve açıklamaya çekindiği daha birtakım şeyler, generalin karısını ürkütüyordu.</span></p>

  <p class="normal normal-override-1" xml:lang="tr"><span class="no-style-override">Prensin bu akşamki neşe ve heyecanını tarife imkân yoktu. O derece neşeliydi ki, onu görenler bile neşeleniyordu. Durmadan konuşuyordu. Bu şekilde, altı ay önce, ilk defa Yepançin ailesiyle tanıştığı gün bu kadar konuşmuştu. Petersburg’a döndükten sonra hep susmuş; hatta geçenlerde, herkesin önünde, Prens Ş.T…’ya bir düşünceyi anlatma zorluğu çektiği için susmayı tercih ettiğini bildirmişti. Bu akşam ise sadece o konuşmuştu. Birçok şey anlattı. Kendisine sorulan sorulara temiz cevaplar verdi. Neşe ile birçok ayrıntısı da ekledi. Bununla beraber kelimeleri, nazik bir insanın kadınlar karşısında gösterdiği övgülere benzemiyordu; kelimelerini ciddi konular üzerinde kullandı ve sadece kendi görüşü olan bazı gözlemleri açıkladı. Hatta eğer bu söylediklerini güzel bir şekilde söylememiş olsaydı, belki de bunlarını komik bulmak mümkündü. Ertesi gün bütün dinleyiciler üzerinde bu etkiyi bırakmıştı. General ciddi konuları konuşmayı severdi. Bununla birlikte general ile karısı kendi kendilerine düşündükleri zaman, prensin bu sözlerini fazla bilimsel buldular; fakat prens gitmeden önce, çok gülünen hikâyeler anlattı. Bunları anlatırken de herkesten çok kendisi gülüyordu. Aglaya’ya gelince, o çok az konuştu. Buna karşılık Lev Nikolayeviç’in her kelimesini son derece dikkatle dinliyor ve onu inceliyordu.</span></p>

  <p class="normal normal-override-1" xml:lang="tr"><span class="no-style-override">Lizaveta Prokofyevna bu durumun farkına vararak kocasına gösterdi ve fısıldadı:</span></p>

  <p class="normal normal-override-1" xml:lang="tr"><span class="no-style-override">– Aglaya, durmadan prense bakıyor, gözlerini ondan ayırmıyor. Prensin dudaklarından, kelimelerin çıkışını seyrediyor. Ona âşıksın dedikleri zaman kızıyordu!</span></p>

  <p class="normal normal-override-1" xml:lang="tr"><span class="no-style-override">– Ne yapmalı? Onun kaderi bu, diye Ivan Feodoroviç, omuzlarını silkerek cevap verdi.</span></p>

  <p class="normal normal-override-1" xml:lang="tr"><span class="no-style-override">Bu kelimeler ağzından hiç düşmüyordu. Bu durum hakkında daha söyleyecek birçok şey bulabilirdi. Onu en çok çileden çıkaran şey, meselenin halledilmemiş olmasıydı. Fakat şimdilik susmaya ve Lizaveta Prokofyevna’yı incelemeye karar verdi.</span></p>

  <p class="normal normal-override-1" xml:lang="tr"><span class="no-style-override">Ailenin içindeki sessizlik çok az sürdü. Bir süre sonra yeni fırtınalar koptu. Daha ertesi gün Aglaya, prens ile kavga etmeye başladı ve bu hâl birkaç gün devam etti. Saatlerce, durmadan prensle alay ediyordu. Bazen de birkaç saat bahçede, bir ağacın altında baş başa kalıyorlardı. Ama bu süre içinde çoğu kez prens, Aglaya’ya kitaplar okuyordu. Bir gün, bir gazeteyi ona okurken, genç kız birden okumayı yarıda bıraktı:</span></p>

  <p class="normal normal-override-1" xml:lang="tr"><span class="no-style-override">– Biliyor musunuz, dedi. Görüyorum ki, siz çok cahilsiniz. Herhangi bir olayın ne zaman yaşandığını, hangi kitapta ne gibi bir fikir yazılı olduğunu size sorsalar, ağzınız bir karış açık kalır. Katlanılmaz bir şey bu doğrusu… Prens cevap verdi:</span></p>

  <p class="normal normal-override-1" xml:lang="tr"><span class="no-style-override">– Benim kesinlikle tahsilim yoktur, diye size daha önce de söylemiştim.</span></p>

  <p class="normal normal-override-1" xml:lang="tr"><span class="no-style-override">– Peki öyle ise ne gibi bir beceriniz var? Sizi nasıl sevebilirim? Devam edin; fakat hayır… gereği yok, bırakın okumayı.</span></p>

  <p class="normal normal-override-1" xml:lang="tr"><span class="no-style-override">Ve aynı günün akşamı, bütün Yepançinlere oldukça şüpheli görünen ufak bir olay daha oldu. Prens Ş.T… Petersburg’tan döndü. Aglaya ona gayet iyi davrandı ve uzun uzadıya Ojen Pavloviç hakkında sorular sordu. Bilgiler aldı -Prens Lev Nikolayeviç henüz gelmemişti… Ansızın Prens Ş.T… imalı bir şekilde “Ailenin içinde yakında bir değişiklik olacağını” hatırattı ve Adelaida’nın düğününü bir süre daha geriye bırakarak, iki düğünü birlikte kutlamayı tavsiye etti. Bu kelimeleri duyunca, Aglaya son derece kızdı: Bütün bunları “saçma tahminler” diye niteledi ve hatta söz arasında, “kimsenin metresinin yerine geçmek niyetinde olmadığını” ortaya attı.</span></p>

  <p class="normal normal-override-1" xml:lang="tr"><span class="no-style-override">Bu kelimeler etraftakilere fena hâlde dokundu. Özellikle anne ile baba çok üzüldüler. Lizaveta Prokofyevna; kocası ile yaptığı gizli bir konuşma sırasında, prensten, Nastasya Filippovna ile aralarındaki ilişkinin derecesini açıkça öğrenmek gerektiğinde ısrar etti.</span></p>

  <p class="normal normal-override-1" xml:lang="tr"><span class="no-style-override">Ivan Feodoroviç’e göre Aglaya utandığı için bu “garip” hareketi yapmıştı. Şayet Prens Ş.T… düğünden söz etmeseydi, böyle bir hareket yapmaz ve ağzından böyle şeyler kaçırmazdı. Çünkü bütün bunların, kötü insanların uydurdukları yalanlar olduğunu Aglaya da biliyordu. Nastasya Filippovna’nın da yakında Rogojin ile evleneceğini duymuşlardı. Sonunda anlaşıldı ki, prensin bu kadınla ciddi bir ilişkisi yoktu; gerçeği söylemek gerekirse, kesinlikle de olmamıştı.</span></p>

  <p class="normal normal-override-1" xml:lang="tr"><span class="no-style-override">Bununla beraber prens en ufak bir endişe bile duymadan mutluluğun zevkini çıkarıyordu. Oh! Şüphesiz, bazen Aglaya’nın bakışlarında bilinemeyen karanlık bir gölgenin dolaştığını görüyor ama bunu başka türlü yorumlayarak fazla bir önem vermiyordu.</span></p>

  <p class="normal normal-override-1" xml:lang="tr"><span class="no-style-override">Bir defa bir şeye inandı mı, bu inancını hiçbir şey değiştiremezdi. Belki de bu kadar sakin oluşu hataydı. Bir gün parkta dolaşırken, karşılaşıp yanına yaklaşan İppolit de aynı görüşteydi.</span></p>

  <p class="normal normal-override-1" xml:lang="tr"><span class="no-style-override">İppolit prensin yanına yaklaşınca, hemen söze başladı:</span></p>

  <p class="normal normal-override-1" xml:lang="tr"><span class="no-style-override">– Bir zamanlar size âşıksınız demiştim, yanılmamışım demek…</span></p>

  <p class="normal normal-override-1" xml:lang="tr"><span class="no-style-override">Prens ona elini uzattı. “Sağlıklı olduğu için” övgüler yağdırdı. Çoğunlukla veremlilerde olduğu gibi hasta bugün de fazla atak görünüyordu.</span></p>

  <p class="normal normal-override-1" xml:lang="tr"><span class="no-style-override">Prense bu şekilde yanaşırken, onun neşeli haliyle alay etmek niyetindeydi; fakat hemen bu düşüncesini değiştirdi ve onunla konuşmaya başladı.</span></p>

  <p class="normal normal-override-1" xml:lang="tr"><span class="no-style-override">Hasta devam etti:</span></p>

  <p class="normal normal-override-1" xml:lang="tr"><span class="no-style-override">– Şu insanların ne derece miskin ruhlu, bencil, kendini beğenmiş ve adi olduklarını tahmin edemezsiniz? Beni derhal öbür dünyaya gitmek şartı ile evlerine kabul ettiler… Şimdi de ölmedim diye bana kızıyorlar. Aksi gibi ben de iyileştim. Ne gülünç değil mi? Sanırım bana inanmıyorsunuz?</span></p>

  <p class="normal normal-override-1" xml:lang="tr"><span class="no-style-override">Prens cevap vermedi. İppolit devam etti:</span></p>

  <p class="normal normal-override-1" xml:lang="tr"><span class="no-style-override">– Hatta bazen, sizin evinizde kalmayı düşünüyorum. Demek en yakın zamanda evlenmek şartıyla beni evlerine kabul etmiş olduklarına inanmak istemiyorsunuz?</span></p>

  <p class="normal normal-override-1" xml:lang="tr"><span class="no-style-override">– Kendi evlerine çağırmakla, başka maksatları olduğunu sanıyordum.</span></p>

  <p class="normal normal-override-1" xml:lang="tr"><span class="no-style-override">– He, he! Siz söyledikleri kadar basit düşünen bir insan değilsiniz! Şimdi sırası değil, yoksa şu Ganya ile beslediği ümitler hakkında size bazı bilgiler verirdim. Sizi aldatmaya çalışıyorlar prens. Ve hatta… Sizi böyle sakin görmek bile onların canını sıkıyor… Ama başka türlü olamazsınız.</span></p>

  <p class="normal normal-override-1" xml:lang="tr"><span class="no-style-override">Prens gülerek düşüncelerini anlattı:</span></p>

  <p class="normal normal-override-1" xml:lang="tr"><span class="no-style-override">– Siz benden bunun için mi şikâyet ediyorsunuz? Demek size göre, ne kadar kederli olursam o kadar mutlu görünüyorum. Öyle mi?</span></p>

  <p class="normal normal-override-1" xml:lang="tr"><span class="no-style-override">– Kolay aldanabilen… Ve mutlu olmaktansa, bilerek kara talihli olmak iyidir. Zaten siz, o yüzden bir yarışı ciddi kabul etmiyorsunuz?</span></p>

  <p class="normal normal-override-1" xml:lang="tr"><span class="no-style-override">– Yarış derken haksız bir kelime kullandınız İppolit! Size cevap veremeyeceğim için üzgünüm. Gabriel Ardolyonoviç’e gelince, düşünün bir kere… Eğer durumunu biliyorsanız, bütün beklediğini kaybettikten sonra rahat durabilir mi? Sanırım, durumu bu cepheden dikkate almak gerekli. Belki düzelebilir, önünde uzun zaman var; tiyatro da büyük bir okuldur… Fakat bundan başka… Bundan başka, diye prens ekledi. Beni aldatmaya çalıştığına gelince… Ne gibi şeylere dair imada bulunduğunuzu dahi anlayamıyorum. Başka şeylerden söz etseniz daha iyi olur.</span></p>

  <p class="normal normal-override-1" xml:lang="tr"><span class="no-style-override">– Zaten şimdilik bunları bir tarafa bırakalım. Siz soylu tavırlarınızdan dolayı çekilmek istemiyorsunuz. Evet prens, size kötülük bile etseler, buna ihtimal vermiyorsunuz. Hah ha! Fakat söyleyin bakalım: Şimdi bana karşı bir nefret duyuyor musunuz?</span></p>

  <p class="normal normal-override-1" xml:lang="tr"><span class="no-style-override">– Niçin duyayım? Bizden daha fazla acı çektiğiniz için mi?</span></p>

  <p class="normal normal-override-1" xml:lang="tr"><span class="no-style-override">– Hayır, fakat bu acıya layık olmadığım için.</span></p>

  <p class="normal normal-override-1" xml:lang="tr"><span class="no-style-override">– Başkalarından fazla acı çekebilen, bu acıya layık olan insandır. Yazdığınız itiraflarınızı Aglaya Ivanovna’ya okuduğum zaman sizi görmek istedi. Fakat…</span></p>

  <p class="normal normal-override-1" xml:lang="tr"><span class="no-style-override">İppolit konuyu değiştirmek isteyerek prensin sözünü kesti:</span></p>

  <p class="normal normal-override-1" xml:lang="tr"><span class="no-style-override">– Ve onu başka zamana bıraktı… Yapamıyor… Anlıyorum, anlıyorum… Bütün bu saçmaları ona yüksek sesle siz okumuşsunuz. Bana söylediler. Bunlar hastalığın krizleri sırasında yazılmış şeylerdi. Ve ne dereceye kadar böyle olması gerektiğini bilemiyorum. Gaddarca diyemeyeceğim -çünkü kendi kendimi yerin dibine geçirmek demek olur- fakat bu itirafları, bana bir silah diye kullanabilmek, tamamen gereksiz ve boş bir şey olur. Endişe etmeyin, sizden söz etmiyorum…</span></p>

  <p class="normal normal-override-1" xml:lang="tr"><span class="no-style-override">– Fakat bu yazdıklarınızı inkâr ettiğiniz için üzülürüm. Şüphesiz ki, dürüstçe yazılmıştı. Gülünç tarafları yok değil -hastanın hafifçe yüzü buruştu- fakat en gülünç tarafları bile acıyı anlatıyor. Ve… Belki de bu büyük bir cesaret belirtisidir. O akşam başka türlü düşündükleri hâlde, size ilham veren fikrin ilke itibarıyla temiz, soylu bir fikir olduğuna şüphe yok. Size yemin ederim. Bunları düşündükçe daha fazla inanıyorum. Ben kıymetiniz hakkında hüküm vermiyorum, yalnız kendi görüşümü söylüyorum, şimdiye kadar sustuğum için de üzülüyorum…</span></p>

  <p class="normal normal-override-1" xml:lang="tr"><span class="no-style-override">İppolit kızardı. Prensin onunla alay ettiğini ve bir tuzağa düşürmek istediğini sandı. Fakat prensin yüzünü inceledikten sonra dürüstlüğüne inandı. Hastanın yüzü memnun bir hâl aldı.</span></p>

  <p class="normal normal-override-1" xml:lang="tr"><span class="no-style-override">İppolit konuşmasına devam etti:</span></p>

  <p class="normal normal-override-1" xml:lang="tr"><span class="no-style-override">– Her şeye rağmen ölmek gerekli işte! “Bulunduğum hâlde olduktan sonra” diye eklemek istedi. Bilmezsiniz, sizin Ganya bana ne kadar acı verdi. İtiraz olarak da, geçen gün o yazıları okurken, bunları dinleyenlerden birkaç kişinin benden daha önce öleceğini söyledi! Bunu nasıl buldunuz? Benim için bir avuntu olduğunu zannediyor. Hah ha! Önce henüz kimse ölmedi. Fakat bu insanlar benden önce ölseler de, bana ne gibi bir faydası olabilir? Size soruyorum? Beni kendisi gibi sanıyor. Üstelik de daha ileri gitti. Beni aşağıladı ve böyle bir durumda, doğru dürüst bir insan, sessizce ölür. Böyle ortalığı velveleye vermez, dedi. Durumumu tamamen bencillik olarak adlandırıyor. Buna ne dersiniz? Hayır. Bencillik asıl onda var. O kadar kaba ve adi bir bencillik ki, kendi bile bunu bilmiyor!.. XVIII. asırda, Stephan Glebof adında bir insanın ölümünü okumuş muydunuz, prens? Dün tesadüfen okudum.</span></p>

  <p class="normal normal-override-1" xml:lang="tr"><span class="no-style-override">– Hangi Stephan Glebof?</span></p>

  <p class="normal normal-override-1" xml:lang="tr"><span class="no-style-override">– Petro’nun saltanatı zamanında kazığa oturtularak öldürülen adam.</span></p>

  <p class="normal normal-override-1" xml:lang="tr"><span class="no-style-override">– Aman Tanrım, biliyorum! On beş saat kazıkta kalmış ve herkesi şaşkınlığa boğan bir cesaret göstererek can vermiş, evet bunu okudum… Fakat bununla neyi anlatmak istiyorsunuz?</span></p>

  <p class="normal normal-override-1" xml:lang="tr"><span class="no-style-override">– Tanrı bazı insanların başına versin; fakat bize değil. Glebof gibi ölmek gücünde olmadığımı tahmin eder misiniz?</span></p>

  <p class="normal normal-override-1" xml:lang="tr"><span class="no-style-override">Prens şaşkın bir hâlde:</span></p>

  <p class="normal normal-override-1" xml:lang="tr"><span class="no-style-override">– Oh! Kesinlikle… Ben yalnız demek istedim ki… Daha doğrusu Glebof’a benzeyemezsiniz demedim. Fakat… Ancak o asırda yaşamalıydınız…</span></p>

  <p class="normal normal-override-1" xml:lang="tr"><span class="no-style-override">– Söylemek istediğinizi anladım: Demek istiyorsunuz ki, Glebof değil de bir Osterman olmalı idim…</span></p>

  <p class="normal normal-override-1" xml:lang="tr"><span class="no-style-override">Prens şaşırdı:</span></p>

  <p class="normal normal-override-1" xml:lang="tr"><span class="no-style-override">– Hangi Osterman?</span></p>

  <p class="normal normal-override-1" xml:lang="tr"><span class="no-style-override">İppolit:</span></p>

  <p class="normal normal-override-1" xml:lang="tr"><span class="no-style-override">– Osterman, Petro zamanında diplomat olan Osterman, diye mırıldandı.</span></p>

  <p class="normal normal-override-1" xml:lang="tr"><span class="no-style-override">Ortalığı bir sessizlik kapladı. Her ikisi de birbirinden sıkılmışlardı.</span></p>

  <p class="normal normal-override-1" xml:lang="tr"><span class="no-style-override">Mişkin tatlı bir eda ile devam etti:</span></p>

  <p class="normal normal-override-1" xml:lang="tr"><span class="no-style-override">– Oh! Hayır. Bunu söylemek istemedim. Sizin bir Osterman gibi olabileceğinizi düşünmedim.</span></p>

  <p class="normal normal-override-1" xml:lang="tr"><span class="no-style-override">İppolit sırıttı.</span></p>

  <p class="normal normal-override-1" xml:lang="tr"><span class="no-style-override">Prens af dilemek ister gibi ekledi:</span></p>

  <p class="normal normal-override-1" xml:lang="tr"><span class="no-style-override">– Eğer bu şekilde söylüyorsam, bana inanın ki, bu bana hep aynı hissi verdi. O zamanki adamlar bu günün insanlarına kesinlikle benzemiyorlar. Aynı ırk değil; bizim doğamız onlarınkinden tamamen farklı… O zamanki insanların, âdeta yalnız bir tek düşünceleri varmış. Bugün insanlar daha sinirli, daha olgun, daha hassas. Birkaç fikri birden düşünmek zorunda olan modern bir adam, daha geniş ihtiyaçlarla bağlı ve sizi temin ederim, eski asırlarda olduğu gibi, bir kül olabilmek imkânı yok… Bunu sadece bir değerlendirme olarak söyledim, ben…</span></p>

  <p class="normal normal-override-1" xml:lang="tr"><span class="no-style-override">– Anlıyorum; benim görüşümde olmadığınızı kibarca gösterdiniz. Şimdi de beni avutmak istiyorsunuz. Ha, ha! Prens, siz gerçek bir çocuksunuz. Hepiniz beni tıpkı… Tıpkı bir porselen taş gibi sayıyorsunuz. Zarar yok, zarar yok, ben kızmıyorum. Her ne ise, çok garip şeyler konuştuk; siz bazen gerçek bir çocuk gibisiniz prens. Şunu da bilin ki. Bir Osterman olacağıma, herhangi bir kimsenin yerinde olmayı tercih ederim; bir Osterman olmak için, ölüler arasından tekrar dirilmeye değmez… Fakat görüyorum ki, ben mümkün olduğu kadar yakın bir zamanda ölmeliyim, yoksa, ben kendim… Bırakın beni, hoşça kalın! Haydi, neyse. Peki, söyleyin, bana ne gibi bir ölüm yakışır? Demek istiyorum ki, en erdemli şekli… Hadi, söyleyin!</span></p>

  <p class="normal normal-override-1" xml:lang="tr"><span class="no-style-override">Prens yavaş sesle söyledi:</span></p>

  <p class="normal normal-override-1" xml:lang="tr"><span class="no-style-override">– Yanımıza yaklaşın ve mutluluğumuzu hoş görün!</span></p>

  <p class="normal normal-override-1" xml:lang="tr"><span class="no-style-override">Ha, ha, ha! İşte bunu bekliyordum. Sizin bu tarzda bir şey söyleyeceğinize emindim! Bununla beraber siz… Bununla beraber siz… Haydi, öyle olsun. Ah! Açık konuşan insanlar! Hoşça kalın, hoşça kalın!.</span></p>

</body>

</html>