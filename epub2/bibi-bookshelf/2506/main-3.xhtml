<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre3">DÖRDÜNCÜ BÖLÜM</span></p>
<p class="calibre1"><a id="bookmark1"></a>1</p>
<p class="calibre1">Krispin mutluluktan uçarak verdi haberi: “Bayan Magnus yarın gideceğini söylüyor.”</p>
<p class="calibre1">Elbette, ne de olsa çalışmasını çoktan tamamlamıştı. Hieck yukarıya, laboratuvara çıktı.</p>
<p class="calibre1">Ema Magnus notlarının başında oturuyordu: “Nihayet bitti; doktora tezi için yeterlidir herhalde. Ne dersiniz?”</p>
<p class="calibre1">Kız, alışılmış laboratuvar önlüğünü giymediği için şaşırmıştı Richard, üzerinde kırmızı, püfür püfür bir yazlık giysi vardı. Bu hanımın, elektronların yükleriyle herhangi bir ilgisi olabileceği ona bir biçimde inanılmaz geliyordu.</p>
<p class="calibre1">“Pekala, Doktor Hieck, bir.sonraki rasathane ziyaretimizle ilgili bir planınız var mı?”</p>
<p class="calibre1">“Bayan Magnus...” diye başladı Richard söze.</p>
<p class="calibre1">“Evet, biliyorum, o gün bana haber vermeniz mümkün olamamıştı, ama şimdi buradayım.” Kız neşeli neşeli bakıyordu.</p>
<p class="calibre1">Yan gözle bakışlarım yukarı çevirdi Richard. Şimdi aklına neden Hilde Wasmuth düşmüştü ki?</p>
<p class="calibre1">“Dağa mı çıkacaksınız?” diye konuyu değiştirmeye çalıştı. Ema Magnus’un gitmek isteyeceği dağlar, Kapperbrunn’un şu anda bulunduğu dağlardan hiç kuşkusuz daha büyük, daha zengin, daha ' sosyetikti. Ve orada, dağdaki derelerin içinde inanılmaz biçimde çağlayan yaşamla, enstitü içindeki soyut yaşam arasında, Ema Magnus aracılığıyla, Susanne’nin odasına bile uzanan çok tuhaf bir bağlantı kurulmuştu.</p>
<p class="calibre1">“Ee, benden kurtulduğunuz için rahat bir nefes aldınız mı?”</p>
<p class="calibre1">Evet, kızın gidişi onu rahatlatmıştı. Ama yine de giderken, öyle kolayca ifade edilemeyecek bir şeyi beraberinde götürüyordu. O yüzden:</p>
<p class="calibre1">“Yok canım,” derken yalan söylememişti.</p>
<p class="calibre1">“Size yeterince eziyet ettim,” dedi Ema Magnus iyi niyetle, ama eklemeden de edemedi: “Ilse Nydhalm’le işiniz daha kolay, öyle değil mi?”    <sub class="calibre8">(</sub>    ■</p>
<p class="calibre1">Bu dobra imalar doğal olarak onu kızdırıyor, ama gururunu da okşuyordu, evet, kimi yönden -aslında bu yönler hakkında hiçbir şey bilmek istemiyordu- onun için çok önemli oldukları bile söylenebilirdi, çünkü bunlar Ilse Nydhalm’e bir dişilik kazandırıyorlardı, bu dişiliği görmeyi ona Ema Magnus öğretmişti. Bazen gerçekten de, Ema Magnus’un varlığıyla enstitüye yeni bir hava gelmiş gibi görünüyordu, kız öğrencilerin çevresini bir tür kardeşliğe dönüştüren ve cinsiyetsizlik katılığından çekip çıkaran son derece kadınsı bir hava. Ilse Nydhalm’ın de işine yarayan, bir tür kız kardeşçe eşitlik.</p>
<p class="calibre1">Yine de kızın imalannı boşa çıkarmak zorundaydı:</p>
<p class="calibre1">“Bayan Nydhalm’ın işi sizinkinden çok farklı ama.”</p>
<p class="calibre1">“Umarım öyledir.” Ema Magnus hafifçe ve sıcacık güldü; sevgilileri koruyordu, gerçek bir kadındı o.</p>
<p class="calibre1">Kızın gülüşü, içinde bulundukları mekânda birdenbire yalıtılmış olarak kaldı ve Richard belirli reaksiyonların gerçekleşebilmesi için varlığı mutlaka gerekli olan, ama bu reaksiyonlara kendisi katılmayan kimyasal ya da fiziksel bir katalizörü düşünmeden edemedi. Konuyu sürdürdü:</p>
<p class="calibre1">“Bayan Nydhalm tatil boyunca hu tasnif işi üzerinde çalışacak.” “Tamam, tamam ama ona çok fazla yüklenmeyin.” izin vermek ve yasaklamak aslında Susanne’nin egemenlik alanına giriyordu, Ema Magnus gittikten sonra yeniden büyüyecekti o alan. Bu da Richard’a doğru gelmiyordu, haşin bir biçimde konuşmayı sona erdirdi:</p>
<p class="calibre1">“Pekala, size iyi yolculuklar dilemekten başka yapacak bir şey yok.”</p>
<p class="calibre1">E^ göz kırptı: “Ben de size güzel bir çalışma diliyorum.” Diğerini çıplak görmüş bir insanın, ironik olma hakkı vardır; dolayısıyla kızın ironisine katlandı. Ve Ema: “Peki o zaman, sonbaharda görüşürüz,” diye ekleyince, Richard yine Susanne’yi düşünmeden edemedi.</p>
<p class="calibre1">Susanne onun yerini tutabilecek mi? Yaşam denilen o anlaşılmaz ve korkunç şey sonbaharda yeniden bulunabilecek mi? Yanın saat içinde Ema Magnus enstitüden ayrılmış olacaktı, bunun kendisini neden bu kadar rahatsız ettiğini anlayamıyordu. Katalizör benzetmesi hiçbir şey ifade etmiyordu, bu bir teori değildi, teori geliştirme gereksinimi tatmin olmamıştı. İçinde Erna Magnus’un çalışma sonuçlarının bulunduğu dosyayı aldı üzüntüyle: “Evet, sonbaharda görüşmek üzere.”</p>
<p class="calibre1">Dosya koltuğunun altında, tek omzu biraz yukarıda, sık ve azıcık hantal adımlarla Weitprecht'in odasının bulunduğu tarafa doğru ilerledi. “Hoşçakalın, Doktor Hieck,” diye seslenildiğini duydu arkasından.</p>
<p class="calibre1">Krispin artık laboratuvarda büyük temizliğe başlar.</p>
<p class="calibre1">Gökyüzü, koridor pencerelerinden solgun solgun bakıyor; sonbaharın serinliğine gebe, rüzgarlı bir ağustps günüydü, gökyüzünün mavisi aydınlık bir bulut tabakasının içine geçiyordu yavaş yavaş.</p>
<p class="calibre1">Richard, odada Ilse Nydhalm'le karşılaşınca bocaladı biraz. Ellerini kenetlemiş, gözlerini boşluğa bir yerlere dikmiş, Weitprecht’in çalışma .masasında oturuyordu kız. Önünde o alışılmış kağıt yığını vardı.</p>
<p class="calibre1">Rüzgar dolu gün, ara sıra güneşin altın rengiyle kesintiye uğrayarak, aydınlık, çıplak, kupkuru düşüyordu pencere camlarından içeriye. Terk edilmiş hissediyordu Richard kendini ve de giysilerinin altında çıplak.</p>
<p class="calibre1">Ama içeri girdiğinde, Ilse ona gülümsedi, gözlüğünü takıp işinin üzerine eğildi. Aslında anlamsız şeyler yaptığı halde, çalışıyormuş gibi görünüyordu, ancak Richard bunu fark etmedi. İflah olmaz miyop bir bakışla yazılan gözden geçirişini fark etti ve körlüğü düşünmekten alıkoyamadı kendisini. Duygulanmıştı. Ilse’nin tertemiz beyaz gömleğini giymiş olması onun için rahatlatıcı bir şeydi. Gerçi kravatsızdı; çıplak boynuna kehribar rengi büyük boncuklardan bir kolye takmıştı.</p>
<p class="calibre1">“Bayan Magnus işini tamamladı,” dedi Richard masanın üstüne koyduğu dosyayı göstererek, “Weitprecht memnun olacak.”</p>
<p class="calibre1">“Evet,” dedi kız, dosyanın kapağına bakarak; Deney Serisi D-G, yazıyordu kapağın üstünde, altında da parantez içinde: Ema Mag-nus.</p>
<p class="calibre1">Herhangi bir yerden içeriye, bilinmeyen bir yaşam akıyordu zorla. Herhangi bir yerde akan, henüz bilinmeyen bir kanıtın, gerçek anlamın bütününü, hatta matematiğinkini bile yansıtabilecek bir kamun akımı.</p>
<p class="calibre1">Çünkü bilginin amacı bilginin dışındadır.</p>
<p class="calibre1">Her halükarda enstitünün dışındadır.</p>
<p class="calibre1">“Pencereyi açayım mı?” diye sordu Richard, aynı anda da açtı ve rüzgar masanın üstündeki kâğıtları havaya uçurdu, birkaç tanesi süzülerek yere düştü. “Tüh,” dedi Richard öfkeyle, kâğıtları toplamaya başladı, ama tam bitirmek üzereyken rüzgar ikinci partiyi savurdu yere. Şimdi Ilse’nin de yardım etmesi gerekti. Eğildikçe kehribar kolyesi yakasının içinden kayıp çenesinin önünde sallanıyordu.</p>
<p class="calibre1">Rüzgarla girişilen umutsuz bir mücadeleydi. Sonunda Richard bunu anladı ve:</p>
<p class="calibre1">“Pencereyi kapatmak lazım,” dedi.</p>
<p class="calibre1">Birlikte pencerenin önünde durdular. Aşağıdan bir araba geçiyordu. Enstitünün karşısındaki Sidonie Metzinger kırtasiyesinin kapısı kartpostallarla doluydu. Onun yanındaki küçük şapka mağazasının vitrininde çok bildik üç şapka görünüyordu. Bir evin kapısından çıkan kız, uçuşan eteklerini elleriyle tutarak rüzgara karşı mücadele veriyordu. Rüzgâr, kâğıtları ve tozlan asfalt üzerinde sürükleyip dalgalı şeritler halinde bırakıyordu.</p>
<p class="calibre1">Acaba Ema Magnus hâlâ enstitüde miydi?</p>
<p class="calibre1">Yaşam bir yerlerde karanlık çağıldıyor, sonsuz, ulaşılmaz, anlaşılmaz.</p>
<p class="calibre1">Geçmiş karanlık bir buluttur ve dalgalar bizi karanlığın denizinden çıkarıyor; kabaran sular tarafından yükseğe taşınıyor, kör yalnızlığın içine atılıyoruz. Özlemin sının burada ve aydınlık olan, eskiden kalanın dalgasına geri vuruyor. llse titrek bir sesle : “Evet, şimdi çalışmaya devam edebiliriz,” dedi ve bir saniye sonra da Richard’a yaslanarak hüngür hüngür ağlamaya başladı. Richard, dudakları kızın saçlarında, beceriksizce kucakladı onu.</p>
<p class="calibre1">Kırtasiyenin kapısında asılı kartpostalların arasında bir ölüm ilanı vardı. Köşede bir köpek tek bacağını kaldırdı. Tepesindeki havalandırma penceresi açık, tavanı siyah renkli bir araba geçti. Karşı taraftaki pencerelerin birinden bir kadın sarkıyordu; kaba, san bir yüzü, siyah elbisesi vardı, etli çıplak kollarıyla pencere pervazına yaslanmış aşağıya, yola bakıyordu. Bacadan çıkan duman çatının kiremitlerine çarpıyor, rüzgar dumanı dağıtarak alıp götürüyordu.</p>
<p class="calibre1">Ilse karşıdaki kadım fark edince, hızla pencereden uzaklaştı. Sanki çalışmayı sürdürmekten daha acil bir işi yokmuş gibi, kırmızı kalemi ters tutarak şaşkın şaşkın kâğıtları karıştırmaya başladı. incecik bedeni titriyordu, bir damla gözyaşı düştü kâğıdın üzerine, tam bir şaşkınlık içinde yanında duran Richard, Otto’nun da tıpkı böyle, gergin bir şekilde ağladığını anımsadı. Weitprecht’in kâğıdından gözyaşım silmek için mendilini çıkardı.</p>
<p class="calibre1">O anda Ilse başını kaldırıp, acıyla gölgelenmiş çilekeş yüzüne baktı Richard’ın ve ancak o zaman, kızın belli belirsiz ve kendisinin de bilincinde olmadığı gülümsemesinde yüzleri acemice bir öpücükle buluştu, iradelerinden bağımsız, varlıklarından bağımsız, Üzerlerinde çarpışan karanlığın dalgalarınca taşınan bir öpücükle.</p>
<p class="calibre1">Yalnızlığın sesi, ölümün yalnız sesi.</p>
<p class="calibre1">Arzu yoktu. Arzudan daha öte bir şeydi bu. Bir teslim oluş, bir korkuydu. Haz değildi. Hazdan daha öte bir şeydi. Denizin içinden yukarı kaldırılmış olmaktı, dalga sırtındaki o andı bu, karanlığın üzerinde akıp giden güneşli rüzgara teslimiyetti. Umutsuzluk değildi. Umutsuzluktan daha öte bir şeydi. Var olmanın örgüsünden, anaç ve kardeşçe örgünün kör uykusundan serbest bırakılmaktı, özgürlüğün dehşetiydi bu, onlara dokunan öğle vaktinin hayaletiydi. Ey, aydınlık korkusu, öğle vakti korkusu.</p>
<p class="calibre1">Binanın içinde bir yerden, kapanan bir kapı sesi duyuldu.</p>
<p class="calibre1">Birbirlerine baktılar. Sonra ortalığı toparlamaya çalıştılar. Birbirlerine gülümsediler. Birçok şeyi yanlış yere koydular. El ele tutuştular. Ema Magnus’un notlarım dolaba kaldırdılar. Hiçbir şey konuşmuyorlardı. Mahkûm olmuş gibiydiler. Yine de gülümsüyorlardı. Kurşun kalemleri cam kabın içine yerleştirdiler. Ve Richard eğilip kızın saçlarından öptü.</p>
<p class="calibre1">Aralarında herhangi bir şey kararlaştırmamış olmalarına rağmen, Krispin bir şey sezmesin diye, önce Richard ayrıldı binadan.</p>
<p class="calibre1">Richard Hieck evine gidiyordu, ama gerçekte evine gitmiyordu. Küçük kırtasiyeye uğrayıp ölüm ilanlarına ve kartpostallara baktı, şapka mağazasındaki üç şapkaya göz attı. Kentte dolaşıp, kuyumcuların vitrinlerinde siyah kadife zemin üzerinde sergilenen elmasları inceledi. Köprü korkuluğunun yanında durup, camgöbeği rengiyle süzülüp giden suyun kör yüzeyinde bir şeyler aradı. İçinde bir şey akıyordu, onu taşıyan, karanlık bir şey ve Susanne’yi görmek istemiyordu.</p>
<p class="calibre1">Ilse Nydhalm evine gidiyordu, ama gerçekte evine gitmiyordu. Çok uyanık hissediyordu kendisini, oysa muhtemelen hiç de öyle değildi. Aralannda çilekeş görünümlü birini bulabilirim belki diye merakla insanlann yüzlerini inceliyordu. Doğrusu hantal endamlı ve sık adımlarla yürüyen bazı beylere rastlıyordu, ama onları fark etmiyordu. Sıkıntılıydı, ama bu sıkıntının aydınlık, evet neredeyse törensel bir yanı vardı. Ve birdenbire yüreğine kanat çırpan, olağanüstü, ama yine de korkunç pençeleri olan bir sözcük düştü: Aşk.</p>
<p class="calibre1">Rüzgar dinmişti; hava yine ağustos başına yaraşır şekilde nemli ve boğucuydu.</p>
<p class="calibre1"><a id="bookmark2"></a>2</p>
<p class="calibre1">Yaşlı Usta Haubigl grafik atölyesinde işe başladığında, gravür işleri ve benzeri şeyler yapılıyordu hâlâ. İşte ihtiyar Haubigl bu kadar yaşlıydı. Kendisi eğitimli gravür ustasıydı ve Otto’ya da bu işi o öğretmişti.</p>
<p class="calibre1">Eğik aynanın altında şablonu, elinde iğnesiyle bakır levhanın üstüne eğilmişti Otto, eğimli büyük atölye penceresinin önünde, uzun meşe masanın başında oturuyordu. Haubigl memnun memnun omuzlarının üzerinden onu seyretmekteydi; atölyeye verilmiş olan ender siparişlerden biriydi bu, sosyetik bir restoran için eski stilde bir menü kartı, meyvelerle dolup taşan zengin bir ayaklı tabakla taçlanmış, yiyecekler, çiçekler, şampanya şişelerinden oluşan bir süs hevengi. Ve eğer ihtiyar Haubigl olmasaydı, atölye bu siparişi alamazdı. Otto’nun bu iş üzerinde çalışmasına izin verilmesi ise özel bir ödüldü.</p>
<p class="calibre1">“Akademideki budalalardan daha iyi bir ressam olacaksın sen.” Otto gözünü işinden ayırmaksızın başını salladı:</p>
<p class="calibre1">“Benim olup olacağım bu,” dedi teatral bir tavırla.</p>
<p class="calibre1">Haubigl çevresi siyah, ince, dikkat çekici derecede aristokrat tırnaklı, kalın damarlı yaşlı san elleriyle döner sandalyeyi tutup oğlanı kendisine doğru çevirdi:</p>
<p class="calibre1">“Bana bak, oğlum, böyle saçmalıklar Haubigl babanın hiç hoşuna gitmiyor, zaten uzun sûredir hallerini beğenmiyorum senin.” Otto’nun karşısında, fırça sakallı, dudakları kurumuş, gözleri solgun bir yüz vardı, ama yine de çelik çerçeveli gözlüğün ardında keskin bakışlı bir yüzdü bu.</p>
<p class="calibre1">“Pekala, oğlum, neyin var?”</p>
<p class="calibre1">Otto, böylesi bir durumda her gencin vereceği cevabı verdi: “Hiç.”</p>
<p class="calibre1">“Fazla haylazlık mı yaptın?”</p>
<p class="calibre1">“Ona yetecek param yok.” inatçı bir yüz ifadesiyle kayarak indi yüksek döner koltuktan.</p>
<p class="calibre1">Haubigl endişeyle omzuna vurdu oğlanın: “Hadi git yıkan artık, saat dördü geçeli çok oldu.”</p>
<p class="calibre1">Otto sessizce duvardaki çeşmeye gitti, mavi iş gömleğini çıkarıp yıkandı, ceketini giydi. Aslında konuşmak istiyordu, ama boğazına bir $ey düğümlenmişti. Aynca, ne anlatabilirdi ki? Olan bir şey yoktu zaten.    •</p>
<p class="calibre1">“iyi geceler, Bay Haubigl.”</p>
<p class="calibre1">“İyi geceler, oğlum.”</p>
<p class="calibre1">Otto, avludaki bisiklet stantından bisikletini alıp hızla uzaklaştı. Eve varınca sessizce merdivenleri çıktı, oturma odasına da aynı şekilde sessizce girdi, sonra sanki baskın yaparcasına annesinin odasına daldı:</p>
<p class="calibre1">“Karl geldi mi?”</p>
<p class="calibre1">“Hayır,” dedi annesi sakin sakin, “ama belki senin odanda otu-ruyordur.”</p>
<p class="calibre1">Hem hayal kırıklığına uğramış hem de rahatlamıştı. Odasında Karl’la karşılaşmayınca iki duygu da güçlendi. Annesinin yanına döndü:</p>
<p class="calibre1">“Orada yok. .. Gerçekten de gelmedi mi?”</p>
<p class="calibre1">“Bildiğim kadarıyla gelmedi... lyi de çamaşır dolabını neden karıştırıp duruyorsun, Otto?”</p>
<p class="calibre1">“Bir şey yok, sadece açık kaldığını sandım...” ,</p>
<p class="calibre1">Aşağı yukarı yanın saat sonra Karl gerçekten de geldi, Otto onu sinsi sinsi selamladı:</p>
<p class="calibre1">“Beni aradığını söyledi annem.”</p>
<p class="calibre1">Karl’ın gözlerinin içine baktı, özel bir mutluluk, doyuma ulaşmış aşk ifadesi var mıydı acaba.    *</p>
<p class="calibre1">“Hayır,” dedi Karl, “bugün hiç uğramadım."</p>
<p class="calibre1">Belki de Karl sadece parayı ele geçirdiğini gizlemeye çalışıyor? Eğer öyleyse Tanrı aşkına, hayrım görsün. Otto artık parayla ilgili bir şey duymak istemiyor, umurunda değil para, ama emin olmak istiyor ve Karl’m ağzından alacak mutlaka:</p>
<p class="calibre1">“Biliyor musun, aslında artık paraya ihtiyacım yok. Haubigl yakında kusursuz bir ressam olacağımı söylüyor, o zaman kum gibi para kazanacağım.”</p>
<p class="calibre1">Ancak Karl’ın ağzından laf almak, tıpkı annesinden olduğu gibi zordu. Karl sıkı duruyordu. Parasının eksilip eksilmediğini, tüm dolambaçlı yollara ve imalara rağmen annesinden öğrenmek mümkün olmamıştı. Bu parayı Karl’a armağan ettiği ve durumun ikisi tarafından kendisinden gizlendiği kuşkusu arttı. İkisinin arasında neler geçmişti? Otto’nun önünde bir duvar duruyordu ve bu duvara çarpıp kafasını kırmak zorundaymış gibi bir duyguya kapılmıştı.</p>
<p class="calibre1">Karl: “Ağabeyinden matematik dersi alacakmışım. Bugün ilk günümüz," dedi.</p>
<p class="calibre1">“Garip," dedi Otto kuşkuyla.</p>
<p class="calibre1">“Neden garip?”</p>
<p class="calibre1">“Çünkü bana hiçbir şey söylenmedi.” Tam olarak doğru değildi bu, çünkü Richard ondan Karl ile ilgili bilgi almıştı. Elbette üzerinden bir haftadan fazla süre geçmiş ve Richard’ı açıkça meşgul eden çok şey olduğu için, bu konu kulağa pek ciddi gelmemişti. Zaten Richard’m davranışları yaklaşık bir haftadır güvenilmez bir hal almış, değişmişti sanki -Otto gibi uyanık bir gözlemcinin gözünden kaçmazdı bu- sadece eve geç geldiği için çıkan kavgalar kesilmekle kalmamıştı, Richard’ın, deyim yerindeyse pasif bir arkadaşlık ve kardeşlik tavrı sergilediğine de hiç kuşku yoktu. Bir kabahat işlemiş olmalı, diye düşündü Otto. lyi de bunun ne yaran vardı ki.</p>
<p class="calibre1">Richard geldi. Karl'la tanıştırıldıktan sonra onu sorguya çekmeye başladı.</p>
<p class="calibre1">Bu arada Otto mutfakta annesinin yanında oturuyordu. Gaz ocağının üzerinde büyük bir tencere kaynamaktaydı. Kayısı reçeli kokuyordu. Annesi kollarını sıvamış meyvelerin kabuklarını soyup çekirdeklerini çıkarıyordu. Yanın meyveler yeşil renkli sıradan bir çanağın içinde pişirilmeye hazır beklemekteydi.</p>
<p class="calibre1">Otto meyveleri peş peşe alıp yavaşça atıştırmaya başladı. Yerken yine ağlayası gelmişti. Neden geri dönüş yoktu? İnşa etmesi için kimsenin buyruk vermediği bir duvara çarpıp kafasını yarmak zorunda mıydı? Adlandıramadığı bir şey onu ele geçirmişti, ama bunun, burada gördüğü her şeyin tam tersi bir şey olduğunu seziyordu, evet, bunları ilk kez gördüğü söylenebilirdi herhalde: Annesinin meyveleri yavaş yavaş ve düzenli soyan kollan, çanağın içine düzenli düşen kayısılar, bu mutfağı, raflardaki aletleri ilk kez görüyordu, her birini tek tek saymak istiyordu, çırpma aleti, yumurta çırpma teli, bir dizi tahta kaşık ve bir yandan bütün bunları henüz çizmemiş olduğuna şaşarken, kendi kendisine büyük bir acıma duydu ve büyük bir korkuya kapıldı. Nasıl zalim, korkunç bir güç onu ele geçirmişti ki, bütün bunlara düşmanca bir tavır alıyordu? Ah, tam olarak yaşamdı bu, yaşamın kendisi, insanın teslim olduğu en korkunç güç ve bununla ilgili oflayıp puflamanın hiçbir anlamı yok. Ama Otto bunu bilmiyordu, sezmiyordu bile, dolayısıyla kendi kendine acıyor ve iç çekiyordu: “Ah!”</p>
<p class="calibre1">Sitem dolu bir sesle: “Neden Karl’m ders almasını sağladın?” dedi.</p>
<p class="calibre1">Katharine Hieck başını kaldırıp baktı: “Bu kadar çok kayısı yersen, kamın ağrır,” dedi.</p>
<p class="calibre1">Kırgın bir tavırla oradan uzaklaştı Otto ve ağzına çabucak son bir kayısı daha atmış olmasına rağmen, bu kırgınlık kendisinin sandığından da daha derine işlemişti. Yumuşak meyve ağzının içinde eriyip giderken, kendisini dışlanmış hissetti. Evet, dışlanmış, doğru tanım buydu. Bir odası bile yok. Hala Richard oturuyor orada, üstelik Karl ile birlikte. İğrenç.</p>
<p class="calibre1">Tam o esnada Karl sınavım bitirmişti: “Teşekkür ederim,” dedi.</p>
<p class="calibre1">“Kalıyor musun?" diye sordu Otto.</p>
<p class="calibre1">“Hayır, eve gitmem gerek."</p>
<p class="calibre1">Bu iyiydi. Gerçi geceleyin gizlice dönüp dönmeyeceği bilinemezdi.</p>
<p class="calibre1">Ve sanki bu varsayımı kanıtlamak istermiş gibi Katharine Hieck akşam yemeğinde sordu:</p>
<p class="calibre1">“Ee, Karl'm durumu nasıl, ders verecek misin ona?”</p>
<p class="calibre1">“Tabii epey eksiği var," dedi Richard, “o lanet futboldan kaynak-tanıyor, arkadaşım olan bir kız öğrenciye göndereceğim onu.”</p>
<p class="calibre1">“Ama iyi oynuyor,” dedi Otto, karşı çıkışı gergindi, “değil mi, anne, Karl iyi oynuyor?”</p>
<p class="calibre1">“Ben anlamam, ama sen öyle diyorsan öyledir sanının.”</p>
<p class="calibre1">“Sahada en iyi koşan odur,” diye ısrar etti Otto.</p>
<p class="calibre1">“Kimmiş o kız öğrenci?” diye sordu Susanne.</p>
<p class="calibre1">“Ah, ne önemi var ki,” dedi Richard, “adı Ilse Nydhalm.”</p>
<p class="calibre1">“Onun ders almaya ihtiyacı yok,” diye patladı Otto.</p>
<p class="calibre1">“Eğer bir şeyler öğrenmek istiyorsa, övülmeye değer bir şey bu,” dedi annesi.</p>
<p class="calibre1">Richard son noktayı koydu: “Ders almaya ihtiyacı var mı yok mu ben değerlendirebilirim sanının.”</p>
<p class="calibre1">Sanki herkes ona karşı komplo kuruyormuş gibi bir duyguya kapılmıştı Otto. Mümkün olan her fırsatta ona karşı birleşiyorlardı. Dışlanmıştı. Hangi dili konuşuyordu onlar? Dudaklarını hareket ettiriyorlar ve ağızlanndan dökülen bir şeyle anlaşıyorlardı. Ama o, o artık kendisinin anlaşılmasını sağlayamıyordu. Neler olup bittiğini görmüyorlar mıydı?</p>
<p class="calibre1">“Sen hiçbir şey yemiyorsun ki,” dedi annesi ikiyüzlülükle. “Yiyemiyorum, aç değilim.”</p>
<p class="calibre1">“Böyle olacağını biliyordum, o kadar çok kayısı yedin ki.”</p>
<p class="calibre1">İşte annesi buydu! Ya Susanne? Durmaksızın Hıristiyan yardımseverliği hakkında zırvalayıp dururdu, ama o da oturmuş Upkı diğerleri gibi yemekleri tıkınıyordu. Otto bir denemede bulundu: “Susanne.”</p>
<p class="calibre1">“Evet.”</p>
<p class="calibre1">“Susanne, ben günah çıkarmak istiyorum.”</p>
<p class="calibre1">Susanne dikkat kesildi: “Öyle mi... gerçekten mi?”</p>
<p class="calibre1">Richard yan gözle baktı Susanne’ye: “Çünkü çok fazla kayısı tıkındı. Artık onu tanımış olman gerekirdi.”</p>
<p class="calibre1">Susanne incinmişti: “Eğer benimle dalga geçmeye kalkarsan Otto, bir daha seninle hiç konuşmam. Bunlar kutsal konular.” “Bıktım sizden,” dedi Otto, “ben artık yatmaya gidiyorum.” Arkasından annesinin, “Bu kez gerçekten kamı ağrıyor,” dediğini duydu.</p>
<p class="calibre1">Richard daha sonra, beraber kullandıkları odaya geldiğinde,</p>
<p class="calibre1">Otto yatağın üzerinde yatıyordu. Giyinikti, sadece üzerindeki gömleğin göğüs kısmı açıktı. Tuhaf bir şekilde genç olmayan bir yüz ifadesiyle öylece yatıyordu, önü açık gömleğin altında vücudunun soluk alıp verişi görülüyordu. Richard onu görünce neredeyse huzursuz oldu. Otto doğrulup oturdu:</p>
<p class="calibre1">“Richard,” dedi sıkıntılı, “annem...”</p>
<p class="calibre1">“Evet, n’olmuş anneme?”</p>
<p class="calibre1">“Annem Karl'ı kayırıyor.” İşte nihayet çıkmıştı ağzından, olabildiğince yumuşak ifade edilmiş, ama çıkmıştı işte.</p>
<p class="calibre1">“Pekala, bundan sana ne...”    .</p>
<p class="calibre1">Otto fırlayıp kalktı: “Tabii... ben umurunda değilim ki senin...” “Çıldırdın mı sen, Otto?”</p>
<p class="calibre1">“Senin keyfin yerinde... önemli olan Karl'ın ders alması... senin şu Nydhalm'ından.”</p>
<p class="calibre1">Richard kendisini çaresiz hissediyordu:</p>
<p class="calibre1">“Hani yatacakün...”    '</p>
<p class="calibre1">“Canım istediği zaman yatarım... şimdi kafeteryaya gideceğim.” Richard cevap vermedi. Bu kadarı da fazlaydı artık. Ve ufaklık küstah bir yüz ifadesiyle uzaklaştığında neredeyse memnun oldu. Çalışmaya koyuldu.</p>
<p class="calibre1">Otto'nun yan yoldan geri dönüp, gecenin yansını evin çevresinde dolanarak geçireceğini elbette hiç kimse öngöremezdi.</p>
<p class="calibre1"><a id="bookmark3"></a>3</p>
<p class="calibre1">Karl'ın özel dersleri ayarlanıncaya kadar bazı zorluklar yaşandı. Richard, Hiecklere özgü o kurnazlıkla, llse Nydhalm'ın evinde egemen olan katı ahlak kurallarının, kendisinin oraya girmesine izin vermeyeceği gibi, Karl Wohlfahrt’ı da öğrenci olarak oraya sokmaya pek imkân vermeyeceğini tahmin etmişti. Ilse’den Karl'ın evine gitmesi de beklenemeyeceğine göre, zorunlu olarak Hieckler'in evi bu buluşmalara sahne olacaktı. Richard’ın istediği de zaten buydu; gerçi bunu kendisine açıkça ifade etmiyordu, ama Ilse’yi kız kardeşi Susanne’ye gösterme isteği, Ema Magnus gittiğinden beri daha da çok artmıştı.</p>
<p class="calibre1">Katharine Hieck, Ilse’yi kıskanç gözlerle izliyordu. .Kafasında bir</p>
<p class="calibre1">biçimde, bir gelin ve kendisine karşı birleşecek yeni bir kuşağın imgesi beliriyordu, Karl da buna dahildi. İçgüdüsel olarak Susanne ile ittifak kurdu.</p>
<p class="calibre1">“Onunla arasında bir şey var mı sence?” diye sordu saf saf ve Susanne, yaşlılara özgü hayat tecrübesiyle, beklenen cevabı verdi: “Çocuklar bile anlar bunu; o üniversitedekilerin hepsi böyle işte.” Aslında buna kendisi de inanmıyordu.</p>
<p class="calibre1">Oysa Richard'm Ilse ile gerçekten ilişkisi yoktu. Onu önceden olduğu gibi enstitüde görüyor, dersler için evinden alıp sonra tekrar evine bırakıyordu, bunun dışında buluşmaktan belli bir şiddetle kaçmıyor, matematik ve fizik alanında kalma ısrarını aynı şiddetle sürdürüyor, bilimsel konulardan sapılmasına göz yummuyor ve konferans verir gibi konuşmalar yapmaya devam ediyordu. Kızın onu her zaman olduğu gibi dikkatle izlemediğini fark ettiğini sandığı zaman da öfkeleniyordu.</p>
<p class="calibre1">Bu neden böyleydi? Suç, ilse Nydhalm’den söz edildiğinde Susanne'nin sergilediği aşağılayıcı tavırda mıydı acaba? Aslında sa-nılabileceği gibi, Susanne'nin aşağıladığı şey ahlak yoksunluğu değildi, tam tersine, Ilse ile bağışlanmaz ilişkisini kendisinden saklamasına gerek olmadığı mesajını çok açık biçimde veriyordu. Fakat çalışmalarına ne de olsa saygı duyduğu ve ne de olsa eşit ilişkiler sürdürdüğü Richard'm “böyle bir şeyle” ilgilenmesi en şiddetli, en küçümseyici aşağılamayı hak ediyordu. “Böyle bir şey” bir kadın değildi, olsa olsa bir öğrenciydi. Hiçbir şeye yaramazdı, ne doğru dürüst bir işe ne de doğru dürüst bir erkeğin yatağında işe yarardı, hele Tanrı’nm işine hiç yaramazdı. Ağzına geleni söylüyordu ve Richard kendi kendine, bu budalanın yargılarına önem vermek zorunda olmadığını telkin etse de, Ema Magnus'u düşünmeden edemiyordu: Ema karşısında Susanne bu küçümseyici yüz ifadesini takınamazdı. Ema’nm giydiği siyah mayo geldi aklına. Hilde Wasmuth'u düşündü. Şimdi artık pek anımsayamadığı eski önemsiz gönül maceralarını hatırlamaya çalıştı. Ve bütün bunların Susanne’nin gözünde, ilse Nydhalm’den daha geçerli olacağına emindi. Susanne’yi izlemek yeterliydi: Çevresinde aziz tasvirleri, siyah giysisi içinde rahat rahat oturuşu, çok şişman bir bedenin üstündeki sert yüzü ve göz ucuyla yukarı doğru baktığında ortaya çıkan gözlerinin akı, arka planda onu keyiflendiren, ama insanın kavrayamadığı bir şey; yine de şu kadarını kavramak mümkündü ki, Ilse Nydhalm’e asla merhamet göstermeyecekti.</p>
<p class="calibre1">Bu açıdan bakıldığında: “Böyle bir şey” ancak Karl’a ders vermeye yarardı.</p>
<p class="calibre1">Yani Ilse’nin rütbesinin ders verme seviyesine indirilmiş olması, bir anlamda Susanne’nin otoritesine övgüydü, ama Ilse’nin de Richard’m da bundan haberi olmadı, hatta Ilse halinden memnundu, çünkü bu dersler hoşuna gidiyordu; Richard’a kendisini kanıtlamaya çalışıyor, kışkırtılmış hırsı öğrencisinin içinde matematik yeteneği adına ne varsa uyandırmak istiyordu, sonuçta Richard Hieck’in Susanne ile Ilse arasında işlettiği tuhaf mekanizmanın asıl kurbanı Karl Wohlfahrt olmuştu.</p>
<p class="calibre1">Riclıard böylesi bir mekanizmanın iç yüzünü pek kavrayama-sa da, İlse Nydhalm’e ve aşka biraz borçlu kaldığını, Ilse kendisine uyum sağlasa da ve birlikte, Richard’ın kral olacağı bir matematik dünyası kurmaya niyetli olsa da, matematikle ilgili konuşmaların bunun yerini tutamayacağını hissediyordu. Susanne'ninkiyle boy ölçüşebilecek bir dünya değildi bu, aslında bir dünya bile değildi, olsa olsa küçük, yalıtılmış ve bu yüzden de günahkar bir akıl birlikteliğiydi. Ve bu dünyayı yine de Ilse Nydhalm için ve onunla birlikte kurma çabası içinde, aşk ya da onun yerini alan şey, ona, sonsuzluğa doğru salınan bir eğri gibi görünüyordu, durmaksızın sonsuza yaklaşan, asla ona ulaşamayan. Ve böylesine umutsuz bir görevi yerine getirmek için harcanan onca çaba, aynı zamanda aşka ya da Ilse’ye karşı -bu örnekte ikisi aynı anlama gelmekteydi- o bilinmeyen suçu ortadan kaldırmak için, tıpkı o basit aşk sözcüğü gibi, onun söyleyemeyeceği bir şey Ilse'nin bağışlamasını sağlamak için bir denemeydi.</p>
<p class="calibre1">Günler kısalıyordu. Hava henüz sıcaktı. Akşamın açık mavi gökyüzünde gümüş çerçeveli kara bulutlar vardı. Hareketsizdiler.</p>
<p class="calibre1">Ilse’yle Karl’ın ders çalıştıkları loş oturma odasına girdi Katharine Hieck:</p>
<p class="calibre1">“Bugünlük yeter herhalde, hava kararıyor.”</p>
<p class="calibre1">“Tamam,” dedi Karl, sevinçle defterini kapattı.</p>
<p class="calibre1">Katharine Hieck okul kitaplarıyla defterlerinin du,-&lt;luğu masanın üzerine eğilerek, Karl’ın kıvırcık sarışın saçlarını okşadı. Karl’m kızarıp bozardığını kimse fark etmedi, hava epeyce kararmıştı.</p>
<p class="calibre1">“Gerçekten bırakayım mı? Tam hızımızı almıştık. .. ” Ilse Nydhalm derse istemeye istemeye son verdi, çünkü birincisi Karl’ın matematik becerisi hâlâ uyanmamıştı, İkincisi evden ayrılmayı pek istemiyordu.</p>
<p class="calibre1">Otto annesinin peşinden gelmişti. Karanlıkta sadece annesinin Karl’la konuşurkenki şefkatli ses tonunu duydu, şefkatli hareketini de sezdi. Bu bile yeterliydi:</p>
<p class="calibre1">“Zavallı Karl, gözleri bozulacak,” dedi kötücül bir tavırla</p>
<p class="calibre1">“Oğlan nasıl, ondan memnun musunuz, Ilse?” diye sordu Kat-harine.</p>
<p class="calibre1">Ilse parmağını kaldırıp ürkek ve tutuk bir hareket yaptı: “Eh, fena değil, yakında hallederiz,” dedi.</p>
<p class="calibre1">Bu hareket Otto’nun gözünden kaçmadı. Hoşuna gitmişti. Kadınların yaptığı her şey hoşuna gidiyordu. Ama bu kızın şişko Richard’la ilişki içinde olmasına, bu ilişki tam açık değilse de, kızıyordu ve bu tür durumlarda ortaya çıkan o kendine özgü küçük, meraklı hainlikle, kederli kederli: “Richard, Susanne’nin orada oturuyor. Susanne’nin küçük kilisesini görmüş müydünüz? Gelin, size göstereyim,” dedi.</p>
<p class="calibre1">Peşi sıra sürüklüyordu kızı. Susanne’nin odasına gitmek için geçmek zorunda oldukları mutfağa geldiklerinde, kızın elbisesini çekiştirerek: “Üstünüzdeki bu elbise çok güzel,” dedi. Kur yaparak gülümsüyordu. Sonra kapıyı açıp, kızı içeriye soktu ve ışığı yaktı. “işte küçük kilise burası,” dedi. Topuklan üzerinde dönerek sessizce tekrar oturma odasına koştu, aniden içeriye daldı; hiçbir değişiklik yoktu.</p>
<p class="calibre1">Karl eşyalarını toparlıyor, annesi ise uygun bir mesafede oturuyordu. Dikkat çekici hiçbir şey yoktu.</p>
<p class="calibre1">“Arkadaşını geçireceksin herhalde?” Katharine Hieck kalktı, Karl’ın omzuna hafifçe vurarak: “Hoşçakal Karl,” deyip odadan çıktı.</p>
<p class="calibre1">“Şuna bak,” dedi Otto dışarıya çıktıklarında. Avucunun içinde, ucunda halkası olan ince bir demir kanca vardı. Basit bir maymuncuktu bu. “Atölyede kendim yaptım,” diye açıkladı gururla.</p>
<p class="calibre1">Karl aleti aldı, inceledi.</p>
<p class="calibre1">“Almak ister misin?” diye teklifte bulundu Otto.</p>
<p class="calibre1">Karl düşündü, sonra:</p>
<p class="calibre1">“Hayır, sende kalsın, şu an gerekmiyor bana,” dedi.</p>
<p class="calibre1">“Pekala, madem ihtiyacın yok. .. ” dedi Otto kısık sesle, “ ...pekala...” ve Karl’ın tek başına gitmesine izin verdi.</p>
<p class="calibre1">Bu esnada Ilse, Susanne’nin odasında, duvarlardaki aziz tasvirlerini inceliyordu. Korkuyordu. Resimlerden korkuyordu, Richard'a benzeyen, ama yine de benzemeyen ve sessizce elindeki örgüyle meşgul, araştıran gözlerle kendisini süzen Susal).ne'den korkuyordu.</p>
<p class="calibre1">“Beğendiniz mi?” diye sordu Richard. Bu resimler kendisi için anlaşılmaz cebir sembolleri gibiydi.</p>
<p class="calibre1">“Evet,” dedi Ilse ürkekçe, “çok güzel.” Bunun, kendisini tanıtmak için tüm çabalarına rağmen, Richard’m şimdiye kadar ondan gizli tuttuğu bir dünyanın parçası olduğunu hissetti, çünkü ne kadar çok kendisine ait olduğunu o dabilmiyordu.</p>
<p class="calibre1">Susanne başını salladı: “Bütün gününü üniversitede geçiren birinin bunu anlaması mümkün değil.”</p>
<p class="calibre1">Neden Use’ye hakaret etmek zorundaydı ki? Susanne'nin yüzünün sofu katılığı ile bedeninin iriliği arasındaki fark son zamanlarda dikkatini çekiyordu Richard’ın, aynı fark kendisinde de vardı. Ve bu uyumsuzluğun bilincine vardığı zamanlarda olduğu gibi -ki bu hep kuşku anlarında ve bedenle ruhun mücadele ettiği durumlarda oluyordu- bu başın o azgın bedenden tek bir darbeyle ayrılması ona en uygun ve arzulanabilir şeymiş gibi görünüyordu. Bu arzunun şu an kendi başıyla mı yoksa Susanne'nin başıyla mı ilgili olduğuna karar veremedi. Dönüp homurdandı:</p>
<p class="calibre1">“Üniversiteyle ne alıp veremediğin var senin, nasılsa öyle işte, onu bu hale getiren ne Bayan Nydhalm ne de benim.”</p>
<p class="calibre1">Ilse, Susanne’nin bilinmeyen dünyasından kopup kendi yanına gelme çabası için minnet duydu. Yine de ürktü: Bu bilinmeyen gizemli kutsal dünyanın karşısına koyabileceği nasıl bir dünya vardı elinde? Richard’a ne sunabilirdi? Birazcık matematik mi? Susanne daha en başından ondan üstün konumda değil miydi?</p>
<p class="calibre1">Susanne uysal uysal güldü. Ilse’ye gününü göstermişti, artık halinden memnundu:</p>
<p class="calibre1">“Kötü bir niyetim yoktu... belki benim de yolum üniversiteye düşer; Richard gayet başarılı olabileceğimi söylüyor.”</p>
<p class="calibre1">içten içe hâlâ kırgın olmasına rağmen uziaşmacı bir tavırla cevapladı Ilse: “Çok daha önemli bir şeyin olduğunu hepimiz biliyoruz... Herkesin tek başına uğraşarak elde etmesi gereken ve hiçbir öğrenimin sağlayamadığı bir şey.” Ve o anda Susanne’ye imrendi, hassas, kıskanç bir ruhun olanca gücüyle imrendi.</p>
<p class="calibre1">Eğer Ilse yerine Susanne üniversitede olsaydı, hiç sorun kalmazdı diye düşündü Richard. Ilse manastırda? Alanların tuhaf bir karışımı, yukan ile aşağının karışımı.</p>
<p class="calibre1">O sırada içeriye Otto girdi; yüzü şimdi daha az gergindi. “Bütün kardeşler bir arada,” dedi kinayeyle ve eğlenerek.</p>
<p class="calibre1">Ilse ona gülümsedi. Kardeşler arasına dahil edilmiş olması hoşuna gitmişti. Yaşamı boyunca hep bir kardeşi olsun istemişti ve babasının kendisiyle kardeşiymiş gibi oynamasından daha güzel bir şey anımsamıyordu; okumayı da bu oyunlar esnasında öğrenmişti. Richard’ı ağabeyi olarak düşünmek, rahatlatıcı ve hoş bir şeydi. Duvarda:</p>
<p class="calibre1">Sen Tanrısın,</p>
<p class="calibre1">Ben senin hizmetkarın</p>
<p class="calibre1">yazısı görülüyordu. Ilse’nin gülümsemesini fark eden Otto hemen bir poz takınarak; bir eli geniş pantolonunun cebinde, gururla odanın dekorasyonunu gösterdi: “Bütün bunları ben yaptım,” dedi beğendirmeye çalışarak ve övgü bekleyerek.</p>
<p class="calibre1">Hiç kuşkusuz, Susanne’nin kendisini rahatsız etmesine izin vermiyordu Otto, onun için Ilse gibi “bir şey”, gerçek bir kadındı, onun için Ilse dişiliğinden bir şey yitirmemişti: Dünya içimizde yanıyor, dışımızda değil diye düşünmeden edemedi Richard, Ilse’ye bakmak ona ürkütücü geliyordu, bu akıl almaz rahim ürkütücüydü, bu akıl almaz rahmin bir çocuk taşıyabilmesi ürkütücüydü, körlük gibi bir şeydi bu, ürkütücü ve akıl almaz, ızdırap verici ve kör bir sevecenlik kapladı içini; sonsuz bir görev olarak aşk, evet, tıpkı bilgiye hizmet etmek gerektiği gibi, bir uşak olarak aşka hizmet etmek!</p>
<p class="calibre1">Susanne’nin odası her zamanki gibi biraz günnük ve lavanta kokuyordu. Yumuşak ve yüksek yatağın üzerinde -Susanne’nin yatağı yorganı da içindeydi çünkü-, petek desenli beyaz bir örtü vardı, uzun püskülleri neredeyse yere kadar sarkıyordu.</p>
<p class="calibre1">Ilse: “Evet, harika dekore edilmiş... bir gün kendi evim olursa, sizden yardım alacağım, Otto,” dedi.</p>
<p class="calibre1">Richard ise yan alaycı, yan dostça: “Evet, o evimizin badanacısıdır,” dedi.</p>
<p class="calibre1">Matematiğin nihai gerekçesi matematiğin dışında, ama yine de içinde yatar, varoluşun ilahi amacı varoluşun dışındadır, aşkın nihai amacı aşkın dışındadır, ama o yine de aşktır ey, ışıklı gelin, ey karanlık ölüm, alanların tuhaf karışımı.</p>
<p class="calibre1">Kaçmak, birbirine doğru kaçmak düşüncesi Richard’la Ilse’nin içinde neredeyse aynı anda filizlendi. Titreyerek yanan, görünmez biçimde t:thdit eden şey, şimdi korkunun kanadıyla Ilse’nin yüreğini de sıyırıp geçiyor, ama bu korku esintisi beraberinde sessiz bir umudun sesini de taşıyordu, Susanne’ye değil, sadece kendisine ait olan bir dünyadan mesaj, Susanne’nin değil, sadece kendisinin yürüyebileceği bir yolun umudu, Susanne'nin değil sadece kendisinin yerine getirebileceği bir görev umudu. Ve düşünceleri Ilse’ninkilerle çakışan Richard’ın aklına birdenbire, Curie çifti ve ortak bilimsel keşiflerde bulunma olasılığı geldi.</p>
<p class="calibre1">Otto, yatağın üst tarafındaki Meryem Ana resminin çevresine rengarenk ampuller asmıştı, şimdi onları yakıyordu.</p>
<p class="calibre1">“Harika bir şey bu, Otto,” dedi Ilse miyop gözlerini biraz kırpıştırarak ve ardından gözlüğünü taktı. Yüzü şimdi yine o çokbilmiş ve çocuksu ifadeyi kazanmıştı, Richard bile fark etti bunu.</p>
<p class="calibre1">Susanne biraz utanmıştı: “Eh işte, Otto’nun soytanlıklan... ama resim takdis edilmiştir, esas anlamı da orada zaten.”</p>
<p class="calibre1">“Görünen sadece simgedir,” dedi Ilse.</p>
<p class="calibre1">Alanların simgede birleşmesi mi? Use’nin ağzından Susanne konuşuyordu, bu henüz nihai olan değildi, henüz kendisi simge ve imgeydi, ancak dünya nihai olanın beklentisiyle kendi içine dönerek, sözü, yetersiz olanın acımasızlığından kurtararak sessizleş-mişti. Richard, Ilse’nin elini tutmak istiyordu. Ve şimdi o Otto’nun yanında dururken, ikisi de incecik, çocuksu, kardeşçe, Otto’nun cehennemin dibine gitmesini diledi içinden.</p>
<p class="calibre1">Mutfakta Katharine’yle karşılaştılar.: “Gidiyor musunuz Ilse?” dedi hafif bir sesle. Otto ukalaca cevap verdi: “Ne yazık ki.” Ama annesinin “Ilse” demiş olması Richard’ı rahatlatmıştı.</p>
<p class="calibre1">Ancak yolda yine büyük bir tutkuyla, herhangi bir araştırmanın bilgi kuramı ve mantıksal temelleri hakkında konuşmaya başladı, bir kez daha matematiğin ve fiziğin bile görünürde tartışmasız doğruluğuna rağmen, yolunun daima bilginin bu en son sınır sorunlarına çıktığını ve bilime adanmış bir hayat yaşamanın, hattâ genelde yaşamanın sadece bu sorunlar için bile değeceğini söylüyordu.</p>
<p class="calibre1">“Evet,” dedi Ilse. Ona hak veriyordu, ama gözünün önünde Susanne’nin yüksek yatağı duruyordu.</p>
<p class="calibre1">Çünkü her şeyin arkasında dünya bilgisi vardı, böyle sürdürdü konuşmasını Richard, hem de öyle belirsizlik içinde değil, aksine büyük bir kesinlikle, kendi araştırmalarını ve dünyaya dair bilgiyi nasıl ilerleteceğini anlattı. Evet, içi güvenle doluydu, başını hafifçe eğmiş yanı sıra yürüyen bu ufak tefek, incecik kıza baktı mutlulukla.</p>
<p class="calibre1">İçinde az yolcu bulunan, tek başına bir tramvay vagonu geçti yanlarından.</p>
<p class="calibre1">Ve Richard yine, evren hakkındaki bilginin boyutu ve derinliğiyle, hedeflerinin geliştirilmesi ve açıklanması ile aşka adanmışlığının da arttığına ve böylece bir borcu da ödeyebileceğine inandı.</p>
<p class="calibre1">Ilse, sanki çok uzaklardan gelen bir sesle: “Seni seviyorum,” dedi.</p>
<p class="calibre1">Belki de gerçekten bir bağışlamaydı bu. Belki Richard’ın, kendini adamayla ilgili olarak kendi kendisine eziyet ettiğini hissetmişti. Ama tam da bu yüzden suçu açıkça gün yüzüne çıkmıştı. “Seni seviyorum,” sözcüğü aralarında ilk kez geçiyordu ve bu sözcüğü önce ifade eden kız olmuştu.</p>
<p class="calibre1">Seni seviyorum. Diğer varlığa, kendisini açması için şefkatli ve korkunç bir rica. Kabul edilmek için rica, kendi benliğinin şefkatli ve korkunç sunumu.</p>
<p class="calibre1">Seni seviyorum. Geçmişin köleliği ile geleceğin köleliği arasındaki özgürlük anı.</p>
<p class="calibre1">Seni seviyorum. Ama bu büyülü sözü söyleyen Ilse Nydhalm değildi, geleceğinin hayaletiydi bu ve onu kendi varlığının içinden, şimdiye kadar Ilse Nydhalm adını taşıyan çökmekte olan sisin içinden, canım yakarak koparıp çıkarmıştı.</p>
<p class="calibre1">Bu yapayalnız sözün yalnız tınısı kulaklarında, Ilse’nin yanı sıra yürüyordu Richard. Bağışlama olarak kabul ediyordu bunu, ancak dünyanın tüm yasadışıhğı yeniden açığa çıkmıştı. Eğer karşıdan, başını bedeninden ayırmaya kalkacak biri geliyor olsaydı, onu bir dost olarak selamlardı.</p>
<p class="calibre1"><a id="bookmark4"></a>4</p>
<p class="calibre1">Profesör Weitprecht dönmüştü. Enstitüye Richard adına gelen bir kartpostalda, kendisini ziyaret etmesini rica ediyordu; kendisi ne yazık ki henüz dışarı çıkamıyordu, sağlığı henüz o kadar düzelmemişti.</p>
<p class="calibre1">Eğer enstitüye gelemeyecek haldeyse, Weitprecht’in durumu kötü olmalıydı; yoksa ilk gideceği yer enstitüydü. Gerçekten de, Richard odasına girdiğinde, çalışma masasından zar zor kalktı; kalemi sadece laf olsun diye elinde tutmakta olduğu, önündeki boş kâğıttan anlaşılıyordu.</p>
<p class="calibre1">“Evet," dedi, “bu enkaz sizi şaşırtıyor değil mi?”</p>
<p class="calibre1">Gerçi kederinin ardında hâlâ eski ısrarlı ve ürkek nezaketi hissedilmekte ve bakışları hâlâ eski güvensiz keskinliğiyle, yarım gözlüğünün üzerinden ziyaretçinin yüz hatlarını incelemekteydi.</p>
<p class="calibre1">“Raporlarınız için size çok teşekkür ederim, Doktor Hieck."</p>
<p class="calibre1">“Bayan Magnus’un çalışması oldukça sevindirici sonuçlar verdi.”</p>
<p class="calibre1">“Evet, evet,” dedi Weitprecht dalgın dalgın, “oldukça sevindirici sonuçlar.”</p>
<p class="calibre1">Havada sonbahar öncesinin hafifliği vardı, kuşlar sokaktaki ağaçların üzerinde cıvıldıyordu.</p>
<p class="calibre1">“Sizin notlarınızın tasnifi de hemen hemen bitti sayılır, Hocam, umarım memnun kalırsınız.”</p>
<p class="calibre1">Ancak Weitprecht kuş cıvıltılarını dinliyor gibi görünüyordu. Sonra:</p>
<p class="calibre1">“Evet, ben de sizinle bu konuda konuşmak istiyordum... ama bakın, aslında önemli olan o değil,” dedi.</p>
<p class="calibre1">Acaba Weitprecht de mi Kapperbrunn’un şüpheciliğini benimsemişti?    ,</p>
<p class="calibre1">Weitprecht, Richard Hieck’in şaşkınlığını fark etti. Kravaü olmamasına ve yaka düğmesi açık olmasına rağmen, sanki soluk almak istiyormuş gibi elini yakasına götürdü. Richard onu şimdiye kadar hep kolalı gömlek ve kusursuz bağlanmış küçük, siyah bir boyun-bağıyla görmüştü. lnce ve yaşlılara özgü gevşek ağzıyla gülümsedi Weitprecht:</p>
<p class="calibre1">“Korkmanıza gerek yok, Doktor Hieck. .. eskisi gibi aynı inançla çalışmalarımın arkasındayım, sadece benim için artık daha az önemliler,” dedi.</p>
<p class="calibre1">“Kuramlannızın öııemi her türlü kuşkudan uzaktır, Sayın Profesör.”</p>
<p class="calibre1">“Nesnel önemleri muhtemelen öyledir, sevgili Doktor Hieck, en azından böyle olduğunu umuyorum, ama öznel önemleri azaldı.:. evet, evet... bakın, eğer beni Nauheim’a göndermemiş olsalardı...” dedi ve şirret bir ses tonuyla devam etti: “ . ..eğer karım ısrar etmemiş olsaydı... eh elbette, niyeti iyiydi, ama aptalca bir şeydi... evet, eğer bu olmamış olsaydı, o zaman bugün muhtemelen eski ben olurdum...” ürkek ve öfkeli, yan odaya açılan kapıya doğru baktı.</p>
<p class="calibre1">“Eminim Sayın Profesör tamamen iyileşeceklerdir,” diye araya girdi Hieck.</p>
<p class="calibre1">Weitprecht’in sesi gizemli bir havaya büründü: “Mesele de bu zaten, istemiyorum ki... böyle olması gayet iyi... sadece başkaları bilmiyor bunu...” Bilgelikle çocuksu bir gayretin karışımı vardı davranışlarında. Eskiden de bilimsel düşüncelerini aynı gayretle savunurdu; sadece o zamanlar daha allanıp pullanmış bir sesi vardı, şimdi ise daha çıplaktı.</p>
<p class="calibre1">Richard devamında ne geleceğini bekliyordu, henüz hiçbir şey anlamamıştı.</p>
<p class="calibre1">“Bakın, Doktor Hieck, siz de kendinize göre bir bilimsel ilerleme hırsına sahipsiniz ...evet...” Weitprecht anımsıyordu: “Kümeler kuramıyla ilgili dikkate değer şeyler yaptınız... yanılmıyorum, değil mi?” Belleğiyle gurur duyuyor gibi görünüyordu Weitprecht, hafifçe gülümseyip Richard’a doğru başını salladı.</p>
<p class="calibre1">“Pek o kadar önemli bir şey değildi, Hocam, deyim yerindeyse tali işlerdi.” Yine de gururu okşanmıştı Richard'ın.</p>
<p class="calibre1">“Güzel... eğer tali işlerdiyse, o zaman durmaksızın daha çok çalışacaksınız, durmaksızın...” yorulmuştu, “durmaksızın... ve belki de benden daha şanslı olacaksınız.”</p>
<p class="calibre1">Richard başını salladı, Weitprecht kızmıştı:</p>
<p class="calibre1">“Şans utanılacak bir şey değil... bakın, doğru çalışma alanına rastlamak şanstır aslında ve çok erken ya da çok geç gelmemiş olmak, şanstır... bakın, dehanın şansıdır bu... herkesin bir düşüncesi olabilir, düşünceler havada uçuşur... ama doğru zamanda doğru yerde olmak, bu dehadır...” Elini kalbinin üstüne koymuştu ve iyice dermansız bir sesle şöyle dedi: “Bakın, bu şans bende yoktu...” Richard söyleyecek pek bir şey bulamadı: “Fizikteki birçok gelişme, artık sizin varsayımlarınızı doğruluyor, Sayın Profesör.” Weitprecht, kelinin etrafında hâlâ kuru ve karman çorman duran saçlarının arasından geçirdi elini: “Öncü olmak, trajik bir meseledir, Doktor Hieck, bunu yaşayıp gördüm, işte sizin de bunu yaşamanızı istemiyorum.”</p>
<p class="calibre1">Richard'ın duyarlı bir noktasına parmak basmıştı, şimdi heyecanlanma sırası Richard'daydı: “Ama önemli olan, ister erken ister doğru zamanda olsun... önemli olan bilgidir...”</p>
<p class="calibre1">“Evet, evet, bilgi,” diye başını salladı Weitprecht ve yine çocuksu, bilgece ve neredeyse kurnaz ihtiyar tavrıyla gülümsedi, “evet, bilgi... ben de şimdiye kadar buna inanıyordum... ve doğru bir yanı da var tabii...” ve yine gizemli bir tavır takınarak: “...Mesele de bu zaten... bilgiye inandım ve bilgi adına çok haksızlık yaptım...” anlamlı anlamlı başını salladı, “...evet...”</p>
<p class="calibre1">“Bilgi adına haksızlık mı? ... olamaz, Hocam.”</p>
<p class="calibre1">“Evet, olur...” Weitprecht yine kapıya doğru baktı, “işte bu yüzden beni Nauheim'a götürmeleri iyi oldu... ve benim şimdi... eh, nasıl söylemeli bilmem ki... benim cezamı şimdi çekmiş olmam iyi oldu.”</p>
<p class="calibre1">“Sadece çok çalışmaktan yorgunsunuz, Hocam.”</p>
<p class="calibre1">“Siz de mi karşımda böyle saçmalayacaksınız... yakınıyor muyum ki ben? ... Başka türlüsünü zaten istemediğimi söyledim ya size... böyle olması iyi... Tıpkı ölüm gibi bu da yaşamın bir parçası.” “Fakat Hocam, bilgi ve haksızlık!”</p>
<p class="calibre1">Weitprecht yorulmuştu, hafifçe başını sallayıp kalbini işaret etti: “Günah işleyen, cezasını çeker."</p>
<p class="calibre1">Bunu Susanne söylemiş olabilirdi diye düşündü Richard; Weitprecht'te mi yoksa o yobazlardan biri olacaktı? Şaşkınlıkla:</p>
<p class="calibre1">“Evet, ama... bilimsel bilgi...” diyebildi yalnızca.</p>
<p class="calibre1">Weitprecht yavaşça:</p>
<p class="calibre1">“Bilimsel bilgiye ulaşmak için çabanızdan sakın vazgeçmeyin... o da kutsaldır... ama yaşamın kutsallığıdır bu, ölüm ise onu unutacaktır... duyuyor musunuz, ölümün kutsallığı. .. Bilimsel bilgi üzerinde çalışan biri, otuzunda nasıl çalıştıysa, yetmişinde de öyle çalışır... ve nihayet deviriverirler onu, ama en sonunda değil, ortalarda bir yerde devirirler, çünkü o kendi ölümünü unutmuştur... Kötü kalpli kötü bir insan... evet, evet, sevgili dostum, bilgi adına çok haksızlık yapmış olan kötü kalpli bir insan...” deyip, bitkin halde sustu.</p>
<p class="calibre1">Richard sormaktan alıkoyamadı kendini: “Kastettiğiniz şey din mi, Hocam?”</p>
<p class="calibre1">Weitprecht artık tamamen çökmüş görünüyordu. Ancak ihtiyarlık ve çöküş maskesi altından şimdi yine kurnaz bir pırıltı çıkmıştı ortaya ve hafif kınlgan bir gülümsemeyle: “Bunu herkes kendi kendisiyle halletmek zorunda ... Gauss inançlıydı, Kant inançlıydı... sonuç olarak. ..” kürsüde ders verir gibiydi sanki, “kendi ölümünün anlamını kavramadan yaşlanan biri, kötü bir insan olarak ölür... bilgisiz... ne kadar çok öğrenmiş ve çalışmış olursa olsun...” Kapı açılınca irkildi.</p>
<p class="calibre1">Bayan Weitprecht girdi içeriye:</p>
<p class="calibre1">“Çok fazla konuşuyor, Doktor Bey,” dedi, kınayarak Richard’a dönmüştü.</p>
<p class="calibre1">Weitprecht özür dilercesine: “Doktor Hieck ile enstitüdeki evraklarımın düzenlenmesi hakkında konuşmam gerekiyordu.”</p>
<p class="calibre1">“Ah, hep şu evraklar...” dedi kansı öfkeyle, “damlalarını aldın mı?”</p>
<p class="calibre1">Weitprecht ihtiyarlığın verdiği rahatlıkla bağırıp çağırmaya başladı: “Evet, evraklarım... çalışmalarıma ne kadar önem verdiğini biliyorum ben senin...”</p>
<p class="calibre1">Richard izin isteme zamanının geldiğini anlamıştı. Fakat Bayan Weitprecht onu geçirmek için arkasını döndüğünde, bu arada yavaş yavaş homurdanmayı sürdürmüş olan Weitprecht kurnazca ve anlayışlı bir tavırla göz kırptı.</p>
<p class="calibre1">Richard dışarı çıktığında hava ışıl ışıldı. Yaz sıcağının ortasında sonbahar havasından esintiler vardı. Weitprecht’in söylediği şey; Susanne tadında bir şeydi, ama yine de daha teselli verici geliyordu kulağa. Sözün, nihai olan tarafından haklı çıkarılışı. Ey ölümün yalnız sesi.</p>
<p class="calibre1"><a id="bookmark5"></a>5</p>
<p class="calibre1">Hava değişimi sıcak fırtınayla birlikte baş göstermiş, ancak yirmi dört saat geçmeden yerini sürekli yağan soğuk bir yağmura bırakmıştı, şimdi ise çok aceleci ve delişmen bir sonbahar, hala yaz görüntüleriyle donanmış yemyeşil doğayı silip süpürüyordu. Yüzme havuzlan bir çırpıda tenhalaşmış, yerler o kadar kayganlaşmıştı ki, rasathaneye giden orman yolu geceleri geçilmez olmuştu. Yağmurluğunu giymiş, elinde bastonuyla Richard, artık hep araba yolunu kullanmak zorunda kalıyordu. Tramvayın kondüktörleri koyu renk kışlıklarını giymişlerdi. Neredeyse dibine kadar boşalmış olan gölet, birkaç gün içinde tekrar ağzına kadar doldu. Eğik yağan buz gibi bir yağmur iniyordu futbol sahasının üzerine.</p>
<p class="calibre1">Ilse, bu erken ve karar aşamasındaki sonbaharın sabırsızlığı içinde yürüyordu. Beline deri kemerini bağlamış, yakalarını kaldırdığı yağmurluğuyla iki dirhem bir çekirdek gelirken, olgun ve kadınsı bir görünüm sunmaktaydı. Bazen ani bir coşkunluk içinde merdiven boşluğunda öpüştükleri oluyordu, yetişkin bir genç kıza ve genç bir erkeğe yakışmayan, yeni yetmelerinkine benzer ürkek kuru öpücüklerdi bunlar ve sonuçta bu alan, evrenin sağı solu belli olmayan bir alanı olarak kalıyordu.</p>
<p class="calibre1">Ilse, Karl’a her pazartesi ve perşembe günü öğleden sonra, erken saatlerde ders veriyordu. Belki de Katharine’nin kurduğu ev düzeninden dolayı böyle olmuştu. Otto bu saatlerde ender olarak evde bulunuyordu, saat ikide işe gitmek zorundaydı. Buna rağmen Karl’la karşılaşırlarsa, alışılmış olduğu üzere birbirlerinin böğrünü dürtüklüyorlar, sonra Otto çekip gidiyor, eğer bakan kimse yoksa, merdivenin altında duran Karl’ın bisikletinin tellerine bir tekme savurup şangırdatıyordu.</p>
<p class="calibre1">Yine böylesi pa,zartesi günlerinden birinde Ilse, dersten sonra -Richard’ın kendisine öğrettiği konuyla ilgili- nicelikler kuramı üzerine yeni bir kitabı birlikte incelemek için kalmıştı. Her zaman olduğu gibi pencerenin önündeki masada çalışıyorlardı; Richard’m her gece çalıştığı yer, Ilse burada oturuyor olmaktan dolayı memnundu. Genellikle işlerin yolunda olup olmadığını kontrol etmeyi asla ihmal etmeyen Susanne dışarı çıkmıştı, ama bunun pek bir önemi yoktu, çünkü ikili, Susanne içeri girdiğinde de el ele oturmayı sürdürüyordu, zaten tümüyle işlerine yoğunlaşmışlardı. Ayrıca Katharine Hieck de evdeydi.</p>
<p class="calibre1">Otto her zamanki gibi kapıyı aniden açıp içeri dalınca, Ilse hafif bir çığlık attı, Richard ise başını kaldırıp baktı:</p>
<p class="calibre1">“Sen ne zaman döndün? Saat o kadar oldu mu?” “Rahatsızlandım,” diye yalan söyledi Otto.</p>
<p class="calibre1">“Akşamdan kalma mısın yine?”</p>
<p class="calibre1">Otto anlaşılmayan bir şeyler tıslayarak odada aranıp duruyordu. Nihayet sordu:</p>
<p class="calibre1">“Karl burada mı?”</p>
<p class="calibre1">“Bildiğim kadarıyla çoktan gitmiş olmalı.”</p>
<p class="calibre1">“Susanne de mi yok?” Otto’nun sesi boğuktu.</p>
<p class="calibre1">“Çoktan çıktı, oğulcuğum, ne işin var ki onunla?”</p>
<p class="calibre1">“Karl karşıda değil miydi?”</p>
<p class="calibre1">“Karşısı neresi?”</p>
<p class="calibre1">“Karşıda işte... karşıda... annemin yanında...” Otto’nun gözleri korku doluydu.</p>
<p class="calibre1">“Annemin yanında ne işi var... senin derdin ne?” diye sordu Ric-hard kızarak.</p>
<p class="calibre1">“Otto, senin bir sorunun var...” dedi Ilse.</p>
<p class="calibre1">“Evet, fazla serserilik yapmış olmalı,” dedi Richard uysal uysal. Otto çekmeceleri, dolabın kapısını koparırcasına çekip açıyordu.</p>
<p class="calibre1">“Bu kadar öfkeli ne arıyorsun ki sen?”</p>
<p class="calibre1">“Hiç... bir anahtar arıyorum ... Karl bu odaya girdi mi?”</p>
<p class="calibre1">“Karl'ın aldığını mı düşünüyorsun yoksa? ... Senin anahtarım n’apsm?”</p>
<p class="calibre1">“Evet. .. olabilir... belki...” Ellerini yüzüne kapatıp bir sandalyeye çöktü.</p>
<p class="calibre1">“Çok mu kötüsün, Otto?”</p>
<p class="calibre1">“Hayır... rahat bırak beni.”</p>
<p class="calibre1">Richard sabırsızlanmaya başlamıştı: “Otto, biz burada çalışmak zorundayız.”</p>
<p class="calibre1">“Beni hep kovman gerekmez... dışarıda yağmur yağıyor... benim de haklarım var.”</p>
<p class="calibre1">Ilse yatıştırıcı bir tarzda: “Anahtar senin için bu kadar önemliyse, Karl'dan alabilirsin,” dedi.</p>
<p class="calibre1">“Anlıyorum, beni burada istemiyorsunuz,” diyerek odadan çıktı Otto.</p>
<p class="calibre1">“lyice çıldırmış,” dedi Richard kaygıyla. Hiç kuşkusuz, Otto’nun davranışı can sıkıcıydı, aslında cehennemin dibine gitsin istiyordu - evet, bunu birkaç kez daha yapmıştı; bir biçimde Ilse’yle bağıntılı bir şeydi, Ilse'nin tuhaf bir biçimde kadınsı olan kadınsı olmayışıyla; arkasında, dünyanın bütün o tehditkar öngörülemezliği pusuda beklemekteydi, şeytana bile pabucunu ters giydirirdi bu durum, her halükarda anlaşılmaz bir şeydi. lyi ki gitmişti o küçük çılgın. Richard tekrarladı: “Deli bu, üstelik de can sıkıcı.”</p>
<p class="calibre1">“Yapma,” dedi Ilse.</p>
<p class="calibre1">Richard dalgın dalgın kızı öptü. Saçlarını öptü. Ama o kadarıyla kaldı. Otto kaygılandırıyordu onu.</p>
<p class="calibre1">Sonra akşam rasathaneye doğru tırmanırken üzerine yine var olmanın belirsiz güvensizliği çöktü. Elbette, insanın kafasının içinde geçen şey kestirilebilirdir, aydınlıktır ve elde etmek için çabalamaya değerdir, ama kafasının aşağısında olup biten, kestirilemezliği içindeki karanlıktır ve geceye benzer. Kestirilemez olanın kestirilebilir olan tarafından kavranması, işte asıl önemli olan budur ve eğer bu başarılamazsa, geriye sadece bu iki parçanın keskin ayrımı kalır. Bu ayrım çizgisi tam ortadan geçerken, nasıl doğru davranılabilir? Sonra Weitprecht’in, insana günah işleten ve cezasını çektiren kalbiyle ilgili o tuhaf konuşması geldi aklına, kalbin, bir güçler paralelkenarının içindeki bileşke gibi, yukarısı ile aşağısı arasında durduğunu düşündü; bu son derece akla yatkın olmasına rağmen, yine de gözünde hiçbir şey canlandıramıyordu. En iyisi güçleri birbirinden ayırmaktı. Hızlı ve düzgün bir darbeyle.</p>
<p class="calibre1">Yağmur dinmişti. Bulut tabakası yırtılmış gibiydi, bulutların daha aydınlık kenarlarının arasından çaprazlama ay ışığı düşüyordu. Islak yol üzerinde bir otomobil lastiğinin bıraktığı oluklu iz görülüyordu. Richard yağmurluğunu koluna aldı. Yaklaşmakta olan kışı düşündü, dünyanın kendi içine dönüşünü, kışın burada, yıldızların altında, ortasından geçip gideceği kar manzaralarını. Yaşlanmak geldi aklına, Weitprecht'i ve ölümü düşündü. Ve birdenbire babası düştü aklına; babası da aynı şekilde ölümden söz etmişti, geceyi severken kastettiği şey ölümdü. Ölümün yalnız gülüşü. Ilse'nin gülümsemesi ise dingin ve duru parıldıyordu; gece vakti suyun içindeki beyaz çiçekler.</p>
<p class="calibre1">Rasathanede yapacak pek fazla iş yoktu. Biçimsiz ve asabi gülümseyen, peşi sıra sigara içen Doktor Losska’nın yanına gitti. Gelecek hafta tatile çıkacaktı Losska ve evrenin ona layık gördüğü havayı kişisel bir hakaret olarak algılıyordu. “Oysa uzun yılların ortalamasına göre eylül en istikrarlı aydır,” diye on kez tekrarladı. - “Sadece istatistiki doğa yasaları var demek ki," dedi Richard ve dünyanın kestirilemezliğini düşündü, düşünsel olayların yadsınamaz doğruluğunu, matematiğin aşın kusursuzluğunu düşündü. Yine korkuya kapılmıştı.</p>
<p class="calibre1">Huzursuzluk sürüyordu. Eve erken döndü. Evin önünde her zaman olduğu gibi huzursuzluk güçlendi, beklenmeyenden duyulan korkuya dönüştü. Ama beklenmeyen şey, Otto’nun çoktan yatağa yatmış derin derin uyuyor olmasıydı. Uzun süredir böyle bir şey olmamıştı.</p>
<p class="calibre1">Pencereler açıktı. Karşıdaki çatıların ana hatları görülebiliyordu, üzerinde de geçip giden bulutların sürekli üstünü kapladığı yıldızlar. Richard kapının yanındaki sandalyeye oturup, yumruklarını sıkmış, düzenli soluk alıp veren, ince, bronz tenli Otto'yu seyretti. Uzaklardan Ilse’nin görüntüsü geçiyordu hızla, fakat üzerinde, rasathaneden kente döndükleri gece giydiği beyaz ceket vardı; o zaman da yağmur yağmıştı.</p>
<p class="calibre1">Uzun süre oturdu. Sonra o da yattı.</p>
<p class="calibre1">Otto’nun çığlığıyla uyandığında yeni dalmıştı. Fırlayıp kalktı, ay ışığında Otto'nun aceleyle giysilerini bulup giyindiğini gördü.</p>
<p class="calibre1">“N’oluyor Otto, hasta mısın?”</p>
<p class="calibre1">“O buradaydı," dedi Otto soluk soluğa.</p>
<p class="calibre1">“Kim?”</p>
<p class="calibre1">“Koridorun kapısı kapandı.”</p>
<p class="calibre1">“Kim?... hadi konuş artık. .. kapıyı kim kapatmış olabilir?"</p>
<p class="calibre1">“Kim... kim ...” Otto ayakkabılarını giymişti çoktan. “ ...Tabii ki Karl... başka kim olacak...” Otto’nun dişlerini gıcırdattığı duyuluyordu.</p>
<p class="calibre1">Şimdi Richard da yataktan çıkmıştı.</p>
<p class="calibre1">“Delisin sen... nedir bugün Karl'la alıp veremediğin...”</p>
<p class="calibre1">“Biliyorum işte, biliyorum..." Otto kapının yanındaydı.</p>
<p class="calibre1">Richard onu ceketinden tuttu: “Otto, düş görüyorsun sen... hadi uyan...”    •</p>
<p class="calibre1">A^ Otto kendisini kurtardı: “Duydum diyorum... duydum... bırak beni, ona yetişmeliyim...” dedi ve koşarak gitti, üzerindeki gece kıyafetiyle Richard da peşinden koştu. Ama koridorun kapısı suratına kapanmıştı. Richard dışarı çıktığında sadece Otto’nun aşağıda bisikletini aldığını, arkasından da evin bahçe kapısını çarpıp çıktığını duydu.</p>
<p class="calibre1">Çıplak ayaklarıyla karanlık holü geçti hantal hantal, oturma odasına geri geldi. O şaşkınlık içinde ışığı yakmayı unutmuştu. Ama oturma odasında ışık yanıyordu, annesi çıktı karşısına. Orada, hem de sabahlıkla duruyor olmasını birdenbire anlamlandıramadı, o kadar şaşkındı ki, sadece: “Giyinmişsin bile?” diyebildi.</p>
<p class="calibre1">“Ne oldu?”</p>
<p class="calibre1">“Otto... ”</p>
<p class="calibre1">“Yine geç mi geldi eve? Mutlaka o kafeteryaya gitmiştir gene."</p>
<p class="calibre1">“Hayır, hayır..." Richard kapıyı işaret etti, “gitti..."</p>
<p class="calibre1">Eğer şimdiye kadar anlamadıysa, böylece anlamış oldu Katharine. Susanne’yi uyandırdı ve Susanne, Otto’nun kaçtığı haberi karşısında uyku sersemliğiyle: “Kötülük ele geçirmiş onu”dan başka diyecek bir şey bulamayınca, içinde bulundukları belirsiz kaygı ve bu belirsizliğin her an müthiş bir netlik kazanabileceği korkusu içinde kavganın eşiğine geldiler. “Anlaşana artık, Otto kaçtı!” Katharine Hieck onu sarsarak uyandırmaya çalışıyordu. Hâlâ uyku mahmuru olan Susanne yorganın altından ayaklarını çıkarıp yavaş yavaş kalktı, acaba açık ettiğinden daha fazlasını biliyor mu diye kuşkuyla annesini gözleyerek. Ama Katharine Hieck durmadan ilk söylediği kafeterya fikrine dönüyordu, bu arada giyinmiş olan Richard ise, bir şeyler yapmak gerektiği ve hiç olmazsa somut bir olasılık söz konusu olduğu için, Marathon kulübünün kafeteryasına koştu. Otto orada değildi, polise koştu. Orada da omuz silktiler, sabah olmadan yapılacak bir şey yoktu. Mantıklıydı. Kadınların yanına döndü. Geceyi bekleyerek geçirdiler.</p>
<p class="calibre1">Ertesi sabah gölet bekçisi Otto’nun cesedini su bendinde buldu. Bisikleti ise futbol sahasının oradaki bayırın alt tarafında, suyun içindeydi. Lastik izlerine göre son hızla dalmıştı göletin içine.</p>
<p class="calibre1">6</p>
<p class="calibre1">Öğleden önce haber geldi. Bir polis memuru getirmişti haberi. Richard evde değildi, belki bir şey öğrenebilirim diye Karl’ın evine gitmişti, umudu yoktu elbette, sadece evde kalmaya katlanamamıştı.</p>
<p class="calibre1">Evet, tabii ki hemen yeniden hayata döndürme çabalarında bulunulmuştu, Bayan Hieck emin olabilirdi, hiçbir şey ihmal edilmemişti. Şimdi -adam zar zor söyleyebilmişti bunu- morgdaydı. Maalesef. O kadar da gençti ki. Talihsizlik.</p>
<p class="calibre1">iki kadın haberi dinlediler. Anlamaya çalışıyorlardı, ama olmuyordu. Katharine Hieck uzatılan eli sıkarak, “Teşekkür ederim,” dedi. Adam bir şey yapıp yapamayacağım sordu, onunla birlikte gelirler miydi acaba... gerekliydi, maalesef. Katharine Hieck yine. “Teşekkür ederim,” diye cevap verdi, dönüp Otto’nun yatağının hâlâ bıraktığı gibi durduğu odaya gitti. Hiç konuşmadan yatağı düzeltmeye koyuldu.</p>
<p class="calibre1">Şimdi adamla Susanne karşılıklı sessizce duruyorlardı. Sonra Susanne ellerini yüzüne kapattı, dönüp odasına koştu, kendisini dua taburesine atıp, elleri birbirine kenetlenmiş, yana büktüğü başını yukarı doğru uzatarak hızla kekelediği bir duaya girişti. Giderek şiddetlenen, “Tannın, onun zavallı ruhuna merhamet et,” çığlıklarıyla kesiliyordu dua. Kulakları tırmalayan ses, açık duran kapılardan hole kadar ulaşıyordu; memur, şimdi ne yapması gerektiğini bilemeden, kararsız orada beklemekteydi, Richard çıkageldiğinde son derece memnun oldu.</p>
<p class="calibre1">Richard soluk soluğaydı, olup biteni duymuştu, haber çoktan yayılmıştı. Şimdi ona resmen bildirilen şey, artık üzücü bir doğrulamaydı sadece. “Hemen sizinle geleceğim,” diyerek içeriye annesinin yanına gitti. Katharine yatağı yapmış, odada etrafa bakınıyor ve Otto’nun ortalıkta duran eşyalarım toparlayıp düzgünce dolaba kaldırıyordu. Pantolonlardan birinin cebinden düşen bir maymuncuğu alıp çekmeceye, Otto’nun resim malzemelerinin yanına koydu.</p>
<p class="calibre1">“Anne,” dedi Richard.</p>
<p class="calibre1">Katharine yaptığı işe ara vermedi ve bir ceketi fırçalarken sanki önemsiz bir şeyden söz ediyormuş, sanki bir açıklama yapıyormuş gibi: “Otto öldü," dedi.</p>
<p class="calibre1">Richard onu omuzlarından tutup: “Anne," dedi. Ve ancak şimdi çözüldü annesinin faal donakalmışlığı, ölüm insanın etinden bir parça koparıp aldığında insanın üstüne çöken o hayvani uluya uluya ağlama hali içinde çözüldü. Çünkü ölümün saygınlığı ve yüceliği, doğrudan doğruya insanın bu hayvani yanından kaynaklanır, ciddi ve olağanüstüydü annenin insani feryadı içinde hayvani olan; ve birbirlerine sarıldıkları şu anda, bir zamanlar kadının doğurmuş olduğu ve şimdi sarıldığı o bir parça hayvanla, bir zamanlar onu dışarı atan ve şimdi, acı içinde büzülen dudaklarıyla sarışın başını öpmek için eğildiği o beden vardı.</p>
<p class="calibre1">“Şimdi onun yanına gideceğim,” dedi Richard, “Bu arada sen Susanne'yle kal.” Başını salladı annesi.</p>
<p class="calibre1">Susanne hâlâ dizlerinin üzerindeydi ve yakarmayı bırakmıyordu. Richard için o an daha önemli şeyler olmasına rağmen, Susanne'nin dünyasında ve sisteminde ölümün bile kurallara uyum sağlamasına şaşırmıştı. Ama dua eden kızın koluna yapıştı sertçe.</p>
<p class="calibre1">“Artık annemle ilgilenmeyi düşünmüyor musun?”</p>
<p class="calibre1">Gözyaşlarına boğulmuş çilekeş yüzünü onlara doğru çevirdi Susanne:</p>
<p class="calibre1">“Anne benimle birlikte dua et.”</p>
<p class="calibre1">Belki haksızdı, ama Susanne’nin davranışı ona, şu an kendisinin matematikle uğraşmasından farksızmış gibi görünüyordu, karşısındaki kişi şimdi ona mesleğini en iyi şekilde icra ediyormuş gibi geldi ve haklı veya haksız ya da sadece korkunç geriliminin ve uykusuzluğunun patlaması olıı,rak kükredi:</p>
<p class="calibre1">“Özel eğlencelerini sonra halledersin, anneme koyu b\r kahve yap, yoksa yığılıp kalacak. .. ikiniz de ne uyudunuz ne kahvaltı ettiniz, sana da iyi gelir.”</p>
<p class="calibre1">Haklıydı. Katharine Hieck şimdi çocuksu ve çaresiz, yitirmiş olduğu çocuk için ağlıyordu hıçkıra hıçkıra, ama aslında ıskalanmış ve gerçek yaşam henüz başlamadan şimdi paramparça olan kendi varlığı için hıçkırıyordu. Ve ona öyle geliyordu ki, sanki Otto ıskalanmış bir yaşamın parçası olduğu için ölmek zorunda kalmıştı.</p>
<p class="calibre1">Richard memurla birlikte polise ve morga gitti.</p>
<p class="calibre1">Hem temizlik ve çürümüşlük, hem yeni yapılmış badana, hafif de lağım kokan biraz gri, kasvetli bir odada yatıyordu Otto. Ortada sunağa benzeyen, taş ayaklı ve üstü cilalı mermerden üç masa vardı. Bir tanesinin üzerinde bronz, çıplak bir beden yatıyordu, kalçalarının üzerine dar bir örtü örtülmüştü. İki ve üç numaralı sunaklar boştu. Duvardaki bir musluk su damlatıyordu.</p>
<p class="calibre1">Yukarıdaki iki büyük pencereden sarı güneş ışığı Otto’nun üzerine vurmaktaydı. Evet, bu Otto’ydu, kuşkuya yer bırakmayacak biçimde teşhis edilebilirdi. Suyun içinde çok kısa süre kaldığı için pek değişmemişti, kamı bir miktar şiş gibi dursa da, göğüs kafesinde yine de kaburgaları görünüyordu, tıpkı bir zamanlar canlı Otto’da olduğu gibi; tek fark, şimdi hareketsizlerdi. Ötto bir nesne olmuştu, hareketsiz - aynen öyleydi, soluk alıp vermiyordu. Henüz resmi ölü duruşunda değildi, başı hafif yana çevrilmişti ve yarı açık gözlerinin akı yandan yukarı bakıyordu. Herkesin daha yaşarken sahip olduğu, ölülerin kör bakışı. Otto atalarının yanına gitmişti.</p>
<p class="calibre1">Gerçek ölümdü bu, sahte ölüm değil, Otto’nun yaşamı ne kadar gerçek idiyse o kadar gerçekti. Bu ölüye hala Otto denilebilir miydi peki? Ama bu ölümün karşısında Richard’ın içinde bir şeyler yaşamaya başlamıştı. O zaman, babasını ölmüş yatarken gördüğünde hissettiği şeydi bu. Henüz daha bir çocukken -herhalde kendisine, ölülerden, onlara yapılmış tüm haksızlıklar için özür dilenmesi gerektiği öğretilmiş olduğundan olsa gerek- o cansız bedenden nasıl korktuğunu ve bu korkudan, bu korkuyu güçlendirerek ama aynı zamanda üstünü örterek çıkan soruyu, o anlaşılmaz ölümün aman-sızlığında ortak bir suçu olup olmadığı, kayıtsızlık ve bilmek istememek yüzünden suç ortağı, kendi berbat yalnızlığında ısrarı yüzünden suç ortağı olup olmadığı sorusunun ortaya çıkışını anımsıyordu şimdi; içindeki canlı ses, onu, daha o zaman aklamıştı. Şimdi de kötü ve anlayışsız bir ağabey, bu talihsizliği engelleyebilecek bir ağabey olup olmadığım kendisine sorduğunda, şimdi de yaşamın sesi, o gençlik yıllarındakinden daha iyi duyulan bir sesle ortaya çıkıyor, ‘Evet, ona kendi bilgin uğruna haksızlık yapmış, belki de kendi hedeflerin uğruna, senden talep ettiği yardımı sağlayamamış olsaydın bile, o zaman bile her türlü suçtan muaf olurdun,’ diyordu. ‘Çünkü ölüme karşı insanın yapacağı hiçbir şey yoktur ve kendi ölümünle uzlaşmadan önce, başkalarının ölümüyle ölemezsin.’ Yetişkin yaşamının iç sesi böyle diyordu, oldukça akla yatkın ve mantıklı konuşuyordu, ama eğer daha uzak ve daha büyük bir şey, tüm uzaklığa rağmen çok yakın görünen ve ölümüne doğru yaklaşan Weitprecht’in, biraz kurnazlık biraz da bilgelikle dolu sesini anımsatan önemli bir şey işin içine girmeseydi, yine de ikna edici olamazdı.</p>
<p class="calibre1">Ama Richard yaklaşıp, bir anlamda gelenekler çerçevesinde vedalaşmak, helalleşmek için ölünün elini tutunca, bu katılaşmış eli kendi avucunun içinde tutunca, varoluşun hayvani derinliklerinden gözyaşları yükseldi, hiç utanmadı, gözyaşlarının akmasına izin verdi. Ve eğer böylesine feryat eden onun hayvani varlığıysa, böyle sessiz ama yine de özgürleştirici feryat edebiliyorsa, o zaman, düşünen kafasını hayvani bedeninden ayırma isteği, şimdi aniden dinmişti, sadece var olmamakla kalmıyor, özgürleştirici bir biçimde ortadan kaldırılıyordu, neyin ortadan kaldırıldığı bilinmiyordu, ama yine de bir kabustan kurtuluştu bu:</p>
<p class="calibre1">Çünkü burada feryat etmiş olan hayvanilik içinde ve çığlığı hayvani olan her şeyi baştan sona titreten korku içinde bir bilgi ortaya çıkmıştı, hayvani olanın içinde barınan ve yine de korkunun üstünü örten, tuhaf ve eşsiz bir bilgi, hiçbir sistem içinde bulunmayan ve bu yüzden de kanıtlanabilir olmayan, tamamen yalıtılmış, buna rağmen yaşam, buna rağmen bilgi ve gerek hayvani olan gerekse algı tarafından aynı biçimde beslenen bilgi. Ve bu bilginin sadece Otto ile, sadece Otto’nun var olmuş olan ve belki de var olmaya devam eden varlığıyla ilgili olduğu, bunun böyle kavrandığı ve kabul edildiği düşünülebilirse de, bu, Otto’yu ve Otto’nun ölümünü çok çok aşarak, dünyanın bütününü kapsayan ve her türlü kanıtlana-mazlığa, her türlü yalıtılmışlığa rağmen açık, aydınlık ve kesin olan bir bilgiydi, her türlü çok-anlamlılıktan uzak,.karanlıktaki yangının titrek alevlerinden uzaktı. Elbette bu olgu uzun sürmedi, kısa süre sonra yine kayboldu, -sadece birkaç saniye sürmüş olması mümkündür- ama her gerçek gibi, zamandan bağımsız, süreden bağımsızdı, silinmez bir biçimde vardı, düş değildi, aksine her ruhun boyutsuz uzay ile ilgili yitirilmez bilgisiydi. Bilgiydi bu, bilgiden başka bir ad verilemezdi, çünkü dünyanın zenginleşmesinden ve dünyayı zenginleştiren tek şeyden, dünya karşısında açık olmaktan kaynaklanıyordu, yine de en yalnız sesin bilgisiydi, kendisinden başka hiçbir şeye dayanmayan bir bilgiydi, ölümün sesinde kaynağını bulan, ölümün kendisi gibi yalnız ve her türlü yaşamdan ayrılmış fakat her türlü yaşamın hedefi olan ölüm gibi her şeyi kapsayıcı, bütünlüğü içinde onu kapsayıcıydı; çünkü kaynağını ölümden alan bizatihi kanıttır ve artık şu ya da bu mantıksal bilgi, evet, hatta artık, adı Otto ya da başka bir şey olsun şu ya da bu ölünün var oluşu ile ilgili bilgi bile değildir, aksine kesinkes varoluşun yalın ve büyük bilgisidir, her türlü varoluş içeriğinden bağımsız, her türlü varoluşa bağlı, her türlü yaşama bağlı, basitliği içinde ve duygunun yalnızlığı içinde her şeyi kapsayıcıdır, mantıksal olanın, ancak buradan hareketle kendi savunusunu bulan son kanıtıdır. Ve artan gözyaşları içinde Richard, ölü kardeşinin karşısında bu algının aşk olduğunu ve aşkın da algıdan başka bir şey olmadığını biliyordu.</p>
<p class="calibre1">Ey yaşam, yaşamın fırtına bulutu, hızla ilerleyen, hızla geçip giden ve kutsal olan.</p>
<p class="calibre1">Bilim de kutsaldır, o da yaşamın kutsallığını taşır. Ondan vazgeçmeyin, demişti Weitprecht'in çatlak sesi. Fakat ölümün kutsallığı aşktır; ancak ölüm ile yaşam birlikte varoluşun bütünlüğünü oluştururlar ve tüm bilgi ölümün içinde yatar. Dokunaklı bir şey yok bunda, diye düşündü Richard ve aslında pek fazla dinsel bir şey de yoktu. Aslında Otto’nun orada öyle yatışı da çok fazla dokunaklı değildi; yaşarken daha dokunaklı şeyler yapmıştı.</p>
<p class="calibre1">Richard gerekli formaliteleri de yerine getirdikten sonra hiç çekinmeden Ilse’ye gitti. Ona meşruiyet sağlayan şey sadece kardeşinin ölümü değildi.</p>
<p class="calibre1">“Otto öldü,” dedi kapıyı şaşkınlıkla açmış olan Ilse’ye.</p>
<p class="calibre1">ilse ise peşi sıra gelmiş olan annesinin afallamış yüz ifadesiyle fazlaca ilgilenmedi, büyük ve belirleyici olayların doğallığıyla sadece: “Richard Hieck’le birlikte gitmem gerek,” dedi.</p>
<p class="calibre1">Yan yana yürüyorlardı. Ara ara parmaklan değiyordu birbirine. Bağışlama akıyordu bir o tarafa, bir bu tarafa. Kızın çocuksu, ciddi yüzünü ve kaşları arasındaki zarif çizgiyi gördü Richard, bu yüzü seviyordu. Susanne’yi düşünmeye çalıştı, ama onu bulamadı. Hava hızla açılıyordu. Yukarıya, yan yana sıralanmış evlere doğru bakınca, pencerelerin güneşte parıldadığını gördü.</p><div class="calibre9"><img src="main-1.png" alt="" class="calibre10"/></div>
</body>
</html>
