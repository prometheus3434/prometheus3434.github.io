<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1><span style="text-indent: 1em;">BÖLÜM 2&nbsp;</span><br /></h1>

  <h2 id="sigil_toc_id_10">ESKİLERİN AYAK İZLERİNDE</h2>

  <p><b>27 MART, 2001 OKUMA KÖRFEZİ, ANTARKTİKA</b></p>

  <p>Kaptan Daniel Gillespie Polar Storm gemisinin o koskocaman, camekânla çevrili kaptan köprüsünde ayakta durmuş, sekiz bin tonluk araştırma amaçlı buzkıran gemisinin çevresini saran buzları, koyu renk camlı dürbünüyle inceliyordu. Bir kavak ağacı kadar İnce yapılı ve endişe yaratacak durumlarla karşılaşmaya alışkın olan kaptan, etrafı incelerken Polar Storm gemisini buzların arasından en kolay nasıl geçirebileceğini hesaplamakla meşguldü. Ross Denizi'nde sonbahar buzları çok erken oluşmuştu. Bazı yerlerde buzun kalınlığı yetmiş santimi buluyordu.</p>

  <p>Geminin büyük soğan şeklindeki mahmuzu buzları kırarken kaptanın ayaklarının altındaki döşeme sarsıldı. Sonra geminin ön kısmındaki ağırlık, buz kütlesini piyano büyüklüğünde parçalara ayırdı. Geminin yan kısımları çizilmişti, buzlar iyice küçük parçalar haline gelinceye kadar bu mahmuzlama işlemi tekrarlandı. Nihayet gemi kıtadan birkaç mil geride, buz kütlelerinin daha yavaş kalınlaştığı bölgeye geldi.</p>

  <p>Polar Storm gemisi, hem bir buzkıran gemisiydi, hem de araştırmalar için kullanılıyordu. Denizcilik standartlarının çoğuna göre, eski bir gemi sayılırdı, yirmi yıl önce, 1981'de denize indirilmişti. Diğer buzkıran gemilerine göre Polar Storm, enikonu küçüktü. 8 bin tonluk, 50 metre uzunluğunda, 9 metre genişliğindeydi. Gemide okyanus bilimi, meteoroloji ve biyolojiden başka buz araştırmalarıyla ilgili çalışmalar yapılabiliyordu ve bu gemi bir metre kalınlığındaki buzu kırabilecek güçteydi.</p>

  <p>Polar Storm, Antarktika'ya giderken, Uruguay'ın Montevideo limanına uğradığı zaman gemideki ekibe katılan Evie Tan, bir koltuğa oturmuş önündeki deftere bir şeyler yazıyordu. Bilimsel ve teknik konuları ele alan bir yazar ve fotoğrafçı olan Evie, ulusal bir bilim dergisi için yazı yazmak amacıyla bu gemiye gelmişti. Evie ufak tefek bir kadındı. Uzun ipeksi siyah saçları vardı, Filipinlerde doğmuş ve orada yetişmişti. Evie başını kaldırıp Kaptan Gillespie'ye baktı ve ona bir soru sormadan önce kaptanın bir buzdağını inceleyişini seyretti. "Deniz buzlarını incelemek amacıyla bir grup bilim adamını karaya çıkarmayı mı planlıyorsunuz?"</p>

  <p>Gillespie dürbününü gözlerinden çekip başını salladı. "Sıradan bir uygulama bu. Buzul uzmanları örnekler alıp daha sonra geminin laboratuvarında çalışmalarını sürdürmek için bazen bir Antarktika günü içinde üç kez buzların üzerine çıkıp çalışırlar. Bu kişiler, ayrıca buzun ve denizin de fiziksel özelliklerini kaydederler." "Uzmanların aradıkları özel bir şey var mı?"</p>

  <p>"Bu çalışma gezisinin yöneticisi Joel Rogers durumu benden çok daha iyi anlatabilir. Bu projenin başlıca hedefi, kıtanın çevresindeki deniz buzunun azalmasına neden olan ısınma eğiliminin nedenlerini araştırmak."</p>

  <p>Evie sordu. "Buzun yok olmaya başlaması bilimsel bir gerçek mi?" "Antarktika sonbaharı esnasında yani marttan mayısa kadar, kıtanın çevresindeki okyanus donmaya ve buzlanmaya başlar. Vaktiyle buzul karadan ayrılıp Avustralya'nın iki misli büyüklükte bir parça oluşturmuştu. Fakat şimdi deniz buzu küçüldü ve artık bir zamanlar olduğu kadar kalın ve büyük değil. Kışlar da dokuz yüz ellilerde ve altmışlarda olduğu kadar soğuk geçmiyor. Isınma eğilimi yüzünden, Antarktika'da denizdeki hayatın da düzeni bozuldu." Evie bilgiç bir tavırla, "Başlangıç olarak buz yığınlarının altında yaşayan tek hücreli yosunlar yok oluyor," dedi.</p>

  <p>Gillespie gülümsedi. "Siz ev ödevinizi iyi yapmışsınız," dedi. "Eğer beslenmek İçin yosun olmazsa, krill'ler de kalmaz. Bunlar karidese benzeyen küçük yaratıklardır, bu güney sularında penguenlerden balinalara ve fosidlere kadar her çeşit hayvanın ve balığın besin kaynaklarıdırlar. "</p>

  <p>"Fosid sözüyle fok balıklarını mı kastediyorsunuz?"</p>

  <p>"Evet."</p>

  <p>Evie, Okuma Körfezi'ne baktı. Bu körfez büyük Ross Buz bölgesi ile Edward VII yarımadasını birbirinden ayırıyordu. Evie, "Şu güneydeki sıradağlar, dedi. "Onun adı nedir?"</p>

  <p>Gillespie cevap verdi. "Rockefeller Dağları. Bu uçta Frazier Dağı ile öbür uçta Nilsen Dağı'na bağlılar."</p>

  <p>Evie parlak güneş altında bembeyaz dorukları göz alan dağlara hayran hayran baktı. "Harika görünüyorlar. Sizin dürbününüzü ödünç alabilir miyim?" "Elbette."</p>

  <p>Evie dürbünü Okuma Körfezi'nin daha korunaklı bölgesindeki büyük bir kuleye benzeyen bir yapının çevresinde sıralanan büyük binalara yöneltti. Evie binaların arkasında bir havaalanı olduğunu görebiliyordu ve körfeze uzayan iskeleyi de seçebiliyordu. Büyük bir yük gemisi iskeleye bağlı duruyordu. Büyük bir vincin yardımıyla geminin yükü boşaltılacaktı. "Frazier Dağı'nın yamacındaki bina bir araştırma istasyonu mu?"</p>

  <p>Gillespie dürbünün yöneldiği noktaya baktı. "Hayır, o bir madencilik tesisi. Sahibi ve işletmecisi, merkezi Arjantin'de olan büyük bir uluslararası şirket. Denizden mineral çıkarıyorlar." Evie dürbünü gözlerinden indirdi ve kaptana baktı. "Bunun ekonomik bakımdan kârlı olacağını sanmam." Gillespie başını salladı. "Bizim jeolog arkadaşımız Bob Maris'den duyduğuma göre, adamlar deniz suyundan altın ve başka değerli madenler çıkarabilmek için yeni bir yöntem geliştirmişler." "Böyle bir şeyin hiç kulağıma gelmemiş olması çok garip." "Onlar çalışmalarını çok gizli sürdürüyorlar. Zaten oraya da bundan fazla yaklaşamayız. Aksi halde şirketin güvenlik gemilerinden biri gelip bizi buradan uzaklaştırır. Fakat adamların bu işi nanoteknoloji adı verilen yeni bir bilimden yararlanarak yaptıkları söyleniyor."</p>

  <p>"Peki ama neden Antarktika gibi uzak bir yerde böyle bir çalışma yürütülüyor? Nakliyenin çok daha kolay olacağı bir sahil ya da liman kenti neden seçilmedi?"</p>

  <p>"Maris'in dediğine bakılırsa, dondurucu su denizin tuzunu topluyor ve daha derinlere inmeye zorluyor. Tuz kalmayınca, maden çıkarma işlemi de daha kolaylaşıyor." Kaptan konuşmasını yarıda kesip geminin ilersindeki buz yığınını inceledi. "Bana izin verin, Bayan Tan, tam karşıdan bize doğru gelen bir buzdağı var." Buzdağı, beyaz bir örtüyle kaplı bir çöl düzlüğüne benziyordu. Buz kütlesinin düz dik duvarları deniz seviyesinden otuz metre kadar yükseklikteydi. Saf güneş ışınlarıyla masmavi göğün altında parıldayan buzdağı insanoğlu, hayvanlar ve hatta köklü bitkiler tarafından bozulmamış, eski halini muhafaza eder gibi görünüyordu. Polar Storm gemisi buzdağına batıdan yaklaştı ve Gillespie, dümenciye, geminin otomatik kontrol sistemlerini en yakındaki boşluğa göre ayarlamasını söyledi. Dümenci geniş bir tablo üzerindeki elektronik kontrol aygıtlarını çalıştırdı ve buzkıran gemisini yetmiş beş derecelik bir açı çizerek limana yönlendirdi. Bu arada yankı saptama mekanizmasını da çalıştırarak buzdağının sualtında bir uzantısının olup olmadığını araştırdı. Buzkıran gemisinin geniş gövdesi, katı buzdan gelecek şiddetli bir çarpmaya dayanıklıydı, fakat Gillespie, çelik tabakalara küçük bir zarar gelmesine göz yummak için hiçbir neden göremiyordu.</p>

  <p>Kaptan buzdağını yüz elli metreden daha az bir mesafede görmüştü, bu yeterince güvenceli bir mesafe sayılırdı. Yine de dış güvertedeki mürettebatın ve bilim adamlarının bir kule gibi yükselen buz kayalarını rahatça seyretmelerine imkân sağlıyordu. Bu çok garip ve harika bir manzaraydı. Çok geçmeden, gemi muazzam yığının çevresini dolaşıp ötedeki açık denize yöneldi.</p>

  <p>Birdenbire bir başka tekne ortaya çıktı, bu tekne buzdağının arkasına gizlenmiş olmalıydı ve Gillespie, yaklaşan geminin bir denizaltı olduğunu anlayınca şaşırdı kaldı. Denizaltı buzlar arasındaki bir açıklıktan geçiyordu ve rotası tam buzkıran gemisinin odasıydı. Dümenci, kaptanın emirleri köprüden duyulmadan harekete geçti. Hemen durumu değerlendirdi, denizaltının hızını hesapladı ve buzkıran gemisinin dizel motorunu tam hızla çalıştırıp tornistan ettirdi. Bu akıllıca yapılmış bir manevraydı. Böyle bir uygulama belki White Star Şirketi'nin yolcu gemisi Titanik'de kurtarabilirdi. Kaptan, gemiyi birden durdurmak için iki motoru birden tornistan etmek yerine, motorlardan birini yarım hızla çalıştırdı. Pervanelerden biri Polar Storm'u ileri götürürken, diğeri geri çekiyordu, bu uygulama sayesinde gemi, daha sert bir dönüş yaptı. Geminin rotası yavaş yavaş denizaltıdan uzaklaşıp onun arkasındaki açıklığa yönelirken, güvertedekiler büyük bir şaşkınlık içindeydiler.</p>

  <p>Uyarıda bulunmaya, iki gemi arasında haberleşme sağlamaya zaman yoktu. Gillespie gemideki büyük hoparlörü açtı, diktafondan mürettebata ve bilim adamlarına seslenip bir çarpışma olabileceğini söyledi.</p>

  <p>Dümenci, "Hadi bebeğim," diye yalvardı. "Dön dön..." Evie aklının profesyonelce düşünen yanı harekete geçinceye kadar afallamış bir halde öylece durdu. Sonra da hemen kamerasını çantadan çıkardı, ayarını yaptı ve çekime başladı. Evie kameranın görüntü ayarını yaparken, denizaltının güvertesinde kimseyi göremedi, geminin kulesinde hiçbir subay da yoktu. Evie, objektifi ayarlamak için duraladığı sırada denizaltının hızla dalmaya başladığını gördü.</p>

  <p>İki gemi birbirine yaklaşmıştı. Kaptan Gillespie, buzkıran gemisinin takviyeli muazzam burnunun denizaltının basınç bölümüne çarpacağından emindi.</p>

  <p>Fakat denizaltının birdenbire hızlanması, dümencinin hızlı hareketi ve Polar Storm gemisinin keskin dönüş yapma kabiliyeti, facianın kıl payı atlatılmasını sağladı.</p>

  <p>Gillespie hemen sancak tarafındaki köprüye koştu ve en kötü olasılığı düşünerek aşağıya baktı. Denizaltı henüz dalmaya başlamıştı ki, buzkıran gemisinin baş tarafının, denizaltının pervanelerine çarpmasına bir yemek masasının boyu kadar mesafe kalmıştı. Gillespie iki geminin çarpışmadığına inanamıyordu. Garip denizaltı gözden kaybolmuş, denizin suları kabarmış, bir süre köpüklenmiş sonra da sanki o denizaltı hiç orada olmamış gibi sular sakinleşivermişti.</p>

  <p>Dümenci rahatlamış bir halde içini çekerek, "Tanrım, çarpışmaya ramak kalmıştı," dedi.</p>

  <p>Evie kamerasını aşağı indirirken, "Bir denizaltı," dedi. "Bu gemi nereden geldi? Acaba hangi donanmaya bağlıydı?"</p>

  <p>Dümenci, "Ben gemide herhangi bir işaret görmedim," dedi. "Yalnız, bugüne kadar gördüğüm denizaltıların hiçbirine benzemediği de kesin."</p>

  <p>Geminin birinci kaptan yardımcısı Jake Bushey telaşla koşarak köprüye geldi. "Ne oldu, kaptan?"</p>

  <p>"Az kalsın bir denizaltıyla çarpışıyorduk."</p>

  <p>"Burada, Marguerite Körfezi'nde bir nükleer denizaltı mı? Herhalde şaka yapıyorsunuz."</p>

  <p>Evie, "Kaptan Gillespie şaka yapmıyor," dedi. "Bunu kanıtlamak için elimde denizaltının fotoğrafı var."</p>

  <p>Gillespie ağır ağır, "Nükleer denizaltı değildi," dedi.</p>

  <p>Dümenci gözlerini ellerine yöneltip, ellerinin titrediğini ilk kez fark ederek, "Görünüşüne bakılırsa, denizaltı eski model bir gemiydi," dedi.</p>

  <p>Gillespie, Bushey'e, "Köprüye geç," diye emretti. "Rotayı bir mil kadar ferdeki buz tepelerine yönelt, bilim adamlarını oraya indireceğiz. Ben kamaramda olacağım."</p>

  <p>Evie de, Jake Bushey de, kaptanın yüzündeki dalgın ve şaşkın ifadeyi fark etmişti. Kaptanın aşağıdaki güverteye geçmek için merdivenlerden inişini seyrettiler. Gillespie kamarasının kapısını açıp içeri girdi. Kaptan Gillespie denizci olmak için doğmuş biriydi ve deniz tarihinin bir sevdalısıydı. Kamarasındaki raflar denizle ilgili kitaplarla doluydu. Gillespie kitapların sırtlarındaki başaklara göz gezdirdi ve eski bir geminin tanıtımıyla ilgili kitabı çekip aldı. Gillespie bir maroken koltuğa oturdu ve kitabın sayfalarını çevirmeye başladı, kitabın ortasında gördüğü bir fotoğrafa dikkatle baktı. İşte buradaydı, birdenbire ortaya çıkan teknenin bir eşiydi bu. Fotoğrafta, kayalık bir kıyının yakınından geçen büyük bir denizaltı görülüyordu. Fotoğrafın altında ise şunlar yazılıydı:</p>

  <p>"İkinci Dünya Savaşı sırasında operasyonlara katılan U-2015 tipi de­nizaltının bilinen tek fotoğrafı. Bu, belirsiz bir süre için sualtında kalabilen çok süratli bir denizaltıydı. Bu gemi, yakıt almak için su yüzüne çıkmadan dünyanın çevresini yarı yarıya kat edebiliyordu." Fotoğrafın altındaki yazıda, U-2015 gemisinin son kez Danimarka kıyıları yakınlarında görüldüğü, Atlantik Okyanusu'nda kaybolduğu ve kayıtlara "Akıbeti Bilinmiyor" diye geçtiği belirtilmişti. Gillespie gözlerinin ona anlattıklarına inanamıyordu. İmkânsız gibi görünse de kaptan bunun doğru olduğunu biliyordu. Polar Storm gemisinin körfezin buzlu dibine göndermesine ramak kalan garip, ismi olmayan gemi, elli altı yıl önceki savaştan kalma bir Nazi denizaltısıydı.</p>

  <h3 id="sigil_toc_id_11">9</h3>

  <p>Ulusal Sualtı ve Denizcilik Kurumu'nun Genel Müdürü Amiral Sandecker ve kısa bir süre önce göreve başlayan FBI Başkanı Francis Ragsdale ile yapılan uzun bir görüşmeden sonra, Pitt, Giordino ve Pat O'Connell'in Washington'a uçup hükümetin soruşturma uzmanlarına Cennet Madeni'ndeki garip olaylar hakkında bilgi vermeleri kararlaştırıldı. FBI ajanları, Pat'in kızını alıp güvenli bir eve götürmek için Philadelphia'da Pennsylvania Üniversitesi yakınındaki dairesine gönderilmişlerdi. Güvenli ev, Washington'un hemen dışındaydı ve ana kız yakında burada birlikte olacaklardı. Ajanlar, ayrıca Telluride'e de giderek, Luis ve Lisa Marquez ile kızlarını da Hawaii'de gizli bir yere götürdüler.</p>

  <p>Pitt, Giordino ve Pat O'Connell, Şerif Eagan'ın inceliği sayesinde bir koruma çemberi içinde NUMA'ya ait bir jet uçağına bindirildiler ve başkente doğru yola çıktılar. Turkuvaz renge boyalı Cessna Ultra V Jet uçağı, San Juan Dağları'nın karla örtülü tepelerinin üzerinden geçerek kuzeydoğu yönüne doğru uçmaya başlayınca, Pat, deri koltuğunda rahatça arkasına yaslandı, elini uzatıp Pitt'in elini avucuna aldı.</p>

  <p>"Kızımın güvencede olduğundan emin misin?"</p>

  <p>Pitt gülümsedi ve genç kadının elini yavaşça sıktı. "Sana onuncu kez söylüyorum, kızın FBI'ın usta elemanlarının koruması altında. Birkaç saat sonra kızını kucaklayacaksın."</p>

  <p>"Hayatımızın geri kalan yıllarını, avlanmamak için kaçan hayvanlar gibi geçirmeyi düşünmek bile istemiyorum."</p>

  <p>Pitt, genç kadına güvence verdi. "Böyle bir şey olmayacak. Şu Dördüncü imparatorluğun tımarhane kaçkını delilerinin izleri bulunup yakayı ele verdikten ve cezaya çarptırıldıktan sonra, biz de normal hayatımıza dönebileceğiz."</p>

  <p>Pat başını arkaya çevirip, uçağın tekerlekleri yukarı çekilmeden uykuya dalmış olan Giordino'ya baktı. "Bu adam uyuma fırsatını hiç kaçırmıyor değil mi?"</p>

  <p>"Al, her zaman, her yerde uyuyabilir. O biraz da kedi gibidir." Pitt, genç kadının elini kaldırıp dudaklarına götürdü ve parmaklarının uçlarına hafifçe bir öpücük kondurdu. "Sen de biraz uyumalısın. Bir canlı cenazeden farkın kalmamış olmalı."</p>

  <p>Pitt, genç kadına onunla tanıştığından beri ilk kez yakınlık gösteriyordu. Pat bu sözleri duyunca vücudunu çok hoş bir sıcaklığın sardığını hissetti. "Kafam o kadar meşgul ki, yorgunluk bile duyamıyorum." Pat çantasından defterini çıkardı. "Yolculuğu şu yazıların anlamlarını çözmeye çalışarak geçireceğim."&nbsp;</p>

  <p>"Eğer sana bir yararı olacaksa, uçağın arka kabininde bir bilgisayar bölümü var."</p>

  <p>"O bilgisayarda notlarımı bir diskete aktarmamı sağlayacak bir tarayıcı var mı?" "Sanırım var."</p>

  <p>Pat'in yüzündeki yorgun ifade kayboluvermişti. "işte bunun büyük yararı olur. Çektiğim fotoğrafların suda bozulması çok büyük şanssızlık."</p>

  <p>Pitt elini pantolonunun cebine sokup plastik bir paket çıkardı ve bunu genç kadının kucağına bıraktı. "Odanın tümünün fotoğrafları burada."</p>

  <p>Pat paketi açıp da altı makara filmi görünce çok şaşırdı. "Bunları nereden buldun?"</p>

  <p>Pitt gayet rahat bir tavırla, "Dördüncü İmparatorluktan sevgilerle," dedi. "Al ile ben, o adamların odada fotoğraf seansı sırasında içeri girdik. Biz oraya gittiğimizde adamlar, fotoğraf çekme işini bitirmek üzereydiler. Bu nedenle odanın tümünün fotoğraflarını çektiklerine inanıyorum. İlk işim NUMA'nın fotoğraf laboratuvarında bu filmleri banyo ettirmek olacak."</p>

  <p>Pat heyecanla, "Ah, çok teşekkür ederim," dedi ve Pitt'i yanağından öptü. "Notlarım, o yazıların sadece bir bölümünü kapsıyordu." Genç kadın, sanki Pitt, kalabalık sokakta yanından geçen bir yabancıymış gibi telaşla yanından ayrılıp uçağın bilgisayar kabinine doğru yürüdü. Pitt ağrılar içindeki gövdesini koltuktan kaldırıp küçük mutfağa yürüdü, buzdolabını açıp bir kutu alkolsüz içecek aldı. Ne yazık ki, Amiral Sandecker, NUMA gemilerinde ve uçaklarında alkollü içecek bulundurulmasına İzin vermiyordu.</p>

  <p>Pitt durdu ve boş bir koltuğa güzelce yerleştirilmiş tahta kutuya baktı. Siyah lav taşından oyulma kafatasını, o odadan dışarı çıkardığından beri, hiç gözünün önünden ayırmamıştı. Doğrusu Pitt o boş göz çukurlarının tahta san­dığın içinden ona baktığını sadece tahmin edebiliyordu. Pitt karşı taraftaki koltuklardan birine oturdu ve global uydu telefonundan gizli bir numarayı çevirdi, Pitt'in telefon konuşması, yörüngedeki yetmiş uydudan birine bağlanmıştı, o da konuşmayı bir başka uyduya aktarıp dünyaya gönderiyordu ve bu hat, bir umumi telefon şebekesine bağlıydı.</p>

  <p>Pitt, karşı tarafın telefonu ancak yedinci ya da sekizinci çalışından sonra açacağını bildiğinden, camdan uçağın yakınından geçen bulutları seyretti. Nihayet telefonun onuncu çalışında, boğuk bir ses alıcıda yankılandı.&nbsp;</p>

  <p>"Ben buradayım."&nbsp;</p>

  <p>"St. Julien."</p>

  <p>"Dirk." St. Julien Perlmutter telefondaki kişiyi tanıyınca sevinçle sesini yükseltti. "Eğer arayanın sen olduğunu bilseydim, telefonu daha önce açardım."</p>

  <p>"Hem de kişiliğine ters düşmek pahasına mı? Hayır, sanmam."</p>

  <p>Pitt, Perlmutter'i gözlerinin önünde canlandırabiliyordu, adam karavan evinde, ipek pijamalarıyla, iki yüz kiloluk gövdesini bir koltuğa bırakmış önünde dağ gibi yığılı duran denizcilik kitaplarını incelemeye dalmış olmalıydı. Perlmutter, iyi hikâye anlatan, yemek uzmanı ve denizcilik tarihi konusunda yetkili bir bilim adamıydı. Dünyadaki en değerli denizcilik kitaplarından oluşan zengin kütüphanesiyle, inşa edilmiş hemen her gemiyle ilgili mektuplara, belgelere ve planlara sahipti. Bu adam insan ve deniz konularında canlı bir ansiklopedi sayılırdı. "Sen neredesin, evlat?"</p>

  <p>"Rocky Dağları üzerinde, 12.000 metre yukardayım."&nbsp;</p>

  <p>"Beni aramak için Washington’a varmayı bekleyemedin mi?"&nbsp;</p>

  <p>"Bir araştırma projesini hemen ilk fırsatta başlatmak istedim."&nbsp;</p>

  <p>"Sana nasıl yardım edebilirim?"</p>

  <p>Pitt o esrarengiz odayı ve duvarlardaki anlaşılmaz yazıları kısaca anlattı. Perlmutter düşünceli bir halde anlatılanları dinledi, ara sıra bir iki soru sormak için Pitt'in sözünü kesti. Pitt açıklamasını tamamladığı zaman, Perlmutter sordu. "Senin aklından geçen nedir?" "Sende Amerika kıtalarındaki Kristof Kolomb öncesi temaslarla ilgili olarak hazırladığın dosyalar var."</p>

  <p>'Tam bir oda dolusu belge var. Kuzey, Orta ve Güney Amerika'yı, Kolomb'dan çok önce ziyaret etmiş denizcilerle ilgili malzeme ve teoriler mevcut."</p>

  <p>"Peki, sen eski devirlerde yaşamış ve başka kıtaları ziyaret etmiş denizcilerin yeraltında odalar inşa etmiş olmalarıyla ilgili hikâyeleri hiç duydun mu? Sadece daha sonra oralara gelecek olanlar için mesaj bırakmak amacıyla inşa edilmiş odalar olabilir mi? Kayıtlı tarihlerde, hiç bu tür uygulamalardan sö2 ediliyor mu?"</p>

  <p>"Hemen şu anda böyle bir şeyi hatırlayamam. Avrupa ve Afrika'dan gelen denizcilerle Amerika kıtalarının insanları arasındaki ticaret ilişkileri hakkında anlatılan pek çok hikâye var. Söylenenlere göre, tam beş bin yıl önce, bronz yapabilmek için bakır ve teneke madenciliği adamakıllı gelişmiş." Pitt sordu. "Nerede?"</p>

  <p>"Minnesota, Michigan ve Wisconsin'de." "Bu doğru mu?"</p>

  <p>Perlmutter, "Ben kendi hesabıma doğru olduğuna inanıyorum," dedi. "Çok eskiden Kentucky'de kurşun madenciliği yapıldığını kanıtlayan bulgular var, ayrıca Pennsylvania'da yılantaşı ve Kuzey Carolina'da da mika çıkarılıyormuş. Madenler, isa'dan yüzyıllarca önce faaliyetteymiş. Sonra, o bilinmeyen madenciler, çok kısa bir süre içinde ortadan kaybolmuşlar, aletlerini ve varlıklarını kanıtlayan sanat eserlerini oldukları yerde bırakıp gitmişler. Bunların arasında taş heykeller, kürsüler ve abide lahitler de cabası. Abide lahitler yani Dolmenler, tarih öncesi dönemlerde iki ya da daha fazla taş destek üzerinde duran büyük taşlardan oluşur."</p>

  <p>"Bunları Kızılderililer yapmış olamazlar mı?"</p>

  <p>"Amerikalı Kızılderililer, pek ender taş heykel yaparlardı ve taşlardan abide yaptıkları da pek görülmemiştir. Eski kalıntıları inceleyen maden mühendisleri bu madenlerden en aşağı üç yüz yirmi milyon kilo bakır çıkarılıp uzaklara gönderildiğini tahmin ediyorlar. Bakır çıkarma işinin Amerikalı Kızılderililerin marifeti olduğuna kimse inanmıyor, çünkü arkeologların buldukları bakır sadece yüz kilo kadar boncuk ve süs eşyasından ibaret, ilk çağlarda yaşayan Kızılderililer çok az metal kullanıyorlardı."</p>

  <p>"Fakat duvarlarında şaşırtıcı yazılar bulunan odalardan hiç söz edilmiyor öyle mi?"</p>

  <p>Perlmutter duraksadı. "Bildiğim kadarıyla böyle bir kayıt yok. Tarih öncesinin madencileri, geride pek az çanak çömlek ve duvar yazısı bırakmışlar. Sadece genellikle okunamaz durumdaki bazı çizim ve yazılar var. Bunların Mısırlılar, Fenikeliler, Kuzeyliler ya da belki daha önceki dönemlerin insanları tarafından yapılmış olabileceğini tahmin edebiliyoruz. Kelt madenlerinin güneybatısında ve Arizona'da, yüzyılın hemen başında Tucson dışında eski Roma'dan kalma sanat eserlerinin bulunduğuna dair bazı ipuçları var. Ne diyebiliriz ki? Arkeologların çoğu, Kolomb'dan önceki bağlantıları araştırmaya hiç de hevesli görünmüyor. Kısacası onlar yayılmayı reddediyorlar."</p>

  <p>"Yani temas yoluyla bir halktan ötekine kültürel etkinin yayılmasını kastediyorsun değil mi?" "Kesinlikle."</p>

  <p>Pitt sordu. "Peki ama neden? Elde bu kadar kanıt varken, neden görmezlikten geliyorlar?"</p>

  <p>Perlmutter karşılık verdi. "Arkeologlar, kalın kafalı bir ekip. Hepsi de Missouri'den gelme. Onlar her şeyi gözleriyle görmeliler. Fakat ilk devirlerdeki Amerikan kültürleri tekerleğe, oyuncaklar ya da çanak çömlekler dışında başka bir şeyde kullanım alanı bulamadıkları için kaynaşmayı da reddediyorlar."</p>

  <p>"Bunun başka pek çok nedeni olabilir. Cortez ile İspanyolların gelişine kadar, Amerika kıtalarında hiç at ve öküz yoktu. Ben bile, tekerleğin Çin'den Avrupa'ya geçişinin tam altı yüz yıl sürdüğünü biliyorum."</p>

  <p>Perlmutter içini çekti. "Ne diyebilirim ki? Ben sadece çok az bildiği konularda yazı yazmayı reddeden bir denizcilik tarihi hastasıyım."</p>

  <p>"Ama dört bin yıl önce, dünyanın ücra köşeleri sayılan yerlerinde duvarları, çözülmesi imkânsız yazılarla donatılmış yeraltı odaları hakkında biraz bilgi bulabilmek için kütüphanende arama yapacaksın, değil mi?"</p>

  <p>"Elimden geleni yapacağım."</p>

  <p>"Teşekkür ederim, eski dostum. Senden daha fazlasını isteyemezdim." Pitt'in çocukken kucağına oturtup ona denizcilerle ilgili öyküler anlatan eski aile dostuna inancı tamdı.</p>

  <p>Perlmutter, "Şu senin oda hakkında bana anlatmadığın başka şeyler var mı?" diye sordu.</p>

  <p>"Sadece odada bir eski eser vardı." "Bunu benden gizledin demek. Ne tür bir eski eser?" "Bire bir büyüklükte, siyah, saf lav taşından oyulmuş bir kafatası." Perlmutter birkaç saniye duyduklarına kendini alıştırmaya çalıştı. Sonunda, "Bunun neyi simgelediğini biliyor musun?"</p>

  <p>Pitt cevap verdi. "Görünüşe bakılırsa hiçbir şeyi simgelemiyor. Sana sadece modern aletler ve kesme aygıtları olmadan, o eski insanların lav taşından böylesine büyük bir eser yaratabilmeleri için en aşağı on kuşağın çaba harcamış olması gerekir."</p>

  <p>"Çok haklısın. Lav taşı, sıvı lavın kısa sürede soğumasından oluşan volkanik bir camdır. Lav taşı çok kolay kırılır. Bir buçuk asır önce taşı kırmadan ya da çatlatmadan böyle bir eseri yaratmak inanılmaz bir başarı."</p>

  <p>Pitt yan gözle, koltukta bağlı duran kafatasına baktı. "Burada olup 0nu görememen büyük şanssızlık."</p>

  <p>"Buna hiç gerek yok. Ben onun neye benzediğini zaten biliyorum." Pitt bu sözlerden bir mızıkçılık kokusu aldı. Perlmutter'in kültürel üstünlüğünü kanıtlamaya hazır olduğu zamanlar kurbanlarıyla oyuncak gibi oynadığı-nı biliyordu. Pitt'in de tuzağa düşmekten başka bir seçeneği yoktu. "O kafatasının güzelliği hakkında bir fikir edinebilmek için onu kendi gözlerinle görmelisin." Perlmutter sahte bir saflıkla. "Aaa, sana söylemeyi unuttum mu, sevgili oğlum," dedi. "O kafatasının bir eşinin başka nerede bulunduğunu biliyorum."</p>

  <h3 id="sigil_toc_id_12">10</h3>

  <p>Cessna Ultra V, Andrews Hava Kuvvetleri Karargâhı'nın doğudaki pistine indi ve Hava Kuvvetleri'nin hükümete bağlı çeşitli kuruluşlara tahsis ettiği hangarlara doğru ilerledi. NUMA'nın havacılık ve ulaştırma binaları, üssün kuzeydoğu bölümündeydi. NUMA'ya ait bir kapalı kamyonet, iki koruma görevlisiyle birlikte, Giordino'yu Virginia, Alexandria'daki evine ve Pat'i de kızının onu beklediği güvenli eve götürmek için bekliyordu.</p>

  <p>Pitt kafatasını içine koydukları tahta kutuyu büyük bir dikkatle uçaktan indirdi ve yere koydu. Pat ve Giordino'nun yanına gitmeyip geride kaldı.</p>

  <p>Pat sordu. "Sen bizimle gelmiyor musun?" "Hayır, bir arkadaşım beni karşılayacak." Pat soran gözlerle baktı. "Bir kız arkadaş mı?"</p>

  <p>Pitt güldü. "Vaftiz babamın geleceğini söylersem bana inanır mısın?" Pat alaycı bir sesle, "Hayır, inanacağımı hiç sanmam," dedi. "Seni bir daha ne zaman göreceğim?"</p>

  <p>Pitt genç kadının alnına bir öpücük kondurdu. "Umduğundan daha çabuk."</p>

  <p>Pitt kamyonetin kapısını kapadı ve arabanın üssün ana kapısından çıkıp gözden kayboluşunu izledi. Şimdi rahatlamıştı. Pilot ile yardımcısı uçaktan inerken, Pitt de yere oturup sırtını uçağın iniş takımlarına yasladı. Washington'un ilkbahar havası serin ve temizdi. Hava sıcaklığı mevsim normallerinin biraz üstünde sayılırdı. Pitt ancak on dakika beklemişti ki, kurşuni ve yeşil renkli bir otomobil sessizce uçağın yanına gelip durdu.</p>

  <p>Rolls Royce Silver Down tipi arabaların şasilerinin yapımı 1955 yılında fabrikadan araba imalatçısı Hooper Şirketi'ne devredilmişti. Burada arabaya zarif bir görüntü verilmişti. Altı silindirli büyük motor, bu gösterişli otomobilin saatte seksen yedi mil hız yapmasını sağlarken sadece tekerleklerden gelen bir fısıltı duyuluyordu.</p>

  <p>St. Julien Perlmutter'in şoförü Hugo Mulholland, arabanın sürücü tarafından çıkıp elini uzattı. "Sizi tekrar görmek, ne güzel, Bay Pitt," dedi.</p>

  <p>Pitt gülümseyerek şoförün elini sıktı. Bu karşılamada en küçük bir samimiyet belirtisi yoktu, ama Pitt bundan hiç alınmadı. Hugo'yu tanıyalı yirmi yıl dan fazla olmuştu. Perlmutter'in şoförü ve becerikli yardımcısı, aslında sıcakkanlı ve düşünceli bir adamdı. Ama yüzü ünlü komedyen Buster Keaton'unki gibi katı ve ifadesizdi, pek ender gülümsediği gibi sevecen bir ifade de taşımazdı. Şoför, Pitt'in çantasını aldı ve Rolls Royce arabanın bagajına yerleştirdi. Sonra Pitt sandığı çantanın yanına koyarken o da bir adım geri çekildi. Bundan sonra Mulholland arka kapıyı açıp kapının yanında durdu. Pitt arabaya girdi ve Perlmutter'in şişman gövdesiyle üçte ikisini kapladığı arka kanapeye oturdu.&nbsp;</p>

  <p>"St. Julien, çakı gibi görünüyorsun."&nbsp;</p>

  <p>"Çakıdan çok bas viyolonsele benziyorum." Perlmutter, Pitt'in başını iki elinin arasına alıp onu iki yanağından öptü. İrikıyım adam, kır saçlarının üzerine bir Panama şapka geçirmişti. Yüzü kırmızıydı, lale biçimi burnunu, gök mavisi gözleri tamamlıyordu. "Görüşmeyen çok uzun zaman oldu. Senin şu hangara benzeyen dairende o Vatandaşlık ve Göçmen Servisi'nden o Asyalı küçük güzel kızın bize verdiği yemek davetinden beri görüşmedik."</p>

  <p>"Kızın adı Julia Marie Lee. O davet aşağı yukarı geçen yıl bu zamanlardı."</p>

  <p>"Kıza ne oldu?"</p>

  <p>"Ondan son kez haber aldığımda bir görevle Hong Kong'a gönderilmişti."</p>

  <p>Perlmutter düşünceli düşünceli, "O kızlar hiçbir zaman uzun süre kalamıyorlar, değil mi?" diye sordu.</p>

  <p>Pitt konuyu değiştirdi. "Burnuma yemek kokusu mu geliyor?"</p>

  <p>"Sen en son ne zaman bir şeyler yedin?"</p>

  <p>"Kahvaltı yerine bir fincan kahve içtim, öğle yemeğini de bir alkolsüz içecekle geçiştirdim... "</p>

  <p>Perlmutter yerde duran piknik sepetini kucağına koydu. Sonra ön koltuğun arkasında gizlenmiş duran kestane ağacından yapılma tepsileri çekti. "Fredericksburg'a giderken yeriz diye yolluk hazırladım."</p>

  <p>Pitt sordu. "Oraya mı gidiyoruz?" Büyük bir istekle sepetteki güzelim yiyeceklere baktı.</p>

  <p>Perlmutter sarı etiketli Veuve Clicquot Ponsardin Brut şampanya şişesini çıkarırken sadece başını sallamakla yetindi. Pitt, "En çok sevdiğim şampanya," diye mırıldandı.</p>

  <p>Mulholland Hava Üssü'nün ana kapısından çıktıktan sonra, Capital Beltway'de sola döndü ve Potomac Nehri üzerinden doğuya doğru yol aldı. Springfield'e gelince de güneye döndü. Arabanın arkadaki yolcu bölümünde Perlmutter, tepsilere porselen ve gümüş takımları yerleştirdi, sonra da mantarlı kreple başlayarak yiyecekleri tabaklara koymaya başladı. Krepi, ızgara istiridye, çeşitli yemekler; peynirler izledi ve kırmızı şarapta bekletilmiş armut ile yemek tamamlandı.</p>

  <p>"Bu gerçekten büyük bir şölendi, St. Julien. Ben böylesine güzel yemekleri pek ender yiyebiliyorum."</p>

  <p>Perlmutter şiş göbeğine eliyle vurarak, "Ben her zaman böyleyim," dedi.</p>

  <p>"Zaten aramızdaki fark da bu."</p>

  <p>O muazzam piknik, küçük bir termostaki espresso kahveyle tamamlandı.</p>

  <p>Pltt şaka yollu, "Konyak yok mu?" diye sordu.</p>

  <p>"Altmışına gelmiş birine alkol derecesi yüksek bir içki için erken bir saat sayılır. Aksi halde akşama kadar uyuklar kalırım."</p>

  <p>"Senin sözünü ettiğin şu ikinci taş kafatası nerede?"</p>

  <p>"Fredericksburg'da."</p>

  <p>"Öyle olduğunu tahmin etmiştim."</p>

  <p>"Kafatası Christine Mender-Husted adında çok hoş bir yaşlı hanımefendiye ait. Kadının büyükannesinin annesi, kocasının balina gemisi Paloverde ile Antarktika'da buzların arasında mahsur kaldığı zaman o kafatasını bulmuş. Çok etkileyici bir öykü. Ailenin tarihçesine göre, Roxanna Mender bir gün buzlar üzerinde kaybolmuş. Kadının kocası Kaptan Bradford Mender, aynı zamanda Paloverde gemisinin sahibiymiş. Adam mürettebatıyla birlikte karısını kurtarmış, o sırada İngiliz bandıralı East Indiaman yelkenlisini terk edilmiş ve enkaz haline gelmiş bir halde bulmuşlar. Gemi onları meraklandırmış ve araştırmışlar. İçerde mürettebat ile yolcuların cesetlerinin yanında bir depoda, siyah lav taşından yapılmış bir kafatası bulmuşlar. O sırada buzlar parçalanmaya başladığı için hemen kendi gemilerine dönmek zorunda kalınca, o gemide buldukları garip eşyaları bırakmak zorunda kalmışlar." "Siyah kafatasını kurtarabilmişler mi?"</p>

  <p>Perlmutter başını salladı. "Evet. Kafatasını Roxanna o terk edilmiş gemiden alıp kendi gemilerine taşımış. O günden bu yana kafatası ailede nesilden nesile devredilen bir eşya olmuş."</p>

  <p>Pitt, Rolls Royce arabanın camından Virginia'nın kırsal kesimindeki yeşilliklere dalgın dalgın baktı. "İki kafatası birbirinin eşi olsa bile, üzerlerinde bir işaret olmayınca, onları kimin ve neden yarattığı konusunda bize bir şey anlatmayacaklar."</p>

  <p>"Bayan Mender-Husted ile tanışmak için bir randevu ayarlamamın neden iki kafatasını karşılaştırmak değil."</p>

  <p>"Ee, öyleyse amacın nedir?"</p>

  <p>"Tam on yıldan beri, Kaptan Mender'in'balina avcılığı yaptığı günlerden kalma mektupları ve notları satın almaya çalışıyorum. Tabii onun çalıştığı gemilerin seyir defterlerini de almak istiyorum. Fakat ele geçirmek için birkaç di­şimi bile feda etmeyi göze aldığım şey, o adamların buzlar arasında buldukları terk edilmiş geminin seyir defteri." Pitt merakı artarak, "O defter, Mender ailesinde mi?" diye sordu.&nbsp;</p>

  <p>"Anladığım kadarıyla, Kaptan Mender, buzlar parçalanırken telaşla o gemiyi terk ettiği zaman defteri yanına almayı başarmış." "O halde senin bu yolculuğu yapmanın çok önemli bir nedeni var." Perlmutter tilki gibi gülümsedi.&nbsp;</p>

  <p>"Bayan Mender-Husted senin kafatasını görünce ısrardan vazgeçip kendisine ait kafatasıyla aile arşivini bana satmayı kabul eder diye ümitleniyorum." "Sen aynaya baktığın zaman kendinden utanmıyor musun?" Perlmutter çılgın bir kahkaha attı.&nbsp;</p>

  <p>"Evet, utanıyorum ama bu çok çabuk geçiyor."</p>

  <p>"Terk edilmiş geminin seyir defterinde kafatasının nereden geldiğini belirten bir açıklama var mı?"</p>

  <p>Perlmutter başını salladı. "Ben o defteri hiç okuyamadım. Bayan Mender-Husted, defteri kasaya kilitlemiş."</p>

  <p>Aradan birkaç saniye geçti, Pitt kendi düşüncelerine dalmıştı. Doğrusu dünyada oraya buraya saklanmış daha kaç kafatası bulunduğunu merak ediyordu.</p>

  <p>Rolls Royce araba, öngörülen hızla ve gürültü yapmadan yoluna devam ederek bir buçuk saat sonra Fredericksburg'a vardı. Mullholland, o muhteşem arabayı, Rappahannock Nehri'nin yukarsında, İç Savaş sırasında bir gün içinde 12.500 askerin öldüğü ölüm tarlasına bakan kasabanın yüksek kesiminde koloni dönemi mimarisinde yapılmış evin önüne getirdi. 1848 yılında inşa edilen ev, geçmişin çok zarif bir anısıydı.</p>

  <p>Mulholland arabanın kapısını açarken Perlmutter, "İşte geldik," dedi. Pitt arabanın arka tarafına geçti, bagaj kapağını kaldırdı ve kafatasının bulunduğu sandığı dışarı çıkardı. Perlmutter ile birlikte merdivenlerden yukarı çıkıp zili çalmak için bir kordonu çekerken, Pitt, "Bu ilginç bir görüşme olabilir," dedi.</p>

  <p>Christine Mender-Husted herhangi bir kimsenin büyükannesi olabilirdi. Beyaz saçlı kadın, konukları karşılarken yüzünde dostça bir gülümseme belirdi Melek yüzlüydü ve biraz fazla kiloluydu. Kadın, Perlmutter'i hararetli bir el akışıyla karşıladı. Perlmutter arkadaşını takdim edince, ona da başını salladı.</p>

  <p>Yaşlı kadın tatlı bir sesle, "Lütfen içeri buyrun," dedi. "Sizi bekliyordum.</p>

  <p>Acaba sizlere çay ikram edebilir miyim?"</p>

  <p>İki erkek de bu teklifi kabul ettiler ve yüksek tavanlı, cam kapaklı dolapların bulunduğu kütüphaneye davet edildiler. Maroken koltuklara oturmaları işaretle anlatıldı. Bir komşunun kızı olarak tanıtılan ve evin işlerine yardımcı olan genç kız çay servisini yaptıktan sonra Christine, Perlmutter'e döndü. "Şey, St. Julien, size telefonda da belirttiğim gibi, ailemin değerli eşyalarını satmaya henüz hazır değilim."</p>

  <p>Perlmutter, "İtiraf edeyim ki, umutlanmaktan hiç vazgeçmedim," dedi. "Fakat ben Dirk'i başka bir nedenle buraya getirdim." Perlmutter, Dirk Pitt'e döndü. "O sandığın içindekini Bayan Mender-Husted'e gösterir misin?"</p>

  <p>Yaşlı kadın, "Adım Christine," dedi. "Kızlık ve evlilik adlarım çok uzun."</p>

  <p>Pitt, Pandora Madeni'nden aldığı kafatasının bulunduğu sandığın kapağını açarken, "Siz hep Virginia'da mı yaşadınız?" diye sordu. "Ben altı kuşağı California'da yaşamış bir aileden geliyorum. Akrabalarımın çoğu hâlâ San Francisco ve çevresinde yaşıyor. Ben Virginia'dan gelen ve üç başkana özel danışman olarak hizmet veren bir erkekle evlenme şansına sahip oldum." Pitt susuyordu. Gözleri, ateşi sönmeye yüz tutmuş şöminenin üzerinde duran siyah lav taşından yapılma kafatasına takılmıştı. Sonra ağır ağır sanki trans haldeymiş gibi sandığın kapağını açtı. Kafatasını çıkardı ve onu şöminenin üzerinde duran diğer kafatasının yanına koydu.</p>

  <p>Christine soluğunu tuttu. "Aman Tanrım. Bundan başka bir kafatasının daha bulunacağını hiç tahmin etmemiştim." Pitt siyah iki kafatasını incelerken, "Ben de," dedi. "Çıplak gözle görebildiğim kadarıyla, bunlar birbirlerinin eşi, şekilleri ve kompozisyonları aynı. Hatta boyutları bile aynı gibi görünüyor. Sanki bunlar, aynı kalıptan yapılmış."</p>

  <p>Perlmutter çay fincanını eline alıp, "Christine, bana açıklar mısınız, büyükbabanızın babası şu kafatası hakkında nasıl bir öykü anlatmıştı?"</p>

  <p>Kadın, Perlmutter'e sanki çok aptalca bir soru sormuş gibi baktı. "Kafatasının Madras adında, buzlar arasında sıkışıp donmuş bir gemide bulunduğunu benim gibi siz de biliyorsunuz. Gemi Bombay'dan Liverpool'a gidiyormuş ve otuz yedi yolcusu varmış, mürettebatı da kırk kişiymiş. Çay, ipek, baharat ve porselen gibi değişik mallar taşıyormuş. Büyükbabamın annesiyle babası, kafatasını gemide başka sanat eserleriyle dolu bir depoda bulmuşlar."</p>

  <p>"Benim sormak istediğim, onların bu sanat eserlerinin Madras gemisine nasıl getirildiğini bilip bilmedikleriydi."&nbsp;</p>

  <p>"Kesin olarak bildiğim şey, kafatasıyla diğer malların Bombay'da gemiye yüklenmedikleri. Yolculuk sırasında, gemi su almak için terk edilmiş bir adaya geldiği zaman yolcularla mürettebat bunları bulmuş. Olayın ayrıntıları geminin seyir defterinde yazılıydı." Pitt bir an bocaladı, en kötü ihtimalin doğru olmasından korkarak, "Seyir defterinde yazılıydı dediniz?" diye mırıldandı.&nbsp;</p>

  <p>"Kaptan Mender, defteri muhafaza etmemiş. Madras gemisinin kaptanı defterin geminin sahiplerine iletilmesini vasiyet etmiş. Büyükbabamın babası da vasiyeti yerine getirmek için defteri bir kurye ile Liverpool'a yollamış."</p>

  <p>Pitt sanki bir çıkmaz sokakta karşısına yüksek bir tuğla duvar çıkmış gibi oldu. "Madras'ın sahiplerinin geminin enkazını inceletmek ve o gemide bulunan eserlerin kaynağını öğrenmek için bir araştırma ekibini oraya gönderip göndermediklerini biliyor musunuz?" Christine, "Meğer o geminin ilk sahipleri, Kaptan Mender seyir defterini onlara yollamadan şirketi başkasına satmışlarmış," diye açıkladı. "Yeni yönetim, Madras'ı bulmak için bulunduğu yere iki keşif gemisi gönderdi, ama o gemiler tüm mürettebatlarıyla birlikte kayboldu."</p>

  <p>Pitt umudunu tümüyle yitirmiş bir halde, "Öyleyse kayıtların hepsi kayıp," dedi.</p>

  <p>Christine'in gözleri parladı. "Ben asla öyle bir şey demedim."</p>

  <p>Pitt yaşlı kadının gözlerinden bir şeyler okuyabilmek için ona dikkatli dikkatli baktı. "Ama... "</p>

  <p>Christine, Pitt'in sözünü kesti. "Benim ninem çok akıllı bir kadınmış. Kocası seyir defterini İngiltere’ye göndermeden o oturup defterdeki yazıları kopya etmiş."</p>

  <p>Bu açıklama Pitt'e sanki kara bulutların arasından birdenbire güneş çıkıvermiş de ortalığı ısıtıvermiş gibi geldi. "Lütfen, acaba o defteri ben de okuyabilir miyim?"</p>

  <p>Christine bu soruya hemen cevap vermedi. Odada duran antika bir kaptan masasının önüne gitti ve tahta kaplamalı duvarda asılı duranbir tabloya uzun uzun baktı. Tabloda kollarını ve bacaklarını kavuşturmuş oturan bir adam vardı. Eğer adamın yüzünü sakalları örtmese bayağı yakışıklı biri olduğu da söylenebilirdi, ¡riyan bir adamdı bu, gövdesi ve omuzları oturduğu kol­tuğu kaplıyordu. Adamın arkasında duran ve bir elini onun omzuna dayamış olan kadın ufak tefekti, zeki bakışlı kahverengi gözleri vardı. Kadın da erkek de, on dokuzuncu yüzyılın kıyafetlerini giymişlerdi.</p>

  <p>Christine besbelli, hiç yaşamamış olduğu geçmişin hayallerine dalmış olmalıydı. "Kaptan Bradford ve Roxanna Mender," diye mırıldandı. Sonra dönüp Perlmutter'e baktı. "St. Julien, sanırım artık zamanı geldi," dedi. "Ben duygusal nedenlerle onların belgelerini ve mektuplarını gereğinden fazla uzun bir süre sakladım. Onların okumayı bilen başkaları tarafından da hatırlanmaları ve onların yaşadıkları tarihten yararlanmaları çok daha iyi olacak. Koleksiyonu, önerdiğiniz fiyata size devredebilirim."</p>

  <p>Perlmutter sanki genç bir atletmiş gibi hemen koltuğundan ayağa fırlayıp Christine'e sarıldı. "Teşekkür ederim, sevgili hanımefendi. Belgelerin hepsinin geleceğin tarihçilerinin inceleyebilmeleri için gerektiği şekilde düzenlenip muhafaza edileceklerinden emin olabilirsiniz."</p>

  <p>Christine şöminenin önüne gelip Pitt'in yanında durdu. "Ve size de Bay Pitt, bir armağanım var. Lav taşından yapılma kafatasımı size emanet ediyorum. Şimdi elinizde birbirinin eşi olan iki kafatası var, bunları ne yapmayı tasarlıyorsunuz?"</p>

  <p>"Kafatasları eski tarih müzelerinden birine teslim edilmeden önce, bir laboratuvarda incelenip analiz edilecekler. Yapılma tarihinin saptanması ve de eski bir uygarlığın ürünü olup olmadıkları araştırılacak."</p>

  <p>Christine kafatasına uzun uzun baktı, sonra derin derin içini çekti. "Bunun gitmesine çok canım sıkılıyor ama gerektiği şekilde muhafaza edileceğini bilmek ayrılığı kolaylaştırıyor. Biliyor musunuz, insanlar bunu gördükleri zaman hep kötü talihi ve felaket günlerini getiren bir kötülük habercisi olduğunu düşündüler. Fakat Roxanna'nın kafatasını bulup, erimeye yüz tutan buz yığınlarının üzerinden geçerek kocasının gemisine getirdiği dakikadan itibaren bu kafatası Mender ailesine şans ve iyilik getirdi."</p>

  <p>Washington'a dönüş yolculuğunda Pitt, Roxanna Mender'in düzgün el yazısıyla kopya edilmiş seyir defterinin bazı bölümlerini okudu. Rolls Royce arabayla çok rahat bir yolculuk yapmalarına rağmen, Pitt, araba tutmasın diye ara sıra başını kaldırıp uzaklara baktı.</p>

  <p>Mullholland arabayı Potomac Nehri'nin üzerindeki George Mason Köprüsü'nden geçirirken, Perlmutter, "Bari ilginç bir şeyler bulabildin mi?" diye sordu.</p>

  <p>Pitt gözlerini defterden kaldırdı. "Gerçekten buldum," dedi. "Şimdi Madras mürettebatının kafatasını bulduğu yeri aşağı yukarı biliyoruz ve daha öğrendiğimiz pek çok şey var."</p>

  <h3 id="sigil_toc_id_13">11</h3>

  <p>Rolls Royce araba, Pitt'in yuva diye tanımladığı, eski uçak hangarının önünde durdu. Burası, Washington'un uluslararası havaalanının kullanılmayan bir bölümüydü. 1936'da inşa edilen hangar çok haraptı ve sanki uzun zaman önce terk edilmiş gibiydi. Hangarın paslı, eskimiş duvarları yabani otlarla sarılmıştı ve pencereleri de tahtalarla sıkıca kapatılmıştı.</p>

  <p>Hugo direksiyon başından kalkar kalkmaz, kamuflaj üniforması giymiş, tepeden tırnağa silahlı adamlar bir anda ortaya çıkıp ateşlenmeye hazır otomatik tüfeklerini arabaya doğrulttular. Adamlardan biri, arabanın camından içeri baktı. Öbürü ise Mullholland'ın karşısına dikilmiş sanki şoför en küçük bir hareket yapmaya kalkışırsa onu yok edecekmiş gibi duruyordu. Silahlı muhafız arka koltuğa bir göz attı. "İçinizden biri Dirk Pitt olsa bari," dedi.</p>

  <p>"Ben Pitt'im."</p>

  <p>Muhafız bir an Pitt'in yüzüne dikkatle baktı. "Kimlik kartınız, efendim." Bu bir rica değil, emirdi.</p>

  <p>Pitt, NUMA'dan aldığı kimlik kartını çıkardı ve muhafız silahını kaldırıp gülümsedi. "Sizi sıkıntıya soktuğumuz için özür dileriz ama sizi ve mülkünüzü korumamız emredildi."</p>

  <p>Pitt bu adamların çok az bilinen federal güvenlik biriminin ajanları olduklarını tahmin etti. Bu güvenlik biriminde çalışanlar, ölümle tehdit edilen hükümet görevlilerini korumak için yetiştirilmişlerdi. "İlginiz ve görevinize olan bağlılığınız beni çok etkiledi."</p>

  <p>"Ya diğer iki bey kim?"</p>

  <p>"Onlar iyi dostlar."</p>

  <p>Güvenlik görevlisi, Pitt'e küçük bir uzaktan kumandalı alarm verdi. "Lütfen, ikametgâhınızda olduğunuz sürece bunu hep yanınızda taşıyın. En küçük bir tehlike hissederseniz hemen düğmeye basın. Biz yirmi saniye içinde harekete geçeriz."</p>

  <p>Güvenlik görevlisi adını açıklamadı, Pitt de bunu sormadı. Mullholland arabanın bagajını açmıştı. Pitt eşyasının bulunduğu torbayı gidi. o sırada şu iki güvenlik görevlisinin ortadan kaybolduğunu fark etti. Pitt hangarın çevresine bakındı ve ana pistin yan tarafındaki boş araziye göz gezdirdi. Sanki o insanlar hiç var olmamışlardı. Pitt, bu insanların ancak yerin altında gizlenebilecekleri™ düşündü.</p>

  <p>Perlmutter, "Hugo'ya beni NUMA genel merkezine götürmesini söylerim ve senin şu kafataslarını oraya bırakırım," dedi.</p>

  <p>Pitt bir elini Mulholland'ın omzuna koydu. "Bunları taşırken dikkatli ol, altıncı kattaki laboratuvara götür ve oradan sorumlu bilim adamına teslim et. Adamın adı Harry Mathews."</p>

  <p>Mulholland belli belirsiz bir şekilde gülümsedi. "Onları düşürmemek için elimden geleni yapacağım." &nbsp;</p>

  <p>"Hoşçakal, Julien. Ve teşekkürler."</p>

  <p>"Bir şey değil, evlat. Fırsat bulur bulmaz bana yemeğe gel." Eski Rolls Royce araba, havaalanının güvenlik kapılarından birine giden toprak yolda, arkasında bir toz bulutu bırakarak ilerlerken Pitt de arabayı gözleriyle takip etti. Daha sonra gözüne eski bir elektrik direği ilişti ve direğin tepesinde duran minicik güvenlik kamerasını gördü. Belki de bu kamera, güvenlik görevlilerinin hareketlerini kaydettiği için saklandıkları yeri Pitt'in daha fazla merak etmesine gerek kalmayacaktı.</p>

  <p>Pitt küçük bir uzaktan kumandayla hangarın o muazzam alarm sistemini devreden çıkardı ve sanki İkinci Dünya Savaşı'ndan beri sımsıkı kapalı durmuş gibi görünen bir kapıyı açtı. Eşya torbasını omzuna astı ve içeri girdi. İçerde tozun zerresi yoktu ve kapkaranlıktı. Buraya hiçbir yerden ışık sızmıyordu. Pitt daha sonra kapıyı kapadı ve bir elektrik düğmesine basınca, hangar Şıkır şıkır ışık içinde kaldı.</p>

  <p>Hangarın döşemesi beyaz boyalıydı ve burada tam elli antika ve klasik araba vardı, hepsi de parlak renklere boyanmışlardı. Hangarda ayrıca İkinci Dünya Savaşı'ndan kalma bir Alman jet uçağı ve 1930'lardan kalma Tin Goose (Teneke Kaz) adı verilen üç motorlu bir uçak vardı. Yirminci yüzyılın basında kullanılan bir tren vagonu, duvarlardan birinin yanında yükseltilmiş zemin üzerine konmuş rayların üstünde duruyordu. Demirden yapılmış bir banyo küveti ve garip görünüşlü bir kamarasıyla yelken direği bulunan bir şişme tekne vardı. Bu koleksiyonun tümü yüksek bir Haida Kızılderili totem direğiyle korunuyordu.</p>

  <p>Pitt durup bu ilginç koleksiyona göz gezdirdi ve tavandan sarkan Burma tıraş işaretleri dahil tüm işaretleri kontrol etti. Her şeyin yerli yerinde olduğuna kanaat getirince, demir döner merdivenlerden deponun üst katındaki kendi dairesine çıktı.</p>

  <p>İçersi bir deniz müzesi-, andırıyordu. Camekânlar içindeki gemi modelleri, pusulalar, gemi çanları, takır ve pirinç dalgıç başlıkları vardı. Oturma odası, çalışma odası, tek yataklı ve banyolu yatak odası, yemek odası olarak da kullanılan mutfak ile bu dairenin tümü elli metre kareden fazla değildi.</p>

  <p>Pitt ölü gibi yorgun olduğu halde çantasını açtı ve kirlilerini, çamaşır makinesiyle kurutucusunun bulunduğu dolabın önünde yere attı. Sonra banyoya girdi ve uzun süre duş yaptı. Sıcak su akarken Pitt yere yattı, ayaklarını banyonun duvarına dayadı. Bir geni çanı, ön kapıda bir ziyaretçi olduğunu haber verdiğinde, Pitt banyodan çıkmış bir kadeh Juan Julio marka tekila içerek keyif çatıyordu.</p>

  <p>Pitt iki kitap rafı arasına erleştirilmiş olan dört televizyon monitörüne göz attı ve NUMA'nın müdür yardımcısı Rudi Gunn'ın kapı önünde durduğunu gördü. Uzaktan kumanda aletinde bir düğmeye bastı ve, "Gel, Rudi," dedi. "Ben yukardayım."</p>

  <p>Gunn merdivenlerden çıkıp daireye girdi. Saçları seyrelmiş, uzun kıvrık burunlu, zayıf bir adam olan Gunn, kalın kemik çerçeveli gözlüklerinin arkasından çevresine bakındı. Bı adam daha önceleri donanmada kumandandı ve Donanma Akademisi'nde C sınıfının birincisi olmuştu. Çok akıllıydı ve NUMA'nın çalışanları ona büyük saygı gösteriyorlardı. Adamın mavi gözleri, gözlüğünün camlarının arkasından büyütülmüş gibi görünüyordu. Yüzünde afallamış birinin ifadesi vardı. "Otomatik tüfekli, kamuflaj üniformaları giymiş iki adama senin NUMA'dan dostum olduğunu kanıtlayıncaya kadar bana kök söktürdüler." "Bu Amiral Sandecker'in fikriydi."</p>

  <p>"Onun bir güvenlik birimiyle anlaştığını biliyordum, fakat adamların sihirli bir güce sahip olabileceklerini birden ortaya çıkacaklarını doğrusu tahmin edememiştim. Bu sahnede eks&lt; olan tek şey bir duman yığınıydı." Pitt, "Adamlar işlerini çok iyi biliyorlar." Gunn bir koltuğa gömülerek, "Senin Telluride'de başına gelenleri bana özetlediler," dedi. "Ortalıkta dolaşan söylentiye bakılırsa senin hayatının iki kuruş değeri yokmuş."</p>

  <p>Pitt konuğuna mutfaktan bir bardak buzlu çay getirdi. Gunn'ın alkollü içkilerle başı hoş değildi, sadece ara sıra bira içerdi. "Dördüncü İmparatorluktan gelen o şakacılar aynı kanıda değiller. O adamların beni bir mezara sokabilmek için hiçbir masraftan kaçınmayacaklarını sanıyorum."</p>

  <p>"Ben bir iki taşın altına bakmayı denedim." Gunn susup buzlu çayının yansını içti "ClA'de çalışan bazı dostlarla görüştüm." "ClA'in yerel bir suçla ne ilgisi olabilir ki?"</p>

  <p>"Onlar, senin Pandora Madeni'nde karşılaştığın katillerin uluslararası bir suç sendikasının parçası olabileceklerini düşünüyorlar." Pitt, "Yani teröristler mi?" dedi.</p>

  <p>Gunn başını salladı. "Bunlar kökten dinci ya da tarikat fanatikleri değiller. Fakat programlan hâlâ sır. CIA ajanları, İnterpol ajanları dahil henüz hiç kimse bu örgüt hakkında bilgi edinemedi. Yabancı istihbarat örgütlerinin bildikleri tek şey böyle bir örgütün varolduğu. Nerede faaliyet gösterdiği ya da kimin yönettiği konusunda en küçük bir ipucu bile yok. Örgütün katilleri, tıpkı Telluride'de olduğu gibi ortaya çıkıyorlar, kurbanlarını öldürüp kayboluyorlar." "Bu insanlar cinayet dışında başka hangi suçları işliyorlar?" "İşte bu da maalesef bilinmiyor."</p>

  <p>Pitt'in gözleri kısıldı. "Hiçbir hedefi olmayan bir suç örgütü nerede görülmüş?"</p>

  <p>Gunn omuzlarını silkti. "Biliyorum bu sana çok garip gelecek ama adamlar en küçük bir ipucu bırakmıyorlar."</p>

  <p>"Telluride'de sorguya çekilecek iki alçak herif var."</p>

  <p>Gunn'ın kaşları yukarı kalktı. "Sen duymadın mı?"</p>

  <p>"Neyi duymadım?"</p>

  <p>"Colorado, Telluride'den Şerif Eagan diye biri bir saat kadar önce Amiral Sandecker'i aradı. Mahkûmlar ölü bulunmuşlar."</p>

  <p>Pitt canı sıkılarak bağırdı. "Lanet olsun. Ben şerife adamlarda siyanit hapı var mı diye bakmasını sıkı sıkı tembih etmiştim."</p>

  <p>"Onlar zehir gibi basit bir araç kullanmamışlar. Eagan'a göre, cezaevindeki hücreye gizlice bir bomba konulmuş. Hücrenin önünde nöbet tutan bir Şerif yardımcısıyla birlikte o adamlar da paramparça olmuşlar."</p>

  <p>Pitt acı bir sesle mırıldandı. "Bu adamlar için hayat çok ucuz."</p>

  <p>"Ben de öyle olduğunu tahmin ettim."</p>

  <p>"Amiral seni, Pasifik Okyanusu'nun ortasında deniz dibinde yapılacak bir jeolojik araştırmaya gönderiyor, orada cinayet tehlikesinden enikonu uzaklaşmış olacaksın."</p>

  <p>Pitt hınzırca gülümsedi. "Ben gitmeyeceğim."</p>

  <p>Gunn da gülümsedi. "Amiral senin böyle diyeceğini biliyordu. Ayrıca sen soruşturma için büyük önem taşıyorsun, denizin dibinde kayaları araştırmaya gönderilemezsin. Zaten şu grupla en fazla teması olan ve de sağ kalıp bunlar, anlatma şansını elde eden tek kişi sensin. Üst düzey soruşturmacılar, seninle görüşmek istiyorlar. Sabah sekizde..." Gunn, Pitt'e bir kâğıt parçası vermek için açıklamasını yarıda kesti, "işte adres burada yazılı. Orada ol. Arabanı açık garaja götür ve talimat almak için bekle."</p>

  <p>"James Bond ile Jack Ryan da geliyor mu?"</p>

  <p>Gunn yüzünü buruşturdu. "Çok komik." Gunn buzlu çayını bitirdi ve aşağıdaki o müthiş koleksiyona bakan balkona çıktı. "Bu çok ilginç."</p>

  <p>"İlginç olan nedir?"</p>

  <p>"Katillerden söz ederken onların Dördüncü İmparatorluktan geldiklerini söyledin."</p>

  <p>"Bu benim sözlerim değil, onların."</p>

  <p>"Naziler, o korkunç rüya ülkelerine Üçüncü Reich adını vermişlerdi." Pitt, "Çok şükür o eski Nazilerin çoğu öldü. Üçüncü Reich da onlarla birlikte yok oldu."</p>

  <p>Gunn sordu. "Sen hiç Almanca dersi aldın mı?"</p>

  <p>Pitt başını salladı. "Bildiğim Almanca kelimeler ja, nein ve auf wiedersehen'den ibaret."</p>

  <p>"Öyleyse, sen Üçüncü Reich'ın Üçüncü İmparatorluk anlamına geldiğini bilmiyorsun."</p>

  <p>Pitt'in sinirleri gerildi. "O adamların bir grup Neo-Nazi olduklarını mı söylemeye çalışıyorsun?"</p>

  <p>Gunn tam karşılık vermeye hazırlanırken bir jet uçağının yükselirken çıkardığı sese benzer büyük bir hışırtı duyuldu ve bunu kulakları sağır eden bir gürültü izledi. Hangarın önünde turuncu renkte bir alev belirdi. İki saniye sonra ise büyük bir patlama hangarı ve demir parmaklıklı balkonu sarstı. Metal tavandan aşağı toz yığınları döküldü, o parlak renkli arabalar toza bulandı. Patlamadan sonra ortalığa garip bir sessizlik çöktü.</p>

  <p>Daha sonra silah sesleri duyuldu, bunu daha küçük bir patlama izledi, iki adam da balkonun korkuluğuna sımsıkı tutunarak öylece donmuş kalmıştı.</p>

  <p>Konuşmayı ilk başaran Pitt oldu. "Alçaklar," diye tısladı.</p>

  <p>Gunn'ın aklı başından gitmişti. "Tanrı aşkına neydi bu?" "Lanet olsun. Benim hangara bir füze attılar. Bizi paramparça olmaktan kurtaran tek şey füzenin patlamaması. Füzenin başlığı duvara çarpıp delmiş ve öbür taraftan çıkarken burnundaki patlayıcı çalışmamış."</p>

  <p>Kapı birden açıldı ve iki güvenlik görevlisi koşarak içeri girdi, döner merdivenin başında durdular. Adamlardan biri, "Yaralı mısınız?" diye sordu.</p>

  <p>Pitt, "Sanırım, doğru kelime sarsıldınız mı, olmalıydı. Füze nereden geldi?" Muhafız, "Bir helikopterden atıldı. Size bu kadar yakın gelmesine izin verdiğimiz için üzgünüz. İşaretler bizi yanılttı, füzenin yerel bir televizyon istasyondan atıldığını sanmıştık. Biz hemen ateş açtık ve helikopteri düşürdük. Helikopter nehre düştü."</p>

  <p>Pitt içtenlikle, "İyi bir iş başarmışsınız," dedi. "Dostlarınız hiçbir masraftan kaçınmıyorlar, öyle değil mi?"</p>

  <p>"Besbelli yakacak kadar çok paraları var."</p>

  <p>Muhafız arkadaşına döndü. "Güvenliği artırmak zorundayız." Adam daha sonra hangara bakındı, Pitt'e sordu. "Hasar var mı?"</p>

  <p>"Sadece duvarlarda uçurtma uçurmaya yetecek kadar büyük delikler var."</p>

  <p>"Bunların hemen onarılmasını sağlayacağız. Başka bir şey var mı?" Pitt o pahalı arabalarını kaplayan toz yığınlarına bakarken daha da fazla öfkelenerek, "Evet," dedi. "Lütfen bir temizlik ekibi gönderin." Gunn, "Belki de Pasifik'teki şu proje teklifini bir kez daha düşünsen iyi olacak," dedi.</p>

  <p>Pitt sanki onu duymamış gibiydi. "Dördüncü Reich, Dördüncü İmparatorluk, bunlar her kim iseler, çok ciddi bir hata yaptılar." Gunn, "Yaa?" dedi ve titreyen ellerine sanki bunlar başkasına aitmişler gibi şaşkın şaşkın baktı. "Neymiş bu hata?" Pitt hangarının duvarlarında açılmış olan deliklere bakıyordu. Açık yeşil renkli gözlerinde soğuk ve kötülük saçan bir ifade vardı. Gunn bu ifadeyi daha önce en az dört kez görmüştü ve elinde olmadan ürperdi.</p>

  <p>Pitt dudakları acı bir gülümsemeyle kıvrılarak, "Şu ana kadar eğlenenler sadece o kötü herifler oldu," dedi. "Şimdi eğlenme sırası bende."</p>

  <h3 id="sigil_toc_id_14">12</h3>

  <p>Pitt yatmadan önce güvenlik kamerasının bantlarını inceledi ve muhafızların görevlerini gerektiği gibi yapmış olduklarını gördü. Adamlar, havaalanının yeraltındaki kanalizasyon sisteminin haritalarını kullanarak 2 metre 40 santim çapında beton bir künk bulmuşlardı. Bu künk, havaalanının pistinde, ara yollarında ve terminal bölgesindeki yağmur ve erimiş kar sularını alıp götürüyordu. Kanalizasyon boruları, Pitt'in hangarının yakınından geçiyordu. Muhafızlar, yüksek otların arkasında çok güzel gizlenen bir gözetleme yeri oluşturmuşlardı.</p>

  <p>Pitt oraya gidip adamlara kahve ve sandviç ikram etmeyi düşündü, fakat bu sadece gelip geçici bir düşünceydi. Şu anda yapacağı en son iş, adamları tehlikeye atmaktı.</p>

  <p>Hangardaki delikleri kapatmak için gerekli malzemeleri getiren kamyon, hangarın önünden geçen yolda durduğu zaman, Pitt de yeni giyinmiş ve ayak üstü kahvaltı etmişti. Kamyonun arkasında üzerinde hiçbir yazı bulunmayan bir kamyonet durdu ve işçi tulumu giymiş birkaç kadın arabadan indi. Güvenlik görevlileri ortaya çıkmadılar, fakat Pitt onların, olanları büyük bir dikkatle izlediklerinden emindi, işçilerden biri Pitt'e doğru yürüdü. "Bay Pitt?" "Evet?"</p>

  <p>"İçeri gireceğiz ve mümkün olduğu kadar çabuk onarımı tamamlayıp ortalığı temizledikten sonra gideceğiz."</p>

  <p>Adamlar eski görünüşlü, paslanmış hangarın duvarlarındakilere benzeyen kaplamaları kamyondan indirirlerken, Pitt de afallamış bir halde onları seyretti. Eliyle kaplamaları işaret ederek, "Bunları nereden buldunuz?" diye sordu.</p>

  <p>Ustabaşı, "Hükümetin eski bina malzemelerinin izlerini nasıl takip ettiğini bilseniz, şaşarsınız," dedi. "Bu gördükleriniz Capital Heights'daki eski bir antreponun damından söküldü." "Hükümetimiz benim tahmin ettiğimden çok daha becerikli." Pitt adamları işleriyle baş başa bırakıp turkuvaz renkli Cherokee marka MUMA cipine binmek üzereyken, yolun ağzında siyah bir Sting Ray Corvette araba durdu. Giordino arabanın camından sarkıp, "Seni götüreyim mi?" diye bağırdı.</p>

  <p>Pitt hemen arabanın yanına koşup içeri girdi, bacaklarını yukarı çekip deri koltuğa yerleşti. "Buraya geleceğini bana haber vermemiştin."</p>

  <p>"Bana da saat sekizde seninle aynı yerde olmam söylendi. Ben de birlikte gideriz diye düşündüm."</p>

  <p>Pitt neşeli neşeli, "Sen yamansın, Al," dedi. "Başkaları senin hakkında ne derlerse desinler, umurumda değil."</p>

  <p>Giordino, Corvette arabayı Wisconsin Bulvarı'ndan Donanma Rasathanesi yakınında Glover Park'daki küçük yola saptırdı. Sokak sadece bir blok uzunluğundaydı ve asırlık karaağaçların gölgesi altındaydı. Yüksek çitlerle çevrili evden başka hiçbir şey yoktu. Ne bir araba görülüyordu ne de kaldırımlarda gezinen insanlar. Giordino, "Yanlış yere sapmadığımızdan emin misin?" diye sordu. Pitt kelebek camından dışarı baktı ve eliyle işaret etti. "Doğru sokaktayız ve görünürde başka bir ev olmadığına göre, aradığımız yer burası."</p>

  <p>Giordino sokak kapısının önünde duracak yerde yola devam edip binanın arkasına geçti. Giordino, arka taraftaki garaja doğru giderken Pitt de üç katlı tuğla binayı inceledi. Bina İç Savaş'tan sonra önemli ve zengin biri için inşa edilmiş olmalıydı. Evin çevresi ve bina çok bakımlıydı ama sanki içinde oturanlar uzun bir yolculuğa çıkmış da kolay kolay geriye dönmeyeceklermiş gibi perdeler sımsıkı kapalıydı.</p>

  <p>Corvette kapıları otomatik olarak yana açılan garaja girdi. İçerde, oraya buraya bırakılmış bahçe aletleri, bir çim biçici ve bir alet masasından başka bir şey yoktu. Sanki onlarca yıldan beri hiç kullanılmamış gibiydi. Giordino kontağı kapadı, el frenini çekti ve Pitt'e döndü.</p>

  <p>"Ee, şimdi ne yapacağız?"</p>

  <p>Kapılar otomatik olarak kapanırken, Giordino sorusunun cevabını almış oldu. Birkaç saniye sonra, araba garajın zemininden bir asansörle aşağı inmeye başladı. Çok zor duyulan bir vınlamanın dışında iniş çok sessiz oldu. Pitt, asansörün iniş hızını ve katettiği mesafeyi tahmin etmeye çalıştı, fakat çevreleri karanlıktı. Pitt'in tahminine göre üç yüz metre kadar aşağı indikten sonra asansör yavaşça durdu. Çevrelerinde ışıklar yandı ve kendilerini oldukça büyük, betondan yapılma bir garajda buldular. Burada epey araba vardı. Giordino, Corvette arabayı kapılarında NUMA yazılı turkuvaz renkli bir Cherokee marka cip ile Chrysler marka bir limuzinin arasındaki boşluğa soktu. Cipin Amiral Sandecker'e ait olduğunu biliyorlardı. Amiral, en kötü hava koşullarında bile işe yarasınlar diye tüm NUMA araçlarının arazi arabaları olmasını istemişti.</p>

  <p>Metal bir kapının önünde deniz piyadesi bir nöbetçi duruyordu. Giordino çekingen bir tavırla, "Araba burada güvencede olur mu?" dedi. "Yoksa kilitlesem mi?"</p>

  <p>Pitt, "Sadece duygularıma güvenerek söylüyorum ama arabanın buradan bir yere gidebileceğini hiç sanmam," dedi. Pitt ile Giordino arabadan indiler ve kollarında üç çizgili çavuş işareti bulunan üniformalı nöbetçinin yanına gittiler. Adam başını sallayarak onları karşıladı. "Sizler Dirk Pitt ve Albert Giordino olmalısınız. En son gelenler sizlersiniz."</p>

  <p>Giordino, "Kimlik kartlarımızı görmek istemiyor musunuz?" diye sordu.</p>

  <p>Nöbetçi gülümsedi. "Fotoğraflarınızı inceledim. Hanginizin kim olduğunu bilmek, Joe Pesci'yle Clint Eastwood'u ayırt etmek gibi. İkinizi birbirinizden ayırt etmek zor değil."</p>

  <p>Nöbetçi kapının yanındaki bir düğmeye bastı ve kapı yana kayarak açıldı. Başka bir metal kapıya giden küçük bir hole girdiler, "iç kapıya ulaştığınız zaman, kapının öbür yanındaki nöbetçi güvenlik kamerasıyla kimliğinizi saptayıncaya kadar birkaç saniye hareketsiz durun."</p>

  <p>Giordino, "O nöbetçi sizin kararınıza güvenmez mi?" diye sordu. Nöbetçi hiç gülümsemedi, sert bir sesle, "Sigorta," dedi. Giordino mırıldandı. "Şu güvenlik önlemlerini biraz abartmıyorlar mı? Bir toplantı yapmak için Taco Bell'de kolayca iki loca ayırtabilirdik." Pitt, "Bürokratlar gizlilik tutkunudurlar," dedi. Kapıdan geçtiler ve halı döşeli, ses geçirmesin diye duvarları kalın perdelerle kaplı çok büyük bir salona girdiler. Salonda çok büyük bir konferans masası göze çarpıyordu. Karşıdaki duvarın tümünü büyük bir perde kaplamıştı-Oda iyi aydınlatılmıştı ama ışık gözleri rahatsız etmiyordu. Masanın başında birkaç erkek ile bir kadın oturuyordu. Giordino ile Pitt, masaya yaklaşırlarken hiç kimse ayağa kalkmadı. "Geç kaldınız." Bu sözleri söyleyen NUMA'nın başkanı Amiral Sandecker'di. Ufak tefek atletik yapılı bir adamdı, alev gibi kızıl saçları ve Vandyke biçimi sakalları vardı, hükmedici bakışlı mavi gözleri her şeyi görür gibiydi Sandecker bir ağaçta tek gözü açık uyuyan bir leopardan farksızdı. Eninde sonunda bir yiyecek bulacağından emindi. Amiral sorgulayıcı ve çabuk öfkeden biriydi ama NUMA'yı yardımsever bir diktatör gibi yönetiyordu. Amiral solunda oturan adamı işaret etti. "Siz ikinizin FBI'ın özel ajanlarından Ken Helm'i tanıdığınızı sanmıyorum."</p>

  <p>Terzi elinden çıkma takım elbise giymiş kır saçlı, okuma gözlüklerinin üzerinden bakan ela gözlü adam, sandalyesinden kalkar gibi yaptı ve elini uzattı. "Bay Pitt, Bay Giordino, sizin hakkınızda çok şey duydum."</p>

  <p>Pitt içinden, bu da adamın bizim personel dosyalarını karıştırdığını gösteriyor, diye geçirdi.</p>

  <p>Sandecker sağında oturan adama döndü. "Ron Liftle. Ron'un Merkezi Haber Alma örgütünde pek afili bir unvanı var ama siz bunu asla bilemezsiniz."</p>

  <p>Pitt, Little ile tanıştırıldığı zaman bu adamın müdür yardımcısı olabileceği aklından geçti.</p>

  <p>Ron Little derin çizgilerle kaplı yüzünde fıldır fıldır dönen kahverengi gözleriyle orta yaşlı deneyimli bir adamdı. Sadece başını sallamakla yetindi. "Baylar."</p>

  <p>Sandecker başıyla masadakileri işaret ederek, "Diğerlerini tanıyorsunuz," dedi.</p>

  <p>Rudi Gunn harıl harıl not almakla meşguldü ve başını kaldırmak zahmetine katlanmadı.</p>

  <p>Pitt ilerledi ve bir elini Pat O'Connell'in omzuna koydu, alçak bir sesle, "Senin düşündüğünden daha çabuk karşılaştık," dedi. "Verdiği sözü tutan erkeğe bayılırım." Pat masadakilerin şaşkın bakışlarına aldırmadan Pitt'in elini okşadı. "Gel yanıma otur. Bu önemli hükümet yetkilerinin arasında kendimi çok çaresiz hissediyorum."</p>

  <p>Amiral Sandecker, "Bu odadan güzel saçlarınızın bir tek teli oynamadan Çıkabileceğiniz konusunda size güvence veriyorum, Dr. O'Connell," dedi.</p>

  <p>Pitt bir sandalye çekip Pat'in yanına oturdu, Giordino da Gunn'ın yanına yerleşti.</p>

  <p>Pitt, "Al ile ben bir şey kaçırdık mı?" diye sordu.</p>

  <p>Sandecker, "Dr. O'Connell bize kafatası ve yeraltındaki oda hakkında bilgi verdi," dedi. "Ve Ken Helm de, Telluride'den gönderilen cesetlerin adli tıptaki incelenmelerinden elde edilen sonuçları açıklamak üzereydi."</p>

  <p>Helm ağır ağır konuştu. "Anlatılacak pek fazla bir şey yok. Adamların dişinden kimliklerini doğru bir şekilde saptamak çok zor. Yapılan ön çalışmamdan, onların dişlerini Güney Amerikalı dişçilerin tedavi ettikleri anlaşıldı."</p>

  <p>Pitt kuşkulu görünüyordu. "Sizin adamlarınız, değişik ülkelerin diş tedavi tekniklerini ayırt edebiliyorlar mı?"</p>

  <p>"Diş kayıtlarından kimlik saptamakta uzmanlaşmış bir adli tıp pataloğa çoğu zaman dişlerdeki dolguların yapıldığı kenti saptayabilir."</p>

  <p>Giordino, "Demek adamlar yabancı uyrukluymuşlar," dedi.</p>

  <p>Pitt de, "Adamların İngilizcelerini biraz garip bulmuştum," diye ekledi.</p>

  <p>Helm okuma gözlüklerinin üzerinden Pitt'i süzdü. "Bunu fark ettiniz demek?"</p>

  <p>"Fazla mükemmel konuşuyorlardı ama aksanları Amerikan aksanı değildi. Sadece adamların ikisi New England şivesiyle konuşuyordu." Little sarı kâğıtlı resmi not defterine bir şeyler karaladı. "Bay Pitt, Kumandan Gunn bize Telluride'de tehdit ettiğiniz katillerin kendilerinden Dördüncü İmparatorluğun üyeleri diye söz ettiklerini bildirdi."</p>

  <p>"Adamlar ayrıca Yeni Kader'den söz ettiler."</p>

  <p>"Dördüncü İmparatorluğun, Üçüncü Reich'ın devamı olabileceğini Kumandan Gunn ile siz daha önce belirtmiştiniz." "Her şey mümkün."</p>

  <p>Giordino göğüs cebinden koskocaman bir puro çıkardı ve orada sigara içmeyenlerin de bulunduğunu düşünerek puroyu yakmadan ağzında döndürdü. Sandecker puronun markasını görüp de bunun özel stokundan alınmış olduğunu fark edince Giordino'ya onu öldürecekmiş gibi öfkeyle baktı.</p>

  <p>Giordino kendi halinde biriymiş gibi, "Ben akıllı bir adam değilim," dedi. Tabii ki alçakgönüllü gibi gözükmesi sadece bir oyundu. Giordino Hava Kuvvetleri Akademisi'nde sınıf üçüncüsü olmuştu. "Dünya çapında birinci sınıf katillerden oluşan bir ordunun yıllar yılı dünyanın en başarılı istihbarat örgütlerine bir şey sezdirmeden, kim oldukları ve ne yapmayı hedefledikleri ortaya çıkmadan faaliyetini nasıl sürdüğüne benim aklım ermiyor."</p>

  <p>FBI Ajanı Helm açık konuştu. "Açmaza girdiğimizi ilk itiraf eden ben oluyorum. Bildiğiniz gibi, çözülmesi en zor olan suçlar, amaçları belli olmayanlardır. "</p>

  <p>Little başını sallayarak bu sözleri onayladı. "Sizler Telluride'de bu adamlarla karşılaşıncaya kadar, onlarla temas etmiş olanların hiçbiri sağ kalıp olayı anlatamadı."</p>

  <p>Gunn, "Dirk ve Dr. O'Connell sayesinde şimdi takip edebileceğimiz bir iz var."</p>

  <p>Sandecker, "Birkaç yanmış diş pek belirsiz bir iz sayılır," dedi.</p>

  <p>Helm, "Doğru," diye amirali onayladı. "Fakat bir de Pandora Madeni'ndeki duvar yazıları olayı var. Eğer o katiller, bilim adamlarının yazıları incelemelerini önlemek için masum insanları öldürmeyi göze aldılar ve yakalanacaklarını anlayınca intihar ettilerse, çok büyük bir hedeflerinin olduğu düşünülmeli."</p>

  <p>Pitt, "Duvardaki yazılar," dedi. "Onların anlamlarını gizleme çabasını neden bu kadar ileri götürdüler?"</p>

  <p>Gunn, "Onlar da sonuca pek sevinmiş olamazlar," dedi. "Profesyonel katillerinden altısını kaybettiler ve yazıların fotoğraflarını muhafaza edemediler."</p>

  <p>Sandecker ifadesiz bir sesle, "Böylesine sıradan bir arkeolojik buluşun bu kadar çok insanın hayatına malolması çok acı," dedi. Pat hemen atıldı. "Hiç de sıradan bir buluş sayılmaz. Eğer o yazılar eski madencilerin uydurması değilse, bu yüzyılın en büyük arkeolojik buluşu olabilir."</p>

  <p>Pitt sordu. "O şekillerin anlamını çözmeyi başarabildin mi?" "Notlarımı gözden geçirdikten sonra sana sadece şekillerin alfabetik düzen içinde olduklarını söyleyebilirim. Yani tek sesli bir yazı bu. Örneğin bizim alfabemizde yirmi altı sembol kullanılır. Odadaki semboller ise otuz sembolden oluşan bir alfabe sayılabilir, on iki sembol de sayıları simgeliyor. Bunların üzerinde yaptığım çalışma sonucunda, çok gelişmiş bir matematik sistemi olduğunu anladım. Bu insanlar, her kim iseler, sıfırı keşfetmişler ve modern in- sanınkilerle aynı sayıda sembollerle hesap yapmışlar. Bunları bir bilgisayara aktarıp çalışmalarımı geliştirmeden size başka bir açıklama yapamam."</p>

  <p>Helm genç kadına iltifat etti. "Bence, elindeki o azıcık malzemeyle ve çok kısa sürede çok büyük bir iş başarmışsın."</p>

  <p>"Yazıların sırrını çözebileceğimize inanıyorum. Mısırlıların, Çinlilerin ve Giritlilerin hâlâ tam olarak çözülmemiş yazılarının yanında bu yazı basitliğiyle benzersiz kalıyor."</p>

  <p>Gunn sordu. "O odada bulunan siyah lav taşından yapılma kafatasıyla duvardaki yazılar arasında bir bağ var mı dersin?" Pat başını salladı. "Bunu tahmin bile edemiyorum. Meksika ve Tibet'ten gelen kristal kafatasları gibi bunun da dinsel bir değeri olabilir. Ciddi çalışan arkeologların dışında, bazı kişiler kristal kafataslarının on üç tanesinin bir takım oluşturduğuna ve bunların titreşimleri kaydedip holografik görüntüler sağdıklarına inanıyorlar." Little ciddi bir tavırla sordu. "Siz buna inanıyor musunuz?" Pat güldü. "Hayır ben neden ile sonuç arasındaki bağlantıya inanırım. Çılgınca teoriler ileri sürmeden önce kesin kanıt bulmayı tercih ederim."</p>

  <p>Little düşünceli bir tavırla genç kadına baktı. "Sizce o lav taşından yapılma kafatası... "</p>

  <p>Pitt hemen adamı düzeltti. "Kafatasları."</p>

  <p>Pat merakla baktı. "Ne zamandan beri iki kafatasına sahibiz?"</p>

  <p>"Dün öğleden beri. Sevgili dostum St. Julien Perlmutter'in sayesinde bi kafatası daha edindim."</p>

  <p>Sandecker dikkatle Pitt'e baktı. "O kafatası şimdi nerede?" "Telluride'den getirilen kafatasıyla birlikte analizleri yapılması için NUMA'nın kimya laboratuvarına teslim edildi. Lav taşının yaşını geleneksel yön. temlerle saptamaya imkân yoktur, fakat aygıtlarla yapılacak bir çalışma, o kafatasını yaratan kişiler hakkında bize bir şeyler öğretebilir."</p>

  <p>Pat meraktan çatlayacak gibiydi. "O kafatasının nereden geldiğini biliyor musun?" diye sordu.</p>

  <p>Pitt sıkıcı ayrıntılara girmeden, kafatasının Antarktika'da Madras gemisinin enkazında, Paloverde'nin mürettebatı tarafından bulunduğunu anlattı. Sonra da Christine Mender ile buluşmasını ve kadının hikâyesini özetledi ve Perlmutter'in atalarının belgelerini ona teslim etmesine karşılık kafatasını hediye ettiğini belirtti. "Peki, kadın Madras gemisinin mürettebatıyla yolcularının kafatasını nerede bulduklarını söyledi mi?"</p>

  <p>Pitt bu soruya cevap vermek için bir süre bekleyerek Pat ile masada oturanları merakta bıraktı. "Geminin seyir defterinde yazılanlara göre, Madras şiddetli bir kasırgaya tutulduğu zaman Bombay'dan Liverpool'a gidiyormuş."</p>

  <p>Sandecker söze karıştı. "Siklon. Gemicilere göre kasırgalar sadece Atlantik ve Doğu Pasifik Okyanus'larında görülür. Tayfunlar, Batı Pasifik'te ve siklonlar da Hint Okyanusu'nda görülür." Pitt içini çekti. "Hatam düzeltilmiş oldu." Amiral Sandecker denizcilikle ilgili ayrıntıları ne kadar iyi bildiğini göstermeye bayılıyordu. "Söylediğim gibi, Madras çok şiddetli bir fırtınaya tutulmuş ve iki hafta süreyle dev dalgalarla boğuşmuş. Gemi iyice hırpalanmış ve rotasından çıkıp çok daha güneye inmiş. Nihayet rüzgâr dinip de deniz durulunca, su fıçılarının fırtınadan zarar gördükleri ve içme sularının çoğunun akıp gittiği saptanmış. Bunun üzerine kaptan haritaları incelemiş ve Antarktika yakınlarında, Hint Okyanusu'nun güneyindeki ıssız adalarda mola vermeyi kararlaştırmış. Bu ıssız adalar zinciri şimdi Crozet adaları adıyla biliniyor ve Fransa'nın küçük bir sömürgesi. Kaptan, St. Paul adındaki bir adanın açığında demir atmış. Bu adanın tam ortasında bir volkanik dağ varmış. Mürettebat su fıçılarını onarıp adadaki küçük akar-sudan fıçıları doldurmaya çalışırken, karısı ve iki kızıyla Hindistan'da on yıl hizmet verdikten sonra ülkesine dönmekte olan bir İngiliz albayı, adada avlanma hevesine kapılmış.</p>

  <p>"Bu adadaki av hayvanları dev fok balıkları ve penguenlerden ibaretmiş, fakat albay cehaleti yüzünden adada bir sürü dört ayaklı av bulacağını sanmış. Albay ve arkadaşları yaklaşık üç yüz metre yüksekliğindeki dağa tırmanırlarken, zamanla aşınıp düzleşmiş taşlarla kaplı bir patikaya rastlamışlar. Bu patikayı takip edince, taştan yapılmış kemerli kapının bulunduğu genişçe bir düzlüğe gelmişler. Kemerden içeri girince, dağın iç kısımlarına doğru giden bir geçit bulmuşlar."</p>

  <p>Gunn, "Acaba daha sonra o geçit yeniden keşfedilip incelenmiş mi?" diye sordu.</p>

  <p>Pitt, "Bu mümkün," dedi. "Hiram Yaeger, benim için araştırma yaptı. Avustralyalıların 1978'den 1997'ye kadar kullandıkları uydu aracılığıyla kullanılan insansız meteoroloji istasyonu dışında, ada hiç kullanılmamış. Eğer Avustralyalıların meteorologları dağın içinde bir şeyler buldularsa bile bundan asla söz etmediler. Eldeki kayıtların hepsi sadece meteorolojiyle ilgili."</p>

  <p>Little büyülenmiş gibi masaya abanmış oturuyordu. "Sonra ne oldu?" diye sordu.</p>

  <p>"Albay, adamlarından birini gemiye geri gönderdi. Adam gemiden aldığı fenerlerle geri döndü. Albay ve arkadaşları ancak fenerler geldikten sonra içeri girdiler. Dağın içindeki geçitten üç yüz metre kadar ilerlediler ve geçidin sonunda, düzinelerle garip ve çok eski görünen heykeller bulunan bir odaya ulaştılar. Odanın duvarlarında ve tavanında okunamayan garip yazıların bulunduğunu fark ettiler." Pat sordu. "Peki o yazıları kaydettiler mi?"</p>

  <p>Pitt cevap verdi. "Kaptanın seyir defterinde hiçbir şekil yok. Sadece odaya nasıl girileceğini gösteren kabataslak bir plan var." Sandecker sordu. "Ya heykeller?"</p>

  <p>Pitt açıkladı. "Onlar hâlâ Madras gemisinde. Roxanna Mender, yani balina gemisinin kaptanının karısı kendi günlüğünde onlardan kısaca söz etmiş. Kadın, bulunan eserlerden birini gümüş bir vazo diye tarif ediyor. Diğerleri ise bronz ve topraktan yapılma, Bayan Mender'in daha önce hiç görmediği garip Şekilli hayvan heykelleriymiş. Kurtarma ile ilgili yasalara göre, Kaptan Mender Ve gemi mürettebatının o gemide buldukları değerli eşyalara sahip çıkmaya hakları vardı, fakat buzlar erimeye başladığı için onlar da hemen balina gemisine geri dönmek zorunda kalmışlar. Sadece o lav taşından yapılma kafatasını alabilmişler."</p>

  <p>Pat sanki odanın ötesinde bir şey görüyormuş gibi hayret dolu bakışlarla mırıldandı. "Bir başka oda, üstelik bunda eski eserler var. Acaba dünyacı böyle gizlenmiş kaç oda daha var dersiniz?" Sandecker, o muazzam purosunu çiğneyen Giordino'ya aksi aksi baktı "Öyle görünüyor ki, yeni işimiz hazır, bizi bekliyor." Amiral bakışlarını Giordino'dan Gunn'a çevirdi. "Rudi, en kısa sürede iki keşif yolculuğu hazırlamanı istiyorum. Birincisi, Antarktika'da Madras gemisinin aranması için, ikincisi de gemi-nin yolcularının St. Paul Adası'nda buldukları odanın incelenmesi için düzenlensin. Sözü geçen bölgelere en yakın mesafede bulunan araştırma gemilerini kullan." Sandecker uzun masanın öbür ucunda oturanlara döndü. "Dirk, sen gemi enkazını arayacak ekibin başına geç. Al, sen de St. Paul Adası işini al."</p>

  <p>Giordino sandalyesine yayılmış oturuyordu. "Umarım o kana susamış küçük dostlarımız iki yerden birine bizden önce ulaşmamışlardır." Gunn yüzünde ciddi bir ifadeyle, "Oraya varınca bunu hemen anlarız."</p>

  <p>Helm, "Bu arada," diye konuştu. "Ben de iki ajanı, Amerika'nın dört bir yanında o katilleri kiralayan örgüt hakkında bilgi toplamakla görevlendireceğim. "</p>

  <p>Little, Sandecker'e ciddi bir tavırla, "Size şunu belirtmek isterim, amiral," dedi. "Bu, Merkezi Haberalma Örgütü için birinci derecede önemli bir görev sayılmaz. Fakat ben boşlukları doldurmak için elimden geleni yapacağım. Adamlarım, çalışmalarını Amerika Birleşik Devletleri dışında arkeolojik çalışmalar yapan ya da bunlara yardım sağlayan uluslararası sendikalar üzerinde yoğunlaştıracaklar. Ayrıca cinayetle ilgili her türlü bulguyu da değerlendireceğiz. Sizin Neo-Nazi teorisini destekleyen yeni bulgularınız bizim için çok büyük değer taşıyabilir."</p>

  <p>Sandecker, "Son olarak sıra aramızda oturan sevimli hanımefendiye geldi," dedi. Amiral bu sözleri üstünlük taslamak için söylememişti, o, kadınlara her zaman böyle davranırdı.</p>

  <p>Pat odadaki erkeklerin hepsinin bakışlarını üzerinde hissedince kendine güveni arttı ve hafifçe gülümsedi. "Tabii benim işim de o yazıları çözmeye çalışmak olacak."</p>

  <p>Gunn, "Katillerin çektikleri fotoğraflar artık basılmış olmalı," dedi. Pat düşünceli bir tavırla, "Çalışabilmem için bana bir yer gerekli," dedi. "Artık bir hiç olduğuma göre, Pennsylvania Üniversitesi'ndeki büroma gidip bir analiz programı üzerinde çalışamam." Sandecker gülümsedi. "Ron, Ken ve ben, yani bizim üçümüzün emrinde, dünyadaki en gelişmiş üç data çözme birimi ve dünyanın en iyi teknisyenleri var. Sen istediğini seçebilirsin."</p>

  <p>Pitt tarafsız görünmeye çalışmadan, "Size bir önerim olacak, amiral," dedi "NUMA'nın odalarla ve içindekilerle sürekli ilgilendiği göz önüne alınırsa, bence Dr. O'Connell'in bizim bilgisayar birimimizde Hiram Yaeger'le çalışmacın daha doğru olacağı kanısındayım." Sandecker, Pitt'in aklından ne gibi bir şeytanlığın geçtiğini anlamak için bir ipucu bulmaya çalıştı. Hiçbir şey bulamayınca, omuzlarını silkti. "Karar senin, doktor," dedi.</p>

  <p>"Bence de Bay Pitt haklı. NUMA ile yakın ilişki içinde çalışırsam, keşif heyetleriyle de kolayca temas sağlarım."</p>

  <p>"Nasıl İstersen öyle olsun. Yaeger ile Max'i senin emrine vereceğim." "Max mı?"</p>

  <p>Pitt açıkladı. "Yaeger'in en yeni oyuncağı. Görüntü veren akıllı bir bilgisayar sistemi."</p>

  <p>Pat derin bir soluk aldı. "Her türlü egzotik teknik yardımı almaya ihtiyacım olacak."</p>

  <p>Giordino esprili bir tavırla, "Sen hiç tasalanma," dedi. "Eğer o yazılar eskiden yazılmışsa, belki de eski yemek tariflerinden başka bir şey değildirler."</p>

  <p>Helm sordu. "Ne tür yemek tarifleri?"</p>

  <p>Giordino, "Keçi eti," dedi. "Keçi etinin binbir çeşit sunuluşu."</p>

  <h3 id="sigil_toc_id_15">13</h3>

  <p>"Affedersiniz acaba siz Hiram Yaeger misiniz?" Pat büyük bir hevesle NUMA binasının onuncu katını tümüyle işgal eden dev bilgisayar merkezine gelmişti. Genç kadın, Pennsylvania Üniversitesi'ndeki bilgisayar sihirbazlarının Ulusal Sualtı ve Denizcilik Kurumu'ndaki okyanus data merkezinden büyük bir hayranlıkla söz ettiklerini duymuştu. Bu merkezin, okyanus bilimi hakkında en fazla dijital datayı elinde tutan bir kuruluş olduğu kesindi. Atnalı şeklinde bir konsolun -elektronik kumanda birimlerinin bir araya toplandığı bir birim-, başında oturan kalın enseli adam, dede gözlüklerini aşağı çekip o özel ibadethanesinin kapısında duran kadına baktı. "Ben Yaeger'im. Siz de Dr. O'Connell olmalısınız. Amiral sizin bu sabah geleceğinizi söylemişti."</p>

  <p>Bu inanılmaz bilgi toplama gücünün arkasındaki beyin, Pat'in hayal ettiği kişiye hiç benzemiyordu. Her nedense Pat, Yaeger'in, Bili Gates ile Albert Einstein arası biri olacağını düşünmüştü. Oysa Yaeger ikisine de benzemiyordu. Levi's marka pantolon ve bembeyaz tişörtü üzerine bir ceket giymişti. Ayaklarında, sanki rodeo sahalarında binden fazla boğa yakalama yarışında kullanılmış gibi duran kovboy çizmeleri vardı. Hafifçe kırlaşmış saçları uzundu ve atkuyruğu şeklinde ensesinde toplanmıştı. Adamın sinekkaydı tıraşlı yüzü çocuksuydu. Daracık burnu ve kurşuni gözleri vardı. Eğer Pat, Yaeger'in Maryland'in en lüks semtlerinden birinde yaşadığını, başarılı bir ressamla evli olduğunu, dahası pahalı bir özel okulda öğrenim gören iki kızının olduğunu öğrenseydi, çok şaşırırdı. Yaeger'in tek merakı, eski, kullanım süreleri dolmuş bilgisayarları toplamaktı.</p>

  <p>Pat, "Umarım sizin çalışmanızı bölmemişimdir," dedi. "Sizi asansörde karşılayıp benim bölgeme getirmediler mi?"</p>

  <p>"Hayır, ben Dilbert'e benzemeyen biriyle karşılaşıncaya kadar çevrede dolandım."</p>

  <p>Scott Adams'ın çizgi roman kahramanı Dilbert'in koyu bir hayranı olan Yaeger güldü. "Sanırım bu sözleri bir iltifat saymam gerekecek," dedi. "Sizi birinin karşılayıp buraya getirmesini sağlamadığım için özür dilerim."</p>

  <p>"Hiç önemi yok. Ben kendime rehberlik yapıp bir tur attım. Sizin data imparatorluğunuz muazzam. Benim üniversitede çalışmaya alıştığım donanımla uzaktan yakından bir ilgisinin olmadığı kesin."</p>

  <p>"Size bir fincan kahve ikram edebilir miyim?"</p>

  <p>Pat, "Hayır, teşekkür ederim, ben iyiyim," dedi. "Çalışmaya başlayalım mı?"</p>

  <p>Yaeger kibarca karşılık verdi. "Nasıl isterseniz."</p>

  <p>"Odada çekilen fotoğraflar elinizde mi?"</p>

  <p>"Fotoğraf laboratuvarı, onları dün gece buraya gönderdi. Geç saate kadar burada kalıp onları Max'e aktardım."</p>

  <p>"Dirk bana Max'den söz etti. Onu çalışırken görmek için sabırsızlanıyorum. "</p>

  <p>Yaeger yanına bir sandalye çekti ama Pat'e bu sandalyeye oturmasını hemen söylemedi. "Eğer konsolun çevresinden dolaşıp önümüzdeki açık platformda durursanız, size Max'in benzersiz yeteneklerini gösterebilirim."</p>

  <p>Pat platforma geçip ortada durdu ve dönüp şaşkın şaşkın Yaeger'e baktı. Genç kadın adama bakarken, bilgisayar sihirbazının görüntüsü bulanıklaştı ve daha sonra tamamen yok oldu. Pat kendini ne olduğu belirsiz bir ortamda buldu. Derken duvarlar ve tavan daha belirginleşti ve genç kadın madende buldukları o odanın tıpatıp benzerinde ayakta durduğunu fark etti. Pat bunun bir sanal görüntü olduğuna inanmak istedi ama özellikle oda duvarlarında o yazılar belirmeye başlayınca, her şey gerçekmiş gibi göründü. Pat, "Bu inanılmaz bir şey," diye mırıldandı.</p>

  <p>"Fotoğraflardaki yazıların hepsi Max'in belleğine programlandı. Küçük bir sinema perdesi boyutlarında bir monitörümüz var ama yazıları orijinal perspektifinde görürseniz okumanız daha kolay olur diye düşündüm."</p>

  <p>Pat heyecanlanmaya başlamıştı. "Evet, evet," dedi. "Bir çırpıda yazıtların hepsini okumanın çok büyük yararı olacak. Teşekkür ederim ve Max'a da teşekkürler."</p>

  <p>Yaeger'in sesi, sanal odanın arkasından geldi. "Buraya geçin ve Max ile tanışın. Sonra da çalışmaya başlarız."</p>

  <p>Oda Pat'in gözüne öylesine gerçek gibi görünmüştü ki, nerdeyse, "Bunu yapamam," diyecekti. Fakat genç kadın sanki bir hayaletmiş gibi duvardan 9eçip, konsolun başında oturan Yaeger'in yanına gitti.</p>

  <p>Yaeger, "Max," dedi. "Dr. Pat O'Connell ile tanış."</p>

  <p>Yumuşak, kadınsı bir ses, "Nasılsınız?" dedi.</p>

  <p>Pat kuşkuyla Yaeger'e baktı. "Max bir kadın..."</p>

  <p>"Orijinal programa kendi sesimi aktardım. Fakat o zamandan beri birçok değişiklik uyguladım ve sonunda bir erkek sesi yerine bir kadının sesini dinlemeyi tercih edeceğime karar verdim."</p>

  <p>"Max, sesle mi harekete geçiyor?"</p>

  <p>Yaeger gülümsedi. "Max, yapay bir akıl sistemi. Basılması gereken düğme yok. Ona tıpkı normal bir insanla konuşur gibi hitap edebilirsiniz."</p>

  <p>Pat çevresine bakındı. "Buralarda bir mikrofon var mı?"</p>

  <p>"Altı tane var ama onlar çok küçük, siz göremezsiniz. Altı metrelik bir mesafe içinde istediğiniz yerde durabilirsiniz."</p>

  <p>Pat biraz korkmuştu. "Max..." dedi.</p>

  <p>Platformun hemen ötesindeki dev monitörde bir kadının yüzü belirdi. Kadın canlı renkler içinde Pat'e hayretle baktı. Gözleri topaz kahverengisiydi, saçları da parlak ve kumraldı. Kadının dudakları beyaz düzgün dişlerini ortaya çıkaran bir gülümsemeyle yayıldı. Omuzları, ta göğsüne kadar çıplaktı ve göğüsleri de monitörün alt kısmından yarım yamalak görünüyordu. "Merhaba, Dr. O'Connell. Sizinle tanıştığıma memnun oldum."</p>

  <p>"Bana lütfen Pat deyin."</p>

  <p>"Bundan sonra öyle yapacağım."</p>

  <p>Pat kadına hayran kalmıştı. "Çok hoş bir kadın," dedi.</p>

  <p>Yaeger gülümsedi. "Teşekkür ederim. Onun gerçek adı Elsie ve benim karım."</p>

  <p>Pat merakla sordu. "Birlikte iyi çalışabiliyor musunuz?"</p>

  <p>"Çoğu zaman. Fakat ben dikkatli davranmazsam, o da orijinali gibi sinirli ve hırçın olabiliyor."</p>

  <p>Pat zor duyulan bir sesle, "Pekâlâ, işte başlıyoruz," dedi. "Max, senin sistemine aktarılan sembollerin analizini yapabildin mi?" Max'in sesi, insan sesi olduğuna kuşku bırakmayan bir tonla, "Yaptım," diye karşılık verdi.</p>

  <p>"Acaba sembollerden bazılarını çözüp İngiliz alfabesine çevirebilir misin?"</p>

  <p>"Sadece yüzeysel bir tarama yaptım, fakat bayağı gelişme kaydettim. Odanın tavanındaki semboller bir yıldız haritasının parçaları." Yaeger emretti. "Açıkla."</p>

  <p>"Ben bu sembolleri, astronomide, gökyüzündeki gök cisimlerinin durumlarını saptamak için kullanılan son derece gelişmiş bir bağlantı sistemi olarak görüyorum. Sanırım bu harita, geçmiş devirlerde dünyanın belirli bir bölgesinde görülen yıldızların yok oluşlarındaki değişiklikleri de gündeme getiriyor."</p>

  <p>'Yani dünyanın dönüşündeki değişiklikler yüzünden, yıldızların da yer değiştirdikleri anlamına mı geliyor?"</p>

  <p>"Evet, bunun bilimsel terimleri presesyon (önce geliş) ve nütasyon (yönelim)." Max bilgi verdi. "Evet bilimsel terimler presesyon ve nütasyon. Çünkü yerküre yolundan sapıp ekvator çevresinde döner, güneş ile ayın yerçekimi gücünün en yüksek düzeyde olduğu bölüm Ekvator'un çevresidir ve bu da yerkürenin ekseninde çok hafif bir yalpalanmaya neden olur ve her 25.800 yılda bir uzayda dairesel bir koni çizer. Nütasyon ya da yönelim küçük, düzensiz bir harekettir ve her 18.6 yılda bir kutup çizgisini sallayıp her zamanki yerinden 10 saniye uzağa götürür."</p>

  <p>Pat, "Biliyorum," dedi. "Uzak gelecekte bir gün Polaris artık Kuzey Yıldızı olmayacak."</p>

  <p>Max bu sözleri doğruladı. "Evet, kesinlikle. Polaris yerinden uzaklaşırken, başka bir yıldız, yaklaşık 345 yıl içinde Kuzey Kutbu'nun üzerinde yer alacak, İsa’nın döneminden yüz yıl kadar önce, vernal equinox (İlkbaharın başlama noktası-21 Mart). Bağışlayın ama siz ilkbaharın başlama noktasını biliyor musunuz?"</p>

  <p>Pat, "Eğer kolejde astronomi derslerinde öğrendiklerimi yanlış hatırlamıyorsam vernal equinox, güneşin ekvatorla, güneyden kuzeye doğru bir çizgi içinde kesiştiği dönemdir."</p>

  <p>Max genç kadını kutladı. "Çok güzel. Öğrencilerini uyutmaktan hoşlanan bir profesör gibi konuştunuz. Her neyse, İsa'dan önce, ilkbahar noktası, Boğa burcundan geçiyordu. Fakat presesyon yüzünden, ilkbaharın başlama noktası şimdi Balık burcunda ve Kova burcuna doğru ilerliyor."</p>

  <p>Pat heyecandan yüreği ağzına gelmiş bir halde, "Anladığım kadarıyla siz bana o odanın tavanındaki yıldızlara benzeyen sembollerin geçmişteki yıldız sisteminin koordinatlarını simgelediğini belirtmek istiyorsunuz."</p>

  <p>Max, "Benim görüşüm bu," dedi.</p>

  <p>"Eskiler bu derece doğru tasarımlar yapabilecek kadar fen bilgisine sahip miydiler?"</p>

  <p>"Odanın tavanına o gökyüzü haritasını her kim çizmişse, o kişinin birkaç yüz yıl önce yaşamış astronomlardan çok daha bilgili olduğuna inanıyorum. O Asanlar, gökyüzündeki galaksinin değişmez olduğunu, güneş, ay ve gezegenlerin döndüklerini biliyorlardı. Harita, daha geçen yüzyılda keşfedilen Pluto gezegeni dahil, tüm gezegenlerin yörüngelerini gösteriyor. Adamlar, Betelgeuse, Sirius ve Procyon'un sürekli aynı yerlerde kaldıklarını; buna karşın diğer yıldızların binlerce yıl süresince hareket ettiklerini keşfettiler. İnanın bana o eski insanlar, yıldızlara bakma konusunda işlerini çok iyi biliyorlardı."</p>

  <p>Pat, Yaeger'e baktı. "Eğer Max, oda inşa edildiği zaman tavanına kazılan yıldız koordinatlarını çözebilirse, odanın inşa edildiği tarihi de saptayabiliriz." "Bence denemeye değer."</p>

  <p>Pat, "Sayı sisteminin çok küçük bir bölümünü çözdüm," dedi. "Bunun sana yararı olur mu, Max?"</p>

  <p>"Boşuna zahmet etmişsin. Onların sayı sistemlerini çoktan çözdüm. Doğrusu o sistemin basitliğini gerçekten dahiyâne buluyorum. Baytlarımı kelimeleri simgeleyen şekillere yöneltmek için sabırsızlanıyorum. "</p>

  <p>"Max?"</p>

  <p>"Efendim, Hiram?"</p>

  <p>"Sen çalışmanı, yıldız sembollerinin sırları üzerinde yoğunlaştır ve şimdilik alfabetik yazıları bir yana bırak."</p>

  <p>"Gökyüzü haritasını analiz etmemi mi istiyorsun?"</p>

  <p>"Elinden geleni yap."</p>

  <p>"Bana saat beşe kadar süre tanıyabilir misin? O saate kadar bir sonuca varabilirim."</p>

  <p>Yaeger karşılık verdi. "Zaman senin."</p>

  <p>Pat kulaklarına inanamamıştı. "Max, tamamlanması aylarca belki de yıllarca sürecek bir proje için sadece birkaç saate gerek duyuyor." Yaeger koltuğunda yana dönüp soğumuş kahveden bir yudum içtikten sonra, "Max'i asla küçümseme," dedi. "Hayatımın en verimli dönemini onu yaratmak için harcadım. Dünyada Max gibi bir bilgisayar sistemi yok. Ama beş yıl içinde onun da eskiyeceği kesin. Şimdilik Max'in yapamayacağı pek az şey var. O tüm kalbiyle ve ruhuyla bana ve NUMA'ya ait."</p>

  <p>"Ya patent ne olacak? Hiç kuşkusuz haklarınızı hükümete devretmek zorundasınız."</p>

  <p>"Amiral Sandecker, sizin bildiğiniz sıradan bürokratlardan biri değil. Onunla sözlü bir anlaşmamız var. Ben amirale güveniyorum o da bana güveniyor. Patent haklarından ve özel şirketler ya da hükümet daireleri için yapılacak çalışmalardan elde edilen gelirin yarısı NUMA'ya devrediliyor. Diğer yarısı ise bana kalıyor."</p>

  <p>"Siz gerçekten makul düşünen bir adam için çalışıyorsunuz. Başka herhangi bir işveren, size bir ikramiye, bir altın saat verir ve sırtınızı sıvazlayıp paraları da bankaya yatırırdı."</p>

  <p>Yaeger ciddi bir tavırla, "Çevremde makul adamlar bulunduğu için şanslıyım," dedi. "Amiral, Rudi Gunn, Al Giordino ve Dirk Pitt, hepsi de arkadaşım diye tanıtmaktan onur duyduğum kişiler."</p>

  <p>"Siz onları çok uzun zamandan beri tanıyor olmalısınız."</p>

  <p>"Aşağı yukarı on beş yıl oldu. Birlikte pek çok çılgınlıklar yaptık ve sayısız okyanus sırlarını çözdük."</p>

  <p>"Max'ın bize dönmesini beklerken, neden duvarlardaki sembolleri analiz etmeye başlamıyoruz. Belki de onların anlamlarını çözecek bir ipucu buluruz." "Tabii ya, neden olmasın?"</p>

  <p>"Odanın sanal görüntüsünü tekrar yaratabilir misiniz?" Yaeger, "Bunu istemek yeterli," dedi ve bilgisayarının klavyesiyle bir emir yazdı, böylece odanın iç kısmının duvarları yeniden belirdi. "Bilinmeyen bir alfabetik yazının sırrını çözmenin ilk kuralı sesli harflerle sessizleri birbirinden ayırmaktır. Bu şekillerin bazı düşünceleri ve eşyaları simgelediklerine dair bir belirti görmediğime göre, sembollerin alfabetik olduklarını ve kelimelerin seslerini kaydettiklerini varsayıyorum." Yaeger sordu. "İlk alfabenin kökeni nedir?" .</p>

  <p>"Kesin bilgi çok az, fakat epigrafistlerin çoğu, alfabenin M.Ö. 1500 yıllarında eski Filistin ve Fenike'de icat edildiğine inanıyorlar. Tabii önde gelen bilginler bu fikre katılmıyorlar. Fakat onlar da eski Akdeniz kültürlerinin tarih öncesi geometrik sembollerden esinlenerek alfabenin temellerini oluşturduklarını kabul etmeye yanaşıyorlar. Çok daha sonra, Yunanlılar alfabeyi uygulayıp geliştirdiler. Bugün kullandığımız harfler, onlarınkiyle akraba. Daha sonraki gelişmeler Etrüsk'lerden geldi. Onları yazılı bir dil olan Latinceyi yaratmak için o alfabeden bilgi aktaran eski Romalılar izledi. Daha sonra da onların klasik harfleri, bugün sizin ve benim kullandığımız yirmi altı harfli alfabeyi yarattı."</p>

  <p>"Çalışmaya nereden başlıyoruz?"</p>

  <p>Pat notlarını kastederek, 'Tabii en başından," dedi. "Odada gördüğüm sembollere benzeyen başka herhangi bir eski yazı sisteminin varlığından haberim yok. O yazıların hiçbir şekilde başka yazılardan etkilenmediği kesin, işte bu da çok olağandışı. Sadece Seltik Ogham alfabesiyle belli belirsiz bir benzerlik olabilir ama işte hepsi bu kadar."</p>

  <p>"Az kalsın unutuyordum." Yaeger, genç kadına ucunda minyatür bir kamera bulunan bir mil uzattı. "Max, sembolleri kodladı. Eğer sana yardım etmemi istersen, kamerayı sembole ya da üzerinde çalışmak istediğin yazıya doğru çevir, ben de bir yazı çözme programı geliştireyim."</p>

  <p>Pat yeniden dizginleri ele aldığı için mutluluk duyarak, "Bu çok iyi," dedi. "Önce değişik sembollerin bir listesini yapalım, sonra da her sembolün kaçar kez kullanıldığını araştıralım. Daha sonra da onları kelimelere dönüştürmeye çalışabiliriz." 'Yani 'bu' ve V gibi mi?"</p>

  <p>"Eski yazıların çoğunda bugün bizim kullanmaya alıştığımız kelimelere rastlayamazsınız. Ben ayrıca, sessiz harfleri incelemeden önce seslileri ayırmaya çalışacağım."</p>

  <p>Gün boyunca hiç ara vermeden çalıştılar. Öğle vakti, Yaeger, NUMA kafeteryasından sandviç ve meşrubat istetti. Pat'in şaşkınlığı giderek artıyordu. Sembollerin çözülmesi insanı çıldırtacak derecede basitti, ama saat beş olduğu halde, o sembollerin tariflerini hâlâ çözememişti. Pat sıkıntılı bir tavırla, "Sayı sisteminin kolayca çözülmesine karşın, alfabe niçin bu kadar uğraştırıyor?" diye mırıldandı. Yaeger, "Neden çalışmaya yarına kadar ara vermiyoruz?" dedi. "Ben yorgun değilim."</p>

  <p>Yaeger, "Ben de değilim," diye karşılık verdi. "Fakat yarın olaya farklı bir gözle bakabiliriz. Seni bilemem ama ben en iyi çözümleri genellikle gecenin ilerleyen saatlerinde bulurum. Dahası Max'in uykuya ihtiyacı yok. Gece süresince Max'i yazılara yönlendiririm. Sabahleyin Max tercüme konusunda bir fikir edinmiş olur."</p>

  <p>"Benim mantıklı bir itirazım olmayacak."</p>

  <p>"Çalışmaya ara vermeden önce Max'i arayayım. Bakalım yıldızlarla ilgili çalışmalarda bir gelişme kaydedebilmiş mi?" Yaeger'in parmaklarının klavye üzerinde gezinmeleri gerekmiyordu. Sadece bir düğmeye bastı ve, "Max, orada mısın?" diye sordu. Max'in öfkeli yüzü monitörde belirdi. "Sen ve Dr. O'Connell'in beni aramanız neden o kadar uzun sürdü? Aşağı yukarı iki saatten beri sizi bekliyorum."</p>

  <p>Yaeger pek öyle pişman olmuşa benzemiyordu. "Bağışla, Max," dedi. "İşimiz vardı."</p>

  <p>Pat saflıkla, "Bu proje üzerinde sadece birkaç saat çalışabildin," dedi. "Bir şeyler bulabildin mi?"</p>

  <p>Max, "Bir şeyler bulmak mı?" diye homurdandı. "Size bilmek istediğiniz her şeyi tam tamına açıklayabilirim."</p>

  <p>Yaeger emretti. "Sonuçlara nasıl ulaştığını anlatmakla işe başla."</p>

  <p>'Yıldızların hareketlerini kendi kendime hesaplayamayacağımı düşündün, değil mi?"</p>

  <p>"O senin projendi."</p>

  <p>"Bu işi başka bir bilgisayara yaptırma olanağı varken ben neden çiplerimi zorlayayım?"</p>

  <p>"Lütfen, Max, neler bulduysan bize de anlat."</p>

  <p>"Şey, öncelikle gökyüzündeki gök cisimlerinin koordinatlarını bulmak, çok karmaşık bir geometrik işlemi gerektirir. Ben sıkıcı ayrıntılara girmek istemiyorum. Benim sorunum, o odadaki kaya üzerine kazılmış koordinatların sitelerini bulmaktı. Gökyüzünü incelemek isteyenlerin bulundukları orijinal sitelerin yerlerini hesaplamayı başardım. Orion'un aşağısındaki üç yıldız da hareket halinde. Köpek yıldızı Sirius, Orion'un topuğunda ve yerinden hiç kıpırdamıyor. Bu sayıları elde edince, ulusal bilim merkezindeki astrometri bilgisayarına girdim."</p>

  <p>"Çok ayıp, Max. Başka bir bilgisayar şebekesine baskın yaptığın için benim başımı adamakıllı derde sokabilirdin."</p>

  <p>"Sanırım UBM'deki bilgisayar benden hoşlanıyor. Çünkü soruşturmamı bellekten silmeyi vaat etti."</p>

  <p>Yaeger homurdandı. "Umarım o bilgisayar verdiği sözü tutar." Aslında Yaeger numara yapıyordu. Kendisi de yüzlerce kez, izin almadan başka bilgisayar şebekelerine girmişti.</p>

  <p>Max hiç oralı olmadan açıklamasını sürdürdü. "Bilmiyorsan diye tekrarlayayım, astrometri astronominin en eski dallarından biridir ve yıldızların hareketleriyle ilgilidir." Max duraladı. "Beni takip ediyor musunuz?" Pat sabırsızlanarak, "Devam et," dedi. "Tabii UBM'deki bilgisayarın başındaki herif benimle boy ölçüşemez ama bu onun için birinci derecede önem taşıyan bir program olduğundan ona yağ çekip, oda inşa edildiği zaman Sirius ile Orion'un duruşlarındaki sapmayı hesaplattım."</p>

  <p>Pat soluğunu tutarak, 'Yani odanın yapıldığı tarihi saptadın mı?" diye sordu.</p>

  <p>"Evet."</p>

  <p>Yaeger sanki alacağı cevaptan korkuyormuş gibi, "Odadaki işaretler sahte mi?" diye sordu.</p>

  <p>"Eğer şu seni endişelendiren Coloradolu madenciler birinci sınıf astronomlar değil idiyseler, o İşaretler de sahte değil." Pat yalvardı. "Lütfen Max. O oda ne zaman inşa edilmiş ve duvarlarına o Şekiller ne zaman kazınmış?"</p>

  <p>"Hatırlarsanız, benim zaman tahminim yüz yıl oynayabilir."</p>

  <p>"Yani orası yüz yıldan önce mi yapılmış?"</p>

  <p>Max gerilimi artırmak ister gibi ağır ağır, "İnanır mısınız," dedi. "Dokuz bin yıllık bir şekil..." "Sen ne diyorsun?"</p>

  <p>"Diyorum ki, şu oda, Colorado taşlarından M.Ö. 7100 yılında yapılmış."</p>

  <h3 id="sigil_toc_id_16">14</h3>

  <p>Giordino, Bell Boeing tipi eğik pervaneli özel uçağı sabahın dördünde Güney Afrika'da Cape Town'ın hemen dışında mavi göğe yükseltti. Uçak, bir helikopter gibi kalkmıştı, ikiz pervaneli motorları kanatlarla doksan derece açı çiziyorlardı. O kocaman pervaneleri tropik havayı döverken, uçak diklemesine havalanmıştı. Giordino daha sonra iki eğik pervaneli motoru da yatay duruma getirip uçağın normal uçuşunu sağlayan kontrol kollarını çekti.</p>

  <p>Uçakta dokuz yolcu için koltuk vardı, fakat bu yolculukta uçak, yere bırakılmış kurtarma malzemelerinin dışında boştu. Giordino, uçağı Cape Town'dan almıştı çünkü en yakın mesafedeki NUMA gemisi, Crozet adalarından bin mil uzaktaydı.</p>

  <p>Bir helikopterin 2.400 millik yolculuğu en az dört kez yakıt ikmali yapmadan katetmesi imkânsızdı ve bu yolculuğu yakıt ikmali olmadan yapabilecek çok motorlu bir uçağın da volkanik adaya vardığı zaman inebileceği uygun bir alan yoktu. 609 model eğik pervaneli ise bir helikopterin inebileceği her yere iniş yapabilirdi ve bu iş için de ideal bir taşıttı. Rüzgârın alacağı yöne göre, her iki yöne de dört saat uçabilecekti. Ancak yakıt durumunun sürekli kontrol edilmesi gerekiyordu. Giordino kanatlardaki yedek yakıt tanklarına rağmen Cape Town'a geri dönebilmek için fazladan bir buçuk saat uçabileceğini hesapladı. Bu hiç de sıkıntısız, sıradan bir yolculuk olmayacaktı ama Giordino zaten hiçbir zaman tehlikesiz bir işe girişmezdi.</p>

  <p>Otuz dakika sonra, Giordino 4000 metre yüksekliğe ulaşmıştı ve uçağın rotasını Hint Okyanusu üzerinde güneydoğuya çevirmişti. Motorları en az yakıt tüketecek şekilde çalıştırdı ve hız göstergesinden saatte üç yüz mile yakın süratle uçtuklarını saptadı. Sonra da pilot yardımcısının koltuğunda oturan ufak tefek adama döndü.</p>

  <p>"Eğer bizimle bu delice maceraya atıldığın için pişman olduysan, artık fikrini değiştirmek için çok geç kaldığını kabul et." Rudi Gunn gülümsedi.</p>

  <p>"Amiral benim şu anda Washington'da masamın başında oturmadığımı öğrendiği zaman seninle sıvıştığım için başım yeterince derde girecek."</p>

  <p>"Altı gün ortadan kaybolmak için ne bahane uydurdun?"</p>

  <p>"Büromdakilere, NUMA'nın Danimarkalı arkeologlarla birlikte yürüttüğü sualtında bir gemi enkazının aranması projesini gözden geçirmek için Baltık Denizi'ne uçacağımı söyledim." "Peki, gerçekte öyle bir proje var mı?"</p>

  <p>"Bahse girerim ki mutlaka vardır. Bir balıkçının bulduğu bir Viking filosu olabilir."</p>

  <p>Giordino, Gunn'a harita verdi. "İşte buradan bakıp yolunu saptayabilirsin."</p>

  <p>"St. Paul Adası'nın büyüklüğü ne kadar?" "Yaklaşık iki buçuk mil kare."</p>

  <p>Gunn kalın gözlük camlarının arkasından Giordino'ya baktı. "Dua edelim de Amelia Earhart ile Fred Noonan'ın izinden gidiyor olmayalım."</p>

  <p>Üç saatten beri uçuyorlardı ve rüzgârı uçağın kuyruğundan aldıkları için de yakıttan tasarruf etmişlerdi. Onlar, doğudan gelen bulutların arasına girip de yağmur ve rüzgârla karşılaştıkları sırada Hint Okyanusu da gözden kayboldu. Giordino tekrar sakin havaya ve mavi göğe kavuşabilmek için uçağı yükseltti, altlarında fırtınalı bir deniz gibi oynaşan beyaz pamuksu bulutların üzerinden geçiyorlardı. Giordino on dakika uyumayı başardı, sonra hemen kendini toparlayıp aygıtları kontrol etti ve Gunn'ın önerisine göre rotada düzeltmeler yapıp tekrar uykuya daldı. Giordino bu uygulamayı o kadar çok tekrarladı ki, Gunn, saymak zahmetine katlanmadı. Aslında kaybolmaları ya da adayı geçmeleri olasılığı hiç yoktu. Eğik pervaneli uçakta en yeni Küresel Mevki Saptama Sistemi (GPS) vardı. GPS alıcısı bir dizi uyduyla temas kuruyor ve kesin olarak yön hesaplanıyor, daha sonra da data uçağın bilgisayarına programlanıyordu. Böylece Gunn uçağın yönünü, hızını, zamanını ve hedeften uzaklığını kararlaştırabiliyordu. Gun, Giordino'nun aksine uykucu değildi. O aynı zamanda Giordino'nun deyişiyle tam bir tasa kumkumasıydı. Gunn, Tahiti'de bir kumsalda, bir palmiye ağacının altında uzanmış keyif çatıyor olsa bile gevşeyemezdi. Gunn sürekli saatine bakıp uçağın durumunu kontrol ediyor arada da vakit buldukça adanın havadan çekilmiş fotoğrafını inceliyordu. Giordino uyanıp da aygıt panelini incelemeye başladığı zaman Gunn onun koluna hafifçe vurdu. "Yine uykuya dalma. İnişe geçmeye başlaman gerekir. Benim hesabıma göre ada kırk mil önümüzde." Giordino bir termostan aldığı suyla yüzünü ıslattı ve kontrol kolunu İki santim kadar ileri itti. Eğik pervaneli uçak ağır ağır inişe geçti. Görecek bir şey olmadığı için Giordino, sadece altimetrenin ters yönde dönen ibresine bakmakla yetinebilirdi. Fakat o, gözlerini yan camın önünde dönenip duran beyaz sise dikmişti. Sonra 1.500 metre yükseklikte bulutlardan sıyrıldılar ve üç saatten beri ilk kez okyanusu tekrar görebildiler.</p>

  <p>Giordino, "Aferin, Rudi," diye arkadaşına iltifat etti. "St. Paul Adası yaklaşık beş mil ilerde, yani iki dereceden daha az bir sapma gerekecek. Tam bodoslamadan adaya gireceksin."</p>

  <p>Gunn, "İki derece," dedi. "Bundan sonraki yolculukta daha iyi bir iş çıkarmalıyım."</p>

  <p>Çalkantılı hava geride kaldığı için, kanatların uçları da artık ses çıkarmıyordu. Giordino uçağın hızını kesti ve motorların uğultusu hafif bir iniltiye dönüştü. Yağmur şiddetini kaybetmişti, fakat uçağın ön camından sular akıyordu. Gunn ancak o zaman silecekleri çalıştırdı. Uçağı adayı denizin saldırısından koruyan yüksek kayalara doğru yöneltti.</p>

  <p>Giordino sordu. "Uçağı indirmek için uygun bir alan seçebildin mi?" Giordino küçük adaya ve denizden dev bir koni gibi yükselmiş görünen dağa baktı. Görünürde ne kumsal, ne de açık bir saha yoktu. Giordino sadece sarp kayalarla kaplı tepeler gördü. Gunn bir pertavsız alıp gözlerine yaklaştırdı. "Bu adayı santim santim taradım ve sonunda burasının bugüne kadar gördüğüm en berbat arazi olduğuna karar verdim. Gördüğüm kadarıyla burada taştan başka bir şey yok. Sadece bir taşçılık şirketine yararlı olabilir." Giordino sıkıntılı bir sesle, "Sakın bunca yolu hemen geri dönmek için katettiğimizi söylemeye kalkışma."</p>

  <p>"Sana inemeyeceğimizi söylemedim ki. Adanın tümündeki tek düzlük, dağın batı tarafındaki eteklerinde. Orası da zemini düz büyük bir taşlık gibi görünüyor."</p>

  <p>Giordino dehşete kapılmış bir halde aşağıya baktı. "Filmlerde bile helikopterleri dağların kenarlarına indirmiyorlar." Gunn sileceklerin arasından bir noktayı işaret etti. "İşte solunda. Doğrusu benim sandığım kadar da kötü görünmüyor."</p>

  <p>Giordino'nun açısından, dağın kenarındaki tek düzlük bir kamyonetin kasasından daha büyük görünmüyordu. Giordino'nun elleri kontrol kolundaki tekerleği okşarken ayakları da pedalları idare edip açısını düzeltiyor ve uçağın iniş hızını düzenliyordu. Giordino rüzgârı tam baş tarafından estirdiği için Tanrı'ya şükretti. O küçücük iniş yerinde oraya buraya dağılmış taşların bulunduğunu görebiliyordu, fakat bu taşların hiçbiri uçağın alt kısmına zarar verecek büyüklükte değildi. Giordino'nun bir eli koldan ayrıldı ve pervaneleri çalıştıran manivelaları bir yukarı bir yana çekerek uçağın helikopter gibi aşağı inmesini sağlamak istedi. Büyük çaplı pervaneler küçük taşları savurmaya başlamışlardı. Toz yığınları tekerleklerin altından bulut yığınları gibi yükseliyordu.</p>

  <p>Giordino ancak hissederek uçuyordu, başını aşağı uzatmış, bir gözü giderek yaklaşan yerdeydi, öbürü de uçaktan uzaklığı üç metreyi geçmeyen dağdaydı. Derken, tekerlekler taşlara değince hafif bir sarsıntı oldu ve uçak, yumurtalarının üzerine kuluçkaya yatmış şişman bir kaz gibi yere çöktü. Giordino rahat bir soluk aldı ve hız valfını çektikten sonra motorları stop ettirdi. Giordino üzerinden büyük bir yük kalkmışçasına rahatlayarak, "Geldik," dedi.</p>

  <p>Gunn'ın bir baykuşunkini andıran yüzü gülümsemeyle kırıştı. "Ona ne şüphe."</p>

  <p>“Yanımda dağ var. Senin yanında ne var?"</p>

  <p>Uçak inişe geçtiği sırada, dağın yan tarafı Gunn'ın dikkatini çekmişti ve ancak şimdi yan pencereden dışarı bakabildi. Gunn'ın çıkış kapısından bir buçuk metrelik mesafede, o küçücük düzlüğün yanı yüzlerce metre derinliğinde bir uçurumdu. Gunn'ın yüzündeki gülümseme kayboldu ve Giordino'ya döndüğü zaman yüzü solmuştu. Gunn çekine çekine, "Düzlük benim sandığım kadar geniş değilmiş," dedi.</p>

  <p>Giordino emniyet kemerini çözdü. "Odaya gitmek için bir yol araştırmış mıydın?"</p>

  <p>Gunn havadan çekilmiş fotoğrafı alıp kıyıdan yukarı doğru çıkan küçük bir kanyonu işaret etti. "Adaya gelen bir avcı grubunun dağa çıkmak için kullanabileceği tek yol burası. Pitt geminin seyir defterinde yazılanlara bakılırsa, albay ve adamları dağın yarısına tırmanmışlar. Biz şimdi aşağı yukarı o seviyedeyiz."</p>

  <p>"O dere hangi yönde?"</p>

  <p>"Güneyde. Ve bundan sonra soracağını bildiğim sorunun cevabı da şu: dağın batısındayız. Eğer biraz şansımız varsa, bir milden daha kısa bir mesafeyi yürümemiz gerekir, tabii albayın sözünü ettiği eski yolu bulabilirsek."</p>

  <p>Giordino mırıldandı. "Küçük adalar yarattığı için Tanrı'ya şükürler olsun. Fotoğrafta o eski yolu görebiliyor musun?"</p>

  <p>"Hayır,o yolun izini bile göremiyorum."</p>

  <p>Kurtarma malzemesinin bağlarını çözdüler ve sırt çantalarını aldılar. Yağmur yine başlamıştı, bu yüzden giyeceklerinin üzerine kötü hava koşullarına uygun giysilerini geçirdiler ve çizmelerini giydiler. Hazır olunca, uçağın yolcu kapısını açıp kayalık zemine ayakbastılar. Düzlüğün ötesinde uçurum vardı uçurumun ötesinde de Hint Okyanusu ve kurşuni dalgalardan başka bir şey yoktu. Her ihtimale karşı, uçağı büyük kayalardan birkaçına bağladılar. Gökyüzünün ürkütücü görüntüsü, adanın daha da sevimsiz ve ıssız görünmesine neden oluyordu. Gunn yağmurun altında gözlerini kısarak Giordino'ya önden ilerlemesini işaret etti ve takip etmeyi düşündüğü yönü eliyle gösterdi. Dağın eteğinden diyagonal bir yön takip ederek ilerlemeye başladılar. Zemini daha düzgün olan ve ayaklarının altında sağlam duran kayaların İç kısımlarında kalmaya gayret ettiler.</p>

  <p>Küçük geçitler ve kayaların arasından binbir güçlükle ilerlemeye çalıştılar. Hiçbiri dağcılıkta uzman olmadığı için dağcı kıyafetlerini giymeye de gerek görmemişlerdi. Görünüşe bakılırsa, yorgunluk Giordino'ya vızıltı geliyordu. Kalın ve güçlü gövdesi, kayalara bir hamlede tırmanıyordu. O, aslında göründüğünden daha çevik ve sağlamdı. Biraz sonra Gunn hiç gücünü yitirmeyen Giordino'dan geri kalmaya başladı. Bunun yorgunlukla bir ilgisi yoktu, sadece her on metrede bir durup gözlüklerini kurulamak zorunda kalıyordu. Yarı yola geldikleri sırada Giordino birden durdu. "Eğer senin hesapların doğru ise, o taş yol biraz ilerde, yukarımızda ya da aşağımızda olmalı."</p>

  <p>Gunn sırtını bir lav kayasına dayayıp oturdu ve rutubetten köpek kulağına benzeyen fotoğrafa bir göz attı. "Albayın herhangi bir sorunla karşılaşmadan derenin yolundan gittiğini varsayarsak, bizden üç yüz metre kadar aşağıdan dağın öbür tarafına geçmiş olması gerekir."</p>

  <p>Giordino diz çöktü, ellerini dizlerine koydu ve tepeden aşağı baktı. Gördüğü manzara onu kendinden geçirmişti, birkaç saniye öylece kaldı, sonra arkasına dönüp Gunn'ın yüzüne baktı. "Yemin ederim ki, bunu nasıl yaptığını bilemiyorum."</p>

  <p>"Ne demek istiyorsun?"</p>

  <p>"Oturduğumuz yerden dokuz metre kadar aşağıda düz taşlar döşenmiş daracık bir patika var."</p>

  <p>Gunn uçurumun kenarından aşağıya baktı. Hani neredeyse tükürüğünün ulaşabileceği bir mesafede bir yol gördü, aslında yol değil de patika sayılırdı</p>

  <p>Aşağı yukarı bir buçuk metre genişlikteydi ve hava koşullarının etkisiyle adamakıllı eskimişti. Bu patika iki yöne de gidiyordu, fakat toprak kayaları yolun büyük bir bölümünü yok etmişti. Taşlar arasındaki boşluklarda, Garip görünüşlü bir bitki ortaya çıkmıştı. Bitkinin lahanaya benzer yaprakları vardı.</p>

  <p>Gunn, "Bu yol, İngiliz albayın tarif ettiği yol olsa gerek," dedi. Giordino sordu.</p>

  <p>"Taşlar arasında yetişen o garip şey nedir?"</p>

  <p>"Kerguelen lahanası. Bu bitki acı bir yağ üretir ve sebze olarak pişirilip yenebilir."</p>

  <p>"Fotoğrafta yolun neden görünmediğini şimdi biliyorsun. Lahanalar onu gizlemiş."</p>

  <p>Gunn, "Evet, şimdi bunun farkına vardım," dedi.</p>

  <p>"Peki o bitki bu Tanrı'nın unuttuğu adada nasıl yetişmiş?"</p>

  <p>"Belki de rüzgâr, çiçek tozlarını suyun öbür yanından buralara getirmiştir."</p>

  <p>"Sen yolu hangi yönden katetmeyi düşünüyorsun?" Gunn'ın gözleri düz taşları görebildiği yere kadar inceledi. "Albay, sağımızdan yola inmiş olmalı. Yolun toprak kaymaları ve erozyonla o noktadan sonra kaybolduğu kesin. Dağın tepesinden aşağıya inmenin bir anlamı olmadığına göre, oda tepenin ilersinde gizli olmalı. Bu nedenle, biz de sola doğru gidip yukarı tırmanacağız." Sağlam gözükmeyen lav kayasının üzerinde dikkatle yürüyerek, düzenli bir şekilde yerleştirilmiş taşlara ulaştılar ve yoldan yukarı çıkmaya başladılar. Düz geçit onları rahatlatmıştı, fakat toprak kaymaları da başka bir sorundu, iki yerde toprak kayması yüzünden bozulmuş kısımlardan geçmek zorunda kaldılar. Yarıkların her biri yaklaşık on beş yirmi metre genişliğindeydi. Çok ağır ilerliyorlardı. Lav taşı bıçak gibi keskindi. Ayakları biraz kayacak olsa, gövdeleri tepeden aşağı yuvarlanacak, kayaların üzerinden denize kadar ineceklerdi.</p>

  <p>Son engel konusunda görüş alışverişinde bulunduktan sonra, oturup biraz dinlendiler. Giordino bir lahanayı koparıp onu tepeden aşağı fırlattı. Lahananın sıçrayarak düşüşünü ve yolculuğu sırasında parçalara ayrılışını seyretti. Giordino biraz sonra lahanayı unutmuştu ve onun bir top mermisi gibi pat diye suya düştüğünü fark etmemişti. Atmosfer hafifleyecek yerde, soğumuş ve daha yoğunlaşmıştı. Rüzgârın şiddeti artmıştı ve yağmurun yüzlerini kamçılamasına neden oluyordu. Kötü hava koşulları için yapılmış kıyafetlerini giymiş oldukları halde, yağmurun suyu, yakalarından içlerine sızmayı başarmış ve içlerindeki giysiler ıslanmıştı.</p>

  <p>Gunn, Giordino'ya kahve termosunu uzattı, termostaki kahve enikonu soğumuştu. Öğle yemekleri dört çubuk galetadan ibaretti. Henüz sefillik aşamasına gelmemişlerdi ama birazdan bu da olacaktı. Gunn dürbünüyle çevreyi inceleyerek, "Yaklaşmış olmalıyız," dedi. "Hemen ilerdeki o büyük kayanın ötesinde dağı çevreleyen o büyük yara izinden eser yok."</p>

  <p>Giordino yerinden kopmuş o koskocaman kaya parçasına baktı. "Şu oda öbür yanda olsa bari," diye homurdandı. "Hava karardığı zaman burada kısılıp kalmaya hiç de hevesli değilim."</p>

  <p>"Sen tasalanma. Bu yarıkürede en aşağı on iki saat ortalık aydınlık kalır."</p>

  <p>"Birden aklıma bir şey geldi." Gunn sordu. "Nedir o?"</p>

  <p>"İki bin millik bir çevrede ikimizden başka kimse yok." "Bak işte bu çok rahatlatıcı bir düşünce."</p>

  <p>"Ya bir kaza geçirir de yaralanırsak ve de buradan gidemezsek? İstesek bile ben bu fırtınada havalanmaya cesaret edemem."</p>

  <p>“Sandecker, ona durumumuzu bildirir bildirmez bir kurtarma ekibi gönderecektir." Gunn elini cebine soktu ve bir Globalstar uydu telefonu çıkardı. "Amiral telefonun sesi kadar yakınımızda."</p>

  <p>"Bu arada şu salak lahanalarla yetinmek zorundayız. Ama yine de ben almayayım."</p>

  <p>Gunn başını salladı. Hep şikâyet etmek, Giordino'nun kronik hastalığıydı, fakat kötü bir durumda yanınızda olmasını isteyeceğiniz tek kişiydi. Adamların ikisi de korku nedir bilmiyordu. Onların tek kaygısı, başarısızlığa uğrama ihtimaliydi.</p>

  <p>Gunn yüksek sesle, rüzgârın uğultusunu aşarak, "Odaya girince, fırtınadan kurtulmuş olacağız, o zaman üstümüzü de kuruturuz." Giordino'nun ikna edilmeye ihtiyacı yoktu. Ayağa kalkarak, "Öyleyse yolumuza devam edelim," dedi. "Kendimi kirli su dolu bir kovaya atılmış bez parçası gibi hissediyorum."</p>

  <p>Giordino, Gunn'ı beklemeden eski yolun yirmi beş metre kadar ilersindeki kayaya doğru yürümeye başladı. Tepe dikleşmişti ve başlarının üzerine dikilmiş duran muazzam bir kaya gibiydi. Yolun bir kısmı aşağı kaymıştı ve iki arkadaş kayanın yanından geçerken çok dikkatli olmak zorundaydılar. Kayayı geçince, insan eliyle yapılmış bir kemerin altından geçip odaya girdiler. Odanın girişi, onların düşündüğünden daha küçüktü, aşağı yukarı yolun genişliği kadardı, içerden bakılınca kemer simsiyah ve ürkütücü görünüyordu.</p>

  <p>Gunn, "işte burada," dedi. "Tam albayın tarif ettiği gibi." Giordino sonunda rüzgârdan ve yağmurdan kurtulmuş olmalarına sevinerek, "Birimizin Evreka (buldum) diye bağırması gerek," dedi. "Seni bilemem ama ben rahatlayabilmek için su geçirmez giysimi ve sırt çantamı çıkarmak istiyorum." "Ben de senin gibi düşünüyorum."</p>

  <p>Birkaç dakika içinde ikisi de sırt çantalarını çıkarmışlardı ve kötü hava kıyafetleri de uçağa dönüş yolculuğunda kullanılmak üzere tünele serilmişti. Sırt çantalarından ışıldaklarını çıkardılar, son kalan kahveyi içtiler ve toprak altındaki mahzenin derinliklerine doğru ilerlediler. Duvarlar gayet düzgündü, hiçbir çatlak ya da kabarıklık yoktu. Burada bir gariplik vardı, ürkütücü karanlık ve giriş bölümünden içeri yayılan rüzgârın uğultusu da garipliğin dozunu artırıyordu.</p>

  <p>Giordino ile Gunn biraz merakla ve biraz da huzursuzluk duyarak ışıldaklarının ışığını takip ederek yürümeyi sürdürdüler. O odada ne bulacaklarını merak ediyorlardı. Tünel birdenbire büyük, kare biçimi bir odaya açıldı. Giordino'nun sinirleri gerilmişti. Bir iskeletin ayağını, baldırını, kalçası, omurgası ile kaburga kemiklerini ve üzerinde hâlâ kızıl saçların izlerini taşıyan kafatasını görünce bakışları sertleşti. Lime lime olmuş ve küflenmiş giysiler hâlâ kemiklere yapışmış duruyorlardı.</p>

  <p>Gunn donmuş bir halde, "Bu zavallı, buraya kimbilir nasıl geldi, onu merak ediyorum," dedi.</p>

  <p>Giordino lambasının ışığını odanın içinde dolaştırdı, küçük bir ocağı ve çeşitli aletlerle eşyaları aydınlattı; bunların hepsi elde yapılmıştı ve yapımlarında tahta ile lav taşı kullanılmıştı. Ayrıca karşı köşede fok balığı derisi kalıntıları ve bir yığın kemik vardı.</p>

  <p>"Adamın elbiselerinden kalan parçalardan anladığım kadarıyla o bir kazazede denizciydi ve ölmeden önce bu adada ne kadar süre yaşadığını sadece Tanrı bilir."</p>

  <p>Gunn, "Albayın ondan hiç söz etmemesi biraz garip," dedi. "Madras gemisi, 1779'da normal rotasından çok uzaklara savrulunca su almak için hesapta olmayan bir mola vermek zorunda kalmıştı. Bu zavallı kayıp adam, adaya onlardan sonra gelmiş olmalı. Zaten aradan elli ya da yüz yıl geçmeden bu adaya başka bir geminin uğramadığı kesin."</p>

  <p>"O zavallı adamın bu çirkin, yağmurlu, soğuk volkanik kayalıklarda tek başına kalmasının ne kadar feci bir şey olduğunu tahmin bile edemiyorum. Zavallının kurtarılma umudu hiç yoktu ve tek başına ölüme gitme tehdidiyle yaşıyordu."</p>

  <p>Giordino, "Ama adam bir ocak çukuru açmış," dedi. "Acaba odun yerine ne kullanıyordu? Adada birkaç demet çalıdan başka bir şey yok."</p>

  <p>"Zavallı bulabildiği çalıları kullanmış olmalı..." Gunn birden sustu, bir dizi-nin üzerine yere çöktü ve elini küllerin arasında bir şey buluncaya kadar gezdirdi. Gunn oyuncak bir savaş arabasıyla oyuncak askerlerin kalıntıları olabilecek parçaları havaya kaldırdı. Üzüntü içinde, "Tarihi eserler," dedi. "Adam ısınmak için yapımlarında tahtanın da kullanıldığı eserleri yakmış olmalı." Gunn daha sonra lambasını Giordino'nun bulunduğu tarafa tuttu ve onun yüzünde gülümsemeye benzer bir ifade saptadı. "Komik bulduğun şey nedir?"</p>

  <p>Giordino mırıldandı. "Sadece düşünüyordum. Acaba o zavallıcık şu iğrenç lahanalardan kaç tane yemiştir?"</p>

  <p>. "Lahanaları tatmadan onların lezzetinin nasıl olduğunu bilemezsin."</p>

  <p>Giordino lambasının ışığını duvarlara tuttu ve Telluride'deki odada gördüğü duvar resimlerinin benzerlerini gördü. Odanın ortasında siyah lav taşından yapılma bir sehpa vardı. İngiliz albay, o kafatasını almadan önce bu siyah lav taşından yapılma sehpanın üzerinde duruyor olmalıydı. Lamba aynı zamanda odanın karşıdaki duvarını kaplayan taş yığınını aydınlattı. "Acaba o taş yığınının arkasında ne var?" "Başka bir duvar mı?"</p>

  <p>"Belki evet, belki hayır." Gunn'ın sesinde belli belirsiz bir kararlılık vardı.</p>

  <p>Giordino, küçük Rudi Gunn'ın zekâsına ve içgüdüsel dehasına güvenmeyi yıllar önce öğrenmişti. Giordino, arkadaşına baktı. "Öbür tarafta başka bir tünelin bulunduğunu mu düşünüyorsun?" "Evet, öyle."</p>

  <p>Giordino tıslar gibi mırıldandı. "Lanet olsun. Telluride'deki dostlarımız buraya bizden önce gelmiş olmalılar."</p>

  <p>"Seni böyle düşündüren sebep nedir?"</p>

  <p>Giordino lambanın ışığını, taş yığınının üzerinde gezdirdi. "Onların operasyon yöntemlerini dikkate aldım. Tünelleri havaya uçurmak gibi bir fetişleri var."</p>

  <p>"Ben buna ihtimal vermiyorum. Bu yığılma çok eskiden olmuş, yani taşlar arasında biriken tozlardan böyle bir sonuç çıkıyor. Yılbaşı ikramiyem üzerine bahse girerim ki, bu taşlar, albay ya da yaşlı denizci adaya gelmeden asırlarca önce buraya yığılmışlardı ve iki adam da orayı kazıp taşların arkasında ne olduğunu öğrenmek zahmetine katlanmadı." Gunn daha sonra lambasının ışığını taşların üzerinde gezdirdi. "Bu bana doğal görünüyor," dedi. "Öyle ağır bir yığılma değil bu. Sanırım, yığının arasından geçme şansımız olacak."</p>

  <p>"Erkeklik hormonumun bunun için yeterli olacağını hiç sanmam."</p>

  <p>"Kes sesini ve kazmaya başla."</p>

  <p>Sonunda Gunn haklı çıktı. Düşen taşlar öyle fazla sağlam değildiler. Giordino homurdanmasına rağmen katır gibi çalışıyordu. İki arkadaşın en güçlü olanıydı ve o daha ağır olan taşlarla ilgileniyordu, Gunn ise küçük taşları yana çekiyordu. Giordino elli kilo ağırlığındaki taşları sanki mantardan yapılmış gibi kolayca kaldırırken hareketlerinde büyük bir kararlılık seziliyordu. Bir saatten daha kısa bir süre içinde, ikisinin de sürünerek geçebilecekleri büyüklükte bir geçit açabilmişlerdi. Daha ufak tefek olduğundan önce Gunn geçide girdi. Lambasıyla ortalığı aydınlatmak için şöyle biraz duraladı. Giordino, "Ne görüyorsun?" diye sordu.</p>

  <p>"Altı metreye yakın bir uzaklıkta olan başka bir odaya giden kısa bir koridor var." Gunn bunları söyledikten sonra içerde sürüne sürüne ilerledi. Daha sonra ayağa kalktı ve üstünü temizledi. Giordino geniş omuzlarıyla yolculuğu daha kolay yapabilsin diye karşı taraftan bir sürü taşı kaldırdı, iki arkadaş bir an için duraladılar, lambalarının ışıklarını odaya tuttular, orada garip gölgeler vardı. Giordino ağır ağır ilerlerken, "İyi ki seni dinlemişim," dedi. "Benim pozitif algılama gücüm var. Seninle on papeline bahse girerim ki, buraya bizden önce kimse gelmedi." "Ben kuşkucuyumdur ama sen kazandın."</p>

  <p>İki arkadaşın içlerine şimdi bir korku düşmüştü, giderek artan bir ürpertiyle ikinci odaya girdiler ve lambalarının ışıklarını duvarlarda ve döşemede gezdirdiler. Görünürde hiç yazı ve resim yoktu, fakat lambalarının sarımsı beyaz ışığının aydınlattığı görüntü karşısında dehşetten donup kaldılar ve taştan oyulmuş sandalyelerde oturan yirmi mumyaya bakarken dinsel duyguların etkisi altında afalladılar. Girişin karşısında oturan iki mumya, yükseltilmiş bir platformdaydı. Diğerleri ise köşeli bir atnalı oluşturacak biçimde yanlara sıralanmışlardı.</p>

  <p>Giordino biraz da gölgeler arasından hayaletleri görmeyi bekler gibi fısıldadı. "Burası neyin nesi?"</p>

  <p>Gunn titrek bir sesle mırıldandı. "Burası bir mezar. Giysilere bakılırsa, çok eski olmalı."</p>

  <p>Mumyalar ve başlarındaki siyah saçlar, şaşılacak derecede iyi korunmuş-'ardı. Yüz hatları hiç bozulmamıştı ve giysileri de tamamdı. Kırmızı, mavi ve yeşil renkler kumaş üzerinde hâlâ fark ediliyordu. Odanın sonundaki iki mumya değişik deniz canlılarının resimleri oyulmuş taş sandalyelerde oturuyorlardı.</p>

  <p>Bu mumyaların giysileri özenle dokunmuş kumaşlardandı ve daha parlak renkliydiler. Harika desenler kazınmış ve Gunn'ın tahminine göre turkuvaz ve siyah opal taşlarla süslenmiş bakır bantlar alınlarını sarıyordu. Başlarında ise yüksek koni şeklinde başlıklar vardı. Mumyalar, yakalarına ve kol kapaklarına deniz kabukları, cilalı lav taşı ve bakır plakalarla egzotik şekiller işlenmiş uzun tunikler giymişlerdi. Ayakların hepsi işlenmiş deriden yapılmış ayaklara bol gelen ve konçları baldırlara kadar uzayan çizmeler içindeydi. Bu iki mumya besbelli diğerlerinden daha yüksek rütbeliydiler ve de daha önemli kişiler oldukları kesindi. Soldaki iskelet, sağdakinden daha iriydi. Gerçi mumyaların hepsinin hayattayken saçları uzundu ama erkekleri kadınlardan ayırt etmek çok kolaydı. Erkeklerin çeneleri daha büyüktü ve gözlerinin üzerlerinde daha fazla çizgi vardı. Kadınlarla erkeklerin sanki eşit güce sahip olduklarını belirlemek ister gibi baş bantlarının ve taçlarının aynı büyüklükte olması ilginçti. Erkeklerin hepsi, ortadaki mumyanın sağında belli bir açı teşkil edecek şekilde oturuyorlardı. Her iskeletin, ayaklarının dibinde bakır kâseler, büyük fincanlar ve onlarla aynı modelde kaşıklar vardı. Kâselerin de kaşıkların da delikleri vardı ve bu deliklere deri kordon geçirilmişti, yani bunlar gerektiğinde boyuna asılabiliyordu, bu da o insanların her zaman kendi sofra takımlarını yanlarında taşıdıklarını gösteriyordu. Özenle yapılmış, geometrik desenlerle süslenip güzelce cilalanmış toprak kaplar, taş sandalyelerin yanına dizilmişti, ayrıca, toplandıkları zaman çok güzel koku yaydıkları anlaşılan yapraklar ve çiçeklerle doldurulmuş büyük bakır ibrikler vardı. Bunlar, çok usta sanatçıların elinden çıkmışa benziyordu.</p>

  <p>Gunn mumyaları dikkatle inceledi. Uygulanan mumyalama sanatına hayran kalmıştı. Mısırlıların mumyalama tekniklerinden çok daha üstün bir teknik kullanıldığı kesindi. 'Öyle şiddete maruz kalıp ölmüş gibi bir durumları yok. Hepsi de sanki uyurken ölmüş gibi. Hepsinin yapayalnız ve unutulmuş kişiler olarak birlikte ölmek için buraya geldiklerine inanamıyorum."</p>

  <p>Giordino, "Mutlaka onları sandalyelerine yerleştiren biri olmalı," dedi. "Bu doğru." Gunn bir elini havada gezdirdi. "Hiçbirinin aynı şekilde oturmadığını fark ettin mi? Bazılarının elleri kucağında, bazıları ise kollarını sandalyelerin kollarına dayamışlar. Kral ve kraliçe ya da hayattayken unvanları her ne ise, başlarını yukarı kaldırmış, sanki kaderlerine bakar gibiler."</p>

  <p>Giordino mırıldandı. "Bana tiyatrocu numarası yapıyorsun."</p>

  <p>"Howard Carter'ın Kral Tutankamon'un mezarını gördüğü zaman benliğini saran duyguların aynısını hissetmiyor musun?"</p>

  <p>"Howard şanslıydı. O, bizim bulamadığımız bir şeyi buldu."</p>

  <p>"O da nedir?"</p>

  <p>"Çevrene şöyle bir bakın. Altın da yok. Gümüş de yok. Eğer bu insanlar, Tutankamon'la akraba iseler bile herhalde yoksul akrabaydılar. Bakırın bunlar için çok değerli bir metal olduğu anlaşılıyor."</p>

  <p>Gunn alçak bir sesle, "Acaba bu insanlar sonsuza dek sığınmak için buraya ne zaman geldiler?" diye mırıldandı.</p>

  <p>Giordino, "Bence neden geldikleri sorusunu sormalısın," dedi. "Sırt çantamdan kameramı alayım da bu yerin fotoğraflarını çekelim ve sonra da gidelim. Mezarlar içinde, ölüler arasında dolanmak nazik midemi hasta ediyor."</p>

  <p>Bundan sonraki beş saat süresince, Giordino kamerasıyla odanın santim santim fotoğrafını çekerken, Gunn da gördüklerini ayrıntılarıyla küçük bir teyp alıcısına kaydetti. Ayrıca orada gördükleri eserlerin hepsini de teker teker not defterine sıraladı. Hiçbir şeye dokunulmamış, her şey yerinde bırakılmıştı. İki arkadaşın çabaları, belki bir arkeolog ekibininkiler kadar bilimsel değildi, fakat çok zor koşullar altında çalışan iki amatör için gerçekten çok başarılı sayılabilecek bir iş çıkarmışlardı. Mezarın esrarını çözmek ve içindekilerin kimliklerini saptamak başkalarına, tarih uzmanlarına kalacaktı.</p>

  <p>İşlerini bitirdiklerinde vakit akşama yakındı. Kayalıktaki delikten sürünerek çıktıktan ve de o kazazedenin kemiklerinin bulunduğu odaya döndükten sonra Gunn, Giordino'nun yanında olmadığını fark etti. Hemen, tünelin tavanının çöktüğü yere geri döndü ve Giordino'nun büyük bir öfke içinde taşlan kaldırıp deliği tamamen kapamaya çalıştığını gördü.</p>

  <p>Gunn, "Bunu neden yapıyorsun?" diye sordu.</p>

  <p>Giordino işini bırakıp arkadaşına baktı, yüzüne yapışan tozların arasından akan ter yüzünde çizgiler oluşturmuştu. "Bizden sonra gelecek herife bedava bilet vermek istemiyorum. Bundan sonra mezara girmeyi her kim isterse, bunun için tıpkı bizim yaptığımız gibi çalışacak."</p>

  <p>İki arkadaş dönüş yolculuğunu şaşılacak derecede çabuk tamamlayıp uçağa ulaşmışlardı. Gerçi rüzgâr da yağmur da enikonu hafiflemişti ve dönüş yolculuğunda yukardan aşağı inmişlerdi. Sadece son yirmi beş metrelik bir bölümde yukarı tırmanmaları gerekiyordu. Uçağa adamakıllı yaklaşmışlardı ve alanın darlığını aralarında tartışıyorlardı. Tam bu sırada turuncu renkte bir alev bulutu oluştu ve ıslak havaya doğru yükseldi. Büyük bir gökgürültüsü ya da kulakları sağır eden sesler duyulmadı. Patlamanın sesi, daha çok bir teneke kutu içinde ateşlenen havai fişekten çıkan gürültüyü andırıyordu. Sonra da beşten top nasıl birden ortaya çıktıysa, aynı şekilde birden yok oldu ve geriye sadece kara bulutlara doğru döne döne yükselen bir duman yığını kaldı.</p>

  <p>Giordino ile Gunn olanları çaresizlik içinde ve dehşete düşmüş bir halde seyrediyorlardı. Uçağın motoru çok yüksekten yere düşmüş bir karpuz gibi yarılmıştı. Parçaları dört bir yana dağılmıştı. Metal parçalarının kayalara çarpmalarıyla çıkan madeni sesler kesildi ve iki adam oldukları yere mıhlanıp kaldılar. Bir dakikaya yakın bir süre ikisi de konuşamadı. Gunn dehşetten donakalmıştı, gördüklerine inanamıyordu. Giordino'nun tepkisi ise tam tersi oldu.</p>

  <p>O, çok ama gerçekten çok öfkelenmişti, yumruklarını sıkmıştı ve yüzü öfkeden bembeyazdı.</p>

  <p>Sonunda Gunn, "Bu imkânsız," dedi. "Görünürde hiçbir gemi yok, başka bir uçağın inebileceği bir alan da mevcut değil. Birinin uçağa bomba yerleştirip bize görünmeden kaçması imkânsız."</p>

  <p>"Bomba, biz Cape Town'dan havalanmadan önce uçağa konulmuştu," dedi Giordino. Ses tonu buz gibiydi. "Bomba, bizim dönüş yolculuğumuzda patlamak üzere ayarlanmıştı."</p>

  <p>Gunn boş gözlerle ona baktı. "Mezarı incelemekle geçirdiğimiz saatler... "</p>

  <p>"Bizim hayatımızı kurtardı. Katiller, her kim iseler, bizim orada ilgimizi çekecek bir şey bulamayacağımızı ve de çevreye bakınmak için sadece bir iki saat oyalanacağımızı düşünmüş olmalılar ve bu yüzden bombanın dört saat erken patlamasını sağlamışlar."</p>

  <p>"O kazazededen sonra başka birinin daha o odayı görmüş olduğuna inanamıyorum. "</p>

  <p>"Hiç kuşkusuz oraya gelenler Telluride'deki dostlarımız olamazlar, aksi halde o birinci odayı darmadağın ederlerdi. Birisi bizim St. Paul Adası'na gideceğimiz haberini sızdırmış olmalı ve biz de onlara yolu gösterdik. Şimdi onların birinci odadaki yazıları okumak için buraya gelmeleri de uzun sürmez."</p>

  <p>Gunn'ın kafası yeni koşullara uyum sağlamak için zorlandı. "Amirali tahminlerimizden haberdar etmeliyiz."</p>

  <p>Giordino, "Bunu şifreli yap," dedi. "Bu herifler çok iyi. Ona bir iddiaya girerim bunlar uydudan yapılan konuşmaları rahatça dinliyorlardır. Bizim Hint Okyanusu'nun dibinde balıklara yem olduğumuzu sanmaları çok daha iyi olur."</p>

  <p>Gunn telefonunu aldı ve numara çevirmek üzereyken, aklına bir şey geldi. "Ya katiller, amiralin kurtarma ekibinden önce buraya gelirlerse... "</p>

  <p>"O zaman taş atma egzersizi yapsak iyi olur, çünkü tek savunma silahımız taşlar."</p>

  <p>Gunn sıkıntılı bir yüzle çevresindeki taşlık araziye baktı. Gayet ifadesiz bir sesle, "Eh, hiç değilse cephanesiz kalma tehlikemiz yok," dedi.</p>

  <h3 id="sigil_toc_id_17">15</h3>

  <p>Polar Storm araştırma gemisi, bilim adamı yolcuları ve mürettebatıyla Antarktika yarımadasının çevresini dolaşmış ve Weddell Denizi'ni geçmişti ki, Amiral Sandecker'in Kaptan Gillespie'ye araştırma gezisini geçici olarak durdurmasını bildiren emri gemiye ulaştı. Kaptan buzdağlarının arasından hemen ayrılıp tam yolla, Prens Olav kıyısına gidecekti. Orada demir atıp, yeni bir emir gelinceye kadar Japonların Syowa araştırma istasyonunda bekleyecekti. Gillespie hemen başmakinisti ve makine dairesi ekibini çağırıp buzkıran araştırma gemisinin tam yol gitmesi gerektiğini bildirdi. Geminin yirmi knota - geminin deniz mili hesabıyla hızı- ulaştırılmasıyla imkânsızı gerçekleştirmişlerdi. Gillespie geminin yirmi iki yıl önce ancak on sekiz knot hızla gidebildiğini hatırlayınca çok etkilenmişti. Kaptan Gillespie eski gemisinin randevu yerine sekiz saat erken ulaşabilmesine sevinmişti. Deniz, demir atmak için çok derindi, bu yüzden gemiyi buzların dış kısmına çekti sonra makinelerin stop ettirilmesini istedi. Gillespie, 0 zaman Sandecker'e geminin istasyona vardığını ve yeni emirleri beklediklerini bildirdi. Gelen cevap çok kısaydı: "Bir yolcu almak için orada bekleyin." Bu bekleme, herkese yarım kalmış işlerini tamamlama fırsatı vermişti. Bilim adamları, bulduklarını analiz edip bilgisayara aktararak zamanlarını değerlendiriyorlardı, mürettebat ise geminin sıradan onarım işleriyle meşguldü. Uzun süre beklemeleri gerekmedi.</p>

  <p>Weddell Denizi'nden ayrılışlarının beşinci gününün sabahında, Kaptan Gillespie dürbünüyle denizdeki buzları incelerken, bir helikopterin sabahın erken saatlerinde buzları örten sisin arasından çıktığını gördü. Helikopter doğru­ca Polar Storm gemisine yaklaşıyordu. Kaptan, ikinci kaptana helikopteri ge minin kıç tarafındaki iniş yerine almasını söyledi. Helikopter birkaç saniye geminin üzerinde dolaştıktan sonra gemiye ¡nişe geçti. Bir evrak çantası ve seyahat torbası taşıyan bir adam, helikopterin kargo kapısından aşağı atladı ve Gillespie'nin ikinci kaptanıyla konuştu. Sonra da arkasına dönüp, onu gemiye getiren pilota el salladı. Helikopterin pervanelerinin dönüşü hızlandı ve giderek yükseldi. Pitt, Polar Storm gemisinin güvertesine geldiği sırada, helikopter de geri dönmek için yola çıktı. Pitt, kaptanı samimi bir tavırla selamladı.</p>

  <p>"Merhaba, Dan. Seni gördüğüme sevindim."</p>

  <p>"Dirk... Sen nereden çıktın?"</p>

  <p>"Magellan adalarında Punta Arenas'dan Hava Kuvvetleri'ne bağlı bir jet uçağıyla yakındaki Japon araştırma istasyonuna getirildim. Oradakiler beni helikopterlerinden biriyle gemiye ulaştırmak nezaketini gösterdiler."</p>

  <p>"Senin Antarktika'da ne işin var?"</p>

  <p>"Küçük bir araştırma projesi."</p>

  <p>"Amiralin dilinin altında bir şeyler gizlediğini anlamıştım. Öyle de sıkı ağızlı ki, hiçbir ipucu vermedi. Senin geleceğini ima bile etmedi."</p>

  <p>"Amiralin böyle davranmasının haklı nedenleri var." Pitt bunları söylerken çantasını harita masasına koyup açtı ve Kaptan Gillespie'ye üzerinde bazı koordinatlar yazılı bir kâğıt uzattı.</p>

  <p>"Gideceğimiz yer burası."</p>

  <p>Kaptan koordinatlara baktı ve deniz haritasını dikkatle inceledi. Sonra alçak bir sesle, "Stefansson Körfezi," dedi. "Hobbs adalarından hiç de uzak olmayan Kemp Sahili'ne yakın. Orada ilgi çekecek hiçbir şey yok. Benim gördüğüm en çıplak bölge. Ne arayacağız?"</p>

  <p>"Bir gemi enkazını."</p>

  <p>"Enkazı buzların altında mı arayacağız?"</p>

  <p>Pitt hafifçe gülümseyerek, "Hayır, buzların içindeki bir gemi enkazını arayacağız."</p>

  <p>Stefanson Körfezi, Gillespie'nin tarif ettiğinden daha viran ve kasvetli görünüyordu. Özellikle de kömür gibi kapkara bulutlarla kaplı ve de tehdit dolu o buzlarla örtülü olduğunda insanın içine sıkıntı veriyordu. Rüzgâr, bir yılanın sivri dişleri gibi insanı ısırıyordu. Pitt de kıtanın kıyısına ulaşmak uğruna buz yığınlarından geçmek için harcanması gereken fiziksel çabayı düşünmeye başladı. Sonra da 1858'den beri güvertelerine ayak basılmamış olan geminin keşfini düşününce adrenalini yükselmeye başladı.</p>

  <p>Pitt, acaba gemi Roxanna Mender ile kocasının bir buçuk asır önce buldukları yerde olabilir mi, diye düşündü. Yoksa zamanla buzlar gemiyi parçalamış mıydılar ya da tekne, açık denize sürüklenmiş ve bir süre sonra dondurucu sulara batmış mıydı?</p>

  <p>Pitt, Kaptan Gillespie'yi güvertenin ön kısmında dürbünle denizi incelerken buldu. "Balina mı arıyorsun?" diye sordu.</p>

  <p>Gillespie sıradan bir şeyden söz edermiş gibi, "U-gemilerini arıyorum," dedi.</p>

  <p>Pitt, kaptanın şaka yaptığını sandı. "Denizin bu bölümlerinde kurt sürülerine pek rastlanmaz."</p>

  <p>Gillespie dürbünün camlarını gözlerine iyice dayayarak, "Sadece bir gemi," dedi. "U-2015 gemisi. On gün önce bu gemiyle çarpışmamıza ramak kalmıştı, o günden beri hiç usanmadan bizi takip ediyor." Pitt hâlâ söylenenleri doğru duyduğundan emin değildi. "Sen ciddi misin?"</p>

  <p>Gillespie sonunda dürbünü gözlerinden çekti. "Evet, ciddiyim." Kaptan, sonra da Pitt'e U-gemisiyle karşılaşmalarını anlattı. "Gemiyi denizcilik kütüphanemdeki eski bir fotoğrafından tanıdım. Bundan hiç kuşkum yok. Bu gemi kesinlikle U-2015. Geminin bunca yıl nasıl sağlam kalabildiğini ya da bizim gemimizi neden takip ettiğini bana sorma. Bu sorulara verecek cevabım yok. Bildiğim tek şey, geminin orada olduğu."</p>

  <p>Pitt yıllar boyunca, Kaptan Gillespie ile en az dört projede birlikte çalışmıştı. Pitt, onu NUMA'nın araştırma gemileri filosunda çalışan en güvenilir kaptanlarından biri olarak tanıyordu. Dan Gillespie antika biri değildi, palavracı hiç değildi. O, aklı başında, kararlı biriydi ve sicilinde hiçbir kara leke yoktu. Kaptan Gillespie dümen başında olduğu zaman hiçbir kaza ya da yaralanma olayı yaşanmazdı. "Kim derdi ki, bunca yıl sonra..." Pitt'in sesi kesiliverdi. Ne söylemesi gerektiğinden emin değildi.</p>

  <p>Gillespie ciddi bir tavırla, "Benim deli gömleği giymeye hazır olduğumu düşündüğünü bilmem için aklından geçenleri okumama gerek yok," dedi. "Fakat dediklerimin doğru olduğunu sana kanıtlayabilirim." Bir ulusal dergi adına Araştırmanın öyküsünü yazmak için gemide bulunan Bayan Evie Tan, o ge-miyle çarpışma tehlikesi yaşadığımız zaman geminin fotoğraflarını çekmişti." Pitt sordu. "Şimdi denizaltının varlığını kanıtlayan bir şey görebiliyor musunuz? Bir periskop ya da şnorkel?"</p>

  <p>Gillespie cevap verdi. "Gemi gizleniyor ve derinlerde kalmayı yeğliyor."</p>

  <p>"O halde denizaltının orada olduğunu nasıl iddia edebiliyorsun?"</p>

  <p>"Gemideki bilim adamlarından biri, sualtı akustik mikrofonlarından birini yandan denize sarkıttı. Bilim adamı bu mikrofonu, balinaların konuşmalarım kaydetmek için kullanıyordu. Dinleme aygıtı geminin çeyrek mil kadar gerisinde kaldı. O zaman ben de makineleri stop ettirdim ve denizde öylece sürüklendik. Bu denizaltı derinlerde sessizce ilerleyebilen modern nükleer saldırı denizaltısı değil. Biz denizaltının makinelerinin sesini bir köpeğin havlamaları kadar net duyabildik."</p>

  <p>"Pek kötü bir fikir sayılmaz ama ben olsam bir meteoroloji balonuna bir manyetometre bağlardım."</p>

  <p>Gillespie güldü. "Bak bu da kötü bir fikir değil. Biz yandan taramayı da düşündük, fakat iyi sonuç almak için alıcıyı kullanmak gerekiyordu ki, bu da çok tehlikeli olabilirdi. Sen gemiye geldiğine göre, artık bazı soruların cevabını bulacağımızı umut ediyordum." Pitt'in zihninde uyarıcı bir şimşek çaktı. Alacakaranlık kuşağına girip girmediğini merak etmeye başlamıştı. Dördüncü İmparatorluktan gelen katillerle antika bir U-gemisi arasında bağlantı kurmak apaçık çılgınlıktı. Ama zaten olup bitenlerin hiçbiri mantıklı değildi ki. Pitt, "Amirale durumu bildirin," diye emretti. "Ona yardım gerekebileceğini söyleyin."</p>

  <p>Gillespie denizaltıyı ima ederek, "Onu taciz edelim mi?" diye sordu. "Geri gidip onunla kedi-fare oyunu oynayalım mı?"</p>

  <p>Pitt başını hayır anlamına hafifçe salladı.</p>

  <p>"Korkarım ki, bizim hayalet beklemek zorunda kalacak. Madras'ı bulmamız daha öncelikli."</p>

  <p>"Geminin adı bu muydu?"</p>

  <p>Pitt başını salladı. "1779'da kaybolan bir East Indiaman gemisi." Gillespie kuşkuyla "Ve sen o geminin kıyının hizasında bir yerde buzlar arasına sıkıştığını düşünüyorsun, öyle mi?"</p>

  <p>"Geminin hâlâ orada olmasını diliyorum."</p>

  <p>"O gemide NUMA için bu derece önem taşıyan şey nedir?"</p>

  <p>"Çok eski bir bilmecenin cevabı."</p>

  <p>Gillespie uzun bir açıklama istemeye niyetli değildi. Eğer Pitt'in açıklaması bu kadarla sınırlı kalacaksa, kaptan da yapılan açıklamayla yetinmek zorundaydı. Gillespie gemiden ve yolcularından sorumluydu. Eğer Polar Storm gemisinin güvenliği tehlikeye girmiyorsa, NUMA'daki patronlarının verdiği her emri sorgulamadan yerine getirirdi.</p>

  <p>"Gemiyi buzlarla kaplı bölgeye ne kadar yaklaştırmamı istiyorsun?"</p>

  <p>Pitt, kaptana bir kâğıt uzattı. "Polar Storm'u bu noktaya getirebilirsen, sa­na minnettar kalırım."</p>

  <p>Gillespie bir iki saniye sayıları inceledi. "Gemiyi enlem ve boylamlara göre hareket ettirmeyeli çok oldu ama senin istediğin yere mümkün olduğu kadar yaklaşmaya çalışacağım."</p>

  <p>"Pusulanın göstergeleri, sonra radyo sinyalleriyle yer saptaması, daha sonra da küresel durum saptaması. Bundan sonra da en yakın nerede tuvalet kâğıdı bulunduğunu saptayan bir sistem geliştirilecek."</p>

  <p>"Bu sayıları nereden aldığını sorabilir miyim?"</p>

  <p>"East Indiaman gemisini bulan Paloverde isimli balina gemisinin seyir defterinden buldum. Maalesef, bu saptamaların doğru olduğunu garanti edemem."</p>

  <p>Gillespie, "Biliyor musun," dedi. "Seninle bahse girerim ki, o eski balina gemisinin kaptanı, gemisini üç kuruşa feda edebilirdi, ama ben bir dolara bile bunu yapamam."</p>

  <p>Polar Storm gemisi buzların arasına girdi ve sanki geminin gidişine itiraz eden yan yana sıralanmış bir ekibin arasından geçiyormuş gibi buzlara karşı koydu. Bir mil boyunca, buzların kalınlığı otuz santimden fazla değildi ve geminin önündeki büyük yay şeklindeki korunma kalkanı, donmuş yorganı kolayca yarıyordu. Fakat kıyıya yaklaşınca, buzların da kalınlığı giderek artıp nerdeyse bir metreyi buldu. Sonra gemi yavaşlayıp stop etti, biraz geri geri gidip sonra tekrar buzların arasına daldı ve genişçe bir yer açıp ilerledi. Ne var ki buzlar yolunu kapatınca, bir daha stop etti. Ve gemiyi engelleyen buzlara karşı girişilen uygulama defalarca tekrarlandı. Gillespie buzlara saldırının etkileriyle ilgilenmiyordu. Kaptan uzun arkalıklı bir döner koltuğa oturmuş, geminin derinlik gösteren ekranından deniz yatağına sinyaller gönderilişini izliyordu. Sinyaller, geminin alt kısmıyla denizin dibi basındaki mesafeyi saptıyordu. Bunlar, incelenmemiş sulardı ve deniz haritacında derinliği belirtilmemişti.</p>

  <p>Pitt bir metre kadar geride durmuş, Gillespie'nin buzların parıltısını azaltan özel camlı dürbünüyle çevreyi inceliyordu. Kıyının hemen arkasındaki buzdağları, yaklaşık altmış metre yüksekliğe ulaştıktan sonra iyice alçalıp geniş bir düzlük oluşturuyordu. Pitt dürbünü buzdağlarının alt kısmına yöneltti, belki orada Madras gemisinin izini bulabilirdi. Fakat görünürde hiçbir işaret yoktu, buzlar arasında donmuş bir gemi veya buz kayaların arasından yükselen donmuş bir gemi direği görünmüyordu.</p>

  <p>"Bay Pitt."</p>

  <p>Pitt arkasına dönünce, tıknaz, gülümseyen bir adamla karşılaştı. Adamın yüzü pembeydi, pırıltılar saçan yeşil gözleri ve çarpık çarpık gülümseyen geniş bir ağzı vardı. Küçük ve de enikonu zarif bir el Pitt'e uzandı.</p>

  <p>Pitt'in söylediği tek söz, "Evet," oldu ve adamla tokalaşırken, onun elinin ne kadar güçlü olduğunu fark edince şaşırdı. "Ben Ed Northrop, bilim adamı ve buz uzmanıyım. Sizinle tanışma fırsatı bulduğumu hiç sanmıyorum."</p>

  <p>Pitt sevimli bir tavırla, "Dr. Northrop," dedi. "Amiral Sandecker'in sık sık sizden söz ettiğine tanık oldum."</p>

  <p>Northrop gülerek, "Umarım, amiral arkamdan iyi konuşmuştur," dedi.</p>

  <p>"Aslında amiral; Bering Denizi'nin kuzeyine yaptığınız yolculuk sırasında onun çizmelerini buzla doldurduğunuz için sizi hiç affetmemiş."</p>

  <p>"Jim gerçekten pek kinciymiş. Bu dediğiniz olay on beş yıl önceydi."</p>

  <p>"Siz Arktika ve Antarktika'da uzun yıllar geçirdiniz."</p>

  <p>"Tam on sekiz yıldan beri deniz buzu üzerinde çalışıyorum. Haa, bu arada sizinle gitmeyi gönüllü olarak seçtiğimi belirteyim."</p>

  <p>"Sakın beni nankörlükle suçlamayın ama oraya yalnız gitmeyi tercih edeceğim."</p>

  <p>Northrop başını salladı ve iki eliyle karnını tuttu. "Buzları okuyabilen iyi birinin size eşlik etmesinden kimseye zarar gelmez ve ben göründüğümden çok daha dayanıklıyımdır."</p>

  <p>"iyi bir noktaya değindiniz."</p>

  <p>Gillespie, "Dip geliyor," dedi. Sonra da makine odasına seslendi. "Makinelerin hepsi stop etsin, şef. Biz buradan ileri gitmeyeceğiz." Kaptan yan gözle Pitt'e baktı. "Bana verdiğin enlem ve boylam derecelerinin tam üzerindeyiz."</p>

  <p>"Teşekkürler, Dan. İyi bir iş çıkardın. Burası, 1858 yılının Antarktika kışında Paloverde gemisinin buzlar arasında sıkışıp kaldığı yer olmalı."</p>

  <p>Northrop, kaptan köprüsünün pencerelerinden, gemiden kıyıya doğru uzanan buz yığınlarına baktı. "Bana kalırsa kıyıya kadar iki mil yolumuz var. Sağlam havada kısa bir gezinti hepimize iyi gelir."</p>

  <p>"Gemide kar arabası yok mu?"</p>

  <p>"Kusura bakmayın ama işimizi gemiden kırk elli metre ötede yapacağız. Projenin bütçesini lüks malzemelerle şişirmek istemedik."</p>

  <p>"Sizce hava kaç derece olmalı?"</p>

  <p>"Sıfırın altında beş on derece kadar. Bu bölgeler için oldukça sıcak sayılır."</p>

  <p>Pitt, "Ben sabırsızlanıyorum," dedi.</p>

  <p>"Şimdi bu yörede mevsim sonbahar olduğu için kendinizi şanslı saymalısınız. İlkbaharda hava çok daha soğuk olur."</p>

  <p>"Ben ılık rüzgârları ve güneş batarken saronglarına sarınmış yerli kızların davullar eşliğinde dans ettikleri tropikal bölgeleri tercih ederim."</p>

  <p>Pitt'in gözleri doğruca onun yanına gelen çekici Asyalı kadına takıldı.</p>

  <p>Kadın gülümseyerek, "Fazla dramatik olmadınız mı?"</p>

  <p>"Ben böyle yaratılmışım."</p>

  <p>"Bana sizin Dirk Pitt olduğunuzu söylediler."</p>

  <p>Pitt samimi bir tavırla gülümsedi. "Umarım öyleyim. Ve siz de Evie Tan olmalısınız. Dan Gillespie bana, sizin buz araştırmalarının fotoğraflarını çekeceğinizi söyledi."</p>

  <p>"Sizin serüvenlerinizle ilgili pek çok şey okudum. Aradığınız her ne ise, geri döndüğünüz zaman sizinle bir röportaj yapabilir miyim?" Pitt hemen Gillespie'ye anlamlı bir bakış attı, o da başını salladı. "Senin hedefinden Tanrı'nın hiçbir kuluna söz etmedim." Pitt, genç kadının elini sıktı. "Size açıklama yapmaktan mutluluk duyarım, fakat projemizin nitelikleri kayıt dışı kalmalı." Genç kadın yüzünde masum bir ifadeyle, "Bu işin orduyla bir ilgisi var mı?" diye sordu.</p>

  <p>Pitt, fotoğrafçının onun ağzından laf almaya çalıştığını hemen fark etti. "Kayıtlara geçmiş askeri faaliyetlerle veya İspanyol kalyonları ya da kar adamlarıyla ilgisi yok. Aslında hikâye o kadar sıkıcı ki, kendine saygısı olan bir gazetecinin bu konuya ilgi duyabileceğinden kuşkuluyum." Pitt daha sonra Gillespie'ye döndü. "Görünüşe bakılırsa, denizaltıyı buz yığınlarının sınırında bırakmış olmalıyız." Kaptan, "Ya senin dediğin doğru ya da denizaltı buzların altından bizi izledi."</p>

  <p>İkinci Kaptan Bushey, Pitt'e, "Herkes hazır, sizi bekliyor," dedi. "Geliyorum."</p>

  <p>Tayfalar iskeleyi indirdiler ve üç kızağı buzların üzerine bıraktılar, kızaklardan birine buzları kırmak için kullanılacak aletler konmuş, üzeri tarpolin ile örtülmüştü. Diğer iki kızakta sadece sanat eserleri buldukları takdirde kızağa bağlamak için kullanılacak ipler vardı. Pitt, otuz santim kalınlığındaki yumuşak kar tabakasına basmış dururken Gillespie'ye baktı, o da gövdesi bir Kodiak ayısınınki kadar olan ve yüzü de bu hayvana benzeyen bir adama işaret etti. Üçüncü kaptanımı da sizinle birlikte yolluyorum. Bu bey Ira Cox." Cox göğsüne kadar uzayan sakallarının altından, "Sizlerle tanıştığıma seldim," dedi. Adamın sesi sanki karnının altında bir yerlerden gelir gibi boğuktu. Elini uzatıp tokalaşmaya kalkışmadı. Adamın o iri pençeyi andıran eli aynı şekilde koskocaman kutup eldivenleriyle örtülmüştü. "Bir gönüllü daha mı?"</p>

  <p>Gillespie, "Bu benim fikrimdi," dedi. "Amiral Sandecker'in üst düzey yöneticilerinden birinin belirsizliklerle dolu buzlar üzerinde tek başına kalmasına izin veremezdim. Bu sorumluluğu alamam. Bu şekilde, eğer herhangi bir sorunla karşılaşırsanız sağ kalma şansınız daha yüksek olur. Eğer bir kutup ayısıyla karşılaşırsanız, Cox onun icabına bakar."</p>

  <p>"Antarktika'da hiç kutup ayısı yoktur."</p>

  <p>Gillespie, Pitt'e bakıp omuzlarını silkti. "Neden işi şansa bırakalım?" Pitt ciddi ve inatçı bir tavırla karşı koymaya yeltenmedi. İçinden kötünün kötüsü olursa bu iki adam ya da ikisinden birinin onun hayatını kurtarabileceğini düşünüyordu.</p>

  <p>Antarktika'ya sonbahar geldiği zaman, fırtınalı denizler kıtayı sarar, fakat kış gelirken ısı düşmeye başlayınca, su yoğunlaşır ve parlak, yağlı bir görünüm oluşturur. Daha sonra pandispanya buzu adı verilen buz parçaları giderek büyürler ve birbirleriyle birleşip karla kaplı buz yığınlarını oluştururlar. Bu yıl buzlar erken geldiği için Pitt, Northrop ve Cox, oldukça düzgün bir zemin üzerinde hiçbir olayla karşılaşmadan yürüyebiliyorlardı. Birkaç buz kayalığının çevresini dolaştılar ve iki buzdağının yanından geçtiler. Pitt gözüne buzlarla kapı alanın, düzeltilmeden üzerine örtü serilmiş bir yatak gibi göründü.</p>

  <p>Otuz santim kalınlığında yumuşak kar yığınlarına bata çıka yürümek onların hareketlerini hiç etkilemiyordu. Tempolarını hiç yavaşlatmadan yürüdüler. Northrop önden gidiyordu. Bilim adamı yürürken buz zeminde bir çatlama var mı yok mu diye araştırıyordu. Northrop kızak çekme derdi olmadan yürüyordu, buzları incelemek için daha rahat hareket edebilmesi gerektiğini ısrarla vurgulamıştı. Bir kızağa koşulan Pitt, Northrop'un arkasından ilerliyordu. Babasının Colorado'daki kışlık evinden getirttiği kayakları ayaklarına geçirmişti En arkadan gelen üçüncü kaptan Cox kar ayakkabıları giymişti ve iki kızağa sanki oyuncakmışlar gibi hiç zorlanmadan rahatça çekebiliyordu.</p>

  <p>Bulutsuz gökyüzünde parıldayan güneşle birlikte çok güzel başlayan gün, bulutlar ufukta belirmeye başlayınca güzelliğini yitirmeye başladı. Masmavi gökyüzü yavaş yavaş kurşuni renk aldı ve güneş de soluk turuncu renkte bir toptan ibaret kaldı. Hafif hafif yağmaya başlayan kar da görüş mesafesini azaltıyordu Pitt giderek kötüleşen havaya aldırış etmedi ve ayaklarının altında, hemen bir kol boyu mesafedeki yeşil buz gibi suların aklına gelmesine de izin vermedi Pitt yaklaştıkça daha da yüksek görünen buz kayalara bakıp duruyordu. Çok içerler­deki buzlanmamış Hansen Dağları'nı uzaktan görebiliyordu, fakat hâlâ buzlar arasına gizlenmiş o gemi ortada yoktu. Pitt, insanoğlunun ayak basmadığı bu yerde kendini istenmeyen bir ziyaretçi gibi hissediyordu.</p>

  <p>Bir saat sonra buz kayalarına ulaştılar. Gillespie diğerleri buz alanının kıyısına gelinceye kadar onlardan gözlerini ayırmadı. Sırtlarındaki turkuvaz rengi NUMA kıyafetleri, çevrenin parlak beyazlığında kolayca fark edilmelerini sağlıyordu. Gillespie meteorolojiden gelen raporları belki onuncu kez gözden geçirdi. Kar yağışı çok hafifti ve hiç rüzgâr yoktu ama kaptan bu koşulların birkaç dakika içinde değişebileceğinin farkındaydı. Bilinmeyen faktör rüzgârdı. Bir anda rüzgâr çıkabilir ve de göz kamaştıran bembeyaz manzarayı bir cehenneme dönüştürebilirdi.</p>

  <p>Gillespie geminin uydu telefonunu eline aldı ve bir numarayı çevirdi. Onu hemen Sandecker'e bağladılar. Kaptan amirine, "Kıyıya çıktılar ve aramaya başladılar," diye bilgi verdi.</p>

  <p>Sandecker, "Teşekkürler, Dan," dedi. "Onlar geri dönünce bana haber ver."</p>

  <p>"Amiralim, telefonu kapamadan önce size söylemem gereken bir şey daha var. Korkarım ki, şaşırtıcı bir durumla karşı karşıyayız." Kaptan bu sözleri söyledikten sonra amirale U-gemisi ile ilgili kısa bir rapor verdi. Kaptan sözlerini tamamlayınca, amiral duyduklarını hazmetmeye çalışırken, kısa bir sessizlik oldu. Amiral sonunda, "Ben o meseleyi hallederim," dedi. Gillespie tekrar kaptan köprüsünün rüzgârdan korunan bölümüne geçti ve dürbününü gözlerine yaklaştırdı. "Bütün bunlar bir gemi enkazı için," diye mırıldandı. "Bari bu kadar zahmete değse." Pitt kıyıda cesaretinin kırılmamasına gayret ediyordu. Aslında o kadar eski bir zamanın içinde kaybolmuş bir şeyi aramanın akıntıya kürek çekmekten 'arksız olduğunu çok iyi biliyordu. 150 yıllık bir süre içinde geminin tümünü saran buzun miktarını saptamanın hiçbir yolu yoktu. Pitt'in bildiği kadarıyla, gemi buzların arasında elli metre kadar derinlikte olabilirdi. Polar Storm gemisini başlangıç noktası sayıp, buz kayalarının altında iki millik bir bölgeyi araştırmaya karar verdi. Pitt ve Cox ellerine sigara paketi büyüklüğünde birer elektronik aygıt almışlardı, bunların sayesinde her an bulundukları yerin saptanması sağlanacaktı. Pitt sola doğru kayaklarıyla ağır ağır ilerliyordu. Bu arada Cox ile Northrop da sağdaki bölgeyi incelediler. İki ekip de yaklaşık olarak bir millik bir mesafeyi araştırınca, başlama noktasına geri dönmeyi kararlaştırmışlardı.</p>

  <p>Zamanını diğerlerinden daha iyi değerlendiren Pitt, başlama noktasına onlardan çok daha önce geri döndü. Buz kayalarını santim santim inceleyen Pitt, Madras'a ait en küçük bir iz bile bulamadığı için düş kırıklığına uğramıştı Yarım saat sonra buz araştırmacısı da geri geldi ve sırtını buzdan bir yastığa dayayıp kollarını ve bacaklarını uzatarak oturdu. Soluklarının normale dönmesini ve ağrıyan dizleriyle bileklerinin dinlenmesini sağladı. Koyu renk gözlüklerinin arkasından Pitt'e bakan bilim adamı, yenildiğini belirten bir işaret yaptı. "Üzgünüm Dirk, buzlar arasında eski bir gemiye benzer bir cisim göremedim."</p>

  <p>Pitt de itiraf etti. "Ben de elim boş döndüm."</p>

  <p>"Testleri yapmadan kesin bir şey söyleyemem ama buzların bir ara kırıldığı ve geminin açık denize sürüklendiği oldukça güçlü bir olasılık."</p>

  <p>Gillespie'nin alçak sesi, Pitt'in kutup ceketinin ceplerinden birinden yükseldi. Pitt gemiden karaya yayın yapan bir el telsizini dışarı çıkardı ve, "Devam et, Dan," dedi. "Seni duyuyorum."</p>

  <p>Gillespie uyardı. "Şiddetli bir fırtına çıkacağa benziyor. Mümkün olduğu kadar çabuk gemiye dönmelisiniz."</p>

  <p>"Bu konuda seninle tartışacak değilim. Birazdan görüşürüz."</p>

  <p>Pitt telsizi yeniden cebine soktu, kuzeye doğru uzayan buz sahasına bakındı ve sadece alabildiğince uzayan bir boşluk görebildi. "Cox'u nerede bıraktın?"</p>

  <p>Northrop birden kaygılanmıştı, doğruldu ve karşı tarafa baktı. "Kayaların arasında bir girinti bulmuştu. Cox'un orayı inceleyip dışarı çıkacağını ve peşimden geleceğini sandım." "Ben gidip ona baksam iyi olacak."</p>

  <p>Pitt kayak sopalarını iterek kardaki ayak izlerini incelemeye başladı. Gidiş yolunda iki iz vardı, dönüşte ise sadece bir kişinin ayak izleri görülüyordu. Rüzgârın şiddeti giderek hızını arttırıyordu, minik buz parçacıkları ipek bir peçe gibi kalınlaşmaya başlamışlardı. İzler artık silinmişti ve güneş tamamen kaybolmuştu. Pitt, Roxanna Mender'in cesaretine hayranlık duymaktan kendini alamadı. Kadının o korkunç soğukta sağ kalabilmesinin bir mucize olduğunu düşündü. Pitt başının üzerinde dikilen buz kayalarının arasından kaymaya devam etti. Bir an o koca kayaların her an başının üstüne devrilebileceğini aklına getirdi.</p>

  <p>Pitt rüzgârın giderek artan uğultusunun arasından birinin bağırdığını duyar gibi oldu. Durdu, dikkat kesilip dinledi, bir yandan da buz sisinin engeli aşıp ilersini görmeye çalışıyordu. "Bay Pitt, buradayım."</p>

  <p>Pitt önce, kayanın donmuş beyaz yüzünden başka bir şey göremedi, sonra da turkuvaz bir lekenin kayayı ikiye bölen siyah geçitten sallandığını belli belirsiz bir şekilde fark etti. Pitt kayak sopalarını iyice buza daldırdı ve Cox'a doğru ilerledi. Kendini tıpkı, "Kayıp Ufuklar" filminde, Himalaya dağlarının kar fırtınası içinde büyük çaba harcayarak onu ebedi gençlik pınarına Shangri-La'ya götürecek olan tünele girmeye çalışan aktör Ronald Colman gibi hissediyordu. Pitt bir an, rüzgârla uçuşan buz parçacıklarının arasındayken, bir saniye sonra kendini kuru, sessiz ve rüzgârsız bir atmosferde buluverdi.</p>

  <p>Sopalarına tutunarak öne eğildi ve oldukça geniş buz mağarasına bakındı. Girişte o kasvetli görüntü, beyazdan siyaha dönüşmüştü. Pitt'in gözüne ilişen tek renkli şey de Cox'un soğuk havalar için hazırlanmış giysisiydi.</p>

  <p>Pitt başparmağını mağaranın girişinden içeri doğru uzatarak, "Çok kötü bir fırtına başlamak üzere," dedi. "Biz en iyisi hemen gemiye dönmeye bakalım."</p>

  <p>Cox kar gözlüklerini çıkardı, garip bir ifadeyle Pitt'e baktı. "Yani sen gitmek mi istiyorsun?"</p>

  <p>"Burası güzel ve rahat ama zaman kaybetmeyi göze alamayız."</p>

  <p>"Ben senin eski bir gemiyi aradığını sanıyordum."</p>

  <p>Pitt sıkıntılı bir sesle, "Ben de öyle sanıyordum," dedi.</p>

  <p>Cox eldivenli elini kaldırdı, işaret parmağını yukarı doğru uzattı.</p>

  <p>"Ee?"</p>

  <p>Pitt yukarı baktı. İşte orada, mağaranın tavanına yakın bir yerde, eski bir yelkenli geminin tahta kıç kısmı buzların arasından ortaya çıkmıştı.</p>

  <h3 id="sigil_toc_id_18">16</h3>

  <p>Pitt kayarak Northrop'un yanına döndü ve ikisi birlikte üç kızağı buz mağarasına taşıdılar. Pitt, ayrıca Gillespie'ye geminin bulunduğunu kısaca açıkladı ve buz mağarasının dışındaki kötü hava koşullarından çok iyi korundukları konusunda da güvence verdi. Cox hemen kızaklardan aletleri çıkardı ve çekiçle buzları kırmaya başladı. Yukarı tırmanmaya yarayacak girinti ve çıkıntılar yaratması gerekiyordu. Roxanna ile kocası Kaptan Bradford Mender, Madras gemisine girdikleri zaman üst güvertede buzdan eser yoktu ama aradan geçen yüz kırk yıl içinde buzlar geminin enkazını tamamen örtmüşlerdi ve direkleri de buzların arasında kaldığından gemi hiç görünmüyordu.</p>

  <p>Northrop, "Geminin bu kadar iyi muhafaza edilebilmesine şaşırdım," dedi. "Doğrusu geminin şimdiye kadar kürdan parçacıklarına dönüşmüş olacağını düşünüyordum"</p>

  <p>Pitt kuru bir sesle, "Bu da buz uzmanlarının da yanılabileceklerini gösteriyor," dedi.</p>

  <p>"Şaka bir yana, bu sorunun iyice araştırılması gerekiyor. Kıyının bu yanındaki buz kayaları parçalanmayıp büyümüşler. Bu görülmüş bir şey değil. Bu kayaların dışa doğru değil de yukarı yönelmeleri için mutlaka iyi bir neden olmalı."</p>

  <p>Pitt geminin ortaya çıkan bölümüne ulaşmak için buz kayasını kırarak basamaklar yapan Cox'a baktı. "İşler nasıl gidiyor, Ira?"</p>

  <p>"Tahtalar donmuş, kaskatı kesilmiş ve benim büyükannemin gözlük camı gibi kolayca kırılıyorlar. Ama bir saat içinde büyücek bir delik açabileceğimi tahmin ediyorum."</p>

  <p>"Aman ha, geminin tahtalarının arasında durmaya bak, yoksa gelecek hafta sen hâlâ bu mağarada olabilirsin."</p>

  <p>Cox, "Ah, bir geminin nasıl inşa edildiğini çok iyi biliyorsun, Bay Pitt." Pitt, "iltifatına teşekkürler," dedi Sen bizi kırk dakika İçinde gemiye sokabilirsek Kaptan Gillespie'den sana buz oymaktaki başarından ötürü bir mavi kurdele vermesini isteyeceğim."</p>

  <p>Cox öyle samimi olunması kolay biri değildi. Polar Storm gemisinde çok az arkadaşı vardı. Pitt'i ilk kez gördüğü zaman onun NUMA karargâhından gelme kibirli bir bürokrat olduğu kanısına varmıştı, fakat özel projeler müdürünün insancıl, hiçbir saçmalığa fırsat vermeyen ama aynı zamanda esprili biri olduğuna hükmetmeye başlamıştı. Gerçekten de Cox, ondan hoşlanmaya başlamıştı. Buz parçacıkları, kıvılcımlar gibi uçuşmaya başladılar. Otuz dört dakika sonra, Cox aşağıya indi ve zafer kazanmış biri havasında, "Ah, beyler, artık bir giriş yerimiz var," diye müjde verdi. Pitt başıyla, adamı selamladı. "Teşekkürler, Ira. General Lee görse, seninle övünürdü."</p>

  <p>Cox da selama karşılık verdi. "Her zaman dediğim gibi, Konfedarasyon paranızı kendinize saklayın. Hiç belli olmaz, bakarsınız Güney yine ayaklanır." "Bak işte bunun olabileceğine inanırım."</p>

  <p>Pitt, Cox'un buzda oyduğu basamak yerlerinden tırmanarak önden yukarı çıktı ve delikten içeri girdi. Ayakları, deliğin bir metre kadar altındaki güverteye değdi. Kasvetli görüntüye bir göz atınca, geminin kıç bölümündeki mutfağına girdiğini fark etti. "Orada ne görüyorsun?"</p>

  <p>Pitt cevap verdi. "Donmuş bir mutfak sobası." Daha sonra delikten dışarı uzanarak, "Yukarı gelin ve fenerleri getirin," diye seslendi. Cox ile Northrop, hemen Pitt'in yanına geldiler ve alüminyum kaplamalı halojen fenerler, ortalığı güneşli bir günmüş gibi aydınlatıverdi. Büyük demir sobanın ve fırının üzerindeki buz tabakası da olmasa, mutfak sanki hiç kullanılmamış gibi görünüyordu. Pitt fırının ocak kapağını açtı, fakat içerde hiç kül bulamadı.</p>

  <p>Cox, "Raflar bomboş," dedi. "Kazazedeler ne kadar kâğıt, teneke kutu ve cam eşya varsa hepsini yemiş olmalılar."</p>

  <p>Northrop huzursuz olduğunu belli edecek bir tavırla, "Belki sadece kâğıtları yemişlerdir," dedi.</p>

  <p>Pitt, "Birbirimizden ayrılmayalım," dedi. "Birimiz, ötekilerin gözünden kaçan bir şeyi fark edebilir."</p>

  <p>Cox sordu. "Bizim arayacağımız belli bir şey var mı?"</p>

  <p>"Kaptanın kamarasının altında kıç tarafta bir depoyu bulmalıyız."</p>

  <p>"Ben, o depo bulunduğumuz yerden iki güverte aşağıda olmalı derim."</p>

  <p>"Burası geminin subaylarıyla yolcuların mutfağı olsa gerek. Kaptanın kamarası da herhalde yakındadır. Hadi aşağıdaki koridoru bulalım."</p>

  <p>Pitt bir kapıdan geçti ve feneriyle yemek odasını aydınlattı. Masa, sandalyeler ve çevredeki eşya, iki buçuk üç santim kalınlığında buzla kaplanmıştı. Halojen lambanın ışığı altında odanın tümü kristal bir avize gibi parıldıyordu. Yemek masasının ortasında bir çay takımı vardı, sanki kullanılmayı bekler gibiydi.</p>

  <p>Northrop rahatlayarak, "Burada hiç ceset yok," dedi.</p>

  <p>Pitt, "Hepsi kamaralarında ölmüşler," dedi. "Belki donma, açlık ve iskorbit hastalığı gibi üç neden bir araya gelmiştir."</p>

  <p>Cox sordu. "Buradan sonra nereye gidiyoruz?"</p>

  <p>Pitt elindeki fenerle yemek masasının ötesindeki kapıyı işaret etti.</p>

  <p>"Dışarı çıkınca... Aşağıdaki güverteye giden bir geçit olması gerek."</p>

  <p>"Sen iki yüz yıllık bir gemide yolunu nasıl bu kadar iyi bulabiliyorsun?"</p>

  <p>"East Indiaman ticaret gemilerinin resimlerini ve eski planlarını inceledim. Şimdiye dek bu gemilerden hiçbirini görmemiştim ama artık her köşeyi ezbere biliyorum."</p>

  <p>Bir merdivenden aşağı indiler, basamakları kaplayan buz yüzünden ayakları kayıyordu ama ayakta kalmayı başardılar. Pitt, onları eski topun yanından geçirip arka tarafa götürdü, eski top da sanki dökümhaneden yeni çıkmış gibiydi. Deponun kapısı hâlâ açıktı, yani tam Roxanna ile Paloverde gemisinin mürettebatının bıraktığı gibi. Pitt tüm benliğini saran bir sezgiyle içeri girdi ve fenerinin ışığını depoya tuttu.</p>

  <p>Sandıklar yerden tavana kadar üst üste konmuşlardı. 1858 yılında son kez görüldükleri gibi duruyorlardı.</p>

  <p>Tahta sandıklardan ikisi kapakları açılmış bir halde yerde duruyordu. Bakır bir ibrik kapının arkasında yana yatmış vaziyetteydi. Mender ile adamları buzların erimeye başladığını öğrenip de telaşla gemiyi terk ettikleri zaman bu ibrik de yere yuvarlanmış olmalıydı. Pitt yere diz çöktü ve açık sandıklardaki öteberiyi büyük bir ihtimamla çıkarıp donmuş döşemeye bıraktı. Kısa bir süre içinde, köpekler, kediler, sürü hayvanları, aslanlar gibi bildik hayvanların figürlerini ayırmakla kalmadı, aynı zamanda daha önce hiç görmediği bazı yaratıkların da heykelciklerini sandıktan çıkardı. Bunların bazıları bakırdan yapılmıştı, pek çoğu bronzdu. Pitt, ayrıca insan figürleri de buldu, bunların çoğu kadın figürüydü, uzun elbiseler giymişlerdi. Garip çizmeli ayakları eteklerinin altında gizlenmişti. Kadınların saçları uzundu, bele kadar inen örgüleri vardı ve göğüslerin dolgunluğu da hiç abartılı değildi.</p>

  <p>Sandıkların dibinde de kumar masalarında görülen fişlere benzeyen yuvarlak bir santim kalınlığında ve on santim çapında bakır diskler vardı. Disklerin ¡ki tarafına da Pitt'in Cennet Madeni'ndeki odada gördüğü sembollerin aynısı olan altmış sembol kazınmıştı. Disklerin ortasında bir tarafta bir erkeğin, öbür tarafta da bir kadının şekli çiziliydi. Adam, başına bir kenarı yukarı kaldırılmış ucu sivri uzun bir şapka giymişti. İskoçların kilt eteklerine benzeyen bir etek ve bunun üzerine giyilmiş uzun harmaniyeye benzeyen bir giysi geçirmişti. Adam, başında bir tek boynuz bulunan bir atın üstündeydi ve başının üzerinde enli bir kılıç tutuyordu, ağzını açıp dişlerini gösteren koskocaman canavar kılıklı bir sürüngenin kafasını bu kılıçla uçurmaya hazırlanır gibiydi.</p>

  <p>Diskin öbür tarafındaki kadın, erkekle aynı kıyafeti giymişti, fakat vücudunu deniz kabuklarına benzeyen ve bir tür boncuk olduğu sanılan garip süslerle bezemişti. Kadın da başının ortasında bir boynuz bulunan bir ata binmişti. Kadın elinde bir kılıç değil bir ok tutuyordu ve Pitt, kadının binlerce yıl önce nesli tükenmiş olan uzun azı dişli bir kaplanı öldürmeye hazırlandığını gördü. Pitt'in aklı bir başka zamana ve bir sis perdesinin arkasına gizlenmiş, hayal meyal fark edilen bir yere gitti. Diskleri elinde tutarken, onları yaratanlarla sanki bir temas kurmuş gibi oldu. Fakat öyle rasgele gözden geçirmek, Pitt'in âdeti değildi. O şimdi ve burada olanları görmeye koşullandırılmıştı. Geçmişi bugünden ayıran o görünmeyen duvardan geçemezdi.</p>

  <p>Pitt'i daldığı hayallerden Güney aksanıyla konuşan Cox uzaklaştırdı. "Bu eşyaları kızaklara doldurmaya başlamak istiyor musun?" Pitt gözlerini kırpıştırdı, başını salladı. "Sandıkların kapaklarını kapatır kapatmaz, onları sırayla öbür güverteye taşıyacağız. Sonra da halatla, senin mağarada açtığın deliğe indiririz." Northrop, "Tam yirmi dört sandık saydım," dedi. "Sonra sandık yığınının yanına gitti ve birini kaldırmak istedi. Yüzünde kırmızının dört tonu oluştu ve gözleri faltaşı gibi açıldı.</p>

  <p>Hemen durumu fark eden Cox sandığı Northrop'tan sanki küçük bir bebekmiş gibi kolayca aldı. "Ağır işleri bana bıraksan iyi edersin, doktor."</p>

  <p>Yaklaşık elli kilo ağırlığındaki sandığı taşımaktan kurtulduğuna sevinen Northrop, "Sana ne kadar minnettar olduğumu bilemezsin, Ira," dedi.</p>

  <p>Cox İşin en zor kısmını üstlenmişti. Her sandığı bir omzuna koyup merdivenden inerek Pitt'e götürüyor, o da sandığı halata bağlayıp aşağıya sarkıtıyordu. Burada da Northrop sandığı kızağa yerleştiriyordu. Sandık taşıma işini bitirdiklerinde her kızağa sekizer sandık yüklenmişti.</p>

  <p>Pitt mağaranın girişine doğru yürüyüp gemiyi aradı. Gillespie'ye, "Sizin oradan fırtına nasıl görünüyor?" diye sordu. "Geminin meteoroloğuna göre, fırtına birkaç saat içinde patlayabilir."</p>

  <p>Pitt, "Kızaklar eski eserlerle doldu," dedi. "Yardıma İhtiyacınız var mı?"</p>

  <p>"Her kızakta aşağı yukarı dört yüz kilo yük var. Onları Polar Storm gemisine kadar çekebilmek için yapılacak her türlü yardım minnetle kabul edilir."</p>

  <p>Gillespie, "Hava açılıncaya kadar orada bekleyin," dedi. “Yardım ekibini ben bizzat yöneteceğim."</p>

  <p>"Bu geziyi yapmak istediğinden emin misin?"</p>

  <p>"On sekizinci yüzyıldan kalma bir geminin güvertesinde yürümezevkinden yoksun mu kalayım? Fransa'da ne kadar konyak varsa, hepsini versen yine de bunu kabul etmem."</p>

  <p>"Seni kaptanla tanıştıracağım."</p>

  <p>Gillespie merakla sordu. "Sen kaptanı gördün mü?"</p>

  <p>"Henüz görmedim, fakat eğer Roxanna Mender, abartmamışsa, kaptan taş gibi sağlam."</p>

  <p>Kaptan Leigh Hunt, hâlâ 1779'da öldüğü yerde, masasının başında oturuyordu. Bunca zamandır hiçbir şey değişmemişti, sadece geminin seyir defterinin durduğu yerde buzlanma daha azdı. Kederli bir hava içinde beşikte yatan çocuğu ve Bayan Hunt'ı incelediler, iki yüz yıldır biriken buzlar, kadının üzgün ve narin hatlarını kaplamıştı. Köpek sadece donmuş bembeyaz bir yığından ibaretti.</p>

  <p>Kamaraları gezdiler, çoktan ölmüş olan yolcuları halojen lambalarıyla aydınlattılar. Işık altında buz yığınları parıldıyor, altlarında gizlenen gövdelerin görülmesini zorlaştırıyordu. Pitt, bu insanların hayattaki son saniyelerini gözlerinin önünde canlandırmaya çalıştı, fakat facia öylesine üzücüydü ki, olanları düşünmeye katlanmak bile imkânsızdı. O gölgelerle dolu kasvetli ortamda, donmuş mumyaları görmek, onların bir zamanlar yaşayan, nefes alan ve dünyanın ücra bir köşesinde ölünceye kadar günlük hayatlarını sürdüren insanlar olduklarına inanmak çok güçtü. Yüzlerin bazılarındaki ifadeler kelimelerle anlatılamayacak kadar korkunçtu. Acaba kurtarılma umudu olmadan ölümü beklerken, her birinin son düşüncesi ne olmuştu?</p>

  <p>Northrop mırıldandı. "Bu bir kâbus. Fakat muhteşem bir kâbus..." Pitt şaşkın gözlerle adama baktı. "Muhteşem mi dedin?" "Bütün bu gördüklerimiz muhteşem. İnsan vücutları mükemmel korunmuş, zamanla donup kalmışlar. Bunun kriyogeniks -soğukla ilgili bilim- bilimi için ne büyük anlam taşıdığını bir düşünsene. Bu insanların hepsini hayata döndürme ihtimalini aklına getirsene." Pitt bu sözleri duyunca beyninden vurulmuşa döndü. Acaba bilim bir gün, Madras gemisinin yolcularına ve mürettebatına yeniden doğma şansını sağlayabilir miydi?</p>

  <p>"İki yüz yıl sonra hayata dönen biriyle yapılacak konuşmamdan sonra yeniden yazılacak tarihi bir düşünsene." Northrop ellerini havaya kaldırdı. "Neden bu hayalle oyalanıyorsunuz? giz bunun gerçekleştiğini göremeyiz." Pitt bu ihtimali dikkate aldı. "Belki göremeyiz," dedi. "Fakat keşke o zavallıların 1779'dan sonra dünyalarına neler olduğunu gördükleri zaman gösterecekleri tepkiye tanık olabilsem." Fırtına bulutları geçip gitti ve dört saat sonra rüzgâr kesildi. Cox mağaranın dışında durup buz aletlerini koruyan sarı tarpolini bayrak gibi salladı. Bir grup karaltı bu işareti fark etti ve buzların üzerinden mağaraya doğru ilerlemeye başladılar. Pitt tam on adet turkuvaz renkli karınca benzeri yaratığın onlara doğru geldiğini gördü. Karaltılar, iyice yaklaştıkları zaman, Pitt, Kaptan Gillespie'nin grubun önünde olduğunu fark etti. Onun arkasındaki küçük karaltının da gazeteci Evie Tan olduğunu gördü. Yarım saat sonra, Gillespie, Pitt'in yanına gelip gülümsedi. "Parkta yürüyüş yapmak için güzel bir gün," diye neşeli neşeli konuştu. Pitt, "Deniz antikalarının Antarktika müzesine hoş geldiniz," dedi ve kaptanı içeri buyur edip deliği gösterdi.</p>

  <p>"Ira'nın buza oyduğu basamakları çıkarken dikkatli ol."</p>

  <p>Pitt ve Gillespie, eski geminin her yanını ve cesetlerin fotoğraflarını çekmek için on makara film harcayan Evie ile birlikte gemiyi gezerlerken Northrop ve Cox da Polar Storm gemisinin tayfalarının kızakları ve eski eserlerden oluşan kargosunu buzkıran gemisine taşımalarına yardım ettiler.</p>

  <p>Pitt, Evie Tan'ın bedenine büyük gelen parkasının fermuarını indirip, altındaki kalın kazağı yukarı kaldırmasını ve film rulolarını çamaşırlarının altına teyple yapıştırmasını seyrederken, bu işlemi pek eğlenceli buldu. Kadın da Pitt'e bakıp gülümsedi. "Bu yöntem, filmlerin aşırı soğuktan korunmalarını sağlıyor." Polar Storm gemisinin ikinci kaptanı Jake Bushey, Gillespie'ye el telsizinden bilgi verdi. Kaptan Bir saniye kadar söylenenleri dinledikten sonra telsizi tekrar cebine soktu. Pitt, kaptanın yüzündeki ifadeden onun keyfinin pek de yerinde olmadığını anladı. "Gemiye dönmeliyiz." Evie sordu. "Yeni bir fırtına mı geliyor?"</p>

  <p>Kaptan sert bir hareketle başını salladı. "U-gemisi," dedi. "Polar Storm'dan bir mil kadar mesafede, buzların arasından su yüzüne çıktı."</p>

  <h3 id="sigil_toc_id_19">17</h3>

  <p>Onlar gemiye yaklaşırlarken, denizaltının bembeyaz buz yığınlarıyla tezat oluşturan siyah balinaya benzeyen karaltısı iyice belirginleşmişti. Biraz daha da yaklaşınca, geminin kulesinde duran karaltıları görebildiler. Bu sırada başkaları da denizaltının kapağını açıp dışarı çıkmışlardı. U-gemisi, buzlar arasında, Polar Storm gemisinden ancak yarım mil kadar uzaktaydı. Gillespie telsizinden ikinci kaptanı aradı. "Bushey."</p>

  <p>"Buradayım, efendim."</p>

  <p>"Basınçlı kapıları kapa ve tüm mürettebat ile bilim adamlarına cankurtaran yeleklerini giymelerini emret."</p>

  <p>Bushey, "Emredersiniz, efendim," diye cevap verdi. "Basınçlı kapılar kapatılıyor."</p>

  <p>Gillespie, "Şu hayalet gemi bir salgın hastalık gibi. Uğursuzluk getirdiği de kesin."</p>

  <p>Pitt, "Küçük lütufları için Tanrı'ya şükredin," dedi. "Bir denizaltının buzlar arasındayken torpil ateşlemesine hiçbir şekilde imkân yoktur."</p>

  <p>"Doğru ama geminin güvertesinde silah var."</p>

  <p>Basınçlı kapıların kapanacağını bildiren alarm düdüklerinin sesi, soğuk havaya yayılıp karşı tarafa yönelirken Pitt ile diğerleri de telaşla gemiye doğru ilerlediler. Kızaklar ağır yükleri sayesinde karı ezip Pitt ile arkadaşlarının kolayca izleyebilecekleri dar bir yol oluşturmuşlardı. Tayfalardan birkaçı merdivenin başında durmuş, Pitt ile adamlarına çabuk olmalarını işaret ediyorlardı. Kaptan tekrar telsizi açtı. "Bushey, U-gemisi bizimle temas kurmaya çalıştı mı?"</p>

  <p>"Hayır, efendim, bir ses yok. Onları harekete geçireyim mi?"</p>

  <p>Gillespie bir saniye kadar düşündükten sonra, "Hayır, şimdilik bir şey yapma, fakat kuşku uyandıracak bir hareket olursa diye gözlerini onlardan ayırma."</p>

  <p>Pitt sordu. "Yarımadadan gelirken yolculuk sırasında geminin kumandanıyla temas kurdunuz mu?"</p>

  <p>"Ben iki deneme yaptım, fakat kendilerini tanıtmaları için yaptığım başvurular cevapsız kaldı."</p>

  <p>Gillespie gözlerini denizaltıdan ayırmıyordu. "Amirale durumu bildirdiğin zaman o sana ne dedi?"</p>

  <p>"Söylediği tek söz, 'ben hallederim' oldu."</p>

  <p>"Amiralin her sözü senet sayılır." Pitt susup biraz düşündü. "Jake'e söyle denizaltıya bir mesaj göndersin, kumandana senin araştırma geminin, tam denizaltının su yüzüne çıktığı noktaya sismik patlayıcı bıraktığını bildirip onu uyarsın."</p>

  <p>"Bu yalanın bize ne kazandıracağını umuyorsun?"</p>

  <p>"Zaman kazanmaya çalışmalıyız. Amiral Sandecker ne yapmayı planlıyorsa, işleri toparlamak için mutlaka zamana ihtiyacı olacaktır."</p>

  <p>"Belki de adamlar bizim telsiz konuşmalarımızın hepsini dinliyorlardır."</p>

  <p>Pitt gülümseyerek, "Ben de öyle olmasını diliyorum," dedi. &nbsp;</p>

  <p>"Eğer bu adamlar, İkinci Dünya Savaşı sırasında savunmasız ticaret gemilerine yaptıklarını tekrarlarsa, bizim uydu haberleşmemizi bozmaya çalışacaklardır. "</p>

  <p>"Sanırım bunu da hesaba katabiliriz."</p>

  <p>Gemiye varabilmek için daha yarım mil yol katetmeleri gerekiyordu. Gillespie telsizinin düğmesine bastı. "Bushey, beni dikkatle dinle." Kaptan yardımcısına ne diyeceğini ve neler yapacağını sıraladı, denizaltının, onların telsiz konuşmalarını dinlediğinden emindi. Bushey, kumandanının emirlerini sorgulamadı ve de hiç tereddüt etmedi. "Anlıyorum, kaptan. Hemen gemiyle temasa geçeceğim ve onları uyaracağım."</p>

  <p>Pitt hayranlık dolu bir sesle, "Çok iyi bir adamın var," dedi. Gillespie de, "En iyisidir o," diye onayladı.</p>

  <p>"Biz on dakika bekleyelim, sonra da başka bir hikâye uydururuz. Umarım denizaltının kumandanını uyutmak kolay olur." Gillespie, "Hadi biraz yol alalım," dedi.</p>

  <p>Pitt nefes nefese kalan Evie Tan'a döndü. "Neden hiç değilse kamera Malzemeni taşımama izin vermiyorsun?"</p>

  <p>Kadın hızlı hızlı başını salladı. "Fotoğrafçılar kendi malzemelerini taşırlara dedi. "Ben iyiyim. Siz yola devam edin. Gemide görüşürüz." Gillespie, "Kabalık yapmak istemem ama" dedi. "Mümkün olduğu kadar çabuk gemiye dönmem gerekiyor."</p>

  <p>Pitt, kaptana, "Hadi sen yoluna devam et," dedi. "Gemide görüşürüz." Kaptan hızla oradan uzaklaştı. Pitt, buz mağarada Evie'ye onun kayaklarını kullanması için ısrar etmişti, fakat kadın hiddetle bu teklifi geri çevirmişti Ama bu kez Pitt biraz ısrar edince Evie kayakların ayaklarına geçirilmesine izin verdi. Pitt daha sonra da sopaları genç kadının ellerine tutuşturdu. "Sen yoluna devam et. Ben şu denizaltıyı daha dikkatli incelemek istiyorum."</p>

  <p>Pitt, Evie'yi yoluna gönderdikten sonra geminin yirmi beş metre kadar arkasına gelinceye kadar ilerledi. Buz düzlüğün ötesinden denizaltıya baktı. Tayfaların güvertedeki silahın başında toplandıklarını görebiliyordu. Subaylar da kulenin kenarlarından eğilmişler onlara bakıyorlardı. Galiba adamlar Standard Nazi üniformaları giymemişlerdi. Hepsi de siyah, tek parça vücuda sımsıkı yapışan soğuk hava giysileri içindeydiler.</p>

  <p>Pitt mürettebatın onu kolayca görebileceği bir noktada duruyordu. Telsizin düğmesine bastı. "U-2015 gemisinin kumandanına hitap ediyorum. Benim adım Pitt. Polar Storm gemisinin arka tarafına yakın bir yerde durduğumu görebilirsiniz." Pitt bu sözlerin iyice kafalara yerleşmesi için biraz bekledi. Sonra sözlerine devam etti. "Kim olduğunuzun tamamen farkındayım. Beni anlıyor musunuz?"</p>

  <p>Telsizde bir cızırtı oldu, sonra dostane bir ses, "Evet, Bay Pitt," dedi. "U-2015 gemisinin kumandanı konuşuyor. Size yardım edebilir miyim?"</p>

  <p>"Siz benim adımı biliyorsunuz, kumandan. Ya sizinki nedir?"</p>

  <p>"Bunu bilmenize gerek yok."</p>

  <p>Pitt sakin bir sesle, "Evet," dedi. "Böylece durum anlaşılıyor. Sizin Yeni Kader ya da bir başka deyişle Dördüncü imparatorluk yanlısı dostlarınız gizliliğe hastalık derecesinde meraklılar. Fakat hiç tasalanmayın ve eğer şu geriyatrik çöplerinizi nostalji ülkesinden alıp götürürseniz, ben de o kaypak katil ekibiniz hakkında tek kelime bile söylemem."</p>

  <p>Bu aslında desteksiz bir atıştı, en iyimser açıklamayla bir tahminden ibaretti, fakat bu sözleri izleyen uzun sessizlik, Pitt'e adamların bam teline bastığını anlamasına yetti. U-gemisi kumandanının sesi nihayet küçük telsizden duyulduğunda aradan tam bir dakika geçmişti.</p>

  <p>"Demek siz şu her yerde hazır ve nazır Dirk Pitt'siniz, öyle mi?" Pitt doğru düğmeye basmış olmanın yarattığı zafer duygusuyla, "Evet, benim," dedi. "Şöhretimin bu kadar hızlı yayıldığını bilmiyordum."</p>

  <p>"Bakıyorum, hiç zaman kaybetmeden Colorado'dan Antarktika'ya gelmişsiniz."</p>

  <p>"Aslında daha önce buraya gelmiş olmam gerekirdi, fakat önce sizin şu yalakalarınızdan birkaçını ortadan kaldırmam gerekti."</p>

  <p>"Benim sabrımın derecesini ölçmeye mi çalışıyorsunuz, Bay Pitt?"</p>

  <p>Konuşma pek anlamsız olmaya başlamıştı, fakat Pitt, zaman kazanmak için U-gemisinin kumandanını iğnelemeye devam etti. "Hayır, sadece şu garip davranışınızın nedenini açıklamanızı isterdim. Silahsız ve çaresiz bir okyanus araştırma gemisine saldırmak yerine şimdi Kuzey Atlantik'de ticaret gemilerini torpillemeliydiniz. "</p>

  <p>"Düşmanlığı 1945 yılının nisan ayında noktaladık."</p>

  <p>Pitt denizaltının üst güvertesinde, onu hedef aldığı belli olan makineli tüfeğin görüntüsünden hiç hoşlanmamıştı. Artık zamanın kalmadığını ve U-gemisinin Polar Storm ile içindekileri yok etmeyi hedeflediğini biliyordu. "Peki, Şu Dördüncü İmparatorluğu ne zaman kurdunuz?"</p>

  <p>"Bence bu konuşmayı daha fazla sürdürmenin bir anlamı yok, Bay Pitt." Adamın sesi, Cheyenne, Wyoming'de hava durumunu açıklayan bir sunucununki kadar ifadesizdi. "Hoşça kalın."</p>

  <p>Pitt'in bundan sonra olacakları bilmesi için gözüne sivri bir çubuğun sokulması gerekmiyordu. Denizaltının tepesindeki makineli tüfek ateşe başlarken Pitt de kendini bir buz yığınının arkasına attı. Mermiler havada vızıldayarak uçuşuyorlardı ve buza saplandıkları zaman da çok garip bir ses çıkarıyorlardı. Pitt, o buz yığınının arkasında, biraz da umutsuz bir halde gizlenmiş duruyordu, yerinden kıpırdaması imkânsızdı. İşte şimdi, NUMA'nın turkuvaz koruyucu giysilerini giydiğine pişman olmuştu. Bembeyaz buz yığınlarının yanında o parlak renk, genç adamı çok iyi bir nişan hedefi haline getiriyordu.</p>

  <p>Pitt yattığı yerden, Polar Storm gemisinin süper siluetini görebiliyordu. Gemi hem çok yakındaydı, hem de çok uzakta sayılırdı. Pitt, yattığı yerde kıpırdanarak o parlak renkli giysilerini çıkarmaya çalıştı ve sonunda yün bir kazak ve yün bir pantolonla kaldı. Çizmeleri çok ağırdı, onlarla koşamazdı. Bu yüzden Pitt çizmelerini de çıkardı ve ısıtıcılı çoraplarıyla kaldı. Mermi yağmuru kesilmişti, belki de makineli tüfeği kullanan adam, Pitt'i vurduğunu sanıyordu. Pitt siyah saçları beyazlığın yanında hemen fark edilmesin diye başını karla örttü. Sonra buz yığınının kenarından başını uzattı. Makineli tüfeği çalıştıran adam, silahına yaslanmış duruyordu, fakat kumandan dürbünüyle Pitt'in bulunduğu tarafa bakıyordu. Birkaç saniye sonra, Pitt, kumandanın dönüp Polar Storm gemisini işaret ettiğini gördü. Silahın başındaki adam, hemen silahı, kaptanın belirttiği yöne çevirdi.</p>

  <p>Pitt derin bir soluk alıp harekete geçti, buzların üzerinde zigzaklar çizerek ilerledi. Tıpkı Hava Kuvvetleri Akademisi'nde geri dörtlüde oynadığı zamanki kadar çevikti ama bu kez onu korumak için koşan Al Giordino yoktu. Buzlar ayaklarına batıp canını acıtıyordu ama acıyı duymazlıktan geldi.</p>

  <p>U-gemisinin tayfası kendini toparlayıp yeniden ateş etmeye başlayıncaya kadar Pitt on beş metre ilerlemişti. Mermiler Pitt'in arkasına düşüyordu. Adamlar silahı Pitt'e nişan aldıkları zaman ise artık çok geç kalmışlardı. Mermiler Polar Storm gemisinin dümenine isabet etmeden bir iki saniye önce Pitt dümene sarılmıştı. Pitt geminin denizaltıdan uzak olan tarafında güvencede olduğu için yavaşlayıp derin bir soluk aldı. Geminin merdiveni yukarı çekilmişti ve Gillespie 180 derecelik bir dönüşten sonra tam yol ileri gitmesi için emir vermişti, fakat yan tarafa bir ip merdiven sarkıtılmıştı. Geminin hızı artarken Pitt de merdiveni iki eliyle kavrayıp yukarı tırmanmaya başladı, ayaklarına yapışan buz parçalan birer ikişer denize dökülüyordu.</p>

  <p>Pitt korkuluklara ulaşınca, Cox hemen onu yukarı çekti, sırıtarak,</p>

  <p>“Tekrar hoş geldin," dedi.</p>

  <p>Pitt soluk soluğa, “Teşekkürler, Ira," dedi.</p>

  <p>"Kaptan seni köprüde bekliyor."</p>

  <p>Pitt başını salladı ve kaptan köprüsüne gitmek için merdivenleri çıktı. "Bay Pitt."</p>

  <p>Pitt arkasına dönerek, "Evet, ne var?" dedi.</p>

  <p>Cox başıyla Pitt'in yerde bıraktığı kanlı ayak izlerini işaret etti.</p>

  <p>"Geminin doktorundan ayaklarınıza bir bakmasını isteyebilirsiniz."</p>

  <p>"İlk işim doktordan bir randevu almak olacak."</p>

  <p>Gillespie kaptan köprüsünün güvertesinde durmuş, U-gemisini inceliyordu. Geminin simsiyah gövdesi sualtından çıktığı yerde hareketsiz duruyordu. Pitt ip merdiveni toplarken kaptan, "Kötü bir karşılaşma yaşadınız," dedi.</p>

  <p>"Herhalde söylediğim bir söz başıma dert açtı."</p>

  <p>"Evet, küçük sözlü atışmanızı duydum."</p>

  <p>"Kumandan seninle temas kurdu mu?"</p>

  <p>Gillespie başını salladı. "Tek kelime bile yok."</p>

  <p>"Dış dünya ile temas kurabiliyor musun?"</p>

  <p>"Hayır. Korktuğumuz başımıza geldi, adam tüm uydu haberleşmelerini bozdu."</p>

  <p>Pitt denizaltıya baktı. "Acaba adam neyi bekliyor?" "Onun yerinde olsam, Polar Storm gemisi dönüp açık denize yönelinceye kadar beklerdim. O zaman biz denizaltı için açık bir hedef olacağız."</p>

  <p>Pitt endişeli bir tavırla, "Eğer dediğin gibiyse, artık fazla zaman yok," dedi.</p>

  <p>Pitt sanki U-gemisi kumandanın aklından geçenleri okuyormuş gibi, geminin üst kısmındaki silahtan bir duman yığınının yükseldiğini gördü ve o anda buzkıran gemisinin arkasındaki buz yığınlarında bir patlama oldu. Kontrol odasının önünde oturan Bushey, "Kıl payı kurtulduk," dedi.</p>

  <p>Kaptan köprüsünün kapısında duran Evie yüzünde şaşkın bir ifadeyle, “Bize neden ateş ediyorlar?" diye sordu.</p>

  <p>Gillespie genç kadına bağırdı. "Aşağı in. İşi olmayan mürettebatın, bilim adamları ve yolcuların aşağıda, denizaltıdan uzakta iskele tarafında kalmalarını istiyorum."</p>

  <p>Evie isyancı bir tavırla geminin daha güvenli bölümüne geçmeden önce kamerasıyla U-gemisinin birkaç fotoğrafını çekti. Başka bir patlama daha duyuldu, fakat bunun sesi farklıydı. Mermi arka taraftaki helikopter pistine isabet etti ve orayı dumanları tüten bir enkaz haline getirdi. Çok geçmeden dondurucu havada bir başka mermi daha çığlık atarak geminin bacasına düştü, kulakları sağır eden bir gürültü duyuldu, sanki bir alüminyum teneke baltayla kesilmiş gibiydi. Polar Storm gemisi sarsıldı, sanki bocalar gibiydi ve daha sonra yine buzlar arasında ilerlemeye devam etti. Cox, "Arayı açıyoruz," diye seslendi.</p>

  <p>Pitt, "Geminin atış menzilinden çıkmamız için daha bir hayli yol katetmemiz gerekiyor," dedi. "Bunu başarsak bile denizaltı dibe dalıp bizi buz yığınlarının ötesine kadar takip edebilir." Denizaltının makinelisi yeniden ateşe başladı ve mermileri, buzkıran gemisinin üzerinde uçuşmaya başladı ve nihayet geminin kaptan köprüsünün camları büyük bir şangırtıyla binlerce parçaya bölündü. Mermiler kaptan köprüsünde yüksekliği bir metreyi bulan ne varsa hepsini parçalıyordu. Pitt, Gillespie ve Cox hemen kendilerini yere attılar, fakat Bushey bir iki saniye geç kalmıştı. Bir mermi adamın omzuna girdi, bir başkası ise çenesini parçaladı. U-gemisinin güvertedeki makinelisi yine mermi püskürtüyordu. Bir mermi dinlenme odasına isabet etti. Polar Storm gemisi başından kıçına kadar titredi. Güvertedeki herkes, bez bebekler gibi iki büklüm olmuştu. Gillespie ile Cox rota masasına doğru sürüklenmişlerdi. Yerde yatan Bushey de kontrol odasına doğru sürüklenmişti. Pitt kaptan köprüsünün kapısının önündeydi, vücudunun yarısı içerde yarısı dışardaydı.</p>

  <p>Pitt cam kesiklerine ve vücudundaki berelere aldırmadan ayağa kalktı, dumanlar burun deliklerini doldurmuştu, kulakları çınlıyor, başka sesleri duymasına imkân bırakmıyordu. Sendeleyerek Gillespie'nin yanına gidip diz çöktü. Patlama Gillespie'nin göğsünü rota masasına vurmasına neden olmuştu herhalde üç dört kaburga kemiği kırılmış olmalıydı. Kulaklarından kan geliyordu. Ayrıca pantolonunun bir paçasından da kan akıyordu. Kaptanın gözleri açıktı ama bakışları donuktu. Gillespie alçak bir sesle inildedi. "Gemim. şu serseriler gemimi mahvediyorlar. "</p>

  <p>Pitt emretti. "Sakın kıpırdama. Belki iç organlarında kanama olabilir."</p>

  <p>"Orada neler oluyor?" Başmühendisin sesi, hâlâ çalışan tek hoparlörden duyuldu. Makine dairesindeki uğultu ve gümbürtü yüzünden adamın sesi güçlükle fark ediliyordu. Pitt hemen geminin telefonunu kaptı. "Bir denizaltının saldırısına uğradık. Makineleri tam yol çalıştır. Gemimiz paramparça olmadan onların atış menzilinin dışına çıkmalıyız."</p>

  <p>"Burada da hasar ve yaralılarımız var."</p>

  <p>"Eğer bizi tam yol ileri götürmezsen, çok daha kötüsü olacak," diye Pitt söylendi.</p>

  <p>Gillespie bağırdı. "Jake. Jake nerede?"</p>

  <p>İkinci kaptan yerde kanlar içinde baygın yatıyordu. Cox afallamış bir halde adamın üzerine eğilmişti. Pitt kısaca, "Jake yaralı," dedi. "Komuta sırasında başka kim var?"</p>

  <p>"Joe Bascom benim yardımcımdı, fakat karısı doğum yapacak diye Amerika'ya Montevideo'ya döndü. Cox'u çağırın."</p>

  <p>Pitt irikıyım üçüncü kaptana işaret etti. "Ira, kaptan seni istiyor."</p>

  <p>Gillespie sordu. "Kendimizi kurtardık mı?"</p>

  <p>Cox başını salladı. "Evet, efendim. Sıfır beş sıfır rotasında buz yığınlarından uzaklaşıyoruz."</p>

  <p>Pitt sanki hipnotize olmuş gibi U-gemisine baktı, makineliden gelecek mermileri gözlerini hiç kırpmadan bekledi. Pitt'in beklemesi fazla uzun sürmedi. O anda Ölüm Meleği'nin buzlar üzerinden yaklaştığını görür gibi oldu. Aynı anda altmış kişiyi taşıyacak büyüklükteki cankurtaran teknesi isabet aldı, patlamanın yarattığı şok dalgası gemiyi iskele tarafına yan yatırdı. Cankurtaran teknesi gemiden ayrıldı ve alevler yükseldi, dumanların arasından havaya yayılan tekne parçaları görüldü. Biraz sonra geminin sancak tarafı alevler içinde kaldı.</p>

  <p>Köprüdeki insanların kendilerini toplamalarına fırsat kalmadan, denizaltının silahından başka bir mermi vızıldayarak gemiye geldi ve demir zincirlerini parçaladı. Polar Storm gemisi hâlâ yoluna devam ediyordu.</p>

  <p>Gemi denizaltıyla arasındaki mesafeyi hızla açıyordu. Denizaltının tepesindeki makineli tüfek yavaş yavaş etkisiz kalmaya başladı ve sesi kesildi. Fa­kat iki gemi arasındaki mesafe yeterince uzak değildi. U-gemisinin mürettebatı buzkıran gemisinin çok az da olsa bir kurtulma şansının bulunduğunu fark edince makineliyi doldurup yeniden ateş açmaya başladılar. Atışlar her on beş saniyede bir tekrarlanıyordu, fakat mermilerin hepsi gemiye isabet edemiyordu. Geminin hızlı yol alması, mermilerin isabet şansını azaltıyordu, fakat bir tanesi geminin radar ve telsiz direğini parçalamaya yetecek kadar yüksekten gelmişti.</p>

  <p>Saldırı o kadar çabuk gerçekleşmişti ki, Gillespie teslim olup gemidekilerin hepsini kurtarmayı düşünecek zaman bulamamıştı. Ancak Pitt bunu yapmanın yanlış olacağını akıl etmişti. Dördüncü İmparatorluk, hiçbirinin kurtulmasına izin vermeyecekti. Onların amaçları herkesin ölmesi ve cesetlerinin soğuk ve umursamaz denizin yüzlerce metre derinliğine batacak olan Polar Storm gemisinde gömülü kalmalarını sağlamaktı.</p>

  <p>Polar Storm açık denize yaklaştıkça buzlar da incelmeye başlamışlardı ve yaralı gemi, o ince buzları parçalayarak makineleri gümbür gümbür çalışıp pervaneleri son sürat dönerek yoluna devam etti. Pitt, denizaltıya doğru giderlerse, şanslarının ne olacağını hesap etmeye çalıştı, fakat aradaki mesafe çok fazlaydı. Böyle yaparlarsa, araştın a gemisi mermilere hedef olmakla kalmayacaktı, aynı zamanda denizaltı da Polar Storm ona ulaşmadan dibe dalacaktı. Geminin sancak tarafı bir enkaza dönüşmüştü, her taraf tahta parçalarıyla doluydu. Mermilerin isabet ettiği yerlerdeki deliklerden dumanlar çıkıyordu, fakat makine dairesi isabet almadığı sürece Polar Storm gemisi ilerlemeye devam edecekti. Köprü cam kırıklarıyla doluydu, bazı yerleri sanki kanla dekore edilmişti. Pitt bağırdı. "Bir çeyrek mil daha ilerleyebilirsek, ateş hattından çıkmış olacağız."</p>

  <p>Gillespie acı İçinde doğrulup sırtını rota masasına dayayarak oturmaya çalıştı. "Gemi gidebildiği kadar gitsin," dedi. Cox, "Elektronik kontrol aygıtları isabet aldı," dedi. "Dümen kilitlenmiş, konsol etme imkânı yok. Korkarım ki, dönüp o lanet olasıca denizaltıya doğru gidiyoruz." Gillespie sordu. "Kayıp var mı?"</p>

  <p>"Benim bildiğim kadarıyla bilim adamları ve mürettebatın çoğunluğu zarar görmedi," diye Pitt cevap verdi. "Hepsinin sığındığı bölüm hâlâ savaştan etkilenmedi."</p>

  <p>Cox kanayan dudaklarının arasından, "Ama ne savaş," diye mırıldandı, idamlara kartopu bile atamıyoruz."</p>

  <p>Gökyüzü yeniden parçalanır gibi oldu. Zırh delen bir top mermisi, baca­dan girip makine dairesine ulaştı, elektrik kablolarıyla yakıt borularını parçaladı ve patlamadan öbür taraftan çıktı. Makine dairesindekilerin hiçbiri yaralanmamıştı, fakat zarar büyüktü; devasa dizel motorlar çalışmayı kesip sessizce stop ettiler.</p>

  <p>Cox can havliyle, "Hasarı onarabilir misiniz?" diye sordu.</p>

  <p>"Evet, yapabilirim."</p>

  <p>"Sana ne kadar zaman gerekli?"</p>

  <p>"İki belki de üç saat."</p>

  <p>Cox, Pitt'e baktı, o da dönüp U-gemisine şaşkın şaşkın baktı. Cox, "Papazı bulduk," dedi.</p>

  <p>Pitt ciddi bir sesle, "Öyle görünüyor," diye karşılık verdi. "Adamlar orada öylece durup, buzda bir delikten başka bir şey kalmayıncaya kadar bize ateş etmeyi sürdürecekler. Bence, gemiyi terk etme emrini versen iyi olacak, Dan. Belki mürettebatın bir kısmı ve bilim adamları, buz yığını üzerinden geçip ana karaya varırlar ve yardım gelinceye kadar buz mağarasına sığınabilirler." Gillespie elinin tersiyle yanağından akan kanı sildi ve "Ira, lütfen bana geminin telefonunu ver," dedi.</p>

  <p>Pitt yenik bir halde bir hurdalığa dönen köprüye yürüdü. Bayrak direğinde sallanan çizgili ve yıldızlı Amerikan bayrağı ona baktı. Sonra NUMA'nın rüzgârla hafif hafif sallanan turkuvaz rengi flamasına gözleri ilişti. Tam o sırada denizaltıdaki silahın namlusundan çıkan bir merminin radar direğiyle parçalanmış bacanın arasından geçip elli metre ilerde buzların içinde patladığını gördü. Pitt bu defalık tehlikeyi atlattıklarını düşündü ama bu geçici bir kurtuluştu.</p>

  <p>Derken bir gözünün ucuyla, U-gemisine bakınca derin bir soluk aldı ve mavi göğe yükselen alevlerle beyaz dumanı görünce yüreğini müthiş bir rahatlama sardı.</p>

  <p>On mil ötede yüzeyden yüzeye giden bir füze ufukta belirdi ve U- gemisine doğru yol aldı. Bir saniye önce denizaltı su üzerindeydi. Bir an sonra ise muazzam bir turuncu, kırmızı ve sarı alev yığını mantar şeklinde gökyüzüne yükseldi. U-gemisinin kıçıyla ön kısmı ayrı ayrı parçalar halinde göğe yükseldi. İki gemi arasında muazzam bir duman ve alev yığını oluşmuştu. Son alevler de buzlara yönelirken büyük bir buhar bulutu belirdi. Sonra da gemi denizin dibini boyladı. Her şey o kadar çabuk olmuştu ki, Pitt gözlerine inanamadı. Büyük bir şaşkınlık içinde, "Denizaltı gitti," dedi.</p>

  <p>U-gemisinin batmasını izleyen o şaşkınlık dolu sessizliği hoparlörden yükselen bir ses bozdu. "Polar Storm, beni duyuyor musun?"</p>

  <p>Pitt hemen telsiz telefonu kaptı. "Seni duyuyoruz, Büyük Kurtarıcı."</p>

  <p>"Ben Kaptan Evan Cunningham, Amerika Birleşik Devletleri nükleer saldırı gemisi Tucson'un kaptanıyım. Buraya daha erken gelemediğimiz için üzgünüz."</p>

  <p>Pitt karşılık verdi. "Geç gelmek, hiç gelmemekten daha iyidir. Hasar kontrol ekibinizi bize ödünç verebilir misiniz? Durumumuz kötü."</p>

  <p>"Gemi su alıyor mu?"</p>

  <p>"Hayır, fakat üst kısımda hasar oldukça büyük ve makine dairesi de isabet aldı."</p>

  <p>"Size yardım edecek ekibi gemiye almak için bizi bekleyin. Yirmi dakika sonra yanınızda olacağız."</p>

  <p>"Sizin için şampanya ve havyar hazır bekliyor olacak." Cox afallamıştı. "Bunlar nereden geldiler?"</p>

  <p>Pitt cevap verdi. "Amiral Sandecker. Herhalde donanma genelkurmay başkanından yardım istedi."</p>

  <p>Gillespie, "U-gemisi artık bizim şeyi bozmadığına göre... yani uydu haberleşmemizi demek istedim. Amirali arasan diyorum. Amiral hasarımız ve kayıplarımız konusunda bilgi almak isteyecektir." Cox kendine gelmeye başlayan Bushey ile ilgileniyordu. Pitt, kaptana güvence verdi. "Ben hallederim. Seni revire götürüp doktorun ilgilenmesini sağlayıncaya kadar rahatına bak."</p>

  <p>"Bushey nasıl?"</p>

  <p>"Yaşayacak. Yarası kötü ama birkaç hafta içinde ayağa kalkar. Gemide en ağır yara alan kişi sensin."</p>

  <p>Gillespie cesurca mırıldandı. "Tanrı'ya şükürler olsun." Pitt, Washington'daki NUMA karargâhının numarasını tuşlarken, aklı, bin beş yüz mil uzaklıkta, St. Paul Adası'nda keyif çatan Giordino'ya gitti. İçinden Şanslı herif, diye düşündü. Sevgili dostunun Cape Town'da lüks bir lokantada, iç gıcıklayıcı elbise giymiş çok hoş bir kadınla baş başa oturmuş, Güney Afrika'nın en iyi şaraplarından birini ısmarladığını görür gibi oldu.</p>

  <p>Pitt köprüden geriye kalan iskelette dururken kendi kendine mırıldandı. "Şans diye buna derler. Adam sıcaktan bunalıyor ben ise burada soğuktan nerdeyse ölmek üzereyim."</p>

  <h3 id="sigil_toc_id_20">18</h3>

  <p>Giordino, "Neden Dirk en seçme projeleri kapıyor," diye homurdandı. "Bahse girerim ki, biz konuşurken o da Polar Storm gemisindeki rahat kamarasında şuh bir deniz biyoloğuna sımsıkı sarılmış uyuyordur."</p>

  <p>Giordino iliklerine kadar ıslanmıştı ve Gunn ile birlikte dağın çevresindeki çalılıklardan topladıkları bir kucak dolusu çalı çırpıyla kayalık tepeyi tırmanarak mağaraya doğru giderken tirtir titriyordu. Gunn, "Dallar ateş alacak kadar kuruyunca biz de ısınacağız," dedi. Gunn yaprakları dökülmüş dalları kucaklamış, Giordino'dan biraz önde yürüyordu. Kemerli dehlize gelince haline şükretti ve tünele girdi. Kucağındaki yükü taşlı zemine fırlatıp attı ve bir duvara sırtını dayayarak yere çöktü.</p>

  <p>Giordino üzerinden sular akan kötü hava koşullarına uygun giysisini çıkarıp küçük bir el havlusuyla boynundan içeri sızan suları silerken, "Korkarım bu malzeme sadece bol bol duman çıkarmaya yarayacak," dedi.</p>

  <p>Gunn termostaki artık soğumaya yüz tutmuş kahveyi bir fincana koydu ve kalan son kurabiyeyi de Giordino'ya uzattı. Üzüntülü bir sesle, "Son yemek," dedi.</p>

  <p>"Sandecker sana, bizi bu kaya yığınlarından ne zaman kurtarabileceği konusunda bir fikir verdi mi?"</p>

  <p>"Sadece taşıtın yolda olduğunu söyledi."</p>

  <p>Giordino saatine baktı. "Dört saat olmuş. Barlar kapanmadan Cape Town'a varmak istiyorum."</p>

  <p>"Herhalde amiral bir başka eğik pervaneli uçak ile pilot bulamamış olmalı, yoksa şimdiye kadar buraya gelirlerdi."</p>

  <p>Giordino etrafı dinleyerek başını salladı. Kemerin altına gelinceye kadar tünelde ilerledi. Sulu kar, hafif bir yağmura dönüşmüştü.</p>

  <p>Gökyüzündeki bulutlar dağılmaya başlamışlardı ve hızla hareket eden bulutların arasından parça parça mavi gökyüzü görünüyordu. Giordino saatler sonra ilk kez denizi görebildi.</p>

  <p>Buzlanmış bir cama yapışmış sinek gibi bir şey gözüküyordu. Giordino o Karaltıya bakarken sinek siyah bir helikoptere benzedi. Bir mil daha yaklaşınca Giordino o karaltının çift kuyruklu bir McDonnell Douglas Explorer olduğunu anladı.</p>

  <p>Giordino, "Konuğumuz var," diye haber verdi. "Kuzeybatıdan gelen bir helikopter. Deniz üzerinde alçaktan ve çok hızlı uçuyor. Galiba havadan yere atılan füzeleri taşıyor."</p>

  <p>Gunn gelip Giordino'nun yanında durdu. "Bir helikopterin Cape Town'dan buraya yakıt ikmali yapmadan gelmesi imkânsız. Herhalde bir gemiden havalanmış olmalı."</p>

  <p>"Helikopterin hiçbir işareti yok. Bu çok garip."</p>

  <p>Gunn, "Bunun Güney Afrika kaynaklı bir askeri taşıt olmadığı kesin," dedi.</p>

  <p>Giordino alaycı bir sesle, "Hediye getirdiklerini de hiç sanmam," dedi. "Aksi halde bizi arayıp onları karşılamamızı isterlerdi." Helikopterin motorunun ve pervanelerinin sesi çok geçmeden soğuk havayı yardı. Pilot gözükara biri değildi, çok temkinliydi. Kayaların üzerinde tehlike yaratmayacak bir yükseklikte uçuyordu. Helikopter üç dakika kadar çevrede dolandıktan sonra ağır ağır alçalmaya başladı, hava akımlarına uyum sağlamaya çalışıyordu. Sonra helikopter yere indi, iniş kızakları taşlı zemine değdi ve pervaneleri ağır ağır dönüp durdu.</p>

  <p>Sonra sessizlik. Rüzgâr olmayınca dağların yamaçları sessizleşmişti. Kısa bir süre sonra bir buçuk metre enindeki kabin kapısı açıldı ve tepeden tırnağa siyahlar giyinmiş altı adam aşağı atladı. Bu adamlar küçük bir ülkeyi istila etmeye yetecek kadar silah ve patlayıcı taşıyorlardı.</p>

  <p>Giordino, "Garip görünüşlü bir kurtarma ekibi," diye mırıldandı. Gunn, Globalstar telefonunu açmış, Washington'dan amirali arıyordu. Amiral Sandecker telefona cevap verince, Gunn hemen, "Hiçbir işareti bulunmayan siyah bir helikopterle gelen silahlı ziyaretçilerimiz var," dedi.</p>

  <p>Sandecker, "Bugün kısmetimde kurtarma ekibi yollamak varmış," dedi. Önce Pitt şimdi de sen." Amiral endişesini gizlemeden sordu. "Orada daha ne kadar gizlenebilirsiniz?" Gunn, "Yirmi dakika, belki de yarım saat," dedi. "Bir Amerikan füze firkateyni tam hızla St. Paul Adası'na doğru geliyor. Onların helikopteri menzile girer girmez, kaptandan helikopteri oraya göndermesini rica ederim."</p>

  <p>"Bunun ne kadar süreceği konusunda bir fikriniz var mı, amiral?" Sıkıntılı bir sessizlik oldu, sonra amiral, "İki saat," dedi. "Daha kısa sürmesini umut edelim."</p>

  <p>Gunn sesinde sabırlı ve anlayışlı bir ifadeyle, "Çaba harcadığınızı biliyorum," dedi. "Ve size teşekkür ediyoruz." Gunn, amiralin o sert kabuğunun çatlamak üzere olduğunu biliyordu. "Siz sakın endişelenmeyin. Al ve ben, pazartesi sabahı büroda olacağız." Sandecker üzgün bir sesle, "Mutlaka gelmeye bakın," dedi. "Hoşça kalın, efendim."</p>

  <p>"Hoşçakal, Rudi. Tanrı sizi korusun. Ve Al'a da söyle ona bir puro borcum var."</p>

  <p>"Söylerim."</p>

  <p>Giordino, Gunn'ın yüzündeki sıkıntılı ifadeyi görünce en kötü ihtimal aklına geldi. "Ne kadar sürecek?"</p>

  <p>"İki saat."</p>

  <p>Giordino homurdandı. "Bak işte bu harika. Keşke biri bana bu katil puştların bizim burada olduğumuzu nasıl öğrendiklerini açıklayabilse."</p>

  <p>"Güzel bir soru. Biz özel olarak seçilmiş bir gruba dahildik. Madras yolcularının siyah kafatasını buldukları yeri bilenlerin sayısı beşi geçmiyordu."</p>

  <p>Giordino, "Ben bu adamların uluslararası bir köstebek ordusuna sahip olduklarına inanmaya başlıyorum," dedi.</p>

  <p>Arama ekibi gruplara ayrıldı. Silahlı adamların üçü, yirmi beşer metre aralıklarla dağın çevresini aramaya başladılar. Öbür üçü de aksi yöne gitti. Adamların tüneli buluncaya kadar dağı döne döne tırmanacakları anlaşılıyordu.</p>

  <p>Gunn, "Bir saat," diye mırıldandı. "Bu adamların eski yolu bulmaları bir saat sürebilir."</p>

  <p>Giordino yükselmeye başlayan helikopteri işaret ederek, "Beş dakika sürmesi daha akla yakın," dedi. "Pilot, arkadaşlarını ayağımıza kadar getirecektir."</p>

  <p>"Sence konuşmanın bir yararı olur mu?"</p>

  <p>Giordino başını salladı. "Eğer bu herifler Dirk ile benim Telluride'de karşılaştığımız takımla bağlantılıysalar, el sıkmak, sarılmak ya da bahşiş vermek gibi alışkanlıkları yoktur."</p>

  <p>"Silahsız iki adam, ayı avına çıkmış silahlı altı kişiye karşı. Şartları eşitlemeliyiz."</p>

  <p>Giordino sordu. "Bir planın var mı?"</p>

  <p>"Elbette var."</p>

  <p>Giordino küçük adamı yarı alaycı yarı bilgiç bir tavırla süzdü. "Planın kötü, iğrenç ve sinsice mi?"</p>

  <p>Gunn kurnazca gülümsedi. "Hepsi bir arada. Hatta fazlası bile var."</p>

  <p>Pilot tünele giden eski yolu saptayıncaya kadar helikopter dağın çevresini dört kez dolaştı. Biri uzakta, dağın öbür yanında olan iki ekibe de bilgi verdikten sonra adamlara rehberlik yapmak için yolun üzerinden geçmeye başladı. Üç adamdan oluşan birinci ekip yolu buldu ve onar metre aralıklarla tek sıra halinde yürümeye başladı. Bu klasik bir yöntemdi; birinci adam, önlerinde uzanan araziye dikkatini vermişti, ikinci adam dağın yukarı kısımlarını inceliyordu, üçüncü adamın dikkati ise aşağılara yönelmişti. Helikopter daha sonra İkinci ekibe rehberlik yapıp en kolay şekilde eski yola gelmelerini sağlamak için onlara yaklaştı..</p>

  <p>Birinci ekiptekiler, toprak kaymaları konusunu aralarında tartışıp Gunn ile Giordino'nun daha önce önünden geçtikleri ve tünelin hemen yakınında olan büyük kayaya yaklaştılar. Önden yürüyen adam, kayanın çevresini dolaştı ve kendini kemerin altında buldu. Hemen arkasına dönüp arkadaşlarına seslendi. İngilizce, "Bir tünele geldim," diye bağırdı. "Ben içeri giriyorum."</p>

  <p>Sıradaki ikinci adam, "Bir tuzak olmasın, dikkat et bir numara," diye seslendi.</p>

  <p>"Eğer silahları olsaydı, şimdiye kadar çoktan kullanırlardı." Öncü kayanın önünde gözden kayboldu. İki dakika sonra, ikinci adam kayboldu. Sıradaki üçüncü adam da kayaya yaklaşırken, bir karaltı gizlendiği kayaların arasından sessizce ayağa kalktı. Üçüncü adam dikkatini tünele ulaşmaya verdiği için yere düşen taşın ve de ona yaklaşan karaltının ayak seslerini duymadı. Gunn, adamın kafasına öylesine büyük bir hızla kocaman bir taş parçasını fırlattı ki, adam ne olduğunu bile anlayamadı ve gık diyemeden yere düştü. Aradan bir dakika bile geçmeden ceset taş yığınlarının altına gizlenmişti. Gunn helikopterin hâlâ dağın öbür tarafında uçtuğundan emin olmak için şöyle bir göz attı ve sonra da kayanın çevresinde sürüne sürüne ilerledi. Bu kez artık bir saldırı silahına, dokuz milimetrelik bir otomatik silah ile bir kamaya sahipti ve de bir kurşungeçirmez yeleği vardı. Gunn ayrıca saldırganın telsizini de almıştı. Böylece Gunn'ın gizli sağ kalma planının uygulanmasına geçilmişti. Arama ekibinin öncüsü tünele girdi. Uzun bir feneri koltuğunun altına kıstırmıştı, fener adamın yolunu aydınlatıyordu. Adam tünelden birinci odaya geçti, silahını ateşlemeye hazır vaziyette öne eğmişti, bir sağa bir sola geçerken feneri de sallanıyordu. Adamın görüp görebildiği sadece yaşlı bir denizcinin iskeleti, çürümüş eşya ve bir duvarda asılı olan fok derileriydi.</p>

  <p>Adam rahatlayıp silahını indirdi ve boynunda asılı duran telsize konuştu. "Ben Bir Numara. Tünelde ve mağarada, adada mahsur kalmış yaşlı bir denizinin iskeletinden başka bir şey yok. Beni duyuyor musunuz?"</p>

  <p>Helikopter pilotunun sesi motor gürültüleri arasından duyuldu. "Seni duyuyorum. NUMA ajanlarının izlerinin olmadığından emin misin?"</p>

  <p>"İnan bana. Adamlar burada değiller."</p>

  <p>"Yakında, Dört, Beş ve Altı Numaralar sana ulaştıkları zaman ben deniz kıyısındaki kayalıkları araştıracağım."</p>

  <p>Bir Numara telsizini kapadı. Bu hayattayken yaptığı son hareket oldu. Giordino fok derilerinin arkasından adamın üzerine atladı ve eskiden kalma, uçları lav taşından yapılmış oklardan birini adamın boğazına sapladı. Korkunç bir öksürme ve bir hırıltı duyuldu, sonra Bir Numara cansız yere düşünce ses kesildi.</p>

  <p>Giordino, adam daha yere tam düşmeden silahını aldı. Hemen cesedi tünelin girişine çekti ve telsizin kulaklıklarını kendi başına geçirdi. Bundan sonra kötü hava koşullarına uygun giysisini çıkarıp katlayarak silahın namlusuna tuttu.</p>

  <p>Tünelin girişinden bir ses duyuldu. "Bir Numara, ne buldun?" Giordino eliyle ağzını örtüp odanın arkasına doğru seslendi. "Sadece eski bir iskelet."</p>

  <p>İkinci adam mağaraya girmeye isteksizdi. "Başka bir şey yok mu?" Giordino tehlikeyi göze almaya karar vermişti. "Hiçbir şey yok. İki Numara, içeri gel de kendi gözlerinle gör."</p>

  <p>İki Numara sanki havayı koklayan bir geyik gibi isteksiz isteksiz odaya girdi. Giordino ölüden aldığı fenerin ışığını tam İki Numara'nın gözlerine tuttu ve adamı iki gözünün ortasından vurdu, kötü hava koşullarına uygun giysisi silah sesinin duyulmasını önlemişti. Gunn elinde silahla, içerde neyle karşılaşacağını bilmeden odaya koştu. Giordino zafer kazanmış birinin havasında, "Şimdi üçe karşı iki kişiyiz," dedi.</p>

  <p>Gunn arkadaşını uyardı. "Hemen böbürlenme. Helikopter geri döndüğü zaman biz burada kısılıp kalacağız."</p>

  <p>"Eğer Bir Numara ve İki Numara gibi, diğerleri de benim oyunuma gelirlerse, belki ben tekrar P.T. Barnum rolünü oynar, onları içeri tıkarım."</p>

  <p>İkinci takımın üyeleri, birinci ekiptekiler kadar saf görünmüyorlardı. Adamlar, mağaraya giden yola, belki de bombalı bir mektup vardır kuşkusuyla zarfları inceleyen bir postacının dikkatiyle yaklaştılar. Helikopter başlarının üzerinde tur atarken, onlar da teker teker kemere yaklaştılar, adamlardan biri yere yatıp öbür ikisinin geçmesini bekledi. Adamlar çok dikkatli davranıyorlardı çünkü</p>

  <p>Giordino, telsizi mümkün olduğu kadar az kullanıyor, onların çağrılarını da yabancı bir sesi fark ederler korkusuyla genellikle cevapsız bırakıyordu.</p>

  <p>Gunn ile Giordino bedeni Giordino'nunkine uyan cesedi soydular. Giordino kolları beşer santim ve pantolon paçaları da yedi santim uzun olan siyah kıyafeti giydi. Silahı bir omzuna astı ve hiç çekinmeden dışarı çıktı. Ağzının kenarından, öldürdüğü adamın sesini taklit ederek konuştu.</p>

  <p>Giordino helikoptere hiç bakmadan, "Neden bu kadar geciktin, Dört Numara?" diye sordu. "Sizler yaşlı kadınlar gibi ağır hareket ediyorsunuz. Size tünelde ve mağarada, adada kısılıp kalmış bir denizcinin kemiklerinden başka bir şeyin olmadığını söyledim ya."</p>

  <p>"Senin sesin sanki kendi sesin değil gibi, Bir Numara." Giordino adamları daha fazla kandıramayacağını biliyordu. "Nezleye yakalanmak üzereyim. Bu dayanılmaz havada nezle olmak hiç de şaşırtıcı değil."</p>

  <p>"Nezlen yüzünden boyun da sekiz santim kısalmış." Giordino mırıldandı. "Canınız istiyorsa, siz şakalarınıza devam edin. Ben yağmurdan kaçıyorum. Size de aynı şeyi yapmanızı tavsiye ederim."</p>

  <p>Giordino dönüp tekrar mağaraya girdi, arkasına bir kurşun yemeyeceğinden emindi, çünkü adamlar kendi arkadaşlarından birini vurmadıklarından emin olmadıkça silah kullanmayacaklardı. Gunn, "Bunlar kurnaz," dedi.</p>

  <p>"Konuşmalarınızı telsizden dinledim."</p>

  <p>Giordino, "Plan 2-A nedir?" diye alaycı bir sesle sordu.</p>

  <p>"Tavandaki oyuktan sürüne sürüne geri gideceğiz, öbür tünele inip adamları orada tuzağa düşüreceğiz."</p>

  <p>"En fazla bir ikisini vurabilirsek, şanslı sayılırız."</p>

  <p>Gunn neşelenir gibi oldu. "En azından sayı bizim lehimize döner."</p>

  <p>Ancak birkaç dakikaları vardı, bu nedenle mezarın bulunduğu bölüme geçmek için büyük bir telaşla delik açmaya koyuldular. İçersinin çok soğuk olmasına rağmen, iki cesedi daracık delikten içeri sürükledikleri zaman kan ter içinde kalmışlardı. Zamanlamaları mükemmel sayılırdı. Onlar taşları henüz yerlerine koymuşlardı ki, Dört Numara içeri daldı, onu hemen Beş Numara izledi, ikisi de fenerlerinin ışığını çevrede gezdirdiler, silahlarını duvardan duvara yönelttiler.</p>

  <p>Giordino sesi boynundaki mikrofona yansımasın diye Gunn'ın kulağına, Ben sana söylemiştim," dedi. "Altı Numara'yı dışarda yedek bıraktılar."</p>

  <p>Dört Numara, "Burada kimse yok," dedi. "Mağara boş."</p>

  <p>Helikopter pilotunun sesi duyuldu. "Bu imkânsız. Adamların üçü de daha on beş dakika önce tünele girmek üzereydi."</p>

  <p>Beş Numara, "Pilot haklı," dedi. "Bir Numara, İki Numara ve Üç Numara kayboldu."</p>

  <p>Adamlar alçak sesle konuşuyorlardı ama telsizler sayesinde konuşulan-ların hepsini kelimesi kelimesine duyabiliyordu. Adamlar hâlâ tetikte olmalarına rağmen odanın içinde kimsenin saklanacağı bir yer olmadığını anlayınca biraz da rahatlamışlardı. Giordino fısıldadı. "Ayakta duranı sen hallet," dedi. "Adamlar kurşungeçirmez elbiseler giymişler, bu yüzden başına nişan almalısın. Ben yerdekini halledeceğim."</p>

  <p>Giordino ile Gunn silahlarının namlularını küçücük deliklerden içeri uzatarak, onları öldürmeye gelen adamlara nişan aldılar ve aynı anda silahlarının tetiklerini çektiler. Silah sesleri taş duvarlı odada gökgürültüsü gibi gürledi. Yerdeki adam sadece iki büklüm oldu, ayakta duran ise ellerini yukarı kaldırdı, soluk almaya çalıştı ve ayaklarının dibinde yatan cesedin üzerine düştü. Giordino önündeki taşları çekti, fenerinin ışığını delikten içeri tuttu ve marifetlerini inceledi. Sonra Gunn'a döndü ve elini boğazına götürerek işlemin tamam olduğunu anlattı. Gunn durumu anlamıştı, hemen telsizi kapadı.</p>

  <p>Giordino mırıldandı. "Olduğumuz yerde kalmalıyız." Giordino'nun bir açıklama yapmasına fırsat kalmadan telsizden bir ses duyuldu. "Orada ne oldu?"</p>

  <p>Giordino sesini değiştirmeye gerek duymadan, "Önemli bir şey yok. Bir tavşanı vurduk."</p>

  <p>Helikopter pilotu, "Tavşan mı?" diye sordu. "Bu ne tür bir saçmalık böyle?"</p>

  <p>Altı Numara sakin bir sesle, "Korkarım ki, yoldaşlarımız öldüler," dedi. "Şu NUMA şeytanları onları öldürmüş olmalılar." Giordino hakaret dolu bir sesle haykırarak, "Onlar benim sözünü ettiğim tavşanlardı," dedi. Helikopter pilotu, "Seni geberteceğim," dedi.</p>

  <p>"Eskiden gangsterlerin polislere dedikleri gibi, hadi sıkıysa gel de bizi yakala."</p>

  <p>Pilot, "Buna gerek kalmayacak," dedi. Giordino, Gunn'a, "Yere yat," diye emretti.</p>

  <p>Pilot helikopterin burnunu tünelin ağzına yöneltti ve füzelerinden birini fırlattı. Sonra füze helikopterin altındaki yerinden çıkıp hedefine giderken büyük bir gürültü duyuldu. Tünele girmeden duvarlardan birine çarparak infilak etti. Kayalık ortamda patlamanın sesi kulakları sağır ediciydi. Sanki onuncu kattan üzerlerine bir piyano düşmüştü. Kaya parçalan yağıyordu ve bunlar odada ne varsa hepsini paramparça etmişti. Küçücük mekân toz ve dumanla kaplan­mıştı. Ve dumanlarla tozlar kıvrıla kıvrıla tünelden dışarı çıkmadan önce içerde bir çeşit hortum oluşturdu. Odada yanabilen ne varsa hepsi alevler içinde kaldı. Ancak inanılmaz bir şeydi bu ama tünelin de odanın da tavanı çökmedi, patlamanın asıl gücü, duman ve tozla birlikte tünelden çıkıp gitmişti. Giordino ile Gunn sanki ciğerlerine inen dev yumruklar yüzünden havasız kalmış gibiydiler. Hemen harekete geçtiler ve giysilerinin üst kısımlarını toz ve dumandan korunmak için yüzlerine örttüler. Daha sonra da mezarın iç kısmına geçtiler. Gunn öksürerek, "Tanrı'ya dua edelim de... buraya başka bir füze göndermesinler," dedi. "Aksi halde bu bizim de kesinlikle sonumuz olur."</p>

  <p>Giordino kulaklarındaki çınlama yüzünden arkadaşının sözlerini pek duyamadı. O da öksürük krizleri arasında, "Bana öyle geliyor ki, bir füzenin yeterli olduğunu sanacaklar." Giordino yavaş yavaş kendini toparlamaya başlamıştı, hemen taşları kenara atıp genişçe bir delik açmaya çalıştı. "Bak sana söylüyorum, ben oradan oraya taş aktarmaktan artık bıktım usandım."</p>

  <p>Delikten geçtikten sonra duman ve toz yığınları arasında, saldırganların cesetlerinden silahlarını aldılar, böylece tam beş tüfekleri ve aynı sayıda otomatik silahları oldu. Havasız ortamda zorla hava almaya çalışarak, göz gözü görmez bir haldeyken çalışmayı sürdürdüler. Giordino sırt çantasından aldığı iple tüfekleri bağladı. Üç silah da aynı şekilde bağlandı.</p>

  <p>Giordino, Gunn'a, "Bu adamların en son akıllarına gelecek şey, bizim ateş ederek tünelden dışarı çıkmamız olacak," dedi. "Sen Altı Numara'yı hallet, ben de helikopterde şansımı deneyeyim." Gunn tozlanan gözlük camlarını koluna sürterek temizledikten sonra başını salladı. "En iyisi ben önden gideyim," dedi. "Eğer Altı Numara yok edilmezse, senin helikoptere ateş etme şansın olmaz." Giordino, NUMA'nın ufak tefek müdür yardımcısının neredeyse intihar sayılabilecek bu işi almasına izin vermezdi. Tam buna itiraz etmeye hazırlandığı sırada Gunn silahını yukarı kaldırıp ateş ve duman yumağının içinde gözden kayboldu.</p>

  <p>Gunn tünelde sendeleyip yüzüstü yere düştü, sonra güçlükle ayağa kalkıp tekrar koşmaya başladı, tünelden dışarı çıktığı zaman kurşun yağmuruna tutulmaktan korkuyordu. Fakat Altı Numara, içerde sağ kalan olabileceğini akadan geçirmiyordu ve de helikopterin pilotuyla konuşurken dikkati dağılmıştı.</p>

  <p>Gunn'ın işini zorlaştıran şey, etrafını görmekte zorluk çekmesi ve Altı Numara'nın nerede durduğunu bilmemesiydi. Gözlük camları tozlanmış, gözleri dumandan yaşarmıştı. Bu haldeyken, kemerin sağında beş metre kadar ilerde duran siyah bir karaltıyı güçlükle fark edebildi. Gunn hemen tetiği çekip ateş etti. Attığı mermiler, Altı Numara'ya isabet etmediler. Adam hemen dönü Gunn'a beş el ateş etti. Mermilerin ikisi ıska geçti ama biri, Gunn'ın sol bacağının baldırına, diğerleri çelik yeleğine saplandı ve Gunn geri geri gitmek zorunda kaldı. Sonra Giordino ansızın dumanların arasından fırladı, silahlarını ateşledi ve Altı Numara'nın kafasını parçaladı. Sonra hiç bocalamadan silahlarını havaya kaldırdı ve helikopterin gövdesine durmadan ateş etmeye başladı Pilot aşağıda olanları görünce afalladı, çünkü aynı üniformaları giymiş iki kişi birbirine ateş ediyordu. Pilot harekete geçmek için birden karar veremedi Ateş açtığı zaman ise Giordino, zırhsız helikopteri çoktan mermi yağmuruna tutmuştu. Helikopterin üzerinde boydan boya delik açan mermiler, yakıt deposunu geçip kokpite kadar geldiler. Sonra makineli tüfeğin mermisi bitince ortalık derin bir sessizliğe büründü.</p>

  <p>Explorer modeli helikopter boşlukta asılı gibi durdu, sonra birden sallanmaya başladı, kontrolden çıkıp kemerin yüz elli metre kadar aşağısında, dağın yamacına düştü ve alevler içinde kaldı. Giordino silahlarını yere attı ve yaralı bacağını kavramış öylece duran Gunn'ın yanına koştu.</p>

  <p>Giordino, "Olduğun yerde kal," diye emretti. "Sakın kıpırdama." Gunn kenetlenmiş dişlerinin arasından zorlukla mırıldandı. "Sadece bir çizik."</p>

  <p>"Çizik mi, lanet olsun, mermi senin kaval kemiğini kırmış. Bacağında büyük bir yara var."</p>

  <p>Gunn acı içinde başını kaldırıp Giordino'ya baktı ve zorla gülümsemeye çalışarak, "Senin hastabakıcılığından pek de hoşlandığımı söyleyemem."</p>

  <p>Giordino, Gunn'ın kahramanlık gösterilerine hiç aldırmadı. Ayakkabısının bağını çıkardı ve Gunn'ın yaralı bacağına, dizin üzerinden geçici bir turnike yaptı. "Bir dakika kıpırdamadan durabilir misin?"</p>

  <p>Gunn inildeyerek, "Sanırım kan kaybından ölmek istemiyorsam, bunu yapmak zorundayım."</p>

  <p>Giordino tekrar tünele koştu, odayı geçip mağaranın arka tarafına gitti, ilkyardım çantasını burada bırakmıştı. Giordino birkaç dakika içinde çantayla geri döndü, yarayı büyük bir ustalıkla, çarçabuk temizledi ve kanamayı durdurmak için elinden geleni yaptı. Giordino, "Yarayı sarmak bile istemiyorum," dedi. "En iyisi bu işi Cape Town'da bir doktor yapsın." Ufak tefek adamı kıpırdatmak istemiyordu, bu nedenle onu olduğu yerde rahat ettirmeye çalıştı. Sırt çantasından çıkardığı plastik bir örtüyü üzerine örtüp yağmurdan korunmasını sağladı. Giordino'nun bundan sonra yapması gereken şey, amirali arayıp, Gunn’ın yaralandığını ve hemen bir kurtarma ekibi yollaması için ondan ricada bulunmaktı. Giordino Sandecker ile konuşmasını tamamladıktan sonra telefonu cebine koydu Aşağıdaki dağın yamacında yanmaya devam eden helikopteri seyrederken alçak bir sesle kendi kendine mırıldandı. "Delilik bu. Gerçekten tam delilik. Bu kadar çok insan, öldürmeye ve öldürülmeye ne gibi, bir amaç uğruna kalkışılır?” Giordino sadece soruların cevabın, geç değil de erken öğrenmeyi umut edebilirdi.</p>

  <h3 id="sigil_toc_id_21">19</h3>

  <p>Ira Cox parçalanıp batan U-gemisinin mezarının yerini belirleyen ürkütücü deliğe bakarak, "Derinlik 50 metre," dedi. "Bunu yapmak istediğinden emin misin?"</p>

  <p>Pitt, "Polar Storm'un makine dairesinde ve kaptan köşkündeki hasarın donanma hasar kontrol ekibi tarafından onarılmasının iki saatten önce tamamlanması imkânsız," dedi. "Gemide arktik dalma malzemesi bulunduğuna göre, denizaltının içinde bir araştırma yapma fırsatını kaçıramam."</p>

  <p>Gemi mürettebatından birkaç kişiyle birlikte Pitt'e eşlik eden Evie Tan sordu. "Orada ne bulmayı umuyorsunuz?"</p>

  <p>"Seyir defteri, belgeler, raporlarla gemiyi kimin kumanda ettiğini ve denizaltının hangi gizli noktadan yola çıktığını açıklayabilecek kanıtlar bulabiliriz."</p>

  <p>Cox hafifçe gülümseyerek, "1945'te Nazi Almanya’sı," dedi. Pitt buzların üzerine oturup yüzme paletlerini çıkardı. "Pekâlâ, öyle olduğunu kabul edelim ama bu gemi son elli altı yıl süresince nerede gizlendi?"</p>

  <p>Cox omuzlarını silkti ve Pitt'in sualtı haberleşme sistemini kontrol etti. "Beni rahatça duyabiliyor musun?"</p>

  <p>"Kulak zarlarımı patlatacaksın. Sesin tonunu biraz azalt."</p>

  <p>"Bu nasıl?"</p>

  <p>"Daha iyi." Pitt'in sesi buzların aralandığı yerin yanında kurulan operasyon çadırındaki bir hoparlörden duyuldu. Cox, "Tek başına dalmamalısın," dedi.</p>

  <p>"Başka bir dalgıç, sadece bana engel olur. Ayrıca, kutup bölgesinde yirmiden fazla dalış yapmış biriyim, yani bu dalış benim için pek de yeni bir tecrübe sayılmaz."</p>

  <p>Pitt jeneratörle ısıtılan çadırın içinde sıcak suyla ısıtma sağlayan Divex Armadillo dalgıç giysisini üzerine geçirdi, tüm vücudunda ellerinde, ayaklarında ve başında sıcak suyun sürekli dolaşmasını sağlayacak iç ve dış tüpleri taktı. Isıtılmış su, bir ısıtıcı ve pompa yardımıyla vücudu dolaşıyordu. Giysisinin içine iliştirilmiş bir hortum vardı ve Pitt bunun içinden suyun akışını kontrol edebiliyordu. Telsiz haberleşmelerini sağlayan bir AGA MK-II yüz maskesi takmıştı su yüzeyindeki takviye sistemine bağımlı olmaktansa, hava tanklarını yanında taşımayı tercih etti. Pitt son bir kez daha Substrobe Ikelite sualtı kıyafetini kontrol etti.</p>

  <p>Evie, Pitt'in maskesinin altından sesini duyabilmesi için bağırarak, "İyi şanslar," dedi. Evie Tan daha sonra, Pitt'in buzlu sulara dalmadan önce, kenarda otururken fotoğraflarını çekmeye koyuldu. "Aşağıda sualtı kamerasıyla, fotoğraf çekilmesini sana kabul ettiremeyeceğimden emin misin?"</p>

  <p>Pitt başını sallayarak, "Fotoğrafçılık oynamaya zamanım olmayacak," dedi.</p>

  <p>Elini sallayıp suya daldı, paletli ayaklarıyla çevresindeki buz parçalarını uzaklaştırdı. Otuz metre kadar daldıktan sonra sıcak su sisteminin çalışıp çalışmadığını son bir kez kontrol etmek için durdu. Bunca yıldan beri dalgıçlık yapan Pitt çok tedbirliydi ve sualtında sorunla karşılaştığı da pek az olmuştu. Sürekli kendi kendine konuşup, çevresiyle ilgilenebilmek, aygıtlarını kontrol edebilmek ve vücudunun durumunu saptamak için konsantre olmaya çalışırdı. Pitt kalınlığı bir metreyi bulan buzların altında bambaşka bir dünya buldu. Yukarıya bakarken, buz yığınlarının alt kısmının, galaksinin derinliklerinde bilinmeyen bir gezegenin yüzeyine benzediğini düşündü. Buz yığınlarının arasından sızan ışıkla dolan beyaz tabaka, ters dönmüş mavi ve yeşil donmuş çayırlar ile sarı yosun tabakalarıyla kaplı vadilerden ibaret bir doğa manzarasına dönüşüyordu. Aşağıya bakıp da kapkaranlık derinlikleri örten muazzam yeşilliği görmeden önce durdu ve vücudundaki sıcak su akışını düzenledi.</p>

  <p>Sistem çalışıyordu, Pitt sonsuz karanlığa girmek için suyun derinliklerine daldı.</p>

  <p>Dibe inerken, o ürpertici görüntü de sanki gölge yapan bir perde aralanmış gibi kendini yavaş yavaş göstermeye başladı. Burada ne mercanlar ne de Parlak renkli balıklar vardı. Pitt buzların deliğinden gelen tuhaf ışığa baktı. Sonra sualtı ışığını yaktı ve lambaları ayarlayıp geminin enkazına yöneltti.</p>

  <p>U-gemisinin enkazı parçalanmış, oraya buraya dağılmıştı. Denizaltının kulesinin altındaki gövde atılan füzeden çok fazla zarar görmüştü. Kulenin kendisi de gövdeden kopmuş ve bir süprüntü yığınının ortasında yan yatmış duruyordu. Geminin arka kısmı sadece pervanelerin şaftlarıyla gövdeye bağlı kalmıştı. Sancak kısmı bükülmüş denizin dibinde dik duruyordu. Denizin yumuşak zemini enkazı kavramıştı ve Pitt, enkazın yüzde yirmisinin daha şimdi den zemine gömülmüş olduğunu görüp şaşırdı. Pitt, Cox'a, "Enkaza ulaştım," diye haber verdi. "Gemi çok berbat durum, da. Ben kalıntının içine giriyorum."</p>

  <p>Cox'un sesi, Pitt'in kulaklığında çınladı. "Çok dikkatli ol. Eğer keskin bir cisim, elbiseni birazcık keserse, yüzeye varamadan donarsın."</p>

  <p>"Sağol, bana moral veriyorsun."</p>

  <p>Pitt tekneye hemen girmeye kalkışmadı. Değerli zamandan yaklaşık on dakikayı enkazın çevresinde yüzüp moloz tarlasını inceleyerek harcadı. Atılan roket çok daha büyük bir hedefi yok etmeye yönelikti ve denizaltıyı tanınmaz hale getirmişti. Bu teknenin bir deniz taşıtı olduğuna inanmak güçtü. Borular, valflar ve gövdeden kopan çelik tabakalar sanki onları dev bir el tutup fırlatmış gibi sağa sola yayılmışlardı. Pitt bombalı teröristlerin saldırısına uğramış bir otobüsün dehşete düşürücü kalıntısı üzerinde boşlukta sürüklenen hayalet gibi, gemi enkazının üzerinde yüzüyordu. Akıntıya karşı yüzerek, daha önce geminin kulesinin bulunduğu büyük boşluktan içeri girdi. Sualtı fenerinin ışığı, dalış kontrolünün yapıldığı bölmenin altındaki iki cesedi aydınlattı. Ağzına kadar gelen safrayı kusmamak İçin çaba harcayarak cesetlerin üzerlerini aradı. Belki kimliklerini bulurum, diye düşünüyordu. Fakat işe yarar ne bir kredi kartı, ne bir cüzdan, ne de bir resim bulabildi. Bir U-gemisinde görevli mürettebatın hiçbir kişisel eşyasının bulunmaması anormaldi. Cox, "Sekiz dakika," dedi. "Sekiz dakika sonra yukarı çıkmak zorundasın."</p>

  <p>"Anlaşıldı." Uyarılar genellikle Giordino'dan gelirdi, fakat Pitt, irikıyım denizcinin bu düşünceli davranışına minnet duydu. Adamın bu uyarısı, Pitt'in Doxa marka dalgıç saatine bakmak için harcayacağı saniyeleri ona kazandırmıştı.</p>

  <p>Pitt karanlık gövdenin içine biraz daha daldı, fenerini, birbirine karışmış çelik parçaların ve boruların üzerine tutarak dar bir koridordan geçti ve iki yandaki kamaraları incelemeye koyuldu. Kamaraların hepsi boştu. Çekmeceleri ve dolapları boşalttı, fakat hiçbir belge bulamadı.</p>

  <p>Yukarı çıkmaya hazırlanmak amacıyla tanklarda kalan havayı kontrol etti Sonra dinlenme odası olduğu anlaşılan bölüme yüzdü. Oda basınç bölmesine doğru yan yatmıştı. Dolap, sandalyeler ve masalar paramparçaydı.</p>

  <p>"Dört dakika."</p>

  <p>Pitt, "Dört dakika," diye tekrarladı.</p>

  <p>Bu sırada kaptanın kamarasını buldu. Zamanı kalmadığı için büyük bir telaşla mektup, rapor, hatta günlük var mı, diye bakındı. Hiçbir şey yoktu. Denizaltının seyir defteri bile yoktu. Sanki denizaltının enkazı ve ölü mürettebatı bir hayalden ibaretti. Pitt nerdeyse bu hayalin yavaş yavaş kaybolacağını düşünmeye başlamıştı. "İki dakika." Ses çok sertti. "Geliyorum."</p>

  <p>Pitt birden hiçbir uyarı olmadan, omzuna bir elin değdiğini hissetti. Donup kaldı, ağır ağır atan kalbi, birden göğsünden dışarı fırlayacakmış gibi hızlı hızlı atmaya başladı. Bu temas pek de tutma sayılmazdı, el daha çok boynunda gezinir gibiydi. Şokun ötesinde öyle bir korku vardı ki bu, insanı delirten, kontrolden çıkaran dehşet duygusudur. Anlayamamak ve kavrayamamaktan kaynaklanan bir ruh halidir bu. İnsanların çoğu sanki bayıltılmış gibi donup kalırlar ve artık mantıklı düşünemezler. İnsanların çoğu, yani Pitt dışında.</p>

  <p>Pitt çok şaşırmıştı ama buna rağmen zihni anormal derecede açıktı. Hayaletlere, hortlaklara İnanmayacak kadar gerçekçi ve kuşkucuydu. Başka bir dalgıcın birdenbire oraya gelmiş olması da mümkün değildi. Korku ve dehşet, yere düşen bir örtü gibi eriyip gitti. Bilinmeyen bir şeyin varlığı, entelektüel bir seziş oldu. Pitt buzdan yontulmuş bir heykel gibi duruyordu. Sonra yavaşça ve büyük bir dikkatle sualtı feneriyle çantasını sol eline geçirdi ve dalgıç bıçağını, sağ eliyle kılıfından çıkardı. Termal eldiveniyle bıçağı sapından kavrayıp birden döndü ve onu tehdit eden şeyle yüz yüze geldi. Pitt'in gördükleri öyle bir şeydi ki, ölünceye kadar gözlerinin önünden gitmeyecekti.</p>

  <h3 id="sigil_toc_id_22">20</h3>

  <p>Bir kadın, bir zamanlar güzel olan bir kadın, Pitt'e görmeyen, faltaşı gibi açılmış gri mavi gözlerle bakıyordu. Pitt'in omzuna dokunan el ve kol da sanki onu yanına çağırırmış gibi ileriye uzanmış duruyordu. Kadın Dördüncü imparatorluk üyelerinin standart siyah tulum kıyafetini giymişti, fakat giysinin kumaşı sanki dev bir kedi tarafından tırmalanmış gibi parça parça olmuştu. Elbisenin açık yerlerinden etler dışarı fırlamıştı ve suyun hafif akıntısıyla sallanıyordu. Yırtılan kumaştan çok güzel biçimli bir göğüs görünüyordu ve bir kolun dirsekten aşağısı yoktu. Omuzlarda rütbe işaretleri vardı ama Pitt bunların neyi simgelediklerini bilmiyordu. Kadının yüzünde sakin bir ifade vardı, soğuk suyun etkisiyle bembeyaz olmuştu. Başının arkasında bir melek halesi gibi duran gür sarı saçları dikkat çekiyordu. Elmacık kemikleri çıkıktı ve burnu hafif kemerliydi. Dudakları sanki konuşmak üzereymiş gibi aralanmıştı. Gri mavi gözler, doğrudan Pitt'in yeşil gözlerinin içine bakar gibiydi. Pitt kadını sanki yeraltı dünyasından gelme bir şeytanmış gibi önünden itip uzaklaştırmaya hazırlanırken aklına bir şey geldi ve ne yapması gerektiğini anladı.</p>

  <p>Pitt çarçabuk kadının ceplerini aradı. Ceplerde herhangi bir kimlik belgesi bulamamak, onu hiç şaşırtmadı. Bundan sonra ağırlık kemerine tutturulmuş ince kabloyu alıp bir ucunu cesedin çizmeli ayağına bağladı. Sonra, U-gemisinin gövdesinden çıkıp 50 metre yukardaki loş ışığa doğru hareket etti.</p>

  <p>Pitt hava ikmali için verdiği molalardan sonra tam buzların arasındaki delikten yüzeye çıktı ve Cox ile mürettebattan birkaç kişinin toplu halde bekledikleri kıyıya doğru yüzdü. Evie Tan da oradaydı ve Pitt ile ağır dalma malzemeleri, güçlü kolların yardımıyla yukarı çıkarılırken, o da durmadan fotoğraf çekti.</p>

  <p>Cox, "Aradığın şeyi bulabildin mi?" diye sordu. Pitt başlığı çıkarıldıktan sonra, "Bankaya yatırılacak bir şey bulamadım," dedi ve bir bölümü suyun içinde kalan kablonun ucunu Cox'a uzattı.</p>

  <p>"Kablonun öbür ucunda ne olduğunu sorma cüretini gösterebilir miyim?"</p>

  <p>"U-gemisinden bir dost getirdim."</p>

  <p>Evie'nin gözleri, derinliklerden yükselen belli belirsiz karaltıya takıldı. Karaltı suyun yüzeyine çıkarken saçları çevreye yayıldı ve gözleri de sanki dosdoğru güneşe bakar gibiydi. "Aman Tanrım," diye Evie Tan mırıldandı, yüzü buz yığınları gibi bembeyaz kesilmişti. "Bu bir kadın." Evie öylesine afallamıştı ki, bu yabancı kadın plastik örtüye sarılıp kızağa yüklenmeden onun fotoğraflarını çekmeyi ihmal etti.</p>

  <p>Pitt hava tankları taşınırken cesedin yerleştirildiği kızağın tayfalar tarafından Polar Storm gemisine doğru çekilişini izledi. "Eğer tahminimde yanılmıyorsam o kadın bir subaydı."</p>

  <p>Cox üzgün üzgün, "Çok yazık," diye mırıldandı. "Herhalde çok güzel bir kadındı."</p>

  <p>Evie de kederli bir tavırla, "Kadının ölüsünde bile bir kibarlık olduğu inkâr edilemez. Eğer ben insan tiplerinden biraz anlıyorsam, bu kadının kaliteli biri olduğunu söyleyebilirim."</p>

  <p>Pitt, "Belki," dedi. "Ama bu kadının elli yıl önce batmış olması gereken bir denizaltıda ne işi vardı? Umarım, cesedinde herhangi bir ipucu bulunur da kimliği hakkında bir fikir ediniriz."</p>

  <p>Evie kararlı bir sesle, "Ben bu öyküyü sonuna kadar izleyeceğim," dedi.</p>

  <p>Pitt ayaklarından paletlerini çıkarıp konçları kürklü bir çift çizme giydi. "Önce donanmadan ve Amiral Sandecker'den izin almalısın," dedi. "Bu olayın Şimdilik dışarı sızdırılmasını istemeyebilirler." Evie hemen itiraz etmeye yeltendi ama Pitt kızağın bıraktığı izler üzerinde yürüyerek Polar Storm gemisine doğru ilerlemeye başlamıştı bile.</p>

  <p>Pitt küçük bir kadeh Agavero Tekila içkisiyle gevşemeye çalışmadan önce duş yaptı, tıraş oldu. Tekila şişesini, Meksika'da La Paz yöresinde dalış yapmaya gittiği zaman satın almıştı. Ancak kafasını toplayınca Washington'dan Sandecker'i aradı. Amiral Sandecker gemiye yapılan saldırıdan sonra yaşanan gelişmeleri Pitt'den dinledikten sonra, "Bir ceset diyorsun öyle mi?" dedi "U-gemisinde görevli bir kadın subay mı?"</p>

  <p>"Evet, efendim. Kadının naşını, incelenip kimliğinin saptanması için ilk fırsatta uçakla Washington'a göndereceğim."</p>

  <p>"Eğer kadın yabancı uyruklu ise kimlik saptamak kolay olmayacak." "Kadının tarihçesinin çıkarılabileceğine ben inanıyorum."</p>

  <p>"Madras'dan alınan eserler saldırıda zarar gördü mü?" diye Sandecker sordu.</p>

  <p>"Hepsi güvencede ve hiç hasar yok."</p>

  <p>"Doğrusu sen ve gemidekiler bu saldırıdan sağ kurtulabildiğiniz için gerçekten şanslısınız."</p>

  <p>"Ölmemize ramak kalmıştı, amiral. Eğer kumandan Cunningham tam zamanında olay yerine gelmeseydi, şimdi buzlu denizin dibinde yatan, U-gemisi değil Polar Storm olurdu."</p>

  <p>"Yaeger, dosyalarında U-2015 gemisi hakkında bilgi aramış. O denizaltı müthiş bir gemiymiş. Kayıtlara bakılırsa, 1945 yılının nisan ayı başlarında Danimarka yakınlarında kaybolmuş. Ancak bazı tarihçiler, geminin savaştan yara almadan kurtulduğunu ve mürettebatın gemiyi Arjantin ile Uruguay arasında, GrafSpee destroyerinin torpillendiği yerin yakınında Rio de Plata'ya götürdüklerini iddia ediyorlar. Fakat bugüne kadar hiçbir şey kanıtlanamamış."</p>

  <p>'Yani geminin sonuyla ilgili hiçbir şey öğrenilemedi, öyle mi?" Sandecker, "Kesinlikle," diye karşılık verdi. "Bilinen tek şey geminin yapımının 1944 Kasımında tamamlanıp denize indirildiği ve hiçbir zaman savaşa katılmadığı."</p>

  <p>"Alman donanması bu gemiyi ne olarak kullandı?" "Gemi, teknolojinin en son yenilikleriyle donatıldığı için o dönemde, diğer ülkelerin kullandıkları denizaltıların hepsinden çok daha üstün olduğu düşünülüyordu. Geminin alt kısmı güçlü bataryalarla donatılmıştı ve deniz üstünde giden teknelerden çok daha fazla hız yapabiliyordu, ayrıca gerektiğinde aylarca sualtında kalabilir ve yüzeye çıkmadan çok uzun mesafe katedebillrdi. Yaeger'in eski Alman askeri belgelerinden edindiği bilgiye göre, bu gemi Yeni Kader Operasyonu adı verilen projenin bir parçasıymış." Pitt mırıldandı. "Ben bu terimi daha önce nerede duymuştum?" "Bu, üst düzey Nazilerin, savaş döneminde Nazilerin sahip oldukları büyük servetleri Arjantin'e nakletmek için Peron hükümetiyle yaptıkları bir anlaşmaydı. Diğer denizaltılar, müttefik gemilerini batırmak için saldırı devriyesine çıkarlarken, U-2015 denizaltısı yüz milyonlarca dolar değerinde altını, gümüşü, platini ve elması Arjantin'e taşımak için Almanya İle Arjantin arasında gidip geliyordu. Yüksek düzey Nazi yöneticileri ve aileleri de define yüküyle birlikte Arjantin'e taşındılar. Hepsi de Patagonya sahillerinde ıssız bir limana büyük bir gizlilik içinde indirildi."</p>

  <p>"Bunlar, savaş sona ermeden mi yapıldı?"</p>

  <p>Sandecker cevap verdi. "Acı sona kadar devam etti. Doğrulanmayan bir iddiaya göre de Yeni Kader Operasyonu, Martin Bormann'ın buluşuymuş. Bu adam Adolf Hitler'in fanatik bir hayranı olabilir ama Üçüncü Reich'in parçalanarak alevler içinde yanıp kül olduğunu görecek kadar da akıllıydı. Müttefik orduları daha Ren'i geçmeden Nazi yöneticilerini ve değerli eşyanın bir bölümünü Almanya'nın dostu olan bir ülkeye taşımayı planlamıştı. Bormann'ın en büyük planı da Hitler'i And dağlarında gizli bir yere kaçırmaktı. Fakat Hitler, Berlin'deki sığınağında ölmek konusunda ısrar edince, bu plan suya düştü."</p>

  <p>Pitt sordu. "U-2015, o serveti ve yolcuları Güney Amerika'ya taşıyan tek gemi miydi?"</p>

  <p>"Hayır, böyle en az on iki gemi daha vardı. Savaştan sonra hepsinin akıbeti öğrenildi. Bazılarını müttefik uçakları ve savaş gemileri batırmıştı, geri kalanlar ise ya tarafsız bir ülkeye verilmiş ya da mürettebatı tarafından batırılmıştı."</p>

  <p>"Parayla yolculara ne olduğu konusunda herhangi bir ipucu var mı?" Sandecker itiraf etti. "Hiçbir şey yok. U-gemilerinden birinde çalışmış olan bir tayfa, savaştan uzun bir zaman sonra sorguya çekilmişti. Adam kısa bir süre sonra ortadan kayboldu. O tayfa, çok ağır tahta sandıkların, terk edilmiş bir limanda karaya çıkarılıp kamyonlara yüklendiğini söylemişti. Yolcular, sivil elbiseliymişler ve sanki Nazi Partisi'ne bağlı önemli kişilermiş gibi davranıyorlarmış. Onlar gemiden inince hemen arabalara bindirilmişler. O yolculara ve paralara ne olduğu bilinmiyor."</p>

  <p>"Arjantin eski Naziler için bir sığınaktı. Eskinin külleri üzerinde yeni bir dünya yaratmak için ondan daha uygun bir yer bulunabilir miydi?"</p>

  <p>"Belki o eski Nazilerden sağ kalmış bir avuç insan vardır. Partide ya da orduda yüksek mevkide bulunan Nazilerden herhangi birinin şimdi doksan yaşında belki daha da yaşlı olması gerekir." Pitt, "Esrar perdesi daha da kalınlaştı," dedi. "Neden bir grup yaşlı Nazi, bir araştırma gemisini yok etmeye kalkışıp da bu amaçla U- 2015 denizaltısını yeniden ortaya çıkarsın?"</p>

  <p>"Seni Telluride'de neden öldürmeye çalıştılarsa ve de Al ile Rudi'yi Hint Okyanusu'nda, St. Paul Adası'nda neden ortadan kaldırmak istedilerse, araştırma gemisini de aynı nedenle batırmak istediler." Pitt pişmanlık dolu bir sesle, "Ah, onları daha önce sormam gerekirdi," de-"Rudi ile Al ne yapmışlar? Eski eserlerin muhafaza edildiği odayı bulmuşlar mı?"</p>

  <p>Sandecker karşılık verdi. "Odayı buldular. Fakat bindikleri uçak havalanıp Cape Town'a dönemeden bir kaza geçirdi. Öğrenebildiğimiz kadarıyla, bir kargo gemisi, içinde altı silahlı adamın bulunduğu bir helikopteri adaya gelen her kim olursa olsun öldürsünler diye yollamış ve de Madras gemisi mürettebatının 1779'daki ziyaret sırasında bulduğu eserlerden kalmış ne varsa hepsini toplayıp alacaklarmış. Al ile Rudi, helikopteri düşürmekle kalmayıp o adamların hepsini öldürmüşler. Rudi'nin kaval kemiğine bir mermi saplanmış. Şimdi durumu iyi, takat uzun bir süre alçıda kalacak." "Rudi ile Al hâlâ adada mı?"</p>

  <p>"Sadece Al adada. Rudi'yi bir saat kadar önce Avustralya'dan Southampton'a dönmekte olan bir İngiliz uçak gemisinden kalkan helikopter aldı. Rudi, yakında bir Güney Afrika hastanesinde ameliyat edilmek üzere Cape Town'a götürülmüş olacak." Pitt hayranlık dolu bir sesle, "Altı katil ve de bir helikopter," dedi.</p>

  <p>"Bizimkilerin öyküsünü dinlemek için sabırsızlanıyorum."</p>

  <p>"Hele savaşın en şiddetli zamanında bizimkilerin silahsız olduklarını da dikkate alırsan, şaşkınlığın daha da artar."</p>

  <p>Pitt, "Şu Dördüncü İmparatorluğun haberalma örgütünün gücüne de şaşmamak elde değil," dedi. "U-gemisi, Polar Storm'a saldırmadan önce, kaptanla kısa bir sohbet yapmıştım. Adama adımı söyleyince, bana hemen Colorado'dan Antarktika'ya nasıl geldiğimi sordu. Amiralim, bunu söylemek bana acı veriyor ama dikkatli olun, sanırım sizin NUMA örgütünüzde ya da yakınında bir muhbir var." Amiral, "Ben araştırırım," dedi, bu tahmin onu kızdırmıştı. "Bu arada ben Dr. O'Connell'ı çevreyi ve Rudi ile Al'ın odada buldukları eserleri incelesin diye St. Paul Adası'na gönderiyorum. Onunla adada buluşup eski eserlerin Amerika'ya geri getirilmesini sağlaman için sana da uçak ayarlayacağım." "Fransızlar ne olacak? Ada onlara alt değil mi?" "Bilmedikleri şeyler, onlara sıkıntı vermez." "Ben uygarlığa ne zaman geri döneceğim?"</p>

  <p>"Hafta sonunda kendi yatağında uyuyabileceksin. Kafana takılan başka bir şey var mı?"</p>

  <p>"Pat ile Hiram, o yazıları çözmeyi başarabilmişler mi?"</p>

  <p>"Sayı sisteminin çözülmesinde büyük bir gelişme kaydettiler. Bilgisayarın, odanın tavanındaki yıldız durumlarına ilişkin analizine göre, o yazılar tam dokuz bin yıllık bir geçmişe sahip."</p>

  <p>Pitt söylenenleri doğru duyduğundan emin değildi. "Dokuz bin yıl mı dediniz?"</p>

  <p>Hiram odanın inşasının M.Ö. 7100 yıllarında tamamlandığı kanısında."</p>

  <p>Pitt iyice afallamıştı. "Sümerlilerden ve de Eski Mısırlılardan dört bin yıl önce gelişmiş bir uygarlığın var olduğunu mu söylüyorsunuz?"</p>

  <p>"Annapolis'den beri, eski tarih konusunda ders almadım ama hatırladığım kadarıyla o zaman da bana aynı şeyleri öğretmişlerdi."</p>

  <p>"Arkeologlar, tarih öncesi dönemlerin uygarlıklarını yeniden yazmaktan pek de memnun kalmayacaklar."</p>

  <p>"Yaeger ile Dr. O'Connell, alfabetik sistemi çözme konusunda da epey gelişme sağladılar. Galiba o yazılar, dünyada çok eski dönemde yaşanmış büyük bir felaketi anlatıyor."</p>

  <p>"Büyük bir felaket sonucunda yok olan bir uygarlık. Eğer bazı gerçekleri bilmeseydim, sizin şu anda bana Atlantis'den söz ettiğinizi düşünebilirdim, amiral."</p>

  <p>Sandecker bu sözlere hemen karşılık vermedi. Pitt sekiz bin mil ötedeki amiralin beyninde dönen çarkın sesini duyduğuna yemin edebilirdi. Nihayet Sandecker ağır ağır konuştu. "Atlantis." Bu ismi sanki kutsal bir isimmiş gibi telaffuz etmişti. "Gerçi sana garip gelebilir ama bence sonuca tahmin ettiğinden çok daha fazla yaklaşmış sayılırsın."</p>
</body>
</html>
