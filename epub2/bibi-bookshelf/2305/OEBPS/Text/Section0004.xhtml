<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1><span style="text-indent: 1em;">BİRİNCİ BÖLÜM</span><br /></h1>

  <h2 id="sigil_toc_id_3">CEHENNEM OLABİLDİĞİNCE YAKIN</h2>

  <div>
    <br />
  </div>

  <p><b>AMENES'LERİN ALFABE VE NUMARALANDIRMA İŞARETLERİ</b></p>

  <p>22 MART, 2001 PANDORA, COLORADO</p>

  <p>Şafak sökmek üzereyken giderek kaybolmaya başlayan yıldızlar, deniz seviyesinden 3000 metre yükseklikte tıpkı tiyatro kapısındaki ışıklar gibi parıldıyorlardı. Luis Marquez küçük ahşap evinden çıktığı zaman ay bir hayalet gibi görünüyordu. Ayın çevresinde Luis Marquez'in daha önce hiç görmediği turuncu renkte bir hale vardı. Marquez avluda birkaç metre yürüyüp 1973 model Chevrolet Cheyenne 4x4 kamyonetinin yanına gitmeden önce bu garip manzaraya bir göz attı.</p>

  <p>Luis Marquez, karısıyla iki kızını uyandırmamak için iş kıyafetiyle sessizce dışarı çıkmıştı. Aslında karısı Lisa seve seve kalkıp kocasına kahvaltı hazırlar ve öğle yemeği için de sandviç yapardı, ama Marquez sabahın dördünde ancak akıl hastalarının kalkıp dolaşacaklarını söyleyerek karısına karşı çıkmıştı.</p>

  <p>Marquez ile ailesinin çok sade bir hayatı vardı. Adam, 1882'de inşa edilmiş olan evi kendi elleriyle yenilemişti. Çocukları, yakındaki Telluride'de okula gidiyorlardı ve Luis Marquez ile Lisa, giderek gelişen kayak kasabasında bulamadıkları öteberiyi, aylık alışverişlerini yapmak için gittikleri, altmış yedi mil kuzeydeki daha büyük çiftçi bölgesi Montrose'den temin ediyorlardı. Luis Marquez kahvesini ağır ağır içip artık bir hayalet kasabaya dönüşen çevresine bakınmadıkça içi rahat etmiyordu. Ayın ışığı altında, hâlâ ayakta kalmış birkaç bina da bir mezarlıktaki mezartaşlarına benziyorlardı.</p>

  <p>1874'te altın bulunan kayanın keşfinden sonra, madenciler, San Miguel Vadisi'ne akın etmişler ve güzel bir kız ile esrarengiz ruhlarla dolu kutusunu anlatan Yunan masalından esinlenerek buraya Pandora adını vermişlerdi. Boston'da bir bankacılık şirketi madencilik haklarını satın almış, madenin ça­lıştırılması için gerekli parayı temin etmiş ve de daha ünlü bir maden kasabası olan Telluride'den iki mil yukarda büyük bir tesis kurmuştu.</p>

  <p>Madene, Paradise (Cennet) adı verilmişti ve çok geçmeden Pandora iki yüz kişinin yaşadığı, postanesi bile olan küçük bir kasaba olmuştu. Evler özenle boyanmıştı, bahçelerine çim ekilmiş, beyaz parmaklıklarla çevrilmişti Pandora giriş çıkışı tek yoldan olan bir kanyonda kurulmuş olmasına rağmen çevresinden kopmuş sayılmazdı. Telluride yolu gayet düzgündü ve Rio Grande Güney Demiryolu madene yolcu ve malzeme taşımak için kasabaya bir hat ilave etmişti.</p>

  <p>Madenin lanetli olduğunu yeminle söyleyenler vardı. Kırk yılı aşkın bir süre içinde elli milyon dolar değerindeki altını çıkarmak uğruna kaybedilen insan sayısı çok fazlaydı. Yirmi sert kaya madencisi ıslak ve tehlikeli maden kuyusunda hayatını kaybetmişti -sadece bir kazada on dört madenci ölmüştü-, ayrıca yüze yakın madenci de garip kazalar yüzünden hayat boyu sakat kalmıştı. Yolun aşağısında Telluride'e yerleşen eskiler ölüp gitmeden önce, ölen madencilerden birinin iniltilerinin, Colorado'nun masmavi aylak göğüne doğru yükselen kurşuni kayaların arasına örülü kalan boş galerilerde hâlâ duyulduğunu ileri sürmüşlerdi. 1931 yılına gelindiğinde, kimyasalların yardımıyla çıkarılabilecek altının hepsi çıkarılmıştı. Altın kalmayınca, Cennet Madeni kapatılmıştı. Bundan sonraki altmış beş yıl süresince de maden sadece bir anı olarak kaldı. 1996 yılına kadar da madenin perili galerilerinde ve tünellerinde çizme sesleri ve baltanın şakırtıları duyulmadı.</p>

  <p>Marquez başını kaldırıp dağın zirvesine baktı. Bir hafta kadar önce dört gün süren fırtınada zaten karla örtülü olan dağın eteklerine bir metre kalınlığında kar eklenmişti. İlkbahara eşlik eden ısı yükselmeleriyle, kar yığınları, fırınlanıp ezilmiş patateslere benzemişti. Çığ mevsiminin başıydı. Yükseklerde koşullar çok kötüydü ve kayakçılar, kayak pistlerinden uzaklaşmamaları konusunda uyarılmışlardı. Marquez'in bildiği kadarıyla Pandora'da hiç çığ düşmesi yaşanmamıştı. Ailesinin güvencede olduğunu bilmek</p>

  <p>Marquez'e de güven veriyordu, fakat kış aylarında o dik buzlu yolu tırmanıp dağın eteklerinde çalışırken kendisini bekleyen tehlikeleri dikkate almıyordu. Havanın ısınması yüzünden çığ düşmesi de beklenen bir olay olmuştu.</p>

  <p>Marquez hayatı boyunca sadece bir kez dağdan çığ düştüğünü görmüştü. Çığın o inanılmaz güzelliği, kayaları, ağaçları ve kar yığınlarını dev bulutlar halinde tepeden aşağı indirişi asla unutmadığı bir olaydı.</p>

  <p>Sonunda madenci şapkasını başına geçirdi ve Chevrolet kamyonetin direksiyonunun başına geçti. Kontak anahtarını çevirip, motor ısınsın diye kısa bir süre boşa çalıştırdı. Sonra da bir zamanlar Colorado'da en fazla altın çıkarılan madene giden dar yolda arabayı dikkatle sürmeye başladı. Yol döne döne dağa yaklaşırken Marquez de daha dikkatli olmaya çalıştı. Araba yolun kenarından kayacak olsa yüzlerce metre yüksekliğindeki uçurumdan aşağı düşecekti. Kontrol edilemeyen bir kayma olursa kurtarıcılar, parçalanmış vücudunu aşağıdaki kayalıkta bulmakta zorlanırlardı.</p>

  <p>Kasaba halkı Marquez'in eski Cennet Madeni'nin işletme hakkını satın almasını aptalca bir girişim sayıyordu. Madenden çıkarmaya değecek miktarda altın kalmamıştı. Fakat yine de bir Telluride bankacısı dışında, hiç kimse Marquez'in bu yatırımının onu zengin ettiğini aklının köşesinden geçirmezdi. Madenden sağladığı geliri o yörede emlak işlerine yatırmıştı ve burasının bir kayak merkezi olması sayesinde de yaklaşık iki milyon dolar kazanmıştı. Marquez altınla ilgilenmiyordu. On yıldan beri dünyanın dört bir yanında değerli taş arıyordu. Montana'da, Nevada ve Colorado'da terk edilmiş eski altın ve gümüş madenlerini satın alıp buralarda işlenip değerli taş olarak satıla-' bilecek madensel kristalleri toplamıştı. Cennet Madeni'nin bir tünelinde eski madencilerin değersiz bir taş olduğunu düşündükleri gül pembesi renginde bir kristal damarı bulmuştu. Marquez bu taşın doğal halde dünyanın çeşitli bölgelerinde çıkarılan pembe ve koyu kırmızı renklerde olan çok değerli bir kristal olduğunu fark etti.</p>

  <p>Rodokrosit adı verilen bu kristal, kesilmiş ve şekil verilmiş olarak pek az kullanılır. Taşların parçalara ayrıldıklarını görmeye hiç de istekli olmayan büyük koleksiyoncular bu taşlara çok değer veriyorlardı. Cennet Madeni'nden çıkarılan ve on sekiz karatlık kusursuz parçalara ayrılan temiz ve parlak taşlar son derece pahalıydı. Marquez kendini emekliye ayırıp hayatının sonuna kadar gayet iyi bir hayat sürebileceğini biliyordu, fakat damar orada olduğu sürece granitten taşları toplamaya karar vermişti.</p>

  <p>Marquez eski kamyonetini, dört zincirle dört ayrı kilitle bağlanmış paslı demir kapının önünde durdurdu. Avuç içi büyüklüğünde dört anahtar çıkardı ve anahtarları kilitlere sokup çevirerek zincirleri serbest bıraktı. Sonra iki eliyle birden o koca kapıyı itip açtı. Ayın ışıkları, madenin meyilli galerisinde kısa bir mesafeyi aydınlatmış, karanlığa doğru uzayıp giden bir rayı ortaya çıkarmıştı. Marquez büyük bir jeneratörü çalıştırdı sonra büyük bir kolu çekti. Maden ocağı birden aydınlandı, tünelin iki yanına yaklaşık elli metre boyunca dizilmiş ampuller yanmıştı. Ampuller uzaklarda küçüle küçüle birer sarı nokta oluyordu. Bir maden arabası rayların üzerinde duruyordu, bir kabloyla bir vince bağlanmıştı. Araba dayanıklı yapılmıştı ve çok kullanıldığını belirleyen tek işaret, iki yanındaki paslardı. Marquez arabaya girdi ve uzaktan kumanda aygıtındaki düğmelerden birine bastı. Vinç homurdanarak çalışmaya başladı ve kabloyu hareket ettirdi. Böylece raylar üzerindeki araba aşağı inmeye başladı, yerçekiminden başka hiçbir fren tertibatı yoktu. Yeraltına inmek, kalbi zayıf olanlara ve kapalı yerlerde kalmaktan korkanlara uygun değildi. Maden arabası, hızla 400 metre derinliğe varıncaya kadar inişini sürdürdü. Bu seviyede, tünelin tavanından damlayan suyun sesi duyuluyordu.</p>

  <p>Marquez sırt çantasını ve yemek kutusunu alıp arabadan indi ve eski Cennet Madeni'nin aşağı bölmelerine doğru yürüdü, toprağın 700 metre altına ulaşıncaya kadar ilerledi. Orada, çapraz kesişen tüneller granite bir tekerleğin dingilleri gibi yayılmıştı. Eski kayıtlara ve yeraltı haritalarına göre, Pandora'nın altında ve çevresinde yaklaşık yüz mil uzunluğunda tüneller vardı.</p>

  <p>Marquez boş karanlığa bir taş attı. Birkaç saniye içinde taşın temasıyla sıçrayan suyun sesi duyuldu. Maden kapanıp da dağın altındaki pompalama istasyonu kapatıldıktan sonra, alt kısımlarda taşkınlar olmuştu. Zamanla su seviyesi, 400 metrelik düzeyde yaklaşık 5 metre yükselmişti ve burası Marquez'in rodokrosit taşı çıkardığı yerdi. Ağır ağır yükselen sular, San Juans'da geçirilen fazla yağışlı mevsim, Marquez'e, suların eski galeriye ve ana tünele ulaşıp, onun değerli taş operasyonunu sona erdirmesine sadece birkaç hafta kaldığını anlatmaya yetmişti. Kalan şu kısa zaman içinde mümkün olduğu kadar çok taş çıkarmayı aklına koymuştu. Kırmızı kristalleri sadece elindeki madenci kazmasıyla çıkarmak için uğraşırken günler ona giderek daha uzun gelmeye başlamıştı.</p>

  <p>Marquez tünelden yukarı yürürken, madencilerin madeni terk ederken bıraktıkları arabaların ve delgilerin yanından geçti. Eskiden açılmış madenler artık teker teker kapandıkları için bu malzemenin satış imkânı yoktu. Malzemeler, son kez kullanıldıkları yerde öylece bırakılmışlardı.</p>

  <p>Tünele otuz beş metre kala, Marquez kayanın yanında daracık, ancak geçebileceği bir boşluk gördü. Bu boşluğun on on beş metre ilersinde ise Marquez'in kırmızı kristal çıkardığı bölüm vardı. Yarığın tepesinden sarkan ampul yanmıştı. Sırt çantasında taşıdığı yedek ampullerden birini çıkardı ve yanan ampulün yerine taktı. Sonra kazmasını eline aldı ve değerli taşlarla bezeli kayaya kazmayı vurmaya başladı. Kaya içindeki kırmızı kristaller, bir çöreğe katılmış kurutulmuş vişneler gibi duruyordu.</p>

  <p>Yarığın hemen üzerinde tehlikeli bir şekilde aşağı sarkan bir kaya vardı. Eğer Marquez tepesinden düşecek bir kayanın altında ezilmeden güven içinde çalışmayı sürdürmek istiyorsa, o kayayı havaya uçurmaktan başka seçeneği yoktu. El ile çalışan bir delgiyi kullanarak kayada bir delik açtı. Sonra da deliğe küçük bir dinamit lokumu yerleştirdi ve onu da el ile çalışan bir patlatıcıya kabloyla bağladı. Yarığın köşesine geçip ana tünele girdikten sonra dinamiti patlattı. Madende boğuk bir ses duyuldu, bunu parçalanan kayanın gümbürtüsü ve ana tüneli kaplayan tozdan bir örtü izledi. Marquez dikkatle yarıktan içeri girmeden önce tozun basılmasını bekledi. Tepedeki sarkıntı yok olmuştu. Yukardaki kaya, yerde daracık geçidi kaplayan kaya parçacıkları haline gelmişti. El arabasını alıp molozları buna doldurmaya başladı, sonra da tünelin yukarsına götürdü. Yarık sonunda temizlenince Marquez, yukarda bir tehlike unsurunun kalıp kalmadığına baktı.</p>

  <p>Kristal damarının üzerinde birdenbire beliren deliğe şaşkın şaşkın baka-kaldı. Madenci şapkasının tepesindeki ışığı yukarıya yöneltti. Işık huzmesi, delikten ötede odaya benzer bir yeri aydınlattı. Birdenbire iyice meraklanan Marquez, tünelin yirmi beş metre kadar gerisine koştu, orada bırakılmış öteberi arasında paslanmış demirden bir merdiven buldu. Tekrar yarığa dönünce, merdiveni kayalara dayadı ve ağır ağır yukarı tırmanmaya başladı. Daha sonra deliği vücudunun sığmasını sağlayacak kadar büyütmek için çevresindeki taşları çekip çıkardı. Sonra delikten, o odaya girdi. Başını durmadan iki yana çevirerek şapkasının tepesindeki ışığın karanlığı aydınlatmasını sağladı.</p>

  <p>Marquez kendini kayalarla örülü bir odada buldu. Burası çok muntazam küp şeklinde bir boşluktu. Yumuşak duvarlara garip şekiller çizilmişti. Bu, kesinlikle on dokuzuncu yüzyıl madencilerinin marifeti olamazdı. Derken, Marquez'in şapkasındaki ışık bir taş kaideyi ve üzerinde duran cismi aydınlattı.</p>

  <p>Marquez simsiyah bir kafatasının tanrıyı unutturan görüntüsü karşısında şaşkınlıktan dondu kaldı, kafatasının boş göz çukurları ona bakar gibiydi.</p>

  <h3 id="sigil_toc_id_4">2</h3>

  <p>Pilot, çift motorlu United Havayollarına ait Beechcraft uçağı, pamuk tarlalarını anımsatan bir çift bulutun çevresinde döndürdükten sonra San Miguel Nehri'nin üzerinde sarp arazideki kısa piste indirmeye başladı. Gerçi pilot, Telluride Havaalanı'na belki yüz kez inmişti ama yine de dikkatini tepeleri karla kaplı San Juan Dağları'nın kuşbakışı muhteşem manzarasına değil de inişe verebilmesi pek kolay değildi. Masmavi gökyüzüne uzanan o karlarla kaplı dağların manzarası soluk kesici güzellikteydi.</p>

  <p>Uçak, vadiye doğru alçalırken, dağların tepeleri iki yanda görkemli bir şekilde yükseliyordu. Dağlar öyle yakın görünüyorlardı ki, yolcular, uçağın kanatlarının dağlardaki ağaçlara çarpabileceklerini düşündüler. Sonra uçağın iniş takımları açıldı ve bir dakika sonra tekerlekler daracık asfalt piste değip gıcırtılar çıkararak döndüler. Beechcraft uçağında sadece on dokuz yolcu vardı. Uçağın boşaltılması çok kısa sürdü. Uçaktan inen son yolcu Patricia O'Connell oldu. Bu kayak merkezine daha önceleri gelmiş olan arkadaşlarının tavsiyelerine uyarak uçağın kanatları görüş sahasını kapatmasın diye en arkadaki koltuklardan birinde yolculuk yapmıştı. Deniz seviyesinden 3000 metre yukarda hava inanılmayacak derecede temiz ve rahatlatıcıydı. Pat uçaktan terminal binasına yürürken derin derin soluk aldı. Pat kapıdan içeri girerken, kısa boylu, dazlak başlı ve sık kahverengi sakallı bir adam yanına geldi. "Dr. O'Connell misiniz?"</p>

  <p>"Lütfen bana Pat deyin. Siz de herhalde Dr. Ambrose olmalısınız." Adam tatlı bir gülümsemeyle, "Lütfen bana Tom deyin. Denver'den buraya kadar yolculuğunuz iyi geçti mi?"</p>

  <p>"Harikaydı. Dağların üzerinden geçişimiz biraz zordu ama manzaranın güzelliği sıkıntıları unutturdu."</p>

  <p>Dr. Ambrose, "Telluride çok hoş bir yerdir. Sürekli burada yaşamak istediğimi düşündüğüm zamanlar oluyor."</p>

  <p>"Burada sizin kadar deneyimli biri için incelenmesi gerekecek yeterli miktarda arkeolojik sitenin var olduğunu sanmıyorum." Dr. Ambrose, "Bu yükseklikte yok," diye karşılık verdi. "Eski Kızılderili kalıntıları çok daha aşağılarda."</p>

  <p>Dr. Thomas Ambrose, alışılmış seçkin bir antropolog tanımlamasına uymuyordu ama bu alanda dünyada en çok saygı gören kişilerden biriydi. Arizona Eyalet Üniversitesi'nde görevli emekli bir profesör olan Thomas Ambrose, çok başarılı bir araştırmacıydı ve incelediği sitelerle ilgili raporlarıyla ünlüydü. Artık ellili yaşlarının sonuna gelmişti -Pat onun on yaş daha genç olduğunu düşünüyordu- ve de güneybatının dört bir yanında yaşamış ilk insanlar ve onların kültürleriyle ilgili çalışmalar için hayatının otuz yılını harcamış olmasıyla övünebilirdi.</p>

  <p>"Dr. Kidd telefonda çok esrarengizdi. Şu keşif hakkında hemen hiçbir açıklama yapmadı."</p>

  <p>Ambrose, "Ben de açıklama yapmayacağım," dedi. "Biraz sabredip her şeyi kendi gözlerinizle görmeniz çok daha iyi." Pat sordu. "Siz bu işe nasıl karıştınız?"</p>

  <p>"Doğru zamanda, doğru yerdeydim. Eski bir kız arkadaşımla kayak yapmaya gelmiştim, Colorado Üniversitesi'nde çalışan bir meslektaşım beni aradı ve bir madencinin bulduğu eserlere bir göz atmak isteyip istemeyeceğimi sordu. Siteyi şöyle bir inceleyince, aklım başımdan gitti."</p>

  <p>"Sizin şöhretinize sahip biri için bu kolay inanılacak bir durum değil." "Ne yazık ki, benim uzmanlık alanım epigrafiyi (kitabeleri okuma bilimi) kapsamıyor. İşte burada siz devreye giriyorsunuz. Eski yazıları çözmekte uzmanlaşmış kişiler arasında şahsen tanıdığım tek kişi Stanford Üniversitesi'nde görevli Dr. Jerry Kidd. Dr. Kidd gelemeyecekti, bana kendisinin yerine sizi önerdi, hem de uzun uzun överek."</p>

  <p>Bagajların dağıtıldığı bölümün kapısı açılıp da bagaj teslim etme görevini de üstlenen bilet satıcısı kadınlar, bavulları meyilli bir metal tepsiye atarlarken, Ambrose arkasına döndü. Pat, başvuru kitaplarıyla dolu olan ve ağırlığı yirmi beş kiloyu geçen bavulunu taşıyacak bir erkek yanında olduğu için şükrederek, "Şu büyük yeşil bavul benim," dedi.</p>

  <p>Ambrose dişlerini gıcırdattı ama o ağır bavulu alıp terminal binasının önüne park ettiği Cherokee cipe götürürken hiçbir şey söylemedi. Pat, Wilson Da­ğı'nı ve Sunshine Peak'i kaplayan çam ormanlarının oluşturduğu manzarayı biraz daha görebilmek için cipe hemen binmedi. Pat bu panoramik manzarayı hayran hayran izlerken Dr. Ambrose da onu inceleme fırsatını buldu. Pat'in saçları kızıldı ve beline kadar uzuyordu. Gözleri koyu yeşildi. Vücudunun ağırlığını sağ bacağına vermiş, sol dizi hafifçe içeri kıvrık dururken sanki bir sanatçı tarafından yapılmış bir heykeli anımsatıyordu. Omuzları ve kolları, kadınların çoğununkinden daha fazla kaslı görünüyordu, bu hiç kuşkusuz jimnastik salonlarında çok fazla zaman harcamanın bir sonucuydu. Ambrose onun boyunun 1.70 metre olduğunu ve kilosunun da 60'ı geçmediğini tahmin etti. Pat hoş bir kadındı, çekici ve çarpıcı bir güzel değildi ama Dr. Ambrose, bu kadının cin pantolon ve erkeksi bir deri ceket yerine daha kadınsı giyeceklerle çok daha etkileyici olacağını düşündü.</p>

  <p>Dr. Kidd eski yazıları çözmek konusunda Patricia O'Donnell'den daha iyi birinin var olmadığını ileri sürmüştü. Dr. Kidd, genç kadının geçmişiyle ilgili bilgileri fakslamıştı ve Ambrose da bu bilgilerden etkilenmişti. Patricia O'Donnell otuz beş yaşındaydı, İskoçya’da St. Andrews Üniversitesi'nde eski diller dalında doktora yapmıştı ve Pennsylvania Üniversitesi'nde en eski diller dersleri veriyordu. Pat, dünyanın değişik bölgelerinde bulunan taşlar üzerindeki yazıların çözülmesiyle ilgili üç kitap yazmıştı ve bu kitaplar bilim dünyasında çok ilgi görmüştü. Bir avukatla evlenip boşanmış olan Pat'in on dört yaşında bir kızı vardı. Yayılımcılığı destekleyen Pat, kültürlerin birbirlerinden ayrı olarak değil tam aksine birbirlerine bağlı olarak geliştiğini iddia ediyordu ve eski denizcilerin Kolomb'dan yüzlerce yıl önce Amerika kıyılarına ulaştıklarına yürekten inanıyordu. Ambrose, "Size kasabada yatak ve kahvaltı veren iyi bir yer buldum," dedi. "Eğer isterseniz sizi bir iki saatliğine oraya bırakırım, biraz dinlenip kendinizi toplarsınız."</p>

  <p>Pat gülümseyerek, "Hayır, teşekkür ederim," dedi. "Eğer sizce bir sakıncası yoksa hemen o siteye gitmek istiyorum." Ambrose başını salladı, ceketinin cebinden cep telefonunu çıkardı ve bir numarayı tuşladı. "O keşfi yapan maden sahibi Luis Marquez'e geldiğimizi haber vereceğim," dedi.</p>

  <p>Telluride'in ortasından hiç konuşmadan yol aldılar. Pat, güney yönündeki Dağ Kasabası'nın kayak alanlarına bakındı, sonra kayakçıların kasabanın dışına inen piste ulaşmak için dik yokuşu nasıl tırmandıklarını gördü. Yüz yıl önce harap olup sonradan onarılan ve eskisi gibi birahane olmak yerine her çeşit öteberi satılan dükkânlara dönüştürülen binaları gördü. Ambrose sol taraftaki bir binayı işaret etti. "İşte Butch Cassidy'nin ilk banka soygununu yaptığı yer."</p>

  <p>"Telluride'in zengin bir tarihi olsa gerek." Ambrose, "Öyledir," dedi. "Şurada tam Sheridan'ın otelinin bulunduğu yerde, William Jennings Bryan şu ünlü "altın haç" konuşmasını yapmıştı. Ve yukarda, South Fork Vadisi'nde de dünyanın ilk enerji tesisleri kurulmuştu, burası madenlere dönüşümlü olarak elektrik sağlıyordu. Tesislerin makinelerinin çizimlerini Nikola Tesla yapmıştı."</p>

  <p>Ambrose cipi kayakçıların istilasına uğramış Telluride kasabasından geçirdikten sonra kutu şeklindeki bir kanyona geldiler. Asfalt yol, burada Pandora'nın sınırında sona eriyordu. Pat eski madenci kasabasını çevreleyen dik kayalıklara hayretle baktı. Ilık bir ilkbaharın öncüsü olan eriyen karlardan suyunun miktarı artan Gelin Duvağı Şelalesi'nin güzelliğini özümsedi. Biraz sonra bir yan yola girdiler, bu yol birkaç eski binanın harabelerine ulaşıyordu. Bir kamyon ile parlak turkuvaz renge boyanmış bir cip binaların önüne park edilmişlerdi. Dalgıç giysileri giymiş iki adam, Pat'in anladığı kadarıyla dalma malzemelerini arabadan indiriyorlardı. Pat dalgın dalgın, "Colorado dağlarının ortasında dalgıçların ne işi olabilir?" diye sordu.</p>

  <p>Ambrose yanıt verdi. "Dün ben durup onlarla görüştüm. Bu insanlar, Ulusal Sualtı ve Denizcilik Kurumu'nda çalışıyorlar."</p>

  <p>"Ama denizden çok uzaktalar öyle değil mi?"</p>

  <p>"Bana söylenenlere göre bu ekip, bir zamanlar San Juan Dağları'nın batı yanındaki suları çeken eski suyollarının karmaşık sistemini inceleyeceklermiş. Eski maden tünelleriyle bağlantılı olan bir sürü büyük mağara varmış."</p>

  <p>Yolun yarım mil kadar yukarsında, Ambrose koskocaman terk edilmiş bir maden cevheri atölyesinin yanından geçti, burada başka bir terk edilmiş madenin ağzına park edilmiş bir kamyonet ve treyler vardı. Taşıtların çevrelerine çadırlar kurulmuştu ve kampta gezinen bir sürü adam fark ediliyordu. Büyük treylerlerin yan kısımlarına Geo Subterranean Science Corporation kelimeleri yazılmıştı. Şirketin merkezinin Arizona Phoenix'de olduğu belirtilmişti. Ambrose hiç soru sorulmadan, "Bir grup bilim adamı daha gelmiş," dedi. "Sanırım jeofizikçiler, eski maden galerilerinde son model aygıtlarla eski madencilerin gözünden kaçmış altın damarları kalmış mı diye araştırıyor olmalılar."</p>

  <p>Pat sordu. "Sizce bu insanlar bir şey bulabilirler mi?"</p>

  <p>Ambrose omuzlarını silkti. "Hiç sanmam. Bu dağlar çok derin kazıldı."</p>

  <p>Biraz daha yol aldıktan sonra Ambrose, çok sevimli küçük bir evin önünde arabayı durdurdu ve eski bir Chevrolet marka kamyonetin yanına park etti. Marquez İle eşi Lisa, onların geldiklerini görünce hemen yanlarına koştular. Ambrose karı kocayı Pat ile tanıştırdı.</p>

  <p>Pat, "Böyle muhteşem manzarası olan bir yerde yaşadığınız için sizi kıskandım," dedi.</p>

  <p>Lisa, "Söylemesi çok acı ama aradan bir yıl geçtikten sonra manzaranın farkına varmıyorsunuz," dedi.</p>

  <p>"Bu manzaraya hiçbir zaman bağışıklık kazanacağımı sanmam." "Size içecek bir şeyler ikram edebilir miyim? Bir fincan kahve? Ya da bir bardak bira?"</p>

  <p>Pat karşılık verdi. "Ben gayet iyiyim. Sizin için uygun olur olmaz keşfinizi görmek istiyorum."</p>

  <p>Marquez, "Hiç sorun değil," dedi. "Havanın kararmasına daha beş saat var. Odayı görüp karanlık basmadan buraya dönebilirsiniz." Lisa, "Ben de yemeği hazır ederim," dedi. "Sizin ızgarada pişmiş geyik etini seveceğinizi düşündüm."</p>

  <p>Pat şimdiden acıkmış olduğunu hissederek, "Kulağa çok hoş geliyor," dedi.</p>

  <p>Marquez başıyla eski kamyoneti işaret ederek, "Eğer sizin cipinizi alırsak, madene kadar çok rahat bir yolculuk yapmış oluruz," dedi. On beş dakika sonra, madenin arabasına binmişler, eski Cennet Madeni'ne inmeye başlamışlardı. Pat, "Aşağıya indikçe hava ısınıyor," dedi.</p>

  <p>Marquez, "Parmak hesabına göre, toprağın altına inerken her 35 metrede ısı beş derece artar. Madenin şimdi sular altında kalmış olan çok aşağı kısımlarında ısı yüz dereceyi bulurdu."</p>

  <p>Maden arabası birden durdu. Marquez arabadan indi ve büyük tahta bir alet edevat sandığına elini soktu. Pat ile Ambrose'a birer madenci şapkası verdi.</p>

  <p>Pat sordu. "Düşen taşlar için mi bu?"</p>

  <p>Marquez güldü. "Daha çok madenin alçak tavanına başınızı çarpmamanız için."</p>

  <p>Marquez önde, ıslak tünelde yürürlerken, başlarının üzerlerindeki ampullerin soluk sarı titrek ışıkları ortalığı aydınlatıyordu. İçlerinden biri konuştuğu zaman, ses, tünelin taş duvarları arasında boğuklaşıyordu. Pat, paslanmış rayların bağlantıları üzerinde yürürken birkaç kez ayağı takılıp sendeledi, ama düşmeden kendini topladı. Sabahleyin Telluride'e gelmek için yola çıkmadan önce yürüyüş ayakkabısı giymekle ne kadar isabetli bir iş yaptığını fark etmemişti. Aslında on dakika süren ama onlara bir saat kadar uzun gelen süreden sonra o odaya açılan yarığa ulaştılar ve dar geçitte Marquez'in peşinden yürüdüler.</p>

  <p>Marquez merdivenin önüne gelince durdu ve, "Dün siz geldikten sonra içersini ışıklandırdım, Dr. Ambrose. Duvarlar yansıtıcı yerine geçecek ve yazılan okumakta zorluk çekmeyeceksiniz," dedi. Daha sonra yana çekildi ve Pat'in merdivenden yukarı çıkmasına yardım etti. Pat burada neyle karşılaşacağı konusunda bilgilendirilmediği için birden afalladı. Genç kadın, Mısır Kralı Tut'un mezarını bulan Howard Carter'ın o mezarla karşılaştığı zaman hissettiklerini yaşar gibi oldu. Gözleri hemen siyah kafatasına takıldı. Yavaş yavaş kafatasının durduğu sehpaya yaklaştı ve ışık altında parıldayan o düzgün yüzeyi inceledi.</p>

  <p>Ambrose zorlukla genç kadının yanına sıkışıp durunca, Pat, "Bu muhteşem bir şey," dedi.</p>

  <p>Ambrose da, "Bir şaheser," diye karşılık verdi. "Yanardağdan çıkan sert cama benzeyen taştan oyulmuş."</p>

  <p>"Belize'de bulunan Maya'lara ait kristal kafatasını görmüştüm. Bu, ondan çok daha etkileyici. Bununla karşılaştırıldığında Belize'deki kafatası çok acemi işi kalıyor."</p>

  <p>"Söylentilere bakılırsa, kristal kafatası, bir ışık yayıyormuş ve ondan garip sesler geliyormuş."</p>

  <p>Pat gülümseyerek, "Ben o kafatasını incelediğim zaman uyuşukmuş," dedi. "Orada öylece durup bakıyordu."</p>

  <p>"Çok kolay kırılan bir mineralden böylesine muhteşem ve güzel bir eser yaratıp onu cilalamak kimbilir kaç yıl aldı. Günümüzün modern araç ve gereçleri olmadan, belki de bu işi ancak birkaç kuşak tamamlamıştır. Çekici bu taşa şöyle bir dokundurmak bile binlerce parçaya ayrılmasına yeter."</p>

  <p>Pat yumuşak bir sesle, "Kafatasının yüzeyi çok yumuşak ve pürüzsüz," dedi.</p>

  <p>Ambrose kolunu kaldırıp eliyle odayı işaret ederek, "Bu odanın tümü bir harika," dedi. "Tavan ile duvarlardaki yazıları ve şekilleri taş üzerine kazımak için en az beş kişi yaşamları boyunca çalışmış olmalı. Fakat iç yüzeyi cilalamak da büyük emek isteyen bir iş. Bu derinlikteki odanın granitten oyulması da yıllar sürmüş olmalı. Odanın boyutlarını ölçtüm. Zemin, tavan ve duvarlar mükemmel bir küp meydana getiriyor. Eğer iç yüzeylerde bir farklılık varsa bile bu bir milimetreyi geçmez. Şu klasik polis romanındaki gibi kapısı ve penceresi olmayan bir odada yaşanmış bir dram ile karşı karşıyayız." Pat sordu. 'Ya yerdeki delik?"</p>

  <p>Ambrose cevap verdi. "Luis Marquez değerli taş ararken o deliği dinamit patlatarak açmış."</p>

  <p>"O halde bu oda girişi ve çıkışı olmadan nasıl inşa edilmiş?" Ambrose eliyle tavanı işaret etti. "Kenarlarda görebildiğim tek çatlak tavandaydı. Bu küpü her kim inşa ettiyse, yukardan aşağı inmiş ve daha sonra da küpün üstünü keresteyle güzelce kapatmış." "Peki ama hangi amaçla yapmış bunu?"</p>

  <p>Ambrose gülümsedi. "Sizin burada olmanızın nedeni bu... Soruların cevaplarını bulmak."</p>

  <p>Pat belinde taşıdığı çantadan bir not defteri, küçük bir boya fırçası ve bir büyüteç çıkardı. Genç kadın duvarlardan birine yaklaştı, fırçayla taştan yüzyılların tozunu yavaşça sildi ve büyüteci duvara yaklaştırarak üzerindeki şekilleri inceledi. Pat birkaç saniye sonra başını kaldırıp tavana baktı. Sonra da ifadesiz bir yüzle Ambrose'a baktı. "Tavanda yıldızların haritası var. Semboller şunlar..." Pat konuşmasını kesip yine boş bir yüzle Ambrose'a baktı. "Bu, tüneli kazan madencilerin bir sahtekârlığı olsa gerek." Ambrose sordu. "Sizin bu kanıya varmanıza sebep olan şey nedir?" "Semboller benim üzerinde çalıştığım eski yazıtlardaki sembollerin hiçbirine benzemiyor."</p>

  <p>"Sembollerden herhangi birini çözebilir misiniz?"</p>

  <p>"Size sadece bunların hiyeroglif gibi resimlerden ibaret olmadıklarını ve kişilerin özel sözcüklerini kapsayan logografik işaretler olmadıklarını söyleyebilirim. Bu semboller kelimeleri ya da heceleri de simgelemiyorlar. Alfabetik bir düzenleri var." Ambrose, "Öyleyse bunlar tek seslerin bir araya getirilmesiyle oluşturulmuş," dedi.</p>

  <p>Pat bu sözleri onayladığını belli etmek için başını salladı. "Bu ya bir çeşit şifreyle yazılmış bir yazı ya da ustaca hazırlanmış, değişik bir yazı sistemi."</p>

  <p>Ambrose, Pat'e dikkatle baktı. "Neden bütün bunların bir sahtekârlık olduğunu düşünüyorsunuz?"</p>

  <p>Pat alçak ama otoriter bir sesle, "Şekiller, kaydedilmiş tarih boyunca hiçbir insanın kullandığı modele uymuyor." "Demin ustaca hazırlanmış dediniz ama." Pat büyütecini Ambrose'a uzattı. "Kendi gözlerinizle görün. Sembollerin sadeliği harika. Tek satırlarla birlikte geometrik şekilleri kullanmak çok başarılı bir yazılı haberleşme sistemidir. İşte bu yüzden şu sembollerin eski bir kültürden kalma olduklarına inanamıyorum. "</p>

  <p>"Sembollerin anlamı çözülebilir mi?"</p>

  <p>"İncelemelerimi yapıp bunları üniversitede bilgisayar laboratuvarına naklettikten sonra durumu anlayacağım. Eski yazıların çoğu bunlar kadar belirgin ayrıcalıklı değildir. Buradaki semboller çok iyi hazırlanmış bir yapıya sahip. Asıl sorun, dünyanın başka herhangi bir yerinde bize rehberlik edebilecek nitelikte benzer bir yazının bulunmaması. Bilgisayar bir sonuca varıncaya kadar ben bulanık sularda ilerliyor olacağım."</p>

  <p>Marquez aşağıdaki yarıktan seslendi. "Yukarda işler nasıl gidiyor?" Pat cevap verdi. "Şimdilik işimiz bitti. Kasabada kırtasiyeci var mı?"</p>

  <p>"Hem de iki tane var."</p>

  <p>"Güzel. Bir paket kopya kâğıdı ve bir miktar seloteyp almak istiyorum.</p>

  <p>Bunlarla kâğıtları birbirine ekleyip rulo halinde muhafaza edeceğim..." Tünelden hafif bir uğultu gelip de odanın döşemesi, ayaklarının altında sallanmaya başlayınca, Pat sustu.</p>

  <p>Pat, Marquez'e seslendi. "Deprem mi oldu?"</p>

  <p>Marquez delikten seslendi. "Hayır. Benim tahminime göre dağın bir tarafında çığ düşmüş olmalı. Siz Dr. Ambrose ile çalışmanıza devam edin, ben yukarı koşup ne olduğunu araştırayım." Yeni bir sarsıntı, odayı bu kez öncekinden daha fazla salladı. Pat korku içinde, "Belki biz de sizinle gelsek iyi olacak," dedi.</p>

  <p>Marquez uyardı. "Tüneli tutan kalaslar çok eski ve birçoğu da çürümüş. Kayanın fazla hareketlenmesi, kalasları çökertip tünelin kapanmasına neden olabilir. İkinizin burada beklemesi daha güvenceli olur." Pat, "Ama çabuk dönün," dedi. "Kapalı yerde kalmaktan korkmaya başladım." Marquez, genç kadına güvence verdi. "On dakika sonra buradayım." Marquez'in ayak sesleri kesilir kesilmez, Pat, Ambrose'a, "Bana kafatası hakkındaki düşüncenizi açıklamadınız," dedi. "Sizce bu eski mi modern mi?"</p>

  <p>Ambrose gözlerinde belirsiz bir ifadeyle kafatasına baktı. "Bunun elde mi oyulup cilalandığı yoksa modern gereçlerle mi yapıldığına ancak bir laboratuvar karar verebilir. Bizim kesin olarak bildiğimiz tek şey, bu odanın madenciler tarafından inşa edilmediği. Böylesine büyük bir proje hakkında bir yerlerde mutlaka bir kayıt olmalıydı. Marquez bana eski Cennet Madeni kayıtlarında ve tünel haritalarında, bu bölümde yeraltında bir oda bulunduğuna dair en küçük bir bilgi bulunmadığını söyledi. O halde, bu oda 1850 tarihinden önce yapılmış."</p>

  <p>"Ya da çok daha sonra."</p>

  <p>Ambrose omuzlarını silkti. "1931 yılında tüm madencilik faaliyetleri durdurulmuştu. O tarihten sonra böylesine büyük bir operasyonun fark edilmeden tamamlanması imkânsız. Şöhretimi ortaya koymaya pek istekli değilim ama bu oda ile kafatasının bin yıl öncesinden belki daha da eski bir dönemden kalma olduğuna tüm kalbimle inanıyorum."</p>

  <p>Pat ısrar etti. "Belki de eski devirlerde yaşamış olan Kızılderililerin işidir."</p>

  <p>Ambrose başını salladı. "Bu mümkün değil. İlk Amerikalılar, bazı karmaşık taş yapılar inşa etmişlerdi ama bu kadar muhteşem bir eser, onları aşar Ayrıca duvarlardaki yazılar da var. Yazılı dili olmayan insanlardan böyle bir çalışma beklenemez." Pat alçak bir sesle, "Bu gördüklerimiz bir yüksek zekânın ürünü olabilir," dedi ve parmaklarını yazılar üzerinde gezdirdi. Ambrose yanında dururken Pat de, bu olağandışı sembolleri küçük not defterine kopya etmeye başladı ve tam kırk iki değişik sembol kopya etti. Sonra da kazılmış şekillerin derinliğini, satırlar ve semboller arasındaki mesafeleri ölçtü. Genç kadın, kelimeleri inceledikçe, şaşkınlığı artıyordu. Bu yazılarda esrarengiz bir mantık vardı ve ancak kılı kırk yararak yapılacak bir çeviri sayesinde esrar çözülebilirdi. Marquez zemindeki delikten yukarı çıktığında Pat harıl harıl yazıların ve yıldız sembollerinin fotoğraflarını flaş kullanarak çekmeye dalmıştı.</p>

  <p>Marquez, "Öyle görünüyor ki, burada bir süre kalmamız gerekecek, dostlar," dedi. "Çığ yüzünden madenin girişi kapanmış." Pat mırıldandı. "Aman Tanrım."</p>

  <p>Marquez sıkıntılı bir gülümsemeyle, "Sakın korkmayın," dedi. "Karım daha önce böyle durumlarla karşılaştı. Lisa bizim burada kaldığımızı tahmin edip yardım isteyecektir. Çok geçmeden kasabadan bir kurtarma ekibi gelip bizi buradan çıkarır." Ambrose sordu. "Burada ne kadar kalacağız?" diye sordu.</p>

  <p>"Madenin önünü kapatan karın miktarını bilmeden bir şey söylemek imkânsız. Beklememiz sadece birkaç saat de sürebilir. Bu iş bir günde de tamamlanabilir. Fakat kurtarma ekibi madenin önündeki kar temizleninceye kadar durmadan çalışacaktır. Bundan emin olabilirsiniz."</p>

  <p>Pat biraz rahatlamıştı. "Ee, öyleyse, ampuller yanarken, Dr. Ambrose ile ben de bu süreyi yazıları kaydederek geçirelim." Bu sözler Pat'in ağzından çıkar çıkmaz, odanın altında bir yerden korkunç bir uğultu geldi. Sonra tüneldeki kalasların çatırtısı duyuldu, bunu taşların yuvarlanışı izledi. Yarıktan içeri hücum eden hava odayı doldurdu ve hepsi de başüstü yere düştüler. Sonra ışıklar da söndü.</p>

  <h3 id="sigil_toc_id_5">3</h3>

  <p>Dağın içinden derinlerden gelen sesler, tünelin kapalı kısımlarında ürkütücü bir şekilde yankılandı ve ağır ağır azalıp yerini boğucu bir sessizliğe bırakırken, o kapkaranlık çukurda da şiddetli çarpışmanın etkisiyle toz yığınları döne döne tünelden geçip görünmeyen bir el gibi yarıktan geçmiş ve odaya açılan boşluğu doldurmuştu. Daha sonra tozlar burunları ve ağızları doldururken öksürükler başladı. Toz zerrecikleri oradakilerin dişlerine ve dillerine yapıştı. İlk konuşabilen Ambrose oldu. "Tanrı aşkına ne oldu?" Marquez nefes nefese, "Madende mahsur kaldık," dedi. "Tünelin tavanı çökmüş olmalı."</p>

  <p>Ambrose karanlıkta çevresini yoklayarak, "Pat," diye bağırdı. "Sen yaralı mısın?"</p>

  <p>Pat öksürük nöbetleri arasında, "Hayır," demeyi başardı. "Soluğum kesilmişti ama ben iyiyim."</p>

  <p>Ambrose, genç kadının elini buldu ve onun ayağa kalkmasına yardım etti. "Benim mendilimi al ve yüzüne tut."</p>

  <p>Pat temiz bir soluk almaya çalışırken hiç kıpırdamadan durdu. "Sanki ayaklarımın altında yeryüzü infilak etmiş gibiydi." Ambrose, Marquez'i göremeden ona, "Kaya neden birdenbire parçalandı?" diye sordu.</p>

  <p>"Bilmiyorum ama bana dinamit patlaması gibi geldi."</p>

  <p>Ambrose sordu. "Çığın yarattığı şok tünelin çökmesine yol açmış olamaz mı?"</p>

  <p>Marquez, 'Yemin ederim, bu dinamitin marifetiydi," dedi. "Benim anlamam gerekir. Yıllar yılı o kadar çok dinamit kullandım ki, sesi tanırım. Her zaman, topraktaki sarsıntının az olması için düşük güçte dinamit kullanırdım. Bi­risi bu tünelin altındaki tünele sıkıştırılmış barutla çalışan dinamit yerleştirmiş olmalı. Yarattığı sarsıntıya bakılırsa çok büyük bir parçaymış."</p>

  <p>"Ben madenin terk edilmiş olduğunu sanıyordum."</p>

  <p>"Öyleydi. Yıllardır buraya benden ve karımdan başka kimse adımını atmadı."</p>

  <p>"Peki ama nasıl?... "</p>

  <p>"Nasıl değil, neden?" Marquez madenci şapkasını aramak için yerde dizlerinin ve ellerinin üzerinde sürünürken antropologun bacaklarına sürtündü.</p>

  <p>Pat şaşırmış bir halde, "Birisinin madeni kapamak için kasıtlı olarak patlatıcıları çalıştırdığını mı söylemeye çalışıyorsun?" Marquez şapkasını buldu ve toza bulanmış başına yerleştirdi. "Eğer buradan kurtulursak, ilk işim bunu araştırmak olacak." Marquez şapkasının üzerindeki ışığı yakmıştı. "İşte, bu daha iyi." O küçücük ışık, odayı pek de aydınlatamamıştı. Tozlar basılınca, görüntü çok daha korkunç olmuştu. Hepsi de tozlarla kaplandıkları için birer heykele benzemişti, yüzleri ve giyecekleri kurşuni granit rengindeydi.</p>

  <p>"Senin 'eğer' kelimesini kullanış şeklin benim umurumda değil."</p>

  <p>"Her şey tünelin yarığın hangi tarafında çöktüğüne bağlı. Madenin ilersinde, açıklığa kavuşuruz. Fakat tavan burasıyla çıkış tüneli arasında bir yerde çökmüşse, o zaman sorun var demektir. Ben gidip bakacağım."</p>

  <p>Pat'in başka bir şey söylemesine fırsat kalmadan, madenci delikten aşağı kaydı ve oda yeniden zifiri karanlık oldu. Ambrose ile Pat, boğucu karanlık içinde ses çıkarmadan öylece durdular, ama dehşet ve panik duyguları zihinlerini kaplamaya başlamıştı. Aradan beş dakika bile geçmeden Marquez döndü. Adamın şapkasından yayılan ışık gözlerini kamaştırdığı için Marquez'in yüzünü göremiyorlardı, fakat onun ahreti görüp dokunmuş biri olduğunu sezdiler. Marquez ağır ağır, "Korkarım ki, haberler kötü," dedi. "Çökme, çıkış yerinin hemen biraz ilersinde. Tavanın yaklaşık on beş metrelik bölümü çökmüş. Kurtarıcıların molozları temizlemeleri günlerce belki haftalarca sürebilir."</p>

  <p>Ambrose madencinin yüzünde bir ümit ışığı görebilmek için ona dikkatli dikkatli baktı. Umduğunu bulamayınca, "Ama biz açlıktan ölmeden bizi bulup dışarı çıkarırlar," dedi.</p>

  <p>Marquez çaresizliğinin sesini etkilemesini önleyemeden, "Açlıktan ölmek bizim sorunumuz değil," dedi. "Tüneldeki su giderek yükseliyor. Daha şimdiden suyun yüksekliği bir metreye yaklaşmış." işte o zaman Pat, Marquez'in pantolonunun dizlerine kadar sıvanmış paçalarının sırılsıklam olduğunu fark etti. "Öyleyse bu cehennem deliğinde kısılıp kaldık demektir."</p>

  <p>Madenci karşılık verdi. "Ben öyle bir şey söylemedim. Suyun odaya vardadan, tüneli enine kesen başka bir tünele yönelmesi olasılığı var." Ambrose, "Ama bundan emin olamazsınız," dedi. Marquez mırıldandı. "Birkaç saat içinde durumu anlayacağız." pat'in yüzü solmuştu ve soluğu tozla örtülü dudaklarının arasından ağır ağır dışarı çıkıyordu. Genç kadın odanın dışında suların döne döne yükseldiğini belirten ilk sesleri duyunca korkudan dondu kaldı. Önce suyun miktarı pek fazla değildi fakat miktar giderek artıyordu. Pat'in gözleri Ambrose'un bakışlarıyla karşılaştı. Ambrose'un ne kadar korktuğu yüzünden okunuyordu. Pat alçak bir sesle, "Acaba boğulmak nasıl bir şey?" dedi. Dakikalar sanki yıllar gibi geçti ve ondan sonraki iki saat de yüzyıllar gibi uzadıkça uzadı. Bu arada sular giderek yükselmiş, odanın zeminindeki delikten girmiş ve oradakilerin ayaklarını ıslatmıştı. Pat dehşetten donmuş bir halde sırtını ve omuzlarını duvara iyice yasladı, suyun acımasızca saldırısından bir iki saniye daha korunmak istedi. İçinden, sular omuzlarına kadar yükselmeden bir mucize olsa da yükselme dursa, diye dua ediyordu. Toprağın yüzlerce metre derinliğinde ölüme yaklaşmanın verdiği korku ve o kapkaranlık kasvet, dayanılamayacak derecede korkunçtu. Pat, mağaralara dalıp da sualtında kısılıp kalan dalgıçların cesetleri bulunduğu zaman parmaklarının kayalara tutunma gayreti yüzünden etsiz, sadece kemikten ibaret kaldığını okumuştu.</p>

  <p>Erkekler suskundular, gömülü kalmanın verdiği yalnızlık yüzünden kaygılıydılar. Marquez, bilinmeyen bir grubun onları öldürmeye çalıştığına inanmakta güçlük çekiyordu. Böyle bir girişimi gerektirecek ne bir sebep vardı ne de bundan bir yarar sağlanabilirdi, kesinlikle hiçbir anlamı yoktu. Marquez yakında ailesinin ne büyük bir kedere kapılacağını düşünüyordu, Pat kızını düşündü ve tek çocuğunun yetişkin bir kadın olduğunu göremeyeceğini aklına getirerek derin bir üzüntüye kapıldı. Pat yeryüzünün derinliklerinde kasvetli ve boş bir odada ölmesinin ve cesedinin asla bulunamamasının büyük bir haksızlık olduğunu düşünüyordu. Genç kadın ağlamak istedi ama gözlerinden yaş akmadı.</p>

  <p>Sular, dizlerine kadar yükselince, konuşmalar kesildi. Sular, kalçalarına ulaşıncaya kadar yükselmeye devam etti. Su buz gibi soğuktu ve etlerine binlerce çivi batırılıyormuş gibi acıtıyordu. Pat titremeye başlamıştı ve dişlerinin birbirine çarpmasına engel olamıyordu. Ambrose donma belirtilerini fark edince kollarını genç kadının bedenine doladı. Bu iyi niyetli ve düşünceli bir davranıştı. Pat adama minnet duydu. Genç kadın Marquez'in şapkasından yayılan sarı ışığın altında dönenen korkutucu simsiyah sulara baktı. Derken Pat birdenbire bir şey gördüğünü sandı, aslında görmemişti sadece hissetmişti. Genç kadın Marquez'e, "Işığını söndür," dedi. "Ne?"</p>

  <p>"Işığını söndür. Sanırım aşağıda bir şey var."</p>

  <p>Erkekler, Pat'in korku yüzünden hayal gördüğünden emindiler, fakat Marquez başını salladı, elini yukarı kaldırıp şapkanın küçük ışığını kapadı. Oda, o anda cehennem karanlığına gömüldü. Ambrose yumuşak bir sesle, "Gördüğünü sandığın şey nedir?" diye sordu.</p>

  <p>Pat mırıldandı. "Bir parıltı."</p>

  <p>Marquez, "Ben bir şey görmüyorum," dedi.</p>

  <p>Pat heyecanla, "Görmen gerekir," dedi. "Suda hafif bir parıltı var." Ambrose ile Marquez yükselen sulara baktılar ve cehennemin siyahlığından başka bir şey göremediler.</p>

  <p>"Gördüm diyorum. Yemin ederim ki, aşağıdaki yarıkta parıldayan bir ışık gördüm."</p>

  <p>Ambrose genç kadına daha sıkı sarıldı. Müşfik bir sesle, "Burada yalnızız," dedi. "Başka kimse yok."</p>

  <p>Pat soluğunu tutarak, "İşte," dedi. "Görmüyor musunuz?" Marquez yüzünü suya soktu ve gözlerini açtı. Ve sonunda o da gördü, tünelin yönünden gelen soluk ışığı fark etti. Marquez giderek artan bir umutla soluğunu tutarken ışık sanki onlara biraz daha yaklaşmış gibi parlamaya başladı. Marquez başını sudan çıkararak korku dolu bir sesle bağırdı. "Orada bir şey var. Hayalet. Madenin tünellerinde gezindiği söylenen hayalet olmalı bu. Hiçbir insan, su basmış bir tünelde ilerliyor olamaz."</p>

  <p>Üçünün de vücutlarında kalan derman kesilivermişti. Işık delikten odaya doğru gelirken üçü de gözlerini ona diktiler. Marquez şapkasındaki ışığı tekrar yaktı, sonra üçü de başında siyah başlık bulunan karaltının ağır ağır suyun yüzeyinden yukarı yükselişini dehşet içinde izlediler.</p>

  <p>Sonra bir el, oksijen maskesini çıkardı ve dalgıç başlığını alnına doğru çekti. Bir çift, yemyeşil, hayat dolu göz, madenci ışığının altında parladı ve dudaklar tatlı bir gülümsemeyle yayılıp düzgün bembeyaz dişleri ortaya çıkardı.</p>

  <p>Samimi bir ses, "Öyle görünüyor ki," dedi. 'Tabir caizse, son dakikada yetişmişim."</p>

  <h3 id="sigil_toc_id_6">4</h3>

  <p>Pat, acaba aklının korku yüzünden ve vücudunun buz gibi soğuk su yüzünden çektiği işkenceden ötürü tuhaf hayaller mi görüyorum, diye düşünmekten kendini alamadı. Ambrose ve Marquez nutukları tutulmuş bir halde boş gözlerle bakıyorlardı. Birdenbire orada birinin belirmesi ve onun yukardaki dünya ile temas halinde olduğunu bilmek, şokun yerini yavaş yavaş büyük bir rahatlamaya bırakmasına neden oldu. O dondurucu korku birden kayboldu ve yerini umuda bıraktı.</p>

  <p>Marquez heyecanla, 'Tanrı aşkına, siz nereden geldiniz?" diye sordu. Yabancı, dalma ışığını taştan oyulma kafatasına yöneltmeden önce odanın duvarlarında gezdirdi. 'Yandaki Korsan Madeni'nden," diye karşılık verdi.</p>

  <p>"Burası nedir? Bir mozole mi?"</p>

  <p>Pat cevap verdi. "Hayır, karmaşık bir bilmece."</p>

  <p>Ambrose, "Sizi tanıdım," dedi. "Bugün erken saatlerde görüşmüştük. Siz Ulusal Sualtı ve Denizcilik Kurumu'ndan olmalısınız."</p>

  <p>"Siz Dr. Ambrose'sunuz değil mi? Keşke sizinle tekrar buluşmaktan mutluluk duyduğumu söyleyecek durumda olsaydım." Yabancı madenciye baktı. "Siz, madenin sahibi Luis Marquez olmalısınız. Eşinize sizi akşam yemeğine yetiştireceğime söz verdim." Adam Pat'e baktı ve sinsi sinsi gülümsedi. "Bu şahane hanımefendinin de Dr.O'Connell olması gerek."</p>

  <p>"Siz benim adımı biliyor musunuz?"</p>

  <p>Adam kısaca, "Bayan Marquez sizi tarif etti," dedi.</p>

  <p>Pat hâlâ rüya görür gibiydi. "Kuzum siz buraya nasıl geldiniz?"</p>

  <p>"Şeriften madenin girişinin çığ ile kapandığını öğrendikten sonra, ekibim yani NUMA mühendisleri Korsan Madeni'nden Cennet Madeni'ne giden tünellerden birinden size ulaşmayı denemek istediler. Birkaç yüz metre ilerlemiştik ki, bir patlama dağı sarstı. Tünellerden suların yükseldiğini ve iki madeni de sel bastığını görünce, size ulaşabilmek için tek çarenin tünelleri sualtından geçmek olduğuna karar verdik."</p>

  <p>Marquez kulaklarına inanamayarak, "Ta Korsan Madeni'nden buraya kadar yüzdünüz mü?" diye sordu.</p>

  <p>Yabancı adam, "Aslında suya girmeden önce mesafenin büyük bir bölümünü yürüyerek kat ettim," dedi. "Ne yazık ki, sudaki dalgalanma benim beklediğimden daha fazlaydı. Yiyecek ve ilaç dolu su geçirmez bir torbayı iple arkamdan çekiyordum, fakat dalgalar beni eski bir delme makinesine sürükleyip çarpınca torba da yırtılıp kayboldu."</p>

  <p>Pat merakla sordu. "Yaralandınız mı?"</p>

  <p>"Sözünü bile etmeye değmeyecek yerlerde kararma ve morarmalar var."</p>

  <p>Marquez, "Bunca karmaşık tünel arasından yolunuzu bulup tam bizim kısıldığımız noktayı bulabilmeniz bir mucize," dedi. Yabancı yeşil ekranlı küçük bir monitörü havaya kaldırdı. "Bir sualtı bilgisayarı. Telluride kanyonunda ne kadar geçit ve tünel varsa hepsi bu bilgisayara yüklenmiş. Sizin tüneliniz kapalı olduğu için daha aşağı seviyeden dolaşıp karşı yönden gelmek zorunda kaldım. Tünelde yüzerken, sizin madenci lambasından sızan ışığı gördüm. Ve işte şimdi buradayım."</p>

  <p>Marquez, "O halde bizim madende mahsur kaldığımızı dışarda bilen yok," dedi.</p>

  <p>Dalgıç, ona karşılık verdi. "Biliyorlar. Biz olanları anlar anlamaz NUMA ekibim şerifi aradı."</p>

  <p>Ambrose'un yüzü hasta bir insanınki gibi solmuştu. O, diğerlerinin coşkusuna katılamadı. Ambrose ağır ağır, "Dalgıç ekibinizden sizi izleyen kimse var mı?" diye sordu.</p>

  <p>Dalgıç hafifçe başını salladı. "Ben yalnızım. Elimizde sadece iki hava tankı kalmıştı. Size ulaşmak için bir kişiden fazlasının yola çıkmasını çok tehlikeli buldum."</p>

  <p>"Öyle görünüyor ki, siz bu yolculuk için boşuna zaman ve çaba harcadınız. Gördüğüm kadarıyla bizi kurtarmak için yapabileceğiniz bir şey yok."</p>

  <p>Dalgıç kısaca, "Sizi şaşırtabilirim," dedi.</p>

  <p>"İkiz dalgıç tankında dördümüzü de sel basmış tünellerden geçirip toprak üstüne çıkarmaya yetecek kadar hava olması imkânsız. Bir saat içinde hepimiz boğularak ya da donarak öleceğimize göre geri gidip yardım getirmeye de zamanınız olmayacak." "Çok akıllısınız, doktor. İki kişi Korsan Madeni'ne kadar gidebilir. Ama sadece iki kişi." &nbsp;</p>

  <p>"Öyleyse siz hanımı götürün." Dalgıç alaycı bir gülümsemeyle, "Çok soylu bir düşünce bu dostum, ama Titanik gemisinde tahlisiye filikalarına yolcu almıyoruz." Marquez yalvardı. "Lütfen. Su hâlâ yükseliyor. Dr. O'Connell'i alıp götürün"</p>

  <p>Dalgıç mantıksızlığını gizlemeyerek, "Eğer bu sizi mutlu edecekse," dedi, sonra Pat'in elini tuttu. "Daha önce hiç dalgıç maskesi kullandınız mı?" Pat başını salladı.</p>

  <p>Adam dalgıç lambasını öbürlerine yöneltti. "Ya siz ikiniz?" Ambrose kederli bir tavırla, "Bunun bir önemi var mı?" dedi.</p>

  <p>"Benim için var."</p>

  <p>"Ben sertifikalı dalgıcım."</p>

  <p>"Bunu tahmin etmiştim. Ya siz?" Marquez omuz silkti. "Zar zor yüzebiliyorum." Dalgıç kamerasıyla defterini büyük bir dikkatle plastikle saran Pat’a döndü. "Siz benim yanımda yüzün, hava maskesini dönüşümlü olarak ikimiz kullanırız. Ben bir kez soluk alırım sonra aygıtı size veririm. Siz bir soluk alıp aygıtı bana iade edersiniz. Biz bu odadan aşağı iner inmez, benim ağırlık kemerimi tutun."</p>

  <p>Dalgıç daha sonra Ambrose ile Marquez'e döndü. "Sizleri düş kırıklığına uğrattığım için üzgünüm, dostlar, fakat öleceğinizi düşünüyorsanız, bunu aklınızdan çıkarın. On beş dakika içinde sizi almaya geleceğim."</p>

  <p>Marquez granit gibi kurşuni renk alan yüzünü adama çevirip gözlerini açarak ona baktı. "Yirmi dakika içinde suyun yüksekliği boyumuzu geçecek."</p>

  <p>"Öyleyse ben de size parmaklarınızın ucuna basmanızı öneririm."</p>

  <p>NUMA görevlisi olan adam, Pat’ı elinden tuttu ve suyun içine kaydı, bulanık suların arasında kayboldu.</p>

  <p>Dalgıç sualtı ışığını tünele doğrultarak küçük bilgisayarında belirtilen yolu takip etti. Adam minik monitöründen başını kaldırıp ışığını tünele yöneltti ve gölgelere doğru yüzdü. Su, tünelin tavanına kadar yükselmişti ve daha önce boğuştuğu dalgalar hafiflemişti. Adam, sularla kaplı mağarada kulaç atarken Pat’ı de arkasından sürüklüyordu.</p>

  <p>Dalgıç, bir an başını çevirip arkasına bakınca Pat'in gözlerinin sımsıkı kapalı olduğunu ve belindeki kemere can havliyle sıkı sıkı sarıldığını gördü. Hava maskesi birinden ötekine geçerken bile Pat gözlerini hiç açmadı.</p>

  <p>Adamın, eski güvenilir Mark II marka, yüzü tamamen kapatan maske yerine basit Amerikan dalgıçlarının yüz maskesini ve standart Amerikan oksijen tankını kullanmaya karar vermesi akıllıca bir iş olmuştu. Az yükle seyahat etmek, Korsan Madeni'nden sonra bir sürü yeraltı geçitlerinden yarım mil kadar yüzmesi daha kolay olmuştu. Ayrıca sel sularının henüz ulaşamadıkları kuru galeriler vardı, dalgıç buralardan sürünerek ya da yürüyerek geçmek zorunda kalmıştı. Madendeki rayların, bağlantıların ve kayaların arasından kocaman oksijen tankları, çeşitli aletler, bir bıçak ve kurşun dolu bir kemerle geçmek kolay değildi. Su buz gibi soğuktu, fakat dalgıç, yüzmek zorunda kaldığı geçitlerde, ıslanmayan özel elbisesi sayesinde üşümüyordu. Dalgıç, DUI Norse­man marka elbiseyi tercih etmişti çünkü sudan çıktığı zaman bununla hareket etmek daha kolaydı.</p>

  <p>Dalgıcın lambası sayesinde su aydınlanmıştı ama en fazla üç metre ilersini görmek mümkündü. Ne kadar ilerlediklerini saptamak için payandaları saydı. Nihayet tünel keskin bir dönüş yaptı ve bir kuyuya giden galerinin başında sona erdi. Dalgıç kuyuya girdi ve sanki derinliklerde yaşayan bir canavar tarafından yutulmuş gibi bir duyguya kapıldı. İki dakika sonra yüzeye çıktılar ve dalgıç lambayı yukardaki karanlığa yöneltti. Cennet Madeni'nin on iki metre yukardaki katına çıkan bir tünel vardı.</p>

  <p>Pat yüzünü örten saçlarını düzeltti ve gözlerini iyice açarak adama baktı. İşte o zaman dalgıç, genç kadının gözlerinin zeytin yeşilinin çok hoş bir tonunda olduğunu fark etti. Pat öksürüp ağzından suları tükürerek, "Başardık," dedi. "Siz bu kuyuyu biliyor muydunuz?" Dalgıç küçük bilgisayarı kaldırarak, "Bu küçük mücevher bize yolu gösterdi," dedi, sonra da genç kadının ellerini, merdivenin adamakıllı paslanmış korkuluklarına dayayarak, "Yukarıya kendi kendine çıkabilir misin?" diye sordu.</p>

  <p>Pat o korkunç odadan kurtulmuş olmanın ve çok küçük bir şans sayesinde yaşlı bir kadın olma fırsatını yakalayacağını bilmenin verdiği coşkuyla, "Gerekirse uçarım," dedi.</p>

  <p>"Merdivenden çıkarken, enlemesine olan çubuklara sıkı sıkı tutun, kendini yukarı çek ve sakın basamakların tam ortasına basma. Bunlar çok eski ve belki de paslanmışlardır. Onun için dikkatli ol," dedi.</p>

  <p>"Başaracağım. Her şeyi berbat etmeyi göze alamam. Yani siz beni buraya kadar getirdikten sonra demek istedim." Dalgıç, genç kadına bütan gazıyla çalışan küçük çakmak verdi. "Bunu al, bir miktar tahta bul ve ateş yak. Çok uzun süre soğuk su içinde kaldın." Dalgıç maskesini tekrar yüzüne geçirip yeniden suya dalmaya hazırlanırken, Pat birden adamın bileğine sıkı sıkı sarıldı. Adamın yeşil gözlerinden etkilenmişti. "Diğerleri için geri dönüyorsun, öyle mi?" Dalgıç başını salladı ve genç kadına cesaret verici bir gülümsemeyle baktı.</p>

  <p>Onları da oradan çıkaracağım. Sen hiç meraklanma. Hâlâ zamanımız var." "Kim olduğunu bana söylemedin." Adam, "Benim adım Dirk Pitt," dedi. Sonra maskeyi yüzüne yerleştirdi, elini şöyle bir sallayıp bulanık sularda kayboldu.</p>

  <p>Eskiden kalma odada, sular adamların omuzlarına kadar yükselmişti. Kapalı yerde kalma dehşeti, suların yükselmesiyle birlikte dozunu artırmıştı. Ambrose ile Marquez, toprağın derinliklerindeki kendi cehennemlerinde kaderlerine boyun eğerlerken, panik belirtileri yok olmuştu. Marquez son nefesini verinceye kadar mücadele etmeyi yeğledi, Ambrose ise sessizce zor ölümü kucakladı. Yarıktan tünele dalacak ve ciğerleri iflas edinceye kadar yüzecekti. Marquez, "Adam geri gelmeyecek, öyle değil mi?" dedi. "Gelecekmiş gibi görünmüyor ya da zamanında yetişemeyecek. Belki de adam bizi boş yere umutlandırmayı tercih etti." "Ne garip, ben bu adama güvenebileceğimizi sanmıştım." Ambrose suyun altından gelen parıltılı bir böceğe benzeyen karaltıya bakarak, "Belki hâlâ ona güvenebiliriz," dedi.</p>

  <p>Halojen sualtı fenerinin ışığı odanın tavanında ve duvarlarında dans ederken Marquez, "Tanrı'ya şükürler olsun," diye soluk soluğa mırıldandı, o sırada Pitt'in başı suyun üzerinde belirmişti. "Geri geldiniz demek?" i.. Pitt mırıldandı. "Bundan kuşkunuz mu vardı?" Ambrose, Pitt ile göz göze gelince, "Pat nerede?" diye sordu. Pitt kısaca, "Güvencede," dedi. "Tünelin 25 metre altında kuru bir bölme var."</p>

  <p>Marquez çok zor duyulan hafif bir sesle, "Ben o bölmeyi biliyorum," dedi.</p>

  <p>"Cennet Madeni'nin öbür bölmesine oradan gidilir."</p>

  <p>Pitt, madencide donma başlangıcının hemen fark edilen uyku hali, kafa karışıklığı gibi belirtileri gözlemlediği için Ambrose'un yerine önce onu götürmek istedi. Ambrose'un durumu biraz daha iyiydi. Pitt elini çabuk tutmak zorundaydı çünkü soğuk giderek şiddetini artırıyordu ve adamların dayanma güçleri kalmamıştı. "Sıra sizde, Bay Marquez."</p>

  <p>Marquez inildedi. "Su üzerine çıkınca, paniğe kapılıp bayılabilirim."</p>

  <p>Pitt, adamı omuzlarından yakaladı. "Waikiki plajında su üzerinde yüzdüğünü farz et." Ambrose, "İyi şanslar," dedi.</p>

  <p>Pat gülümsedi ve antropologun omzuna hafifçe vurdu. "Sakın bir yere gitme."</p>

  <p>"Burada sizi bekleyeceğim."</p>

  <p>Pitt, Marquez'e başıyla İşaret etti. "Pekâlâ, ahbap, hadi gidelim bakalım."</p>

  <p>Yolculuk olaysız geçti. Pitt, kuru bölmeye bir an önce varabilmek için tüm gücünü kullandı. Pitt, madencinin hemen en kısa sürede ıslaklıktan kurtulmadığı takdirde kendini kaybedeceğini anlamıştı. Marquez sudan korkan biri için gerçekten harikalar yaratıyordu. Düzenleyiciden derin bir soluk alıyor, sonra da hiç vakit kaybetmeden aleti Pitt'e uzatıyordu.</p>

  <p>Merdivene geldikleri zaman, Pitt, Marquez'in tüm vücudu sudan çıkıncaya kadar birkaç basamağı çıkmasına yardım etti. "Acaba kendi kendine öbür tünele kadar gidebilir misin?" Marquez iliklerine işleyen soğuğa dayanmaya çalışarak, "Buna mecburum," diye kekeledi. "Buraya kadar geldikten sonra pes edecek değilim."</p>

  <p>Pitt, madenciyi bırakıp buz gibi su içinde kalmaktan canlı cenazeye dönen Ambrose'u almak için geri döndü. Soğuk su, adamın vücut ısısını iyice düşürmüştü. Eğer ısı iki derece daha düşerse, Ambrose kendini kaybedecekti. Beş dakika daha geçerse, her şey için çok geç olacaktı. Suyun seviyesi de tavana ulaşmak üzereydi. Pitt konuşarak zaman kaybetmedi, hemen oksijen maskesini antropologun ağzına yerleştirdi ve onu yarığa çekti, birlikte tünele daldılar.</p>

  <p>On beş dakika sonra hepsi, Pat'in yakındaki geçitte bulduğu tahta parçalarıyla yakmayı başardığı ateşin çevresinde toplanmıştı. Pitt çevresini alıcı gözüyle incelerken, maden terk edildikten sonra nasılsa kuru kalmış kalaslar buldu. Çok geçmeden de tünel gürül gürül yanan bir fırına kavuşmuştu ve o buz gibi odadan kurtulanlar ısınmaya başlamışlardı. Marquez yine insana benzemeye başladı. Pat o eski neşeli havasına kavuşmuş, Ambrose'un donan ayaklarına masaj yapıyordu.</p>

  <p>Kazazedeler, ateşin verdiği sıcaklığın keyfini çıkarırlarken Pitt de bilgisayarından madenin çıkış yollarını araştırıyordu. Telluride vadisi, kelimenin tam anlamıyla bir maden peteğiydi. Tüneller, kesişen yollar ve bölmeler, aşağı yukarı 360 millik bir sahayı kaplıyordu. Pitt bu koşullar altında vadinin ıslak bir sünger gibi çökmemiş olmasına şaştı. Herkesin bir saate yakın bir süre dinlenip kurumasına göz yumdu, sonra da onlara henüz ormandan çıkmamış oluklarını hatırlattı.</p>

  <p>"Eğer mavi gökyüzünü tekrar görmek istiyorsak, bir kaçış planı uygulamamız gerek."</p>

  <p>Marquez omuzlarını silkti. "Ne acelemiz var? Yapmak Zorunda olduğumuz şey, bu tünel; takip edip giriş bölmesine geçmek ve kurtarma ekibi madenin girişini temizleyinceye kadar orada oturup beklemek."</p>

  <p>Pitt sıkıntılı bir tavırla, "Hep kötü haber veren biri olmak istemem ama" dedi. "Kurtarma ekibinin daracık bir yoldan kar temizleme makinelerini geçirip madenin önüne getirmeleri çok zor. Ayrıca hava ısınmaya başladığı İçin ikinci bir çığ düşmesinden korkuluyor ve bu yüzden ekip geri döndü. Kurtarma ekibinin madenin çıkışını temizlemelerinin kaç gün ya da kaç hafta süreceğini kestiremeyiz."</p>

  <p>Marquez gözlerini ateşe dikti, içinde bulundukları durumu kendi kafasında tartıyordu. Sonunda alçak bir sesle, "Her şey bizim aleyhimize," dedi.</p>

  <p>Pat, "Evet ama ateşimiz ve bulanık da olsa içecek suyumuz var," dedi. "Herhalde kurtarılmamız ne kadar sürerse sürsün yiyeceğimiz olmadan da dayanırız."</p>

  <p>Ambrose hafifçe gülümsedi. "Açlıktan ölmek genellikle altmış yetmiş gün sürer."</p>

  <p>Pitt, "Ya da sağlığımız yerindeyken kendi olanaklarımızla dışarı çıkarız," diye bir teklifte bulundu.</p>

  <p>Marquez başını salladı. "Sen herkesten iyi biliyorsun ki, Korsan Madeni'nden Pandora'ya giden tünel sularla kaplı. Sizin geldiğiniz yoldan geri gidemeyiz."</p>

  <p>Ambrose da ekledi. "Hiç kuşkusuz gerekli dalma giysileri olmadan bunu yapamayız."</p>

  <p>Pitt de söylenenleri onayladı. "Doğru. Fakat benim bilgisayardaki yol haritama göre, bir kat yukarda en az iki düzine kuru tünel ve bölme var, madenden çıkmak için bunlardan yararlanabiliriz." Marquez, "Bu mantıklı," dedi. "Fakat sözünü ettiğiniz o tüneller doksan yıldan fazla bir süre önce çökmüştü."</p>

  <p>Ambrose, 'Yine de burada bir ay oturup köşe kapmaca oynamaktan iyidir."</p>

  <p>Pat, "Ben de size katılıyorum," dedi. "Eski maden Kuyularında bir gün kalmak bana yetti."</p>

  <p>Genç kadının bu sözleri Pitt'in bölmenin kenarına gidip aşağı bakmasına neden oldu. Ateşin sönmeye yüz tutan alevleri, tünelin zemininde bir metre kadar yükselen suyun üzerine yansıyordu. "Başka seçeneğimiz yok. Su, yirmi dakikaya kadar bölmeden dışarı akacak."</p>

  <p>Marquez, Pitt'in yanına gitti ve yükselen suya dikkatle baktıktan sonra,</p>

  <p>"Bu çılgınlık," diye mırıldandı. "Bunca yıl sonra suların madende bu seviyeye yükselmesi olacak şey değil. Öyle görünüyor ki benim değerli taş madenciliği yaptığım günler de sona erdi."</p>

  <p>"Deprem sırasında, dağın altından geçen suyollarından biri madene yönelmiş olmalı."</p>

  <p>Marquez öfkeyle, "Bu deprem değildi ki," dedi. "Dinamit patlatılmasıydı. "</p>

  <p>Pitt sordu. "Yani siz su taşkını ile madenin kapanmasına patlayıcıların neden olduğunu mu söylüyorsunuz?" Marquez, "Ben bundan eminim," dedikten sonra birden gözlerini kısarak Pitt'e baktı. "Bahse girerim ki, madende başka biri daha vardı."</p>

  <p>Pitt tehdit dolu sulara bakarak, "Eğer dediğiniz doğruysa," diye düşünceli düşünceli mırıldandı. "O zaman birisi üçünüzün de diri değil ölü olmanızı istiyor."</p>

  <p>Pitt, Marquez'e, "Siz önden gidin," dedi. "Biz de madenci şapkanızdaki fenerin pilleri tükeninceye kadar onun ışığının arkasından yürüyeceğiz. Sonra da yolun geri kalan bölümünü benim dalgıç lambamdan yararlanarak kat ederiz."</p>

  <p>Madenci, "Bölmelerden geçerek üst seviyelere tırmanmak işin en zor yanı olacak," dedi. "Şu ana kadar şansımız yaver gitti. Bölmelerin çok azında merdiven vardı. Çoğunda madencileri ve cevheri taşımak için ağır yük asansörü kullanılıyordu."</p>

  <p>Pitt, "O sorunu karşılaştığımız zaman çözmeye çalışırız," dedi. Tünelden geçip Pitt'in dalgıç pusulasına göre batıya doğru ilerlemeye başladıklarında saat akşamın beşi olmuştu. Pitt ıslanmayan elbisesi ve burunları çelik kaplı Servus dalma çizmeleriyle çok tuhaf görünüyordu. Sadece bilgisayarını, pusulasını, sualtı lambasını taşıyordu ve bir de sağ bacağına bağlanmış bıçağı vardı. Pitt diğer malzemelerini sönmeye yüz tutan ateşin yanına bırakmıştı.</p>

  <p>Tünelde enkaz yoktu ve ilk birkaç yüz metreyi kolayca kat ettiler. Marquez önden gidiyordu, Pat ve Ambrose onun arkasındaydılar, Pitt de en arkadan yürüyordu. Tünelde maden raylarıyla duvar arasında yürümeye yetecek kadar boşluk vardı ve bu sayede ayaklarının rayların bağlantılarına takılması olasılığı yoktu. Bir kuyuyu geçtiler, sonra boş iki kuyudan geçtiler, buradan bir sonraki kata çıkmalarını sağlayacak hiçbir şey yoktu. Daha sonra karanlığa ilerleyen üç tünelin bulunduğu küçük bir açık galeriye geldiler. Marquez, "Eğer madenin planını doğru hatırlıyorsam," dedi. "Sola dönen tüneli takip etmeliyiz."</p>

  <p>Pitt bu öneriyi bilgisayarından kontrol etti. "Tam isabet."</p>

  <p>Yirmi beş metre daha ilerledikten sonra kaya parçaları yollarını kesti. Kaya parçaları fazla sert değildi ve erkekler sürünerek geçebilecekleri kadar delik açmak için kazmaya başladılar. Bir saat süren çalışmadan ve bir hayli ter döktükten sonra her birinin geçebileceği genişlikte bir delik açmayı başardılar. Tünelin sonunda başka bir oda vardı. Bu oda ve eski bir yük asansörüne giden bölme hâlâ yerli yerindeydi. Pitt ışığını uzunlamasına giden bir geçide doğru tuttu. Bu, ters duran dipsiz bir çukura bakmak gibiydi. Tepe, ışığın ulaşım sahasından uzaktaydı. Fakat bu kuyu ümit vaat ediyordu. Duvarlardan birine dayalı duran bir merdiven vardı ve bir zamanlar asansör kafeslerini aşağı yukarı taşıyan kablolar da hâlâ yerlerinde asılı duruyorlardı. Pitt, "İşte bu güzel," dedi.</p>

  <p>Ambrose, "Umarım merdiven sağlamdır," diyerek merdiveni iki yanından tutup salladı. Merdiven karanlıkta gözden kayboluncaya kadar bir yay gibi titredi. "Benim eski kaygan kablolara tutunarak tırmanma günlerim çoktan geride kaldı."</p>

  <p>Pitt lambasını beline bağladıktan sonra, "ilk ben gideceğim," dedi. Pat yüzünde hafif bir gülümsemeyle, "ilk basamağa dikkat et," dedi. Pitt, genç kadının gözlerinin içine baktı ve onun gerçekten endişelendiğini gördü. "Beni en çok korkutan son basamak." Pitt merdiveni sımsıkı tuttu ve birkaç basamak çıktı, sonra duraladı, merdivenin iki yana yalpalaması canını sıkmıştı. Merdivenden yukarı çıkmaya devam etti, ama hemen bir kol boyu ilerdeki kablolardan da gözlerini ayırmıyordu. Eğer merdiven parçalanırsa, en azından uzanıp kablolardan birine tutunarak düşmekten kurtulurdu. Basamaklara vücudunun tüm ağırlığını vermeden deneme yapıyordu. Aslında çok daha hızlı hareket edebilirdi ama öbürlerinin sağ salim onu izleyebileceklerinden emin olmalıydı.</p>

  <p>On beş metre yukarda insanlar gergin bir bekleyiş içinde onu seyrediyorlardı. Pitt durdu, dalgıç lambasını yakıp kuyuyu aydınlattı. Merdiven sadece iki metre kadar ilersinde birdenbire bitiyordu, yukardaki tünelin zeminine ulaşmak için sadece üç metre kalmıştı. İki basamağı daha çıktıktan sonra kolunu uzatıp kablolardan birini kavradı ve tünelin zemininden üç metre kadar yükseldi. Sonra ileriye geriye doğru sallanıp biraz daha yükseldi ve sonunda kayaya atlamayı başardı. Marquez bağırdı. "Durum nedir?"</p>

  <p>"Merdiven tam tünelin altında kırılmış, fakat ben sizi yukarı çekebilirim Dr. O'Connell'i gönderin."</p>

  <p>Pat, Pitt'in ışığına doğru tırmanırken, Pitt'in bir taş ile bir şeye vurduğunu duydu. Genç kadın son basamağa vardığında, Pitt bir çift tutamağı bir eski tahta parçasına mıhlamış ve birini aşağı uzatmıştı. "Ortadaki tahtayı sıkı sıkı tutmaya çalış."</p>

  <p>Pat hiç itiraz etmeden söyleneni yaptı ve çarçabuk sağlam zemine çekildi Birkaç dakika sonra Marquez ile Ambrose da tünelde, genç kadının yanına ulaşmıştı. Pitt ışığını tünele tuttu ve burada moloz bulunmadığını anladı. Sonra da pillerin gücü tükenmesin diye ışığı kapattı.</p>

  <p>"Sen önden yürü, Marquez."</p>

  <p>"Bu tüneli üç yıl önce gezmiştim. Eğer doğru hatırlıyorsam, doğruca Cennet Madeni'nin giriş kuyusuna gider." Ambrose, "Çığ yüzünden o yoldan dışarı çıkamayız," dedi. Pitt bilgisayarın monitörünü inceledikten sonra, 'Yan taraftan geçebiliriz," dedi. "Eğer bundan sonraki kavşaktan sapıp yüz metre kadar ilerlersek, bu yol, Kuzey Yıldızı adı verilen madene ait bir tünelle birleşir."</p>

  <p>Pat sordu. "Sizin kavşak dediğiniz şey, gerçekte nedir?"</p>

  <p>"Bir çalışma tüneline, doğru açıda giden uzunlamasına damarları geçme imkânı sağlayan yol. Bunlar kazma operasyonları arasında haberleşme ve hava değişimi için kullanılır," diye Marquez soruyu cevaplandırdı. Sonra kuşkulu gözlerle Pitt'e baktı. "Ben hiç böyle bir geçide rastlamadım ama tabii bu, onun var olmadığını kanıtlamaz, belki de toprakla kapatılmıştır."</p>

  <p>Pitt, "Öyleyse, solundaki tünel duvarına dikkatli dikkatli bak," dedi. Marquez sesini çıkarmadan başını salladı ve başındaki madenci lambasının ışığı altında karanlığa daldı. Tünel uzayıp gidiyordu, sanki hiç sonu gelmeyecekmiş gibiydi. Marquez bir ara durdu ve Pitt'e kendisininkinden daha güçlü olan ışığını yakıp kalaslar arasındaki bir kaya yığınına yöneltmesini söyledi. Marquez, "Aradığımız şey bu galiba," dedi ve kayaların üzerindeki granit kavisi gösterdi.</p>

  <p>Adamlar hemen molozları temizlemeye koyuldular. Birkaç dakika sonra molozlar adamakıllı temizlenmişti. Pitt eğildi ve ışığını ancak bir kişinin yürüyebileceği genişlikte bir geçide çevirdi. Sonra pusulasını inceledi. "Burası doğru yöne gidiyor," dedi. "Sürünerek ilerleyebileceğimiz kadar yeri temizleyelim ve ilerlemeye devam edelim."</p>

  <p>Bu tünel diğerlerinden daha dardı ve yürürken rayların üzerine basmak zorundaydılar. Bu da ilerlemelerini zorlaştırıyordu ve gerçekten bu tam bir işkenceydi. Sadece madenci lambasının ışığından yararlanarak o karanlık, kasvetli tünelde bir saat yürüdüler. Bu zorlu yürüyüş onlarda takat bırakmamıştı.</p>

  <p>Herkes, düzensiz raylara ayaklarının takılmasından şikâyetçiydi ve beş adım da bir tökezleme tehlikesi geçiriyorlardı. Şu son birkaç saat çektikleri sıkıntı, Marquez'de etkisini göstermeye başlamıştı. Adam yaşına göre dinç görünüyordu, fakat şu son birkaç saat süresince harcadığı çaba ve katlanmak zorunda olduğu duygusal stres ona fazla gelmişti. Oysa Ambrose, sanki parkta yürüyüşe çıkmış gibiydi. Adam, bir öğretmenden beklenmeyecek derecede sakin ve etkilenmemiş görünüyordu. Grubu eğlendiren tek şey, Pitt'in sık sık mırıldandığı küfürlerdi. Pat'in Pitt'e ödünç verdiği madenci şapkası, şaşırtıcı bir şekilde düzenli aralıklarla tavana çarpıp garip sesler çıkarıyordu.</p>

  <p>Pitt en arkada yürüdüğü için, karanlıkta, gölgeler arasında onların yüzlerini göremiyordu, fakat her birinin, yorgunluktan yere düşünceye kadar ilerlemeye devam etmeyi göze alacak kadar inatçı olduğunu ve hiçbirinin gururunun mola vermeyi ilk öneren kişi olmasına izin vermeyeceğini biliyordu. Pitt gruptakilerin soluk alırken zorlandıklarını fark etti. Gerçi Pitt kendini hâlâ diri hissediyordu ama diğerleri onun çaresizliğini anlasınlar diye gürültülü bir şekilde soluk alıp vermeye başladı.</p>

  <p>"Ben tükendim. Durup biraz dinlenmeye ne dersiniz?"</p>

  <p>Marquez mola vermeyi bir başkasının önermesine sevinmişti. "Bence uygun," dedi.</p>

  <p>Ambrose duvara yaslandı. "Ben buradan çıkıncaya kadar yolumuza devam edelim diyorum."</p>

  <p>Pat, "Benden oy alamazsın," dedi. "Bacaklarım fena halde sızlıyor. Belki binden fazla ray bağlantısı üzerinden geçtik." Oyuna getirildiklerini, Pitt ayakta kalıp da hepsi bitkin bir halde yere çöktüğü zaman anladılar. Hiç kimse bundan yakınmadı, herkes biraz dinlenip yorgun bacaklarını ovuşturma fırsatını bulmaktan memnun görünüyordu.</p>

  <p>Pat sordu. "Daha ne kadar yolumuz kaldığı hakkında bir fikriniz var mı?"</p>

  <p>Pitt bilgisayarını belki yüzüncü kez inceledi. "Kesinkes emin olamam ama eğer iki katı daha tırmanabilirsek ve başka bir yerde kısılıp kalmazsak, bir saat sonra buradan kurtulmuş oluruz." Marquez, "Buradan nereye çıkacağımızı tahmin edebiliyor musun?" diye sordu.</p>

  <p>"Benim tahminime göre tam Telluride kasabasının altına çıkacağız." "Bu da eski O'Reilly Madeni olsa gerek. Dağ Köyü'nde dağdan kayak bölgesine giden üstü açık vagonun yolu üzerinde. Ama yine de bir sorunumuz var."</p>

  <p>"Bir başka sorun mu?"</p>

  <p>'Yeni Sheridan Oteli ve lokantası şimdi tam eski maden girişinin üzerinde."</p>

  <p>Pitt sırıttı. "Eğer sen haklı çıkarsan, yemekler benden." Hepsi kendi düşüncelerine daldıkları için iki dakika kadar kimse konuşmadı. Sadece soluk alıp verişleri ve tünelin tavanından sürekli olarak damlayan suyun sesi duyuluyordu. Çaresizlik yerini umuda bıraktı. Belki de sonun yaklaştığını bildikleri için yorgunluk belirtilerinin kaybolmaya başladığını hissettiler.</p>

  <p>Pitt zaman zaman evini ziyaret eden kadın arkadaşlarının televizyonun sesini fazla yüksek bulmalarından, kadınların seslere daha duyarlı oldukları sonucunu çıkarmıştı. Pat, "Galiba bir motosiklet sesi duydum," deyince, tahmininde yanılmadığını anladı. Marquez evinden ayrıldığından beri ilk kez gülerek, "Motosiklet bir Harley Davidson mu, yoksa Honda mı?" diye alaycı bir tavırla sordu. Pat, "Hayır, ben çok ciddiyim," dedi. "Sesin bir motosiklete ait olduğuna yemin edebilirim."</p>

  <p>Derken Pitt de bir ses duydu. Dönüp tünelde geldikleri yöne baktı ve ellerini kulaklarına götürdü. Bir motosikletten çıkan egzoz gürültüsünü duymuştu. Yüzünde sakin bir ifadeyle Marquez'e baktı. "Buranın halkı, macera yaşamak için eski maden tünellerinde motosikletle dolaşmaya meraklı mıdır?"</p>

  <p>Marquez başını salladı. "Asla. Böyle bir şey yapmaya kalkışsalar, bin metre aşağı yuvarlanmazlarsa bile karmaşık tünellerde kaybolurlar. Hayır, efendim, burada yaşayanların hiçbiri yeraltında motosiklet sefasına çıkacak kadar aptal değildir."</p>

  <p>Pat kimseyi muhatap almadan, "Bu insanlar nereden geldiler acaba?" dedi.</p>

  <p>"Hâlâ geçit veren bir başka madenden gelmiş olmalılar. Onların nasıl olup da bizimle aynı tünelde ilerlediklerini sadece Tanrı bilir." Pitt yukarıya bakarak, "Çok garip bir rastlantı," dedi. Tedirgindi. Neden? İşte bundan emin olamıyordu. Hiç kıpırdamadan öylece durup giderek yükselen egzoz gürültüsünü dinlemeye koyuldu. Eski madenin labirenti için yabancı bir sesti bu. Buraya ait bir ses değildi. Tünelin ilersinden ilk ışık huzmesi göründüğünde Pitt öylece hareketsiz duruyordu.</p>

  <p>Pitt tünelden gelenin sadece bir motosiklet mi yoksa birden fazla mı olduğunu henüz anlayamamıştı. Fakat motosikletlinin ya da motosikletlilerin onlar için bir tehdit oluşturduklarını düşünmek ona mantıklı geliyordu. Üzülmektense güvencede olmak daha doğruydu. Bu sözcükler çok eski ve geçerliliğini yitirmiş olabilirlerdi ama yine de bir anlam taşıyorlardı. Pitt'in tedbirli davranma alışkanlığı, birçok kereler hayatını kurtarmıştı.</p>

  <p>Pitt döndü, ağır ağır Marquez ile Ambrose'un yanından geçti. Işıklarla gürültünün yaklaşmalarına kendilerini kaptırdıkları için diğerleri Pitt'in yaklaşan motosikletlilerin geldikleri yönde tünelin duvarına yaslandığını fark etmediler. Sadece Pat, Pitt'in kalasların arasındaki daracık ve karanlık boşluğa girip gözden kaybolduğunu fark etti. Bir saniye önce Pitt oradaydı, bir saniye sonra ise hayalet gibi kaybolmuştu.</p>

  <h3 id="sigil_toc_id_7">5</h3>

  <p>Motosikletliler üç kişiydiler. Motorlarının ön kısımlarında yorgun kazazedelerin gözlerini kamaştıran halojen lambalar vardı. Kazazedeler, gözleri kamaşınca ellerini gözlerine siper ettiler, o sırada motorların çalışması yavaşladı ve boşta çalışmaya başladı. Davetsiz konukların ikisi motosikletlerinden inip kazazedelere yaklaştılar, gövdelerinin siluetini arkalarındaki lambalar aydınlatıyordu. Bu adamlar, siyah miğferleri, kurşungeçirmez yeleklerinin altına giydikleri iki parçalı kıyafetleriyle uzaydan gelmiş yabancı yaratıkları andırıyorlardı. Çizmelerinin konçları baldırlarına kadar uzuyordu ve ellerinde siyah eldivenler vardı. İki adam kazazedelere yaklaşıp, başlıklarının önündeki koruyucuları kaldırırlarken üçüncü motosikletli yerinden kıpırdamadı.</p>

  <p>Pat heyecanla, "Sizleri görünce ne kadar sevindiğimizi tahmin edemezsiniz," dedi.</p>

  <p>Ambrose da yorgun bir sesle, "Elbette bize yardım etmek için daha önce gelmenizi isterdik," dedi.</p>

  <p>Sağdaki adam boğuk ve ürkütücü bir sesle, "Buraya kadar gelebildiğiniz için sizi kutlarım," dedi. "Biz, Amenes odasında boğulacağınızdan emindik."</p>

  <p>Pat merakla, "Amenes mi?" diye sordu.</p>

  <p>Marquez sordu. "Beyler siz nereden geliyorsunuz?"</p>

  <p>Motosikletli sanki sınıfta ders sırasında sorulan saçma bir soruyu geçiştirir gibi, "Bunun hiç önemi yok," dedi.</p>

  <p>"Bizim kayaların yuvarlanması ve suların yükselmesi yüzünden edada kısılı kaldığımızı biliyordunuz demek?" Motosikletli soğuk bir sesle, "Evet," dedi.</p>

  <p>Marquez kulaklarına inanamamıştı. Ve siz hiçbir şey yapmadınız, öyle mi? Bizi kurtarmaya ya da yardım istemeye çalışmadınız, ha?"</p>

  <p>"Hayır."</p>

  <p>Pitt içinden bu adam ne kadar konuşkan, diye düşündü. Eğer daha önce en küçük bir kuşkusu var idiyse, şimdi bu üç adamın hafta sonunda macera yaşamak isteyen kasabalı gençler olmadıklarından kesinlikle emindi. Bu adamlar katildiler ve tepeden tırnağa silahlıydılar. Pitt neden böyle düşündüğünü bilmiyordu ama onların bu madenden sağ çıkmalarına bu adamların izin vermeyeceklerini biliyordu. Harekete geçme zamanıydı ve de tek kozu, sürprizdi. Dalgıç bıçağını kılıfından çıkardı ve sapı yukarda kalacak şekilde ucundan kavradı. Sahip olduğu tek silah buydu ve de işe yaramak zorundaydı. Birkaç kez derin derin soluk aldı, parmaklarının kaslarını son kez esnetti. Bu iş ya şimdi olacaktı ya da asla olmayacaktı.</p>

  <p>Pat, eğer Pitt'in bir planı varsa bunun ne olduğunu merak ederken, "Odada boğulmamıza ramak kalmıştı," dedi. Genç kadın Pitt'in bir korkak olduğunu ve belki de karanlıkta saklandığını aklına getirmişti.</p>

  <p>"Biliyoruz. Zaten plan da buydu."</p>

  <p>"Plan mı? Ne planı?"</p>

  <p>Motosikletlinin dili çözülmüştü. "Hepinizin orada ölmesi gerekiyordu." Bu sözleri şaşırmışlık ve anlayamamışlıktan kaynaklanan bir sessizlik izledi.</p>

  <p>"Ne yazık ki, sizin sağ kalma isteğiniz, yolun kapanması ve su baskını gibi engelleri etkisiz kıldı." Motosikletli konuşmasını sürdürdü. "Sizin bu kadar ısrarcı olacağınızı düşünemedik. Ama bunun önemi yok. Bu şekilde sadece kaçınılmaz sonu biraz ertelediniz." Marquez dehşet içinde, "Dinamit patlatılması," dedi. "Bunu yapan sizdiniz."</p>

  <p>Cevap kısa oldu. "Evet, patlamayı biz ayarladık."</p>

  <p>Pat kendini birdenbire spot lambaları yanan bir kamyonun karşısında bulan bir geyik gibi hissetmeye başlamıştı. Genç kadın, adamların Pitt'in varlığını fark etmediklerinden emindi, bu yüzden o da sanki Pitt orada değilmiş gibi davranmak istedi.</p>

  <p>Pat sesi titreyerek, "Bizi neden öldürmek isteyesiniz?" diye sordu. "Hiç tanımadığımız yabancılar neden bizi ortadan kaldırmak istesinler?"</p>

  <p>"Siz kafatasını ve duvar yazılarını gördünüz."</p>

  <p>Marquez korku ile öfke arasında bocalayan biri gibiydi. "Ee, ne olmuş yani?" diye homurdandı.</p>

  <p>"Sizin keşfinizin bu madenin dışında bilinmesine izin verilemez." Ambrose garipsenecek derecede sakin bir tavırla, "Biz yanlış bir şey yapmadık ki," dedi. "Bizler tarihin inanılmaz olaylarını araştıran bilim adamlarıyız. Biz definelerden değil sanat eserlerinden söz ediyoruz. Bu yüzden öldürülmek çılgınlık."</p>

  <p>Motosikletli omuzlarını silkti. "Bu şanssızlık, ama sizler aklınızın alamayacağı sorunlara burnunuzu soktunuz."</p>

  <p>Marquez sordu. "Bizim odaya girdiğimizi nasıl oldu da öğrendiniz?" "Bize bilgi verildi. Sizin için bu kadar bilgi yeterli."</p>

  <p>"Bilgi veren kim? Bizim orada olduğumuzu bilenlerin sayısı beşten fazla değil."</p>

  <p>İkinci motosikletli homurdandı. "Boşuna zaman kaybediyoruz. Hadi işimizi bitirelim ve bunları en yakın kuyuya atalım." Ambrose duygusuz bir sesle, "Bu delilik," diye mırıldandı. Pitt sessizce gizlendiği yerden ayrıldı, motorların gürültüsü onun ayak seslerinin duyulmasını engelliyordu. Pitt hâlâ motosikletinde oturan ve konuşmaları dinlerken dikkati dağılan adamın arkasına geçti. Pitt, adam öldürmenin yabancısı değildi ama kurban ne kadar kötü biri olursa olsun, bir adamı arkasından vurmaya alışmamıştı. Bir anda bıçağın sapıyla adamın boynuna olanca gücüyle vurdu. Bu öldürücü bir darbeydi ama bıçak sapının ağırlığı sonucun çok kötü olmasına yetmemişti. Motosikletli oturduğu yerde İki büklüm oldu sonra hafif bir iniltiyle arkaya, Pitt'in üzerine düştü. Pitt adama sarıldı ve onu motosikletle birlikte aşağı çekti, motosikletin motoru hâlâ boşta çalışıyordu.</p>

  <p>Pitt çok hızlı hareket ederek motosikletlinin kurşungeçirmez yeleğini çıkardı ve omzunda asılı kılıfta duran Para Ordnance 10+1.45 kalibrelik otomatik silahı aldı. Pitt motosikletlinin arkasında durup ona nişan aldı ve silahın horozunu çekti. Daha önce P-10 tipi silah kullanmamıştı, fakat silahın dolu olduğunu hissetmişti. Bu silah, Pitt'in çok güvendiği ve Washington'dan Colorado'ya gelirken kullandığı NUMA'ya ait kamyonette kilitli duran silahıyla aşağı yukarı aynı özellikleri taşıyordu.</p>

  <p>Motosikletlerin lambalarından yayılan ışık, arkalarında duran karaltıyı fark edemeyen iki motosikletliyi aydınlatıyordu. Fakat Pitt sürünerek onlara yaklaşırken üçüncü motosikletin ışığının önünden geçti ve o zaman Ambrose onu fark etti.</p>

  <p>Antropolog, Pitt'in ışığın önünden geçişini gözledi ve damdan düşercesine, "Oraya nasıl geldin?" diye sordu.</p>

  <p>Pitt bu sözler üzerine dikkatle nişan aldı ve işaret parmağını tetiğe yerleştirdi.</p>

  <p>Birinci motosikletli sordu. "Sen kiminle konuşuyorsun?" Pitt gayet sakin bir şekilde, "Bendenizle," dedi. Bu adamlar, mesleklerinde en üst düzeye gelmişlerdi. Hiç öyle şaşkınlık belirtisi göstermediler. Gereksiz tartışmaya da girmediler. Gereksiz sorular da sormadılar. Hiç bocalamadılar ve de en küçük bir kararsızlık belirtisi sergilemediler. Onlar, yıldırım hızıyla harekete geçtiler. Gayet iyi çalışılmış hareketlerle silahlarını kılıflarından çıkardılar ve bir saniye içinde arkalarına döndüler, yüzlerinde donuk bir ifade vardı.</p>

  <p>Pitt katillerle yüz yüze gelmedi, dizlerini hafifçe kıvırarak, polis akademilerindeki öğrencilere öğretildiği ve filmlerde izlendiği gibi silahını burnunun hizasında tutarak nişan aldı. Klasik uygulamayı tercih etmişti yani. Gövdesi yana dönmüş, gözleri omzunun üzerinden arkaya bakarken silahlar ateşlenmişti. Pitt, hedefinden önce davranmakla kalmadı, aynı zamanda ondan daha iyi nişan alabildi. Batı'nın ihtiyarlayıncaya kadar yaşamayı başaran silahşörlerinin en hızlı silah çekebilen kişiler olmalarının gerekmediğini fakat bu adamların tetiği çekmeden önce iyi nişan almaya zaman ayırıp doğru nişan aldıklarını biliyordu. Pitt'in silahından çıkan ilk mermi, sağdaki motosikletlinin boynuna saplandı. P-10'un tetiğini ikinci kez çeker çekmez, ikinci motosikletli Pitt'e nişan alırken göğsüne bir kurşun saplandı. Pitt, bu iki adamın göz açıp kapayıncaya kadar aynı anda hareket edebileceklerine inanmıyordu. Eğer onlara iki saniye daha süre tanınsaydı, madenin tüneline yuvarlanan ceset, onun cesedi olacaktı. Silah sesleri, tünelin taş duvarlarında yankılanarak sanki top ateşi başlamış gibi büyük bir gümbürtü yarattı. On saniye belki de yirmi saniye -aslında bu süre bir saat gibi uzun gelmişti- Pat, Ambrose ve Marquez, ayaklarının dibinde duran cesetlere faltaşı gibi açılmış gözlerle şaşkın şaşkın baktılar. Sonra umut zerrecikleri ve hâlâ sağ olduklarını sonunda fark etmeleri onları dehşet duygusunun yarattığı suskunluktan kurtardı. &nbsp; &nbsp;</p>

  <p>Pat alçak bir sesle, "Tanrı aşkına, neler oluyor?" diye sordu. Sonra başını kaldırıp Pitt'e baktı. "Sen onları öldürdün?" Bu bir sorudan çok bir açıklama niteliği taşıyordu.</p>

  <p>Pitt kolunu genç kadının omzuna dolayarak, "Senin ölmenden iyi. Çok kötü bir kâbus yaşadık ama bu da bitmek üzere." Marquez yürüyüp cesetlerin yanına gitti. "Bu insanlar kim?" Ambrose, "Güvenlik güçlerinin çözmeleri gereken bir sır," diye karşılık verdi. Bir elini uzattı. "Senin elini sıkmak isterim, Bay...." Ambrose durdu ve öylece kaldı. "Hayatımı kurtaran adamın adını bile bilmiyorum."</p>

  <p>Pat, "Onun adı Dirk Pitt," dedi. Ambrose, "Sana minnettarım," dedi. Adam rahatlamış değil de huzursuz olmuş gibiydi.</p>

  <p>Marquez, Pitt'in sırtına vurarak, "Ben de minnettarım," dedi.</p>

  <p>Pitt, Marquez'e, "Sence adamlar buraya gelmek için hangi madene girmiş olabilirler?" diye sordu.</p>

  <p>Madenci bir süre düşündükten sonra, "Herhalde Cennet Madeni," dedi.</p>

  <p>Ambrose, "Bu da adamların dinamiti patlatıp çığ düşmesini sağlarken bile bile kendilerini buraya hapsettiklerini gösteriyor," dedi. Pitt başını salladı. "Bunu bilerek yapmadılar. Onlar başka bir yoldan dışarı çıkmalarının mümkün olduğunu biliyorlardı. En büyük hataları fazla patlayıcı kullanmak oldu. Sarsıntıları, tünelin çökmesini ve toprak altındaki kanalların açılıp tünelin sular altında kalmasını planlamadılar."</p>

  <p>Marquez dedi ki: "Bu doğru olabilir. Adamlar, kapanan kısmın öbür tarafından yokuş yukarı çıkıp su baskınından önce giriş bölümüne kolayca erişebilmiş olmalılar. Ancak girişin kar yığınlarıyla kapandığını görünce, dışarı çıkabilmek için girişle bağlantısı olan başka tünelleri aramaya başladılar."</p>

  <p>"Ve saatlerce tünelleri dolaştıktan sonra nihayet bizimle karşılaştılar," diye Ambrose sözlerini tamamladı.</p>

  <p>Pitt başını salladı. "Onlar Cennet Madeni'nin girişinden bu seviyeye çıkabildiler ve bizim binbir zorlukla çıkmaya çalıştığımız kuyuları tırmanmaktan kurtuldular."</p>

  <p>Marquez mırıldandı. "Ama aslına bakılırsa, sanki onlar bizi arıyorlarmış gibi."</p>

  <p>Pitt düşüncelerini diğerlerine açıklamak istemedi, fakat motosikletlilerin yukarı seviyelerde su baskınından kurtulduktan sonra, dördünün peşinden geldiklerinden emindi. Pat ölü motosikletlilere dalgın dalgın bakarak, "Bütün bunlar çılgınlıktan başka bir şey değil," dedi. "O adam bizim aklımızın almayacağı sorunlara bulaştığımızı söylemekle neyi anlatmak istedi?" Pitt omuzlarını silkti. "Bunun kararını vermek başkalarına düşer. Benim zihnimi kurcalayan soru şu: Bu adamları kim gönderdi? Bu insanlar kimi temsil ediyorlar? Bunun dışında ben sadece ıslanmış, üşüyen ve şöyle kalın bir Colorado pirzolası ve bir kadeh tekila bulmak isteyen bir sualtı mühendisiyim." Ambrose sırıtarak, "Doğrusu bir sualtı mühendisi için silah kullanmakta çok usta sayılırsın."</p>

  <p>Pitt acı bir alayla, "Bir adamı arkadan vurmak ustalık istemez," dedi. Marquez, Pitt'in ensesine vurup bayılttığı adamı işaret ederek, "Bunu ne yapacağız?" dedi.</p>

  <p>"Onu bağlayacak ipimiz yok, bu yüzden çizmelerini alacağız. Adam tünellerde yalınayak fazla yürüyemez."</p>

  <p>"Adamı burada bırakmak mı istiyorsun?"</p>

  <p>"Hareketsiz bir insanı oraya buraya taşımanın bir anlamı yok. Zaten, biz şgelfe durumu bildirip de adamlarını buraya gönderinceye kadar katil hâlâ kendine gelmemiş olabilir." Pitt kısa bir duraklamadan sonra sordu. "İçinizde motosiklet kullanmasını bilen var mı?"</p>

  <p>Marquez, "Ben on yıl süreyle bir Harley marka motosiklet kullandım," dedi.</p>

  <p>Pat de atıldı. "Benim de aslında babama ait olan eski bir Honda CBX Süper spor modeli bir motosikletim var."</p>

  <p>"Sen o motosikleti kullanıyor musun?"</p>

  <p>"Kolej yıllarında hep kullandım. Hâlâ zaman zaman hafta sonlarında motosikletle yola düşüyorum."</p>

  <p>Pitt genç kadına derin bir saygıyla baktı. "Demek sen de eski bir deri ceketli motosikletçisin, yani direksiyon başında efelenen kadınlardansın."</p>

  <p>Pat gururla, "Tam üstüne bastın," dedi.</p>

  <p>Pitt daha sonra Ambrose'a döndü. "Ya sen, doktor?"</p>

  <p>"Hayatım boyunca bir kez bile motosiklete binmedim. Neden soruyorsun?"</p>

  <p>"Çünkü çok iyi durumda üç adet gıcır gıcır Suzuki motosikletimiz var. Doğrusu bunları ödünç alıp madenden çıkarken kullanmamamız için bir neden görmüyorum."</p>

  <p>Marquez dişlerini göstere göstere güldü. "Ben varım." Ambrose, "Ben şerif gelinceye kadar burada kalayım," dedi. "Siz yola devam edin. İki ceset ve bir canlı katille zorunlu olduğumdan daha uzun süre bir arada kalmak istemem."</p>

  <p>"Seni bu katille yalnız bırakmak hoşuma gitmiyor, doktor. Buradan çıkıncaya kadar benim arkama oturup yolculuk yapmanı tercih ederim."</p>

  <p>Ambrose kararlıydı. "Bu motosikletler öyle yolcu taşıyabilecek gibi görünmüyorlar. Eğer bunlardan birine binersem, Tanrı belamı versin. Dahası siz rayların üzerinden geçeceksiniz, motosiklet kimbilir nasıl sarsılacak."</p>

  <p>Pitt inatçı antropologun kararına boyun eğdi. "Nasıl istersen," dedi. Pitt yere eğilip, cesetlerden P-10 otomatik silahları aldı. Pitt kesinlikle doğuştan katil biri değildi ama yaptıklarından hiç pişmanlık duymuyordu. Biraz önce, bu adamlar daha önce hiç görmedikleri üç masum insanı öldürmeye Çalışıyorlardı. İşte Pitt hangi koşullar altında olursa olsun, buna asla izin veremezdi.</p>

  <p>Pitt silahlardan birini Ambrose'a verdi. "Sevgili dostumuzdan en az altı metre uzakta dur ve adam gözlerini bile kırpsa ateş etmeye hazır ol." Pitt Ambrose'a ayrıca dalgıç fenerini de verdi. "Fenerin pilleri, hiç değilse şerif gelinceye kadar idare eder."</p>

  <p>Ambrose itiraz etti. "Bir başka insanı vurabileceğimi hiç sanmam," dedi fakat sesinde soğuk bir ifade vardı.</p>

  <p>"Bu heriflere insan gözüyle bakma. Bunlar, bir kadının boğazını kestikten sonra dondurma yiyebilen acımasız cellâtlar. Seni uyarıyorum doktor, eğer herif sana yan bakacak olursa hemen kafasını karpuz gibi yarıver."</p>

  <p>Suzuki motosikletlerin motorları hâlâ boşta çalışıyorlardı. Onların ileri vites, fren ve gaz pedallarının yerlerini öğrenmeleri bir dakika bile sürmedi. Pitt, Ambrose'a elini sallayarak veda edip önden ileri atıldı. Motosikletlerin rayların dışında ilerlemelerine imkân yoktu. Pitt motosikleti rayların ortasından sürmeye çalıştı, Pat ve Marquez de hemen arkasından geliyorlardı. Ray bağlantılarının üzerinden geçerken sarsıntı nedeniyle dişleri birbirine çarpıyordu ve bu da yolculuğun son derece sıkıntılı geçmesine neden oluyordu. Pat sanki bir çamaşır kurutma makinesindeymiş gibi içinin sarsıldığını hissetti.</p>

  <p>Pitt, bu işin püf noktasının böyle bir yerde en az sarsıntıya neden olacak hızı bulmak olduğunu düşündü. Saatte yirmi beş mil hızın düzgün bir yolda güvenceli olacağı kesindi ama daracık bir maden tünelinde bu hız, oldukça tehlikeliydi.</p>

  <p>Kayaların akustiği, motosikletlerin egzoz gürültüsünü kulakları patlatırca-sına yankılandırıyordu. Motosikletlerin spot lambalarının ışıkları yolda bir yükselip bir alçalıyor ve rayları patlayan flaşlar gibi aydınlatıyorlardı. Pitt raylar üzerinde duran bir maden taşıma aracına çarpmaktan son anda kurtuldu. Bir süre yukarı tırmandıktan sonra Pitt'in bilgisayarında "Hemşeri" adıyla belirtilen bir madene ulaştılar. Pitt tünelin çatal şeklinde bir başka tünel ile buluştuğu yerde motosikletini stop ettirdi ve küçük monitörü inceledi.</p>

  <p>Pat egzoz borularından çıkan gürültü arasında, "Kaybolduk öyle mi?" diye sordu.</p>

  <p>"Soldaki tünelden yüz metre daha ilerleyince, senin New Sheridan Oteli'nin altında olduğunu söylediğin maden tünelinin sonuna ulaşacağız."</p>

  <p>Marquez, "O'Reilly Madeni'ne giriş yüz yıldan fazla bir süre önce kapanmıştı," dedi. "O yoldan asla dışarıya çıkamayız." Pitt, "Denemekten bir zarar gelmez," diye karşılık verdi ve vites değiştirdi. Motosiklet hızla ileri atıldı, ancak iki dakika sonra eski madenin girişini kapa­tan tuğla duvarla karşılaşınca hemen fren yapmak zorunda kaldı. Pitt motosikleti bir kalasa dayayıp spot lambasının ışığında tuğlaları inceledi.</p>

  <p>Marquez, Pitt'in yanına gelip motosikletini stop ettirdikten sonra onu dik tutabilmek için iki ayağını yere bastı. "Başka bir yol bulmak zorundayız," dedi. "Otelin zeminindeki temel duvarına geldik." Pitt onu duymamış gibiydi. Sanki adamın aklı bin mil ötelerdeydi, ağır ağır yürüyüp elini, eski kırmızı tuğlaların üzerinde gezdirdi. Pat motosikletini stop ettirince Pitt de arkasına döndü. Pat, "Şimdi nereye gidiyoruz?" diye sordu. Yorgunluktan bitkin bir hale geldiğini sesinin tonu ele veriyordu.</p>

  <p>Pitt arkasına dönmeden konuştu. "Oraya," dedi ve eliyle tuğla duvarı işaret etti. "İkinizin de motosikletlerinizi tünelin iki yanına götürmenizi öneriyorum."</p>

  <p>Pat ile Marquez planı anlamamışlardı. Pitt, Suzuki'sine binip motoru çalıştırdıktan sonra arka tekerlekten çevreye taşlar saçılarak tünele doğru ilerledi. Bir dakika sonra Pitt onlara doğru geldi, Suzuki'nin spot lambasının ışığı kalaslar üzerinde dans ediyordu.</p>

  <p>Marquez, Pitt'in saatte otuz mil hız yaparak ilerlediğini tahmin etti. O sırada Pitt bacaklarını yere uzattı, başını eğdi, ellerini direksiyondan çekerek Suziki'nin altından hızla geçmesine izin verdi. Ayakları raylara takılınca dengesini kaybedip, tünelde bir futbol topu gibi yuvarlanmaya başladı.</p>

  <p>Motosiklet tekerleklerinin üzerinde duruyordu ve tam yana yatmak üzereyken tuğla duvara olanca hızıyla çarptı. Metal sesleriyle büyük bir toz dumanı içinde eskimiş tuğlaların arasından geçti ve ötedeki boşlukta kayboldu.</p>

  <p>Pat hemen Pitt'in yanına koştu. Adamın hayatını feda ettiğini yeminle ileri sürebilirdi, fakat Pitt, çenesinden kanlar akarken gözlerini Pat'e dikmişti ve delinin teki gibi sırıttı. "Bunu bir de Evel Knievel denesin de görelim bakalım," dedi. (Arabaların, otobüslerin ve canlı köpekbalıklarının üzerinden motosikletle atlayış yaparak ün salmış, bir motosikletçi)</p>

  <p>Pat hayretle Pitt'e baktı. "Vücudundaki kemiklerin kırılmamış olduğuna inanamıyorum."</p>

  <p>Pitt ağır ağır ayağa kalkarken, "Kemiklerin hiçbiri kırılmadı," diye acı içinde mırıldandı. "Ama sanırım birkaçı biraz büküldü." Marquez, "Bu benim şimdiye kadar gördüğüm en çılgınca hareketti," dedi.</p>

  <p>"Belki ama umduğumdan daha iyi sonuç verdi." Pitt sağ omzunu sıkı sıkı kavrayarak başıyla tuğla duvarı işaret etti. Pitt orada öylece durup incinen kaburgalarının ve çıkık omzunun verdiği acının biraz dinmesini bekledi. Bu arada Marquez de motosikletin duvarda açtığı deliği büyütmek için tuğlaları meye başlamıştı.</p>

  <p>Madenci kırılan duvara bir göz attı sonra lambasını delikten içeri tuttu</p>

  <p>Birkaç saniye sonra başını geriye çevirdi ve, "Sanırım başımız fena halde dertte," dedi.</p>

  <p>Pat, "Neden? Oradan dışarı çıkamayacak mıyız?" diye sordu. Marquez, "Çıkmasına çıkacağız ama bu bize çok pahalıya mal olacak." "Pahalıya mı?"</p>

  <p>Pitt acı içinde topallayarak duvarın önüne geldi ve delikten içeri baktı. Pat büyük bir öfkeyle, "Sorun nedir?" diye sordu. Pitt, "Motosiklet," dedi. "Otelin lokantasının şarap mahzenine girip şişelere çarpmış. Şu anda en aşağı yüz şişe kırılmış durumda, şişelerdeki şarap mahzenin delikli taşından süzülüyor olmalı."</p>

  <h3 id="sigil_toc_id_8">6</h3>

  <p>Şerif James Eagan, JR., Cennet Madeni'ndeki kurtarma operasyonunu yönetirken, telsizinden Luis Marquez'in Telluride şerif yardımcıları tarafından Yeni Sheridan Oteli'nde, otele zarar verip zorla girmek suçundan sanık olarak tutuklandığını öğrendi. Eagan kulaklarına inanamamıştı. Bu nasıl olabilirdi? Marquez'in karısı, Marquez ile iki kişinin çığ yüzünden madende tutsak kaldıklarından emindi. Eagan kurtarma operasyonunun kumandasını devredip dağdan aşağı, otele indi.</p>

  <p>Şerif orada bir sürü kırılmış şarap şişesinin ortasında bir motosiklet görmeyi aklının ucundan bile geçirmemişti. Şerif Eagan'ın şaşkınlığı otelin konferans salonuna girip de ıslanmış, üstü başı berbat olmuş perişan durumdaki üç kişiyi, bir kadınla iki erkeği görünce iyiden iyiye artmıştı. Adamlardan biri yırtılıp kirlenmiş bir dalgıç kıyafeti içindeydi. Üçünün de bileklerine kelepçe takılmıştı ve sanıklar, yüzlerinde ciddi birer ifadeyle orada dimdik duran iki şerif yardımcısının gözetimi altındaydılar. Polislerden biri başıyla Pitt'i işaret etti.</p>

  <p>"Bu adam silah deposu gibiydi."</p>

  <p>Eagan resmi bir tavırla, "Silahlarını aldınız mı?" diye sordu</p>

  <p>Şerif yardımcısı başını salladı ve üç Para-Ordnance tipi .45 kalibrelik otomatik silahı kaldırıp gösterdi.</p>

  <p>Tatmin olan Eagan, dikkatini Luis Marquez'e verdi. "Sen nasıl olup da madenden çıkıp kendini burada buldun?" diye tam bir şaşkınlık içinde sordu.</p>

  <p>Marquez sert bir sesle, "Bunun hiç önemi yok," dedi. "Sen ve iki yardımcının tünelden aşağı inmeniz gerekiyor. Orada iki ceset ve bir katili kollasın diye bıraktığımız kolej profesörü Dr. Ambrose'u bulacaksınız."</p>

  <p>Şerif Jim Eagan, bir sandalyeye oturup arkasına yaslanarak gömleğin göğüs cebinden bir defter çıkarırken aklı karışmıştı ve gerçekten kuşkuluydu "Şimdi burada neler olduğunu bana anlatır mısınız, lütfen?" diye söylendi.</p>

  <p>Marquez çaresizlik içinde madende nasıl kısılıp kaldıklarını ve Pitt'in şans eseri onların yanına gelişini, esrarengiz odadan kaçışlarını, üç katille karşılaşmalarını ve otelin şarap mahzenine zorunlu girişlerini anlattı.</p>

  <p>Marquez gerginliğin ve yorgunluğun etkilerini üzerinden atmaya çalışırken, önceleri ayrıntılar ağır ağır dudaklarından döküldü. Sonra Marquez, Eagan'ın kuşkulandığını fark ettiği için kelimeler daha hızlanarak ağzından dökülmeye başladı. Şaşkınlık iyice artmıştı ve Marquez, Eagan'a Tom Ambrose'u kurtarması için yalvarırken şaşkınlık yerini telaşa bıraktı. "Lanet olsun, Jim, bırak şu inatçılığı. Hadi poponu kaldır da git kendi gözlerinle gör."</p>

  <p>Eagan, Marquez'i tanıyordu ve sözünün eri olduğu için ona saygı duyardı, fakat anlattığı öykü elde kanıt olmadıkça inanılacak gibi değildi. "Siyah lav taşından kafatasları, dağın içinde binlerce metre derinlikte duvarlara kazınmış ne oldukları belirsiz yazılar, motosikletlerle maden tünellerinde cirit atan katiller. Eğer bana anlattıkların doğru ise, siz üçünüz, cinayet zanlısı olacaksınız." Pat ilk kez konuştu ve ağır ağır, "Bay Marquez size gerçeği anlattı," dedi. "Ona neden inanmıyorsunuz?" "Peki, siz kimsiniz?"</p>

  <p>Pat yorgun bir sesle, "Patricia O'Connell," dedi. "Pennsylvania Üniversitesi'nde görevliyim."</p>

  <p>"Peki, madene inmenizin sebebi nedir?"</p>

  <p>"Benim konum, eski diller. Telluride'e gelip Bay Marquez'in madeninde bulduğu eski yazıları çözmem istenmişti."</p>

  <p>Eagan bir an kadını dikkatle inceledi. Bu kadın şık giyinip makyaj yaptığı zaman güzel görünebilirdi. Doğrusu Eagan için bu kadının eski dillerde doktora yapmış bir bilim kadını olduğuna inanmak çok güçtü. O ıslak, ip gibi olmuş saçlarıyla ve çamurlanmış yüzüyle, bu kadın evsiz barksız bir eskiciye benziyordu.</p>

  <p>Eagan ağır ağır, "Kesin olarak bildiğim tek şey, sizler çalıntı olabilecek motosikleti parçaladınız ve otelin şarap mahzenini harabeye çevirdiniz."</p>

  <p>Marquez, "Bunu unut," diye yalvardı. "Dr. Ambrose'u kurtar."</p>

  <p>"Ancak gerçekleri öğrendikten sonra adamlarımı madene gönderebilirim. "</p>

  <p>Jim Eagan sekiz yıldan beri San Miguel bölgesinin şerifiydi ve Telluride kasabasının güvenliğinden sorumlu şeriflerle tam bir uyum içinde çalışıyordu. Bu bölgede cinayet olaylarına çok ender rastlanıyordu. Polisi meşgul eden olaylar genellikle otomobil kazaları, hırsızlık, sarhoş kavgaları, çevreye zarar vermek ve sarhoşların tutuklanmalarıyla sınırlıydı. Tutuklanan sarhoşların çoğu da yaz mevsiminde yolları Telluride'den geçen ve de genellikle caz festival, gibi etkinlikler için buralara gelen gençlerdi. Eagan, küçük ama doğal güzelliğiyle ünlü dünyasının sakinleri tarafından sevilen ve saygı gören bir kişiydi. Görevini ciddiye alan, çalışkan biriydi ama yöredeki barlarda içki içerken de çok kolay gülen neşeli biriydi. Orta boyluydu ve fazla kilolu değildi. Yüzünde genellikle azarlayıcı ve sindirici bir ifade taşırdı. Tutukladığı zanlılara şöyle bir bakması, adamları korkutmaya yetiyordu.</p>

  <p>Yırtık dalgıç kıyafeti giymiş, yüzü gözü bereli yorgun adam, "Sizden küçük bir ricada bulunabilir miyim?" dedi. Adam sanki bir su pompasının pervanesinden çıkarılmış gibiydi.</p>

  <p>Bu adam, Eagan'a ilk bakışta kırk beş yaşlarında gibi görünmüştü ama belki de o bronzlaşmış yorgun yüzün gösterdiğinden beş yaş daha gençti şerif, adamın boyunun iki metre kadar olduğunu ve kilosunun da doksanı geçtiğini tahmin etti. Adamın saçları siyah ve dalgalıydı, şakaklarıysa yeni beyazlaşmaya başlamıştı. Kaşları koyu renk ve kalındı, yemyeşil gözlerinin üzerini kapatıyordu. Düz ve ince burnu, hafif bir gülümsemeyle yukarı doğru kıvrılan düzgün dudaklarına doğru uzuyordu. Eagan'ın canını sıkan şey, adamın umursamaz tavrı değildi -o böylelerine çok rastlamıştı-. Asıl bu yabancının sanki her şeyi çok eğlenceli buluyormuş gibi davranmasına bozulmuştu. Masanın karşısında duran adam besbelli, şerifin yöneticilik yöntemlerinden hiç etkilenmemişti. Eagan tükenmez kaleminin ucunu defterin bir sayfasının üst kısmına dokundururken, "Bakarız," dedi.</p>

  <p>"Adınız nedir?"</p>

  <p>"Dirk Pitt."</p>

  <p>"Peki, siz neyle meşgulsünüz, Bay Pitt?"</p>

  <p>"Ulusal Sualtı ve Denizcilik Kurumu'nun özel projeler müdürüyüm. Buradan geçiyordum ve altın aramanın eğlenceli bir uğraş olacağını düşündüm."</p>

  <p>Eagan içinden bu adamın karşısında küçük düştüğünü düşündü. "Espri yapmasanız da olur, Bay Pitt."</p>

  <p>"Eğer size bir telefon numarası verirsem, o numarayı aramak nezaketini gösterir misiniz?" Pitt'in ses tonu son derece kibardı ve düşmanca duygularından uzaktı. "Bir avukatla mı görüşmek istiyorsunuz?"</p>

  <p>Pitt başını salladı. "Hayır, öyle bir şey aklıma gelmedi. Sadece durumumu ve burada oluşumun nedenini doğrulayacak basit bir konuşmanın yararlı olacağını düşündüm."</p>

  <p>Eagan bir saniye kadar düşündü, sonra defteriyle tükenmez kalemi masanın üzerinde karşıya itti. "Pekâlâ, numarayı alalım bakalım."</p>

  <p>Pitt, şerifin defterine numarayı yazdı sonra defteri geri verdi. "Bu numara şehirlerarasıdır. İsterseniz ödemeli de arayabilirsiniz." Eagan gergin bir gülümsemeyle, "Siz ücreti otele ödeyebilirsiniz," dedi.</p>

  <p>Pitt, "Amiral James Sandecker ile görüşeceksiniz," diye bilgi verdi. "Bu numara onun özel telefonuna ait. Ona benim adımı verin ve durumu açıklayın."</p>

  <p>Eagan yandaki masada duran telefona yaklaştı, ahizeyi kaldırıp santralden bir dış hat istedi sonra numarayı çevirdi. Kısa bir bekleyişten sonra Eagan, "Amiral Sandecker, ben Colorado, San Miguel bölgesinin şerifi Jim Eagan'ım. Burada sizin emrinizde çalıştığını iddia eden biriyle bir sorunum var. Bu kişinin adı Dirk Pitt." Eagan hemen durumu ana hatlarıyla özetledi ve Pitt'in büyük bir olasılıkla ikinci derecede suç işlemek, hırsızlık ve mala zarar vermekle suçlanıp tutuklanabileceğini söyledi. Bu noktadan sonra konuşma, şerif açısından çok ters bir havaya girdi, aşağı yukarı on dakika süreyle şerifin yüzündeki şaşkın ifade değişmedi. Adam, sanki karşısında Tanrı varmış gibi defalarca, "Evet, efendim, emredersiniz, efendim," dedi. Sonunda telefonu kapatıp şaşkın şaşkın Pitt'e baktı. "Sizin patron pek öfkeli bir piç," dedi. Pitt güldü. "Patron çoğu kimsede bu izlenimi bırakır." "Doğrusu çok etkileyici bir geçmişiniz varmış." "Amiral zararı ödemeyi önerdi mi?"</p>

  <p>Eagan sırıttı. "Zararın sizin ücretinizden kesilmesinde ısrar etti." Pat meraklanmıştı, sordu. "Amiral başka neler dedi?" Eagan ağır ağır konuştu. "Amiral başka şeyler de söyledi, ama bu arada, eğer Bay Pitt, İç Savaşı güneyin kazandığını iddia ederse, ona inanmam gerektiğini belirtti."</p>

  <p>Pitt ile Marquez, Eagan ve yardımcılarından birini yanlarına alarak şarap mahzeninin duvarındaki delikten geçip eski madenin tünelinde yürümeye başladılar. Biraz sonra eski maden arabasının yanından geçerek yollarına devam ettiler.</p>

  <p>Pitt'in karanlıkta mesafeyi tahmin etmesine imkân yoktu. Ambrose ile yakaladıkları katilin otelden bir mile yakın bir mesafede olduklarını tahmin ediyordu. Şerif yardımcılarından birinden aldığı feneri elinde tutup birkaç yüz metrede bir söndürüyor ve karanlıkta, Ambrose'a bıraktığı dalgıç fenerinin ışığını görebilir miyim, diye dikkat kesiliyordu.</p>

  <p>Pitt tahminlerine göre doğru noktaya geldiklerine hükmedince durdu ve fenerin ışığını tünele tuttu. Sonra feneri söndürdü. Önlerinde sadece koyu bir karanlık uzanıyordu Pitt, Marquez'e, "Oraya geldik," dedi.</p>

  <p>Madenci, "Bu imkânsız," dedi. "Dr. Ambrose, bizim seslerimizin yankısını duymuş ve ışığı görmüş olmalıydı. Bizi fark edince de mutlaka, bizi uyarmak için bağırırdı."</p>

  <p>Pitt feneri yakıp tünelin duvarlarından birine tuttu. "Burada doğru olmayan bir şey var," dedi. "işte, motosikletliler gelirken, benim gizlendiğim kapı aralığı burada."</p>

  <p>Eagan, Pitt'in yanına geldi. "Neden duruyoruz?"</p>

  <p>Pitt cevap verdi. "Gerçi bu çılgınlık gibi gelecek ama adamlar kaybolmuşlar."</p>

  <p>Şerif fenerinin ışığını Pitt'in yüzüne tuttu, gözlerinde bir şey arıyordu. "O insanların sizin hayal gücünüzün ürünleri olmadıklarından emin misiniz?"</p>

  <p>Marquez mırıldandı. "Tanrı adına yemin ederim. Burada iki ceset, baygın yatan bir katil ve elinde silahıyla Dr. Ambrose'u bırakmıştık." Pitt, şerife aldırmayıp yere çömeldi. Fenerini tünelin çevresinde ağır ağır 180 derecelik bir açı oluşturacak şekilde gezdirdi, zemini ve maden arabasının izlerini santim santim inceledi. Marquez, "Sen ne..." diye söze başlamışken, Pitt bir elini havaya kaldırarak ona susmasını İşaret etti.</p>

  <p>Pitt'in düşüncesine göre, eğer Ambrose ile katil oradan gitmişlerse, mutlaka varlıklarını belirten bir iz bırakmış olmalıydılar. Pitt'in niyeti, katilleri öldürmek için ateşlediği P-10 otomatik silahın mermi kovanlarını bulmaktı. Fakat kurşun kovanlarının izi bile yoktu. Pitt'in ensesindeki damarlar seğirmeye başladı. Doğru yerde olduklarından emindi. Daha sonra, ancak otuz kırk santim uzakta duran bir siyah kabloyu görmeden varlığını hissetti. Kablo öyle inceydi ki Pitt'in fenerinin ışığı altında gölge bırakmıyordu. Pitt, kabloyu rayların üzerinden duvarın üstünde kalaslardan birine bağlanmış siyah bir çıkına kadar takip etti.</p>

  <p>Pitt garipsenecek kadar sakin bir sesle, "Söylesene şerif, sen bombayı etkisiz hale getirme eğitimi gördün mü?" dedi.</p>

  <p>Eagan kaşlarını kaldırarak, "Güvenlik güçlerine kurs veriyorum. Ben ordudayken bir bomba uzmanıydım. Bunu neden sordunuz?"</p>

  <p>"Benim tahminime göre, küçücük parçalar halinde öbür dünyaya gidecektik." Pitt, rayların üzerinden kalasa kadar uzayan kabloyu eliyle işaret etti. "Eğer tahminimde yanılmıyorsam şu gördüğün patlayıcı bir bubi tuzağı."</p>

  <p>Eagan kabloya iyice yaklaştı. Sonra o çıkını büyük bir dikkatle inceledi. Sonra gözlerinde yeni bir saygı ifadesiyle Pitt'e döndü. "Sizin haklı olduğunuza inanıyorum, Bay Pitt. Birisi sizden hoşlanmıyor."</p>

  <p>"Buna kendini de dahil et, şerif. O insanlar, sizin ve adamlarınızın bizimle birlikte Dr. Ambrose için madene döneceğimizi mutlaka biliyorlardı."</p>

  <p>Marquez yüksek sesle merakını açığa vurdu. "Profesör nerede? Dr. Ambrose ile katil nereye gittiler?"</p>

  <p>Pitt, "İki ihtimal var," dedi. "Birincisi katil kendine geldi, Dr.Ambrose'tan daha güçlü olduğu için onu öldürdü ve cesedini en yakındaki maden kuyusuna attı. Sonra bombayı hazırladı ve dışarı çıkmak için başka bir tünelden kaçtı."</p>

  <p>Eagan, "Siz peri masalı yazmayı denemelisiniz," dedi.</p>

  <p>"O halde bubi tuzağını açıklar mısın?"</p>

  <p>"O tuzağı sizin hazırlamadığınızı nereden bileyim?"</p>

  <p>"Benim bir hedefim yok ki."</p>

  <p>Marquez, "Bırak bu saçmalıkları," dedi. "Bay Pitt, yaklaşık beş saatten beri hep benim yanımdaydı. O sadece bizim hayatımızı kurtardı. Eğer patlama bizi öldürmeseydi, madende kısılıp kalmak bizi yok edecekti."</p>

  <p>Eagan inatla, "O çıkında patlayıcı olduğundan emin değiliz," dedi. Pitt sırıttı. "Öyleyse kabloyu ateşle ve ne olacağını gör," dedi. "Ben kendi hesabıma buralarda kalıp orada ne olduğunu öğrenmeye hevesli değilim. Buradan gidiyorum." Pitt ayağa kalktı ve maden raylarını izleyerek otele doğru yürümeye başladı. "Bir saniye, Bay Pitt, sizinle işim henüz bitmedi." Pitt duraladı. Sonra arkasına döndü. "Senin niyetin nedir, şerif?"</p>

  <p>"Kalasa kabloyla bağlı şu torbayı incelemek ve eğer bomba ise onu etkisiz hale getirmek istiyorum."</p>

  <p>Pitt geriye doğru birkaç adım attı, yüzü ciddileşmişti. "Yerinde olsam, buna kalkışmazdım. Bu, acemi bir teröristin evinin arka bahçesinde hazırladığı bir bomba değil. Önümüzdeki ay alacağım maaş çeki üzerine bahse girerim ki, bu bomba uzmanlar tarafından hazırlanmış olmalı ve şöyle hafifçe dokunmayla patlayacaktır." Eagan, Pitt'e baktı. "Eğer sizin daha iyi bir fikriniz varsa, onu dinlemeye hazırım."</p>

  <p>"Maden arabası yolun yüz metre kadar ilersinde duruyor. Arabayı itersek, rayların üzerinde harekete geçip kablonun üzerinden ilerleyecek ve bombayı patlatacak."</p>

  <p>Marquez, "Tünelin tavanı çöker," dedi. "Ve maden sonsuza dek kapalı kalır."</p>

  <p>Pitt omuzlarını silkti. "Madene gelecek kuşakların girmelerini önlemiş sayılmayız. Dokuz yüz otuzlu yıllardan bu yana, madenin bu bölümünden geçen ilk insanlar bizleriz."</p>

  <p>Eagan sonunda öneriyi kabullendi. "Bana mantıklı geldi," dedi. "O patlayıcıları, bizden sonraki yeraltı kâşiflerine bırakamayız."</p>

  <p>On beş dakika sonra, Pitt, Eagan, Marquez ve şerif yardımcısı arabayı Kablonun yirmi beş metre kadar yakınına itmişlerdi. Ağır demir tekerlekler, önceleri itilmeye karşı koyup gıcırdadılar, ama çok geçmeden gevşeyip, paslı raylar üzerinde dönmeye başladılar. Ter içinde kalan dört adam sonunda aşağı inen bir tümseğin başına geldi. Pitt, "Yolun sonu," diye açıkladı. "Şöyle olanca gücümüzle arabayı itersek, araba bir mil kadar ilerleyebilir. " Marquez, "Ya da bundan sonraki tünele düşer," dedi. Adamlar birlikte arabaya yaslanıp, tekerlekleri hız kazanıncaya kadar ittiler, sonunda araba hızlanıp önlerinden gitmeye başladı. Adamlar sendeleyerek durdular, soluklarını düzenleyip hızla çarpan kalplerinin atışlarının yavaşlamasını beklediler. Sonra da fenerlerinin ışığını maden arabasına yönelttiler, araba rayların üzerinden hızla ilerleyip tünelin ilerdeki dönemecinde gözden kayboldu. Bir dakika bile geçmeden tünelde korkunç bir patlama duyuldu ve bununla birlikte büyük bir sarsıntı oldu. Sarsıntı öylesine güçlüydü ki, az kalsın hepsi yere yuvarlanacaktı. Sonra da bir toz bulutu yükseldi, Pitt ile arkadaşlarının şaşkın bakışlarla seyrettiği tonlarca taşın tünelin tavanından aşağı düşmeye başladığı görüldü. Taşların gümbürtüsü hâlâ kulaklarından gitmemişti ve sesler eski madende yankılanıyordu. O sırada Marquez, Eagan'a bağırdı. "Bu olanlar, kuşkuları yok etmeye yeter."</p>

  <p>Eagan kuru bir sesle bağırdı. 'Teorinizi kanıtlama telaşı içinde bir şeyi gözden kaçırdınız."</p>

  <p>Pitt, şerife baktı. "Nedir o?"</p>

  <p>"Dr. Ambrose. Adam madende bir yerde kısılıp kalmış olabilir. Dr. Ambrose öldüyse bile cesedini dışarı çıkarmaya imkân yok." Pitt, "Bu boşuna zahmet olur," diye kestirip attı.</p>

  <p>Eagan, "Bize sadece bir ihtimalden söz ettin," dedi. "Dr. Ambrose'un ikinci ihtimal ile bir ilgisi var mı?"</p>

  <p>Pitt hafifçe başını salladı. "Dr. Ambrose," dedi yavaşça. "Ölmedi." Marquez, 'Yani üçüncü katilin onu öldürmediğini mi söylüyorsun?" "Adam herhalde patronunu öldürmeye kalkışmaz." "Patron mu dedin?"</p>

  <p>Pitt gülümsedi ve kararlı bir sesle konuştu. "Dr. Tom Ambrose, katillerden biriydi."</p>

  <h3 id="sigil_toc_id_9">7</h3>

  <p>"Et, tavuk ya da balık buharla pişirilince çok daha lezzetli oluyor," dedi Luis. "Geyiği geçen mevsim vurmuştum. Montrose'da parçalatıp dondurdum. gen asıl bu eti Lisa'nın özel Mornay sosuyla yemeye başlayınca şaşıracaksın."</p>

  <p>Kısa bir süre sonra hepsi, camekânlı verandada, Marquez'in çam kütüklerinden yaptığı masada oturmuş, Lisa'nın leziz sosuyla sıvanmış geyik etini zevkle yemeye koyulmuşlardı. Kremalı ıspanak, fırında pişmiş patates ve koca bir kâse dolusu salata, geyik etini tamamlıyordu. Marquez, Pat ile Dirk'den o korkunç maceradan çok fazla söz etmelerini istemişti. Doğrusu karısını daha fazla huzursuz etmek istemiyordu. Kadıncağız, kocasının madenden çıktığını, sağ ve sağlıklı olduğunu haber alıncaya kadar çok ıstırap çekmişti. Bu yüzden başlarından geçenleri sıradan bir olay gibi anlatmışlar, katillerden hiç söz etmeyip sadece Ambrose'un arkadaşlarıyla buluşacağını ve yemeğe yetişemeyeceğini söylemişlerdi. Gerçi onlar sanki parkta yürüyüş yapıp dönmüş gibi davranmışlardı ama Lisa, gerçeğin böyle olmadığını çok iyi biliyordu. Yemekten sonra Pat sofranın toplanmasına yardım edip geri döndü. Lisa da küçük kızlarını besleyip kahve yaptı, sonra da havuç kekini getirdi. Pitt, "Bana bir saniye izin verin," dedi. Eve girdi ve tekrar Pat ile Marquez'in yanına dönmeden önce Lisa'ya bir şeyler söyledi. Marquez karısının onları duyamayacağından emin olunca, gözlerini Pitt'e dikerek dedi ki: 'Senin Dr. Ambrose ile ilgili teorini kabul edemem. Adamın, biz yanından ayrıldıktan kısa bir süre sonra öldürüldüğünden eminim."</p>

  <p>Pat, "Ben de Luis'e katılıyorum," dedi. "Tom'un saygın bir bilim adamından başka bir kişiliği olacağını ileri sürmek çok saçma." Pitt sordu. "Sen Ambrose ile daha önce karşılaşmış miydin?"</p>

  <p>Pat başını salladı. "Hayır, fakat onun ününü biliyorum."</p>

  <p>"Ama onu hiç görmedin öyle mi?"</p>

  <p>"Görmedim."</p>

  <p>"O halde bizim Tom Ambrose sandığımız adamın bir sahtekâr olmadığını nereden biliyorsun?"</p>

  <p>Marquez, "Pekâlâ," dedi. "Farz edin ki, bu adam bir sahtekârdı ve şu çılgın motosikletlilerle birlikte çalışıyordu. Sen oraya gitmediğin takdirde adamın mutlaka boğulmuş olacağı gerçeğini nasıl açıklarsın?"</p>

  <p>Pat alçak bir sesle söze karıştı. "Çok doğru. Eğer katiller onu da öldürmeye kalkıştılarsa, adamın suçlularla ortak olması imkânsız." "Katil arkadaşları ona kazık attılar." Pitt kendinden çok emin konuşuyordu. "O adamlar dinamitleme uzmanları olabilirler, fakat Luis gibi profesyonel Pat, Marquez'in evinin kapısından içeri girerken, "Yemeğe geç kaldığım için özür dilerim," dedi. "Fakat sıcak bir banyoya çok ihtiyacım vardı ve korkarım banyoda çok oyalanmışım."</p>

  <p>Lisa Marquez neşe içinde Pat'in sırtını okşadı. "Sizi tekrar gördüğüme ne kadar memnun olduğumu bilemezsiniz." Lisa geri çekildi ve Pat'in arkasından Pitt'in de içeri girdiğini görünce kadının yüzü aydınlandı. Lisa, Pitt'i iki yanağından öptü. "Kocamı eve sağ salim geri getirdiğiniz için size nasıl teşekkür edeceğimi bilmiyorum."</p>

  <p>Pitt, onun sembolü haline gelen gülümsemesiyle, "Hile yaptım," dedi. "Luis'i kurtarmak için kendimi de kurtarmam gerekiyordu." "Fazla alçakgönüllülük gösteriyorsunuz."</p>

  <p>Pat, dalgıcın gözlerini halıya dikerken gerçekten utanmış gibi görünmesine çok şaşırdı. Pat ekledi. "Dirk'in kurtardığı tek kişi sizin kocanız değildi."</p>

  <p>"Luis başınızdan geçenleri pek üstünkörü anlattı. Yemekte bana her şeyi ayrıntılarıyla anlatırsınız." Lisa bir modaevinden alınmış pantolon takımıyla çok şık ve zarifti. "Bir dakika, paltolarınızı alayım." Pitt zor durumda kalmamak için, "Burnuma gelen koku, barbeküde pişen geyik etinin kokusu mu?" diye sordu. Lisa, "Luis garajda ocağıyla oynuyor. Hava dışarda yemek yenemeyecek kadar soğuk, bu nedenle sofrayı arka verandadaki seraya kurdum. Luis ısıtıcılar koydu, yani içersi sıcacık. Mutfaktan geçerken kendine bir bira al."</p>

  <p>Pitt buzdolabından bir şişe Pacifico birası aldı ve garaja Marquez'in yanına gitti. Marquez bir ocağa dönüştürdüğü elli galonluk fıçının önünde iki büklüm duruyordu.</p>

  <p>Pitt, "Çok güzel kokuyor," dedi. "Kömür ızgarası kullanmıyor musun?" madenci değildirler ve bu iş için fazla güçlü sayılacak miktarda patlayıcı kullandılar. Sadece mağaranın girişini kapatmak ve tüneli kullanılmaz duruma getirecek yerde bir yeraltı nehrini tutan kayayı infilak ettirdiler. Yani onların planlarını bozan bir yanlış hesaplamaydı. Kafatasının bulunduğu oda, onlar gelip liderlerini kurtarmaya fırsat bulamadan sular altında kaldı. Marquez, Telluride'i çevreleyen ve akşam yıldızlarının ışıklarıyla tepeleri aydınlanan dağlara baktı. "Tünelin tavanının yıkılması ne işe yarar? Adamlar, bundan ne kazandılar?"</p>

  <p>Pitt cevap verdi. "Mükemmel bir cinayet. Adamlar ikinizi, başınızı kayaları düşürerek öldürmek istediler. Cesetlerinizi yıkıntıların arasına gömeceklerdi. Ve kalıntılarınız şayet bulunursa, ölümünüzün bir maden kazası sonucu olduğu iddia edilecekti." Pat kulaklarına inanamayarak sordu. "Bizi neden öldürsünler ki? Hangi amaçla?"</p>

  <p>"Çünkü siz tehdit unsuru olmuştunuz."</p>

  <p>Pat afallamış göründü. "Luis ve ben mi tehdit oluşturuyoruz?"</p>

  <p>"Evet, çok iyi finanse edilmiş ve iyi düzenlenmiş gizli bir amaç için, siyah kafatasının bulunduğu odayı başkalarının öğrenmesini istemeyen birileri için tehdit unsurusunuz." Pat'in aklı iyice karışmıştı. "Çok önemli bir arkeolojik buluşu gizlemeyi kim ister ki?"</p>

  <p>Pitt çaresizliğini göstermek isteyen bir tavırla ellerini havaya kaldırdı. "İşte tahminler bu noktada sona eriyor. Fakat her şeyim üzerine bahse girerim ki, bu öyle dar kapsamlı bir olay değil. Cesetleri izlemenin böylesine büyük bir buluşla sonuçlanması ilginç." "Hatırladığım kadarıyla sadece bir kez böylesine esrarengiz olaylarla örülü bir arkeolojik projeye tanık olmuştum. O da Arizona Eyalet Üniversitesi'nden Dr. Jeffrey Taffet'in yönettiği araştırmaydı. Doktor Jeffrey Taffet ile bir sürü öğrencisi Şili'de Lascar Dağı'nın kuzeye bakan tepesinde bir mağarayı araştırırken ölmüşlerdi. Marquez, "O insanların ölüm sebepleri neydi?" diye sordu. Pat cevap verdi. "Donarak öldükleri saptandı. Cesetleri bulan kurtarma ekibine göre bu da çok garipti. O sırada hava çok güzeldi, fırtına yoktu ve ısı da sıfırın altına bile inmemişti. Yapılan soruşturma sonunda Taffet ve öğrencilerinin donmaları için bir neden bulunmadığı anlaşıldı."</p>

  <p>Pitt söze karıştı. "Peki, o mağarada arkeologlar için ilginç olabilecek ne vardı?"</p>

  <p>"Bunu kimse kesin olarak bilemiyor. New York'lu iki amatör dağcı, ikisi de başarılı birer avukattı, dağın zirvesinden aşağı inerken mağarayı keşfetmiş-erdi. New York'lu avukatlar, ölmeden kısa bir süre önce mağarada gayet düzenli bir şekilde yerleştirilmiş antika eserler gördüklerini açıklamışlardı."</p>

  <p>Pitt şaşkın şaşkın genç kadına baktı. "Onlar da mı öldüler?" "Adamlar evlerine dönerlerken, bindikleri özel uçakları Santiago Havaalanından kalkarken düşüp parçalandı." "Adamakıllı esrarengiz bir durum bu."</p>

  <p>Pat açıklamasını sürdürdü. "Daha sonra mağaraya yapılan inceleme ziyaretlerinde içerde bir şey bulunamadı. Ya avukatlar, mağarada gördüklerini abartarak anlatmışlardı ya da "</p>

  <p>Pitt, genç kadının cümlesini tamamladı. "Ya da birisi antika eserleri oradan kaldırıp götürdü."</p>

  <p>Marquez düşünceli bir tavırla, "Acaba avukatlar orada siyah bir kafatası bulmuş olabilirler mi?"</p>

  <p>Pat omuzlarını silkti. "Bunu hiç kimse bilemeyecek." Marquez, Pat'e sordu. "Notlarını kurtarabildin mi?"</p>

  <p>"Madenin içinde yüzerken kâğıtlar ıslanmıştı, fakat onları saç kurutma makinemle kurutunca okunur hale geldiler. Ve eğer duvarlardaki yazıların anlamları hakkında soru sormaya niyetleniyorsan, bundan vazgeç. O yazılar, benim bugüne kadar görüp incelediğim yazıların hiçbirine benzemiyor." Pitt düşünceli bir tavırla konuştu. "Ben kendi hesabıma, eski de olsa, modern de olsa değişik kültürlerin yazılarında birbirine benzer şekiller olacağını düşünürdüm."</p>

  <p>"Öyle olması gerekmez. Benzerleri bulunmayan pek çok eski yazı var. İnanın bana, siyah kafatasının bulunduğu odanın duvarlarındaki yazıların hiçbir benzeri yok."</p>

  <p>"Bunların bir aldatmaca olması mümkün değil mi?" Marquez kelimelerin üzerine basa basa, "Sözlerime güvenin, uzun bir süreden beri, o odaya benden başka kimse girmedi. Odayı çevreleyen kayalarda da yakın zamanda bir kazı yapıldığına dair bir belirti yok." Pat uzun kızıl saçlarını gözlerinin üzerinden geriye çekti. "Asıl sorun bu odayı kimin inşa ettiğini ve bunu neden yaptığını bulmak." Pitt atıldı. "Ve ne zaman? Oda ile katiller arasında bir şekilde bağlantı olduğu kesin."</p>

  <p>Birden çıkan rüzgâr, kanyonda ıslık çalar gibi sesler çıkardı, taraçanın camları zangırdadı. Pat ürperdi. "Hava serinlemeye başladı. Gidip ceketimi alayım."</p>

  <p>Marquez mutfağa doğru döndü. "Lisa kahve ile pasta getirecekti, acaba nerede kaldı?"</p>

  <p>Pitt birden ayağa fırlayınca, Marquez sözlerini tamamlayamadı. Pitt ani bir hareketle madenciyi masanın altına çekti, sonra Pat'i yakaladığı gibi tahta döşemeye attı ve kendisi de genç kadının üzerine abandı. Evin yanındaki gölgeler arasında bir kıpırtı olmuştu ve Pitt yıllar yılı böyle şeylerle karşılaştığı için yaklaşan tehlikeyi sezebilmişti. Bir saniye sonra dışardaki gölgelerin arasından iki el silah atıldı, silahlar birbirlerine öylesine yakındılar ki, sanki tek silah ateşlenmiş gibiydi.</p>

  <p>Pitt, Pat'in üzerinden kalkmadı, genç kadının göğsüne yaslandığı için Pat soluk almakta güçlük çekiyordu. Pitt, gecenin karanlığında tanıdık bir sesin büyük bir güven içinde bağırdığını duyunca, Pat'in üzerinden yuvarlanıp ayağa kalktı. "Onu yakaladım."</p>

  <p>Pitt, Pat'in ağır ağır kalkıp bir sandalyeye oturmasına yardım etti, sonra da Marquez'i ayağa kaldırdı. "Silah sesleri duydum... Ya o ses?" Marquez uykudan yeni uyanmış gibiydi.</p>

  <p>Pitt güven uyandıran bir sesle, "Meraklanmayın," dedi. "Biz daha iyi durumdayız."</p>

  <p>Marquez döndü ve eve doğru koşmaya başladı. "Lisa, çocuklarım." Pitt, adamı kolundan tuttu. "Banyo küvetinde güvencedeler."</p>

  <p>"Ama nasıl olur?"</p>

  <p>"Çünkü ben onlara banyoda saklanmalarını söylemiştim."</p>

  <p>İriyarı, güçlü kuvvetli, sırtında kutuplarda giyilen cinsten baştan geçme beyaz bir kıyafet bulunan bir adam yanlarına geldi. Karların arasından bir adamı sürüye sürüye yanında getirmişti. Adam siyah ninja elbisesi giymişti ve yüzü kar maskesiyle örtülüydü. Hava iyice kararmamış olduğundan adamın kıvırcık saçları, küçük gözleri ve bir gülümsemeyle aralanmış dudakları fark ediliyordu. Adam cesedi sanki beş kilo patatesi taşırmış gibi hiç zorlanmadan taşıyordu. Pitt kapının önüne doğru yürüdü. "Herhangi bir sorun çıktı mı?" Yabancı, "Hayır," diye karşılık verdi. "Tıpkı kör birini soymak gibiydi. Gerçi her zaman ani saldırılarla karşılaşmaya alışkındı, ama o anda tuzağa düşürüleceği hiç aklına gelmemişti."</p>

  <p>"Profesyonel bir katilin kurbanını küçümsemesi çok büyük bir hatadır."</p>

  <p>Pat beti benzi atmış bir halde Pitt'e baktı. "Bunu sen mi planladın?" diye mekanik bir sesle sordu.</p>

  <p>Pitt biraz da hınzırca bir tavırla, "Elbette," dedi. "Katiller..." Pitt ayaklarının dibinde yatan adama bakmak için cümlesini yarım bıraktı. "Yani ölen katiller birer fanatiktiler. O esrarengiz odaya kim girerse öldürmek istemelerinin arkasında ne gibi bir amacın gizli olduğunu tahmin bile edemiyorum. Her neyse, ben birdenbire ortaya çıkıp da çok güzel hazırlanmış planlarını bozunca, ölüm listesinin başında yer aldım. Adamlar aynı zamanda ben odaya geri döner de kafatasını alırsam diye de korkuyorlardı. Pat'ten korkmalarının nedeni ise onun duvarlardaki yazıları çözmesi ihtimaliydi." "Biz tünelden kaçtıktan sonra Şerif Eagan bizi serbest bırakınca, bu adam bir fırsat yakalamak için geride kalıp bizi gözledi. Bu insanlar, tüm tanıkları ortadan kaldırarak odanın ortaya çıkmasını engelledikleri için bu kez işi yarım bırakabileceklerini ve içimizden herhangi birinin Telluride'den sağ salim ayrılmasına izin vereceklerini düşünmek aptallık olurdu. Ve işte ben de ağı attım ve onları topladım."</p>

  <p>Marquez mırıldandı. "Bizleri yem olarak kullandın," dedi. "Ama ölebilirdik."</p>

  <p>"Hazır masadaki kartlar bizden yanayken böyle bir tehlikeyi göze almak, çaresiz kalıncaya kadar beklemekten iyidir."</p>

  <p>"Bu işle Şerif Eagan'ın ilgilenmesi gerekmez miydi?"</p>

  <p>"Biz burada konuşurken şerif de Pat'in kaldığı pansiyondaki katili sorguya çekiyor olmalı."</p>

  <p>Pat dehşet içinde fısıldadı. "Odamda silahlı biri mi vardı?" Pitt sabırla, "Hayır," dedi. "Benimle buluşmak için Marquez'le birlikte oradan ayrıldığın zaman adam odana girdi." "Ama adam ben oradayken içeri girip beni öldürebilirdi."</p>

  <p>Pitt, genç kadının elini tutup sıktı. 'Yok canım. Tehlikenin çok az olduğunu söyledim ya, bana inanmalısın. Oranın biraz fazla kalabalık olduğunu fark etmedin mi? Şerif koridorlarda ve yemek salonunda kendilerine kongre üyesi süsü veren bir sürü insanın gezinmesini sağladı. Bir katilin kurbanını kalabalık içinde ortadan kaldırması çok zor olur. İkimizin akşam yemeği yemek için Marquez'in evine geleceğimiz ilan edildikten sonra katiller operasyonu ikiye ayırdılar. Adamların biri gönüllü olarak, yemek sırasında hepimizi mezarlığa göndermeyi üstlendi, diğeriyse defterinle kameranı almak için senin odana gitti."</p>

  <p>Marquez atletik yapılı yabancıyı işaret ederek, "Bu adam şerifin yanında</p>

  <p>Çalışan tanıdıkların hiçbirine benzemiyor," dedi. Pitt döndü ve kolunu, az önce katili etkisiz hale getiren yabancının boynuna doladı. "Sizlere en eski ve en çok sevdiğim arkadaşım Albert Giordino'yu takdim edebilir miyim? Al, NUMA'da benim projeler yardımcı müdürüm."</p>

  <p>Marquez ile Pat, nasıl davranacaklarını bilemeden sessiz sedasız öylece durdular. Tıpkı bakteriler üzerinde araştırma yapan birinin mikroskop başına bir örneği inceleyişi gibi, onlar da yabancıyı gözden geçirdiler. Giordino, katili ayağından tutuyordu, sadece adamın ayağını bırakıp bir adım yürüdü ve pat ile Marquez'in ellerini sıktı. "İkinizle de tanışmak benim için büyük bir zevk" dedi. "Sizlere yardımım dokunduğu için çok memnunum." Pitt sordu. "Vurulan kimdi?"</p>

  <p>Giordino, "Bu adamın öyle önsezileri var ki, dünyada inanamazsın," dedi.</p>

  <p>"Ah, elbette inanırım."</p>

  <p>"Adam mutlaka bir medyum olsa gerek. Ben silahımın tetiğine dokunduğum anda bana ateş etti." Giordino tulum kıyafetinin kalça kısmındaki küçük yırtığı gösterdi. "Adamın mermisi, derime şöyle bir dokundu. Benim attığım mermi ise sağ ciğerine saplandı."</p>

  <p>"Sen şanslıymışsın."</p>

  <p>Giordino, "Ah, bilemiyorum," diye mırıldandı. "Ben nişan aldım, o rasgele ateş etti."</p>

  <p>"Adam hâlâ yaşıyor mu?"</p>

  <p>"Yaşıyor olmalı ama öyle yakın zamanda bir maratona katılabileceğini sanmıyorum."</p>

  <p>Pitt eğilip katilin başındaki kar maskesini çıkardı. Pat dehşet içinde bağırdı. Pitt olanlardan sonra genç kadının böyle bir tepki göstermesinin doğal olduğunu düşündü. Pat, Telluride Havaalanı'nda uçaktan indiğinden beri olup bitenleri kabul etmekte hâlâ zorlanıyordu.</p>

  <p>Pat, "Aman Tanrım," dedi. Sesinde şaşkınlık ve düş kırıklığı vardı. "Bu Dr. Ambrose."</p>

  <p>Pitt yumuşak bir sesle, "Hayır, sevgili hanımefendi. Bu adam Dr. Thomas Ambrose değil. Sana daha önce de söylediğim gibi, gerçek Ambrose büyük bir ihtimalle öldü. Bu adi yaratık, seni beni ve Luis'i öldürme görevini üstlendi, çünkü bizi kesinlikle tanıyabilecek tek kişi oydu," dedi.</p>

  <p>Pitt'in sözlerinin doğruluğu, Pat'in duygularını insafsızca dondurmuştu. Genç kadın eğildi ve katilin açık duran gözlerine bakarak sordu. "Dr. Ambrose'u katletmene ne gerek vardı?" Katilin gözlerinde duygunun zerresi bile yoktu. Zaten yaralı olduğunun tek göstergesi de ağzından damlayan kandı, bu da akciğer yarasının kesin kanıtıydı. Adam, "Bu cinayet değil, infazdı," diye fısıldadı. "O tehlikeliydi ve ölmesi gerekiyordu, tıpkı hepinizin ölmeniz gerektiği gibi."</p>

  <p>Pitt soğuk bir sesle, "Yaptıklarını doğrulama cesaretin varmış," dedi.</p>

  <p>"Ben hiçbir şeyi doğrulamıyorum. Yeni Kader'e karşı görev asla doğrulama istemez."</p>

  <p>"Şu Yeni Kader kim ve neyin nesi?"</p>

  <p>"Dördüncü İmparatorluk ama siz onu görmeden öleceksiniz." Katilin ses tonunda ne nefret ne de küstahlık vardı, sadece gerçeği açıklıyormuş gibiydi.</p>

  <p>Katil, belli belirsiz bir Avrupalı aksanıyla konuşuyordu.</p>

  <p>"Oda ve siyah kafatası, bunların önemi nereden kaynaklanıyor?"</p>

  <p>"Geçmişten gelen bir mesaj." İlk kez adamın yüzünde bir gülümseme belirir gibi oldu. "Dünyanın en büyük sırrı, işte siz de asla bundan fazlasını bilemeyeceksiniz."</p>

  <p>"Cinayet suçuyla cezaevine kapatılıp zor günler geçirince belki biraz daha yardımcı olursun."</p>

  <p>Adamın başı hafifçe hareket etti. "Ben asla duruşmaya çıkmayacağım. "</p>

  <p>"iyileşeceksin."</p>

  <p>"Hayır, yanılıyorsunuz. Beni daha fazla sorguya çekme fırsatınız olmayacak. Sizin de yakında beni takip edeceğinizi bilmenin verdiği huzur içinde ölüyorum, Bay Pitt."</p>

  <p>Pitt'in adamı durdurmasına fırsat kalmadan katil elini ağzına götürdü ve dişlerinin arasına bir kapsül yerleştirdi. "Siyanid, Bay Pitt. Altmış yıl önce Hermann Göring'e olduğu gibi işe yarayıp etkisini gösterecek." Adam, bu sözleri söyler söylemez kapsülü ısırdı.</p>

  <p>Pitt hemen ağzını katilin kulağına dayadı. Tom Ambrose'un katili öbür dünyaya göçmeden son sözü söyleyen o olmak istiyordu. "Sana acıyorum, zavallı pislik. Senin şu ahmak işi Dördüncü İmparatorluğunla ilgili her şeyi biliyoruz." Bu kötü bir yalandı, fakat Pitt'e zalimce bir huzur vermişti.</p>

  <p>Kara gözler irileşti, sonra ağır ağır donuklaştılar ve katil ölürken onlar da görmeden öylece kaldılar. Pat fısıldadı. "Adam ölü mü?" "Bir Mısır mumyası kadar ölü." Pitt soğuk bir sesle konuştu. Giordino umursamaz bir tavırla omuzlarını silkti. " İyi ki geberdi. Yazık ki adamın organlarını akbabalara bağışlayamıyoruz."</p>

  <p>Pat hayretle Pitt'e baktı. "Sen biliyordun," diye mırıldandı. "Hiç kimse farkına varmadı ama ben onun silahından mermileri çıkardığını gördüm."</p>

  <p>Marquez mırıldandı. "Aksi halde üçümüzü de öldürürdü. Ondan kuşkulanmak nereden aklına geldi?"</p>

  <p>Pitt cevap verdi. "Geliştirilmiş tahmin gücü. Başka bir şey değil. Adam bana çok fazla içinden pazarlıktı ve çok fazla soğuk göründü. Sahte Dr. Ambrose, hiç de hayatı tehlikede olan biri gibi davranmıyordu."</p>

  <p>Mutfaktaki telefon çalıyordu, Marquez açtı ve bir dakika kadar söylenenleri dinledikten sonra kendisi de birkaç kelime konuşup kapadı. "Arayan Şerif Eagan'dı," dedi. "Yardımcılarından ikisi, Pat'in kaldığı pansiyonda silahlı bir çatışmada ağır yaralanmış. Kimliği bilinmeyen silahlı saldırgan da ağır yaralanmış ve ifade veremeden ölmüş."</p>

  <p>Pitt düşünceli bir tavırla, sahte Dr. Ambrose'un cesedine baktı.</p>

  <p>"Ölüler, hikâye anlatmaz, sözünü kim söylemiş?"</p>

  <p>Lisa Marquez korku içinde mutfağın kapısından başını uzatıp yerde yatan cesedi görünce, "Artık dışarı çıkabilir miyiz?" diye sordu.</p>

  <p>Pitt kapıya doğru yürüyüp kadının elini tuttu. "Artık tehlike kalmadı."</p>

  <p>Marquez kolunu karısının beline doladı. "Kızlar nasıllar?" diye sordu.</p>

  <p>"Uyudular sayılır."</p>

  <p>Marquez ağır ağır, "Madendeki çöküntü tüneli bir daha açılmamak üzere kapadı," dedi. "Galiba madencilik günlerimiz sona erdi." Lisa giderek yüzüne yayılan bir gülümsemeyle, "Bu yüzden uykularım kaçmayacak," dedi. "Sen zengin bir adamsın, Luis Marquez. Başka bir yaşam tarzını benimsemenin zamanı geldi." Yoldan onlara doğru yaklaşan şerifin arabasının ve ambulansın sirenleri duyulurken, Pitt, "Bu aynı zamanda kaçınılmaz," dedi. "Bu insanların kimin nesi oldukları ve amaçları ortaya çıkmadıkça bunu yapmak zorundasınız." Pitt öfkeli öfkeli katilin cesedine baktı. "Sen ve ailen Telluride'i terk edip ortadan kaybolmalı."</p>

  <p>Lisa gözlerinde dalgın bir ifadeyle kocasına baktı. "Cabo San Lucas'da palmiye ağaçlarıyla çevrili küçük oteli satın almayı hep istemiştik... " Marquez başını salladı. "Sanırım artık bunu yapmalıyız." Pat, Pitt'in koluna dokundu, genç adam arkasına dönüp Pat'e gülümsedi. Genç kadın alçak bir sesle, "Ya benim nerede saklanmam gerekiyor?" diye sordu. "Akademik kariyerimi öyle pat diye bırakamam. Üniversitede bulunduğum mevkie ulaşmak için çok çalıştım."</p>

  <p>Pitt, "Eğer sınıfa dönüp araştırma çalışmalarını sürdürürsen hayatının beş paralık değeri olmaz. Yani neyle karşı karşıya olduğumuzu öğreninceye kadar bunu yapamazsın," dedi. "Ama ben bir eski diller uzmanıyım, sense sualtı mühendisisin. Katillerin peşine düşmek bizim işimiz değil."</p>

  <p>Pitt, genç kadını onayladı. "Haklısın. Bundan sonrasıyla hükümetin istihbarat kurumları ilgilenecek. Fakat bulmacanın çözülmesinde senin bilgilerin çok yararlı olacak."</p>

  <p>"Sen sorunun kapandığını düşünmüyorsun, öyle mi?" Pitt ağır ağır başını salladı. "Bunu ister karmaşık bir casusluk, ister şeytanca bir entrika diye tanımla, ama bu iş sadece bir cinayet olmaktan çok öte. 0 odadaki yazılarla siyah kafatasının tahmin edemeyeceğimiz kadar derin bir anlam taşıdıklarını anlamak için medyum olmak gerekmiyor."</p>

  <p>Şerif Eagan oraya gelip de Giordino'yu sorguya çekmeye başladığı zaman Pitt dışarı, soğuğa çıktı ve simsiyah gökyüzünde bir halı gibi duran samanyoluna baktı. Marquez'lerin evi yaklaşık üç bin metre yükseklikteydi ve burada yıldızlar, parıldayan, büyütülmüş kristal parçacıklarından oluşan bir deniz gibi görünüyorlardı.</p>

  <p>Pitt gökyüzünün ötesine baktı ve geceye lanet okudu. Çaresizliğine, bilinmeyen katillere ve böyle şaşırıp kaldığı için kendine lanetler yağdırdı. O çılgınlar ve saçma Yeni Kader neyin nesiydi? Cevaplar gecenin içinde kaybolmuştu. Pitt, ortadaki gerçeği göremiyordu ve kaçınılmaz da çok uzaklarda gibiydi.</p>

  <p>Pitt birinin bunların hesabını ödeyeceğini hem de çok ağır ödeyeceğini kesinlikle biliyordu.</p>

  <p>Kendini daha iyi hissetmeye başladı. Öfkesinin ötesinde, kan dondurucu bir güven duygusu ve onun da ötesinde giderek etkili olan sağduyu vardı. Pitt'in zihninde bir düşünce oluşmaya başlamıştı bile, bunu hızla geliştirip ne yapması gerektiğini açıkça anlayıncaya kadar düşüncelerini tarttı.</p>

  <p>Sabahleyin ilk iş olarak madene geri dönecek ve o siyah lav taşından yapılmış kafatasını dışarı çıkaracaktı.</p>

  <p>Bubi tuzağının yarattığı patlama nedeniyle tünelin tavanı çökmüş olduğundan Pitt, Giordino, Eagan, Marquez ve İki yardımcıdan oluşan ekip, Pitt'in yirmi dört saat önce Korsan Madeni'nden çıkarak izlediği yolu kullanacaktı. Adamlar, Pitt'in yol gösteren bilgisayarına güvenerek çabucak sular altında kalmış bir madene ulaştılar. Buradan Cennet Madeni'ne gidilen aşağıdaki tünellere gidiliyordu.</p>

  <p>Pitt kenarda durup simsiyah suların ürkütücü görüntüsüne bakarken bunun aslında iyi bir fikir olup olmadığını düşündü. Sular bir gün öncesine göre iki maden seviyesinde yükselmişti. Gece, çok aşağılardan gelen baskı ağır ağır kaybolmuş ve su sonunda belli bir seviyede kalmıştı.</p>

  <p>Şerif Eagan, Pitt'in delinin teki olduğunu düşündü. Pat O'Connell, Luis ve Lisa Marquez de aynı kanıdaydılar. Sadece Giordino, Pitt'e deli damgasını vurmaktan kaçındı. Bunun da nedeni, Pitt'in başı derde girerse ona yardımcı olabilmek amacıyla onun peşine takılmakta ısrar etmiş olmasıydı.</p>

  <p>Dalma malzemeleri, genelde Pitt'in daha önce kullandıklarının aynısı sayılırdı. Sadece şimdi kuru dalgıç elbisesi -sudan hiç ıslanmayan dalgıç elbisesi- giymeye karar vermişti. Islak dalgıç kıyafeti sudan çıktığı zaman kolay hareket etmesini sağlıyordu ve madenlere giderken onu soğuktan koruyordu. Fakat kuru elbise, onu yeraltı sularının dondurucu soğuğundan koruyacaktı ve bu yüzden onu giymek daha isabetli bir seçim olacaktı. Ancak madene geri dönerken sıcak tutan, rahat bir kıyafet giydi, sadece yeraltı sularına girmeleri gerektiğinde kuru dalgıç kıyafetini giyecekti.</p>

  <p>Luis Marquez komşu madenlerin sahipleri olan üç arkadaşına dalma malzemelerinin taşınmasına yardımcı olmayı kabul ettirdikten sonra ekibe katılmıştı. Dalma malzemelerine ip merdivenler de dahildi. Şerif Eagan; kaçınılmaz olduğunu düşündüğü kurtarma operasyonunda onun yardımının çok işe yarayacağı kanısındaydı.</p>

  <p>Pitt ile Giordino sokak kıyafetlerini çıkardılar ve soğuktan daha iyi koruncak için naylon ve polyesterden yapılmış eski dönemlerin uzun don ve fanilalarını anımsatan giysileri giydiler. Sonra da Viking marka kauçuktan yapılmış, başlıklı kuru dalgıç kıyafetlerini giydiler. Eldivenlerini ve kauçuk botları da unutmadılar. Giyinmeleri tamamlanıp da malzemeler yeniden gözden geçirildikten sonra, Pitt, Giordino'nun yüzüne şöyle bir baktı. Ufak tefek İtalyan, sanki üç metre derinliğinde bir yüzme havuzuna dalmaya hazırlanıyormuş gibi sakin ve rahattı. "Yönlendirici bilgisayarla ben önden gideceğim, sen de hava basıncı göstergelerini inceleyeceksin."</p>

  <p>Giordino hava basıncını ölçmekte kullanılan ve sol koluna bağlanmış olan özel bilgisayarı havaya kaldırdı. "Deniz seviyesinden üç bin metre yukarda, kırk metre derinliğe dalmak, bizim hava basıncı hesaplarımızı altüst edebilir. Fakat seni şu kayalıklara herhangi bir sorunla karşılaşmadan geri getirebileceğimi sanıyorum."</p>

  <p>"Bunu yaparsan sana sonsuza kadar minnettar kalırım." Pitt sualtında haberleşme sistemi ilave edilmiş maskesini yüzüne indirdi. "Beni okuyabiliyor musun?" diye Giordino'ya sordu. "Evet, sanki beynimin içindeymişsin gibi."</p>

  <p>Dalgıçlar madene on adet hava tankı getirmişlerdi. Dalma için her biri, ikiz tankların kayışlarını omuzlarından geçirip arkalarına aldılar, ayrıca bir de yedek tank vardı. Böylece altı hava tankını kullanmış olacaklardı, geri kalan dört tankı, Giordino'nun hava basıncı ölçümlerine göre, gerekirse Marquez aşağıya indirecekti. Adamlar dalgıç bıçaklarının dışında hiç silah taşımıyorlardı.</p>

  <p>Pitt, "Sanırım artık gitsek iyi olacak," dedi</p>

  <p>Giordino, "Siz önden buyrun," diye karşılık verdi.</p>

  <p>Pitt dalgıç fenerini yaktı ve suyun düzgün duran yüzeyine tuttu.</p>

  <p>Sonra beş metre yüksekten suya atladı, patlamayı andıran bir gürültüyle gövdesi suya gömülürken çevresinde su kabarcıkları oluştu. Giordino da kasvetli karanlığın ortasında, Pitt'in yanına varırken ikinci bir patlama duyuldu. Giordino bir elini aşağı indirerek iki büklüm oldu ve ayaklarını hızlı hızlı hareket ettirip madenin derinliklerine daldı.</p>

  <p>Pitt ile Giordino, dalgıç fenerleri siyah suları aydınlatırken aşağıya inmeye başladılar. Ağır ağır dalıyorlardı, aşağıya indikçe suyun kulaklarında yarattığı basınç da artıyordu.</p>

  <p>Nihayet, madenin alt kısmındaki galerinin zemini göründü. Maden arabası sanki onları karşılamak için yukarı kalkmış gibiydi, raylar kalın pas örtüsünün altında sessiz ve soğuktular. Bir gün önceki patlamanın yarattığı karışıp sona ermişti ve su gayet sakindi. Görüş sahası en az on beş metreyi bulmuş, tu. Pitt derinlik ölçme aletini çalıştırdı. İbre elli beş metreyi gösteriyordu, Giordino'nun da biraz ilersine gelmesini bekledi.</p>

  <p>Giordino sordu. "Oda buradan ne kadar uzakta?"</p>

  <p>"Kırk elli metre kadar ilerde." Pitt eliyle işaret etti. "Tüneldeki dönemecin hemen sonunda."</p>

  <p>Pitt paletlerini hareket ettirdi ve tünele daldı, fenerinin ışığı kalasların arasında ileri geri gidip geliyordu. Köşeyi döndüler ve maden arabasının üzerinden geçtiler. Pitt birden kolunu ileri uzattı ve durdu. Pitt, Giordino'ya, "Işığını söndür," diye emretti.</p>

  <p>Giordino bu emre uydu, tünel karanlığa gömüldü ama tamamen de karanlık sayılmazdı. İki arkadaşın önünde sulara soluk bir ışık sızıyordu. Giordino, "Sanırım burada kaçak avcılar var," dedi. Pitt sızlandı. "Neden burnumu her silişimde bu tipler ortaya çıkıyor bilmem ki."</p>

  <p>Odada iki dalgıç vardı, ikisi istekli ve belli bir amaçla duvarlardaki yazıların fotoğraflarını çekiyorlardı, iki sehpanın üzerine birer sualtı spot lambası yerleştirilmişti ve bunlar sular altında kaybolmak üzere olan odayı, Hollywood'daki stüdyo setlerinden biriymiş gibi göz kamaştırıcı bir şekilde aydınlatmıştı. Pitt, odada, dalgıçlar onun maskesindeki camdan yansıyan ışıktan kuşkulanmasınlar diye başını kaldırıp deliğe baktı.</p>

  <p>Pitt bu adamların ustalıklarına hayran kalmıştı. Dalgıçlar kamera lenslerinin önündeki sularda kıpırdanmayı engellemek için özel soluk alma birimlerini kullanıyorlardı. Pitt de kendisinin soluklarıyla oluşacak su kabarcıklarının fark edilmemesi için büyük çaba harcıyordu.</p>

  <p>Pitt, "Bu adamlar çok azimli," diye mırıldandı. "Şu yazılarda her ne varsa, onları elde etmek uğruna ölmeyi ve öldürmeyi göze almışlar."</p>

  <p>"Adamların haberleşme sistemlerinin başka bir frekansta olması isabet, aksi halde bizim konuşmalarımızı dinleyebilirlerdi."</p>

  <p>"Frekansı değiştirip, bizi içeriye çekmeyi de planlamış olabilirler." Giordino'nun dudakları maskenin arkasında kıvrılıp gergin bir gülümseme yarattı. "Öyleyse, bunları düş kırıklığına uğratacak mıyız, yani kesip kaçacak mıyız?"</p>

  <p>"Biz ne zamandan beri işin kolayına kaçacak kadar kurnaz olduk?"</p>

  <p>"Anımsadığım kadarıyla hiçbir zaman."</p>

  <p>Giordino'nun Pitt'e olan bağlılığı, bunca yıllık arkadaşlıkları süresince hiç azalmamıştı. Onlar daha birinci sınıf öğrencisiyken arkadaş olmuşlardı. Pitt, ne yapmayı planlarsa planlasın ve bu tasarı ne kadar çılgınca ya da saçma olursa olsun, Giordino, ona kayıtsız şartsız, hiçbir şekilde itiraz etmeden uyardı. Birçok kereler birbirlerinin hayatını kurtarmışlardı ve gerektiğinde birbirlerinin kafasının içinden geçenleri de okuyabilirlerdi. Onların birbirine çok bağlı bir ekip oluşturdukları tartışma götürmezdi. İkisinin serüvenleri NUMA'da da birer efsane olmuştu.</p>

  <p>Pitt deliğin dar çapını gözden geçirirken, "Onlar harekete geçmeden ikimizin aynı anda içeri dalmamız hemen hemen imkânsız," dedi. Giordino yavaşça, "Yüzerek içeri girer ve onların boğazlarını kesebiliriz," dedi.</p>

  <p>'Ya durumumuz tam tersi olursa," diye öylesine alçak bir sesle mırıldandı ki, Giordino onu duymakta zorlandı. "Onların bize aynı şeyi yapacakları kesin. Fakat içimden bir ses, onları sağ yakalamamızı söylüyor."</p>

  <p>"Söylemesi kolay da yapması o kadar kolay değil."</p>

  <p>Pitt deliğe mümkün olduğunca yaklaştı ve işlerine dalmış olan dalgıçlara baktı. "Sanırım bir fırsat yakaladım."</p>

  <p>Giordino ellerini rahatça hareket ettirebilmek için eldivenlerini çıkarırken, "Aman beni fazla merakta bırakma," dedi.</p>

  <p>"Adamlar dalgıç bıçaklarını baldırlarının aşağısına bağlamışlar." Giordino maskenin altından, merakla kaşlarını kaldırdı. "Bizimkiler de öyle."</p>

  <p>"Evet, ama bir çift gözüpek serseri tarafından arkadan vurulmayı beklemiyoruz."</p>

  <p>İçerdeki dalgıçlar, yazıların ve yıldız sembollerinin fotoğraflarını çekme işini bitirmişlerdi. Adamlardan biri kamera malzemesini büyük bir çantaya yerleştirirken, öbürü de odanın bir köşesine patlayıcı yerleştirmeye koyuldu.</p>

  <p>Bu da Pitt ile Giordino'nun ekmeğine yağ sürdü. Kamera malzemesini taşıyan dalgıç, delikten aşağıdaki boşluğa iner inmez, Giordino adamın ağzındaki soluk düzenleyiciyi çekip aldı ve hava borusunu kesti. Aynı anda, kolunu adamın boynuna doladı ve havasızlıktan baygın bir hale gelinceye kadar adamın boynunu sıkmaya devam etti. Giordino soluk soluğa, "Benimki tamam," dedi.</p>

  <p>Pitt karşılık vermeye zahmet etmedi. Paletlerini hızla savurarak odaya daldı ve hiçbir şeyin farkında olmadan patlayıcılara zaman ayarlayıcı bağlamaya çalışan dalgıcın yanına gitti. Dalgıcın arkasındaki hava tanklarından korunmak için ona yandan yaklaştı. Giordino'nun az önce yaptıklarını tekrarladı, adamın ağzındaki hava aygıtını çekti ve boğazını sıktı. Pitt, bu adamın dev gibi biri olduğunu anlamaya zaman bulamamıştı. Çiğneyemeyeceği kadar büyük bir lokma aldığını fark etmesi iki saniyeden fazla sürmedi. Pitt'in rakibi profesyonel bir güreşçi gibi yapılıydı. Adam, çaresizlik içinde kendini savunmaya kalkışmadı, fakat kriz geçiren bir deli gibi odanın dar alanında oradan oraya gitmeye başladı. Pitt kendini yaralı bir ayıya arkadan saldırıp da canını kurtarmaya çalışan bir tilki gibi hissetti. Adamın arkadan Pitt'e erişip onun başını yakalamaya çalışması dehşet vericiydi. Pitt birkaç saniye kafatasının binbir parçaya ayrılıp dağılacağını sandı. Beyninin ezme olmasını önleyen şey, çenesinin yanında hareket eden kalın bir bilek oldu. Pitt ağızlığını çıkardı ve nasılsa adamın kolunun arasından başını döndürdü ve o kalın bileği çenelerinin olanca kuvvetiyle ısırdı. Suda bir kan bulutu belirdi. Pitt'in başını saran kol gevşedi ve aynı anda homurdanmaya benzer boğuk bir bağırtı duyuldu. Pitt olanca gücüyle o koca adamın boynunu giderek azalan gücüyle sıktı. Çaresiz kalınca da canavarın yüz maskesini çekip çıkardı.</p>

  <p>Koca adamın gövdesi sarsılırken duvarlardan birine doğru gitti. Pitt'in hava tankları kayaya çarptı ve soluksuz kaldı, fakat yine de adamın boynunu bırakmadı. Pitt boynuna dolanan kolu, öbür eliyle yakaladı ve baskıyı artırdı.</p>

  <p>Pitt diğer adamın yüzünü göremiyordu. Sudan çıkıp tüylerini kurutmak için silkinen bir köpek gibi, adam da durmadan silkiniyordu. Koca adam hava düzenleyicisini bulup ağzına yerleştirmişti ama aygıtın hava borusu Pitt'in koluna sarılıydı. Adam çılgın gibi eğilip, bacağına sarılı bıçağı çekip almak istedi. Pitt rakibinin bunu yapmak isteyeceğini sezmişti ve kendini ona göre hazırlamıştı. Dev eğilirken, Pitt boynuna sarılı kolu tutmayı bırakıp, bir parmağını adamın gözüne soktu.</p>

  <p>Bunun etkisi, Pitt'in beklediği gibi oldu. Goril görünüşlü adam, bir ağaç gibi kaskatı kaldı ve elini gözüne götürdü. Adam bunu yaparken, hiç bakmadan Pitt'in elini yakaladı ve ağır ağır, acımasızca, işaret ve orta parmaklarını geriye doğru kıvırmaya başladı. Pitt canının acısından yıldırım çarpmış gibi oldu. Parmaklar geriye kıvrılınca kemiklerin acısı başka hiçbir şeye benzemez. Bu acı, işkence kelimesiyle bile tarif edilemez. Gözlerinin arkasında havai fişeklerin atıldığını hissetti. Artık nerdeyse adamın boynunu bırakıp, ona bu kadar büyük işkence çektiren eli yakalamak üzereydi ki, birden baskının azaldığını hissetti. Acısı devam ediyordu ama yavaş yavaş azalmaya başlamıştı.</p>

  <p>Dev adam, açık ağzına su almaya başladığı zaman, Pitt'e bıçak gibi saplanan sancı da azalmaya yüz tutmuştu. Adamın hareketleri uyumsuz ve irade­ dışı olmaya başladı. Dev adam boğulurken baygınlık belirtileri gösterdi. Yüzü pirden korku ve panikle kasıldı. Pitt, koca adam takatsiz kalınca birkaç saniye bekledi sonra hava düzenleyiciyi ağzına yerleştirdi ve kurbanının boğazına ve ciğerlerine hava girmesini sağladı.</p>

  <p>Giordino delikten göründü. "İşin neden bu kadar uzadı?" Pitt'in kalbi bir silindir içindeki piston gibi çalışıyordu, soluk soluğa, "Kör talih buna derler," dedi. "Her zaman trafikte yanlış şeridi seçerim, bankada yanlış kuyruğa girerim ve dövüşmek için de dünyadaki en iri herifi bulurum. Senin adam ne âlemde?" 'Tepedeki lambaların kablosuyla onu sımsıkı sarıp paketledim." Giordino odanın döşemesinde hareketsiz yatan iriyarı adama baktı ve maskenin arkasında gözleri faltaşı gibi açıldı. Pitt'e giderek artan bir saygıyla baktı. "Ulusal Futbol liginin teknik direktörlerinin bu heriften haberleri var mı acaba?"</p>

  <p>Pitt kalbinin atışları yavaşlayıp soluk alıp verişleri normale dönerken, "Eğer haberleri olsaydı, onu hemen takıma alırlardı. Şunların bıçaklarını ve bulabildiğin başka silahları varsa onları da al. Sonra biraz daha elektrik kablosu bul ve bu adam ayılıp dağı başımıza yıkmadan onu güzelce bağlayalım. Adamların dalgıç maskelerini takma ki, gözleri bulanık görsün."</p>

  <p>Giordino dev dalgıcı kabloyla sımsıkı bağladı ve onu pek de nazikçe sayılmayacak bir hareketle aşağıya yuvarladı. Sonra da iki adamın bellerinden biraz ağırlık aldı. Böylece onları tünelde taşımak kolaylaşacaktı. Giordino adamların bıçaklarını da aldı. Dalgıçların daha ufak tefek olanında küçük bir silah buldu. Giordino esirlerle ilgilenirken, Pitt de ağırlık kemerinden büyük bir naylon ağ torba çıkardı ve torbanın metal ağzını açtı. Boş göz çukurlarıyla ona bakıyormuş gibi görünen siyah kafatasına baktı. Bu kafatasının lanetli olup olmadığını merak etmekten de kendini alamadı. Acaba bu kafatasının sakladığı sırlar nelerdi? Pitt'in idealist kişiliği pratik olma yeteneğini bastırıyordu. Gerçi hayal kurmaya pek meraklıydı ama efsanelere ve halk masallarına inanmazdı. Eğer bir amaç ya da bir kavram gözler önünde değilse, hissedilmemiş ya da yaşanmamışsa, Pitt onu yok sayardı. Eğer suyun altında üç yüz metre derinlikte olmasaydı, şu lav taşından yapılma kafatasına tükürebilirdi. Fakat bu kafatası, banılmaz olaylar zincirinde bir halka olduğu için, onu gerektiği gibi inceleyebilecek olan kişilere teslim etmeye karar vermişti.</p>

  <p>Pitt, "Bağışla dostum," diye öylesine alçak bir sesle mırıldandı ki, Giordino onu duyamadı. "Ama kendini tanıtmanın zamanı geldi." Pitt kafatasını dik­katle sehpasından alıp torbaya koydu. Bu derinlikte kafatasını taşımak kolaya ama sudan çıktıkları zaman onun ağırlığının tam yirmi kiloyu bulacağından emindi. Pitt odaya son bir kez daha göz attı, duvarlardaki yazılara, yerde duran ve hâlâ yanan spot lambalarına baktı. Sonra kayadaki delikten çıktı. Kafatasının kayaya çarpıp parçalanmamasına dikkat etti. Giordino, iki dalgıcı tünele çekmişti bile. O dev adam ayılmıştı, ayak bileklerini ve ellerini arkasından bağlayan elektrik kablolarını gevşetmek için çırpınıyordu. Pitt sordu. "Yardım ister misin?"</p>

  <p>"Sen kafatasını ve kameraların olduğu torbayı taşı. Geri kalanları ben hallederim."</p>

  <p>"Sen önden gidersen daha iyi olur, ben seni izlerim. Böylece yola devam ederken gözlerim adamların üzerinde olur. O koca oğlan bağlarını gevşetmeyi başarırsa, icabına bakarım." Giordino küçük silahı Pitt'e verdi. "Eğer herif parmağını oynatacak olursa onu kuşundan vurursun."</p>

  <p>"Hava düzenleme molalarında çok dikkatli olmalıyız. Dördümüze yetecek kadar havamız olmayabilir."</p>

  <p>Giordino elleriyle umursamadığını belli eden bir hareket yaptı. "Üzgünüm kendimi feda etmeye havam uygun değil." Dönüş yolculuğu çok yavaş geçiyordu. Giordino, rayların üzerinden yürüyerek iki dalgıcı çekiyor sonra da madene yüzüyordu. Bu uzayan geçiş sırasında hava kaybı oluyordu. Pitt gözlerini hava aygıtından ayırmıyordu, havanın adamakıllı azaldığını biliyordu. Aygıtın göstergesi, sadece yüzelli litre havanın kaldığını gösteriyordu. Pitt ve Giordino, dalmadan önce bunun iki misli hava tüketmişlerdi ve de o adamlarla mücadele etmek de hesapta yoktu.</p>

  <p>Pitt iki büklüm olup, bağlı dalgıçların yanlarından geçti, onların hava durumlarını kontrol etti. İki adamın da yaklaşık üç yüz elli litre havası vardı. Pitt onların madenden odaya gitmek için daha kısa bir yol bulmuş olabileceklerini düşündü. Onlara bir yıl kadar uzun gelen bir süreden sonra, nihayet ilk hava düzenleme yerine geldiler. Şerif Eagan ile Luis Marquez naylon halatla aşağıya Giordino'nun daha önceden tahmin ettiği derinliğe iki yedek tank indirmişlerdi. Giordino hava düzenleme bilgisayarından gözlerini ayırmaksızın Pitt'in tanklarda kalan hava miktarını açıklamasını dinledi. Ancak güvenlik sınırını aştıkları zaman Pitt, hava tanklarını çözüp yana bıraktı. Esirler güçlük çıkarmadılar. Karşı koymaya çalışmanın ölmek demek olduğunu anlamışlardı. Fakat Pitt, bir an bile gözlerini onlardan ayırmıyordu. Bu adamların patlamaya hazır iki saatli bomba olduklarını ve bir kaçma fırsatı ortaya çıkar çıkmaz patlayacaklarını çok iyi biliyordu.</p>

  <p>Zaman sanki çamura batmış gibi bir türlü geçmek bilmiyordu. Tanklarında kalan son havayı da kullandılar ve sıra yedek tanklara geldi. Esirlerin tankları boşalınca, Pitt ile Giordino, havayı esirlerle değişimli olarak kullanmaya başladılar, soluk aralarında hava aygıtlarını değiş tokuş ediyorlardı. Belli bir süre bekledikten sonra, bir sonraki hava düzenleme yerine yüzdüler.</p>

  <p>Yedek tankların dibinde kalan havayı kullanırlarken, Giordino nihayet "yüzey" işaretini verdi ve, "Parti sona erdi," dedi. "Artık eve gidebiliriz."</p>

  <p>Pitt, Marquez'in kuyuya attığı ip merdivenden yukarı tırmandı. Tünelin üstüne çıktıktan sonra Şerif Eagan'a hava tanklarını teslim etti. Sonra kafatasıyla kamera torbasını verdi. Bundan sonra Eagan, Pitt'in uzattığı elini tuttu ve sağlam kayanın üzerine çıkmasına yardım etti. Pitt sırtüstü yatıp yuvarlandı ve dalgıç maskesini çıkardı. Bir dakika kadar orada öylece yattı ve madenin serin nemli havasını içine çekerken haline şükretti.</p>

  <p>Eagan, "Yuvaya hoş geldiniz," dedi. "Neden o kadar uzun kaldınız?</p>

  <p>Yirmi dakika önce geri dönmüş olmanız gerekiyordu."</p>

  <p>"Sizin cezaevine iki müşteri adayıyla karşılaştık."</p>

  <p>Giordino da yukarı tırmandı ve ellerini yere bastırarak diz çöktü, sonra da esirlerin daha küçük olanını tünele çekti. "Öbürü için yardıma ihtiyacım var," dedi Giordino. "O adamın ağırlığı benimkinin iki misli."</p>

  <p>Üç dakika sonra Eagan esirlerin başına dikilmiş onları sorguya çekiyordu. Fakat adamlar şerife kötü kötü bakıp hiçbir soruyu cevaplamadılar. Pitt yere diz çöktü ve küçük adamın başıyla çenesini örten başlığı çekti.</p>

  <p>"Vay vay, motosikletli dostum. Boynun nasıl bakalım?"</p>

  <p>Etkisiz durumdaki katil başını kaldırdı ve Pitt'in yüzüne tükürdü ama isabet ettiremedi. Dişleri bir kuduz köpeğinki gibi duruyordu; birden fazla ölü görmüş gözleri öfkeyle Pitt'e bakıyordu.</p>

  <p>Pitt, "Sen hırçın bir küçük şeytansın değil mi?" dedi. "Dördüncü İmparatorluğun bir yandaşı. Öyle mi? Hapishanede çürürken bunu hayal edersin."</p>

  <p>Şerif eğilip Pitt'i omzundan tuttu. "Onları serbest bırakmak zorundayım."</p>

  <p>Pitt yeşil gözleri birden alev saçarak şerife baktı. "Bunu yap da görelim."</p>

  <p>Eagan çaresizlik içinde, "Adamlar bir suç işlemedikçe, onları tutuklayamam."</p>

  <p>Marquez soğuk bir sesle, "Ben suç duyurusunda bulunacağım," dedi.</p>

  <p>"Ne suçu?"</p>

  <p>"Özel mülke İzinsiz girmek, özel mülke zarar vermek ve tabii hırsızlık da işin içine giriyor."</p>

  <p>Eagan meraklanmıştı. "Adamlar ne çaldılar?"</p>

  <p>"Tavandaki ışıklandırma sistemini." Marquez dalgıçların bağlandıkları elektrik kablolarını işaret etti. "Adamlar bu kabloları benim madenimden çaldılar."</p>

  <p>Pitt bir elini Eagan'ın omzuna koydu. "Şerif, burada aynı zamanda cinayet girişiminden de söz ediyoruz. Onları birkaç gün gözlem altında tutmanız akıllıca bir davranış olur, en azından hiç değilse bir ön soruşturma onların kimliklerini ortaya çıkarıp niyetlerinin anlaşılmasını sağlayıncaya kadar tutuklu kalmalılar." Marquez de, "Hadi Jim," dedi. "Hiç değilse onları sorguya çekerken kilit altında tutabilirsin."</p>

  <p>"Bu heriflerden fazla bir şey öğrenebileceğimden kuşkuluyum." Giordino kıvırcık saçlarının arasında bir tarak gezdirirken, "Sana katılıyorum," dedi. "Bu adamlar öyle mutlu kampçılara pek benzemiyorlar. "</p>

  <p>"Burada San Miguel Bölgesi'nin çok dışına taşan bir şeyler dönüyor." Pitt dalgıç kıyafetini çıkarıp gündelik elbisesini giymeye başladı. "Senin yetkilerini kullanmandan bir zarar gelmez." Eagan düşünceli görünüyordu. "Pekâlâ, Colorado Soruşturma Bürosu'na bir rapor gönderirim."</p>

  <p>Oradakilerin başlarını döndürüp tünele bakmaları üzerine şerif de konuşmasını kesti. Bir adam, sanki peşinde şeytanlar varmış gibi bağıra bağıra onlara doğru koşuyordu. Birkaç saniye sonra gelen adamın, şerifin yardımcılarından biri olduğunu fark ettiler. Adam sendeleyerek durdu ve nefes nefese eğildi. Başı kalçalarının hizasındaydı, yardımcı, otelin şarap mahzeninden oraya kadar koşmuştu.</p>

  <p>Eagan, "Ne var, Charlie," dedi. "Hadi söyle."</p>

  <p>Şerif yardımcısı Charlie nefes nefese, "Cesetler," dedi. "Morgdaki cesetler."</p>

  <p>Eagan, Charlie'yi iki omzundan tuttu ve onu yavaşça ayağa kaldırdı. "Cesetlere ne olmuş?" diye sordu. "Cesetler kayıp." "Ne diyorsun sen?"</p>

  <p>"Adli tıp savcısı cesetlerin kaybolduğunu söyledi. Birisi onları morgdan çalıp götürmüş."</p>

  <p>Pitt uzun uzun Eagan'a baktı, sonra alçak bir sesle, "Yerinde olsam, şerif, raporumun kopyalarını FBl'a ve Adalet Bakanlığı'na gönderirdim. Bu iş bizim tahmin ettiğimizden çok daha karmaşık ve önemli."</p>
</body>
</html>
