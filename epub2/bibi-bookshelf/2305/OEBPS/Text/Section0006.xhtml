<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1><span style="text-indent: 1em;">ÜÇÜNCÜ BÖLÜM</span><br /></h1>

  <h2 id="sigil_toc_id_23">YİRMİ BİRİNCİ YÜZYILIN NUH GEMİSİ</h2>

  <p><b>4 NİSAN, 2001 BUENOS AIRES, ARJANTİN</b></p>

  <p>Tüm dünyadaki opera binaları, şarkıcılar ve müzisyenler tarafından akustiklerine göre yani sahneden locaya, sonra da galeriye yani stratosfer tabakasına kadar gelen sesin kalitesine göre değerlendirilir. Bilet alan opera âşıklarının gözünde salon ihtişamına ve gösterişliliğine göre değerlendirilir. Bazıları barok olmalarıyla ün yapmıştır, bazıları ise gösterişleriyle anılırlar. Fakat bu salonların hiçbiri, Buenos Aires'deki Avenida 9 de Julio'daki Teatro Colon opera binasının eline su dökemez.</p>

  <p>Bu opera binasının inşaatına 1890 yılında başlanmıştı ve de yapımında hiçbir masraftan kaçınılmadı. 1908'de Puccini'nin zirvede olduğu dönemde inşaatı tamamlanan Teatro Colon opera binası, bir kaldırımdan ötekine kadar uzayan koskoca bir sokağı kaplar. Fransız art deko, İtalyan rönesansı ve Yunan klasiğinin inanılmaz bir karışımı olan sahnesinde Pavlova'nın ve Ni-jinsky'nin ayak sesleri duyulmuştur. Toscanini şef bölümünde yer alıp orkestrayı yönetmiştir ve Caruso'dan Callas'a kadar dünya çapında üne kavuşmuş Şarkıcıların hepsi burada temsil vermiştir. Atnalı biçimindeki salon, göz kamaştıran bir ihtişamla döşenmiştir. Üst kısımlardaki pirinç korkuluklar inanılmaz oymalarla süslenmiştir ve kadife kaplı koltuklar, altın sırma süslü perdeler, sanat şaheserleriyle bezenmiş tavanlarla tam bir uyum içindedir. O muhteşem gala gecelerinde, Arjantin sosyetesinin önde gelenleri, İtalyan mermeriyle döşenmiş fuayeden geçerler ve harika merdivenlerden yukarı çıkıp son derece lüks koltuklarına yerleşirler. Claudio Monteverdi'nin The Coronation of Poppea (Poppea'nın Taç Giymesi) isimli eserinin gala gecesinde, operanın uvertürünün çalınması başlamadan tam altmış saniye önce, sahnenin sağındaki özel loca dışında her yer dolmuştu. O loca hâlâ boştu. Poppea, Roma'nın görkemli döneminde Roma imparatoru Nero'nun metresiydi, ancak şarkıcılar on yedinci yüzyılın modasını yansıtan kostümler giymişlerdi ve yaralara tuz serpmek amacıyla olsa gerek, erkeklere ait bölümlerin hepsini kadın şarkıcılar söylüyordu. Bazı opera tutkunları için bu gerçek bir şaheser sayılırdı, bazıları için ise dört saat süren tekdüze bir vızıltıydı.</p>

  <p>Salonun ışıkları kararmadan birkaç saniye önce, bir erkek ve dört kadından oluşan bir grup boş kalan o locaya girdi ve koyu renk kadife koltuklara yerleştiler. Perdelerin dışından görünmeyen ve smokin giymiş iki koruma görevlisi dikkat kesilmiş çevreyi kontrol ediyordu. Opera binasındaki her göz, her dürbün, otomatik olarak o locaya giren insanlara yönelmişti.</p>

  <p>Kadınlar göz kamaştırıcı derecede güzeldiler, sadece hoş ya da egzotik olmakla kalmıyorlardı aynı zamanda klasik anlamda da güzeldiler. İki kadının açık sarı renkteki saçları çıplak omuzlarından aşağı bukleler halinde dökülüyordu, başlarının tam ortasındaki saçlar sıkıca örülmüştü. Kadınlar koltuklarına birer kraliçe edasıyla kurulmuşlardı. Narin ellerini zarif bir şekilde kucaklarına koymuşlar, orkestranın yer aldığı bölüme birbirinin eşi gri mavi gözlerle bakıyorlardı. Kadınların elmacık kemikleri çıkıktı ve And dağlarında kayak yapmanın ya da Bahia Blanca açıklarında demir atmış bir yatta güneşlenmiş olmanın etkisiyle tenleri de bronz renkteydi. Bu kadınların en fazla yirmi beşinde oldukları düşünülebilirdi oysa hepsi de otuz beş yaşındaydılar. Onların kardeş olduklarını anlamak için hayal gücüne gerek yoktu, aslında onlar altız kardeştiler ve sadece dördü operaya gelmişti. Kıyafetlerinden kadınların yorucu egzersizler sayesinde vücutlarının ince ve düzgün olmasını sağladıkları anlaşılıyordu.</p>

  <p>Boyanmış tilki kürkü süsleriyle bezenmiş uzun parlak, ipekli tuvaletleri de renkleri hariç, birbirinin eşiydi. Locada yarım daire oluşturacak şekilde oturan kadınlar, sarı, mavi, yeşil ve kırmızı safirler gibi parıldıyorlardı. Boyunlarında kelepçe kolyeler, küpeler ve bileziklerle göz kamaştıran bir mücevher defilesi sunar gibiydiler. Çarpıcı denecek derecede şehvetli, narin ve dokunulmaz tanrıçalar gibiydiler. Hiç akla gelecek gibi değildi ama dördü de evliydi ve her biri beşer çocuk doğurmuştu. Kadınlar, opera mevsiminin açılışına ailece katılmışlardı ve ortalarında oturan erkeğe kibarca başlarını sallayıp gülümsüyorlardı. Tüfek harbisi gibi dimdik oturan ortadaki erkek, kardeşleriyle aynı saç ve göz rengine sahipti, fakat aralarındaki benzerlik bu kadarla sınırlıydı. Kız kardeşleri ne kadar soluk kesiciyseler, erkek de o kadar yakışıklıydı, fakat biraz da haşin görünüşlüydü. Beli inceydi, kalçaları ve omuzları genişti, kol ve bacak kasları ağırlık kaldırmaya alışkın birininkiler gibiydi. Yüzü kare şeklindeydi, ileri doğru uzayan çenesi hafif çukurdu ve ok gibi dümdüz burnu vardı, gür sarı saçlarına kadınlar parmaklarını daldırıp karıştırmak isteyebilirlerdi. Uzun boyluydu, kız kardeşlerinin yanında bayağı uzun duruyordu.</p>

  <p>Adam dönüp kardeşleriyle konuşurken gülümsüyor, beyaz dişleri dost ifadeli ağzının içinden fark ediliyordu. Ama gözlerde dost sıcaklığından eser yoktu. Adamın gözleri sanki düzlükte avını arayan bir pantere aitmiş gibi parıldıyordu.</p>

  <p>Karl Wolf çok zengin ve güçlü bir adamdı. Çok muazzam, Çin'den Hindistan'a, Avrupa'dan Atlantik'in öbür kıyısına ve Kanada'dan Amerika'ya, oradan Meksika ve Güney Amerika'ya kadar uzayan ve ailenin sahip olduğu bir iş imparatorluğunun başkanıydı ve inanılmaz derecede zengindi. Karl Wolfun kişisel servetinin yüz milyar dolardan fazla olduğu tahmin ediliyordu. Wolfun bu çeşitli bilimsel ve yüksek teknoloji programlarıyla ilgilenen şirketler topluluğu iş dünyasında Kader Yatırım Limited adıyla tanınıyordu. Karl kız kardeşlerinin aksine evli değildi.</p>

  <p>Wolf ve diğer aile bireyleri, Arjantin'in yeni ünlüler sosyetesine kolayca girebilirlerdi. Wolf ağırbaşlı, kendine güvenen ve çok varlıklı bir erkekti, ancak o ve ailesinin diğer üyeleri, sahip oldukları muazzam servete göre çok sade yaşıyorlardı. İki yüzden fazla üyesi olan Wolf Hanedanı'nın mensuplarına lüks lokantalarda ya da sosyete toplantılarında pek ender rastlanıyordu. Wolf ailesinin kadınları, Buenos Aires'deki ünlü mağazalarda ve butiklerde hemen hiç görülmüyorlardı. Açıklık gösterisinde bulunmaktan hoşlanan Karl'ın dışında aile ortalıkta görünmüyordu ve Arjantinliler için büyük bir merak konusuydu. Aile dışındakilerle dostluk kurulmuyordu. Hiç kimse, hatta ünlü kişiler ve hükümet yetkilileri bile Wolf ailesinin dünyasına girememişti. Ailenin kadınlarıyla evlenen erkeklerin nereden geldikleri belli değildi, hiç geçmişleri yoktu. Garipti ama bu erkeklerin hepsi de ailenin soyadını alıyordu. Aile İçinde en son dünyaya gelen bebekten en son evlenen çifte kadar kadın erkek herkes aile adını taşıyordu. Onlar bir kardeşler cemiyetinin üst düzey üyeleriydiler.</p>

  <p>Karl ve dört kız kardeşi, operanın bir gala gecesine katıldığı zaman bu, o günlerin en önemli dedikodusunu oluşturuyordu. Uvertür sona erdi ve sahnenin perdeleri açıldı. İzleyiciler de istemeye istemeye dikkatlerini bir numaralı locada oturan erkekle kız kardeşlerinden sahnedeki şarkıcılara yönelttiler.</p>

  <p>Maria Wolf, Karl'ın hemen sol yanında oturan kız kardeş eğilip fısıldadı.</p>

  <p>Bizi neden bu korkunç işkenceyi çekmeye zorluyorsun?"</p>

  <p>Wolf, Maria'ya dönüp gülümsedi. "Çünkü, sevgili kardeşim, ara sıra eğer, şık gösterilerde ailemiz hazır bulunmazsa, hükümet ve halk bizim çok gizli Ve esrarengiz işlere bulaştığımızı düşünebilir. Onlara bizim başka gezegenlerden gelmiş, gizlice ülkeyi kontrol altına almayı planlayan yabancılar olmadığını göstermek için ara sıra ortaya çıkmamız gerekiyor."</p>

  <p>"Heidi Antarktika'dan dönünceye kadar beklemeliydik." Wolfun sağında oturan kız kardeş Geli, "Ben de aynı kanıdayım," diye fısıldadı. "Bu berbat, can sıkıcı gösteriden hoşlanacak tek kişi oydu." Wolf, Geli'nin elini okşadı. "Gelecek hafta La Traviata operasının gala gecesinde ben Heidi'nin gönlünü alırım."</p>

  <p>Wolf’lar kendileriyle, sahnedeki şarkılar ve gösteriler arasında bocalayan izleyicilerin bakışlarını umursamadılar. Koruma görevlilerinden biri arkadaki holden locaya gelip Karl'ın kulağına bir şeyler fısıldadığı zaman üçüncü bölüm için perde kalkmıştı. Karl Wolf oturduğu yerde şöyle bir kasıldı, gülümsemesi kayboldu ve yüzünde ciddi bir ifade belirdi. Genç adam eğilip alçak bir sesle, "Sevgili kardeşlerim, acil bir durum söz konusu. Ben gitmeliyim. Siz kalın. Temsilden sonra hafif bir yemek yemek için Plaza Grill'de özel bir oda ayırttım. Siz önden gidin ben daha sonra orada size yetişirim." Dört kadın da bakışlarını sahneden ayırıp korkularını kontrol altında tutmaya çalışarak kardeşlerine baktılar. Geli, "Sorunun ne olduğunu bize açıklayabilir misin?" diye sordu. Maria da, "Bilmek isteriz," dedi.</p>

  <p>Karl söz verdi. "Ben öğrenince sizlere de açıklayacağım. Şimdi eğlenmeye bakın."</p>

  <p>Wolf kalkıp koruma görevlilerinden biriyle locadan ayrıldı, öbür koruma görevlisi locanın önünde kalmıştı. Wolf yandaki çıkış kapısından telaşla çıkıp kapıda bekleyen limuzine, 1969 model Mercedes-Benz 600 arabaya bindi. Bu araba kırk yıl sonra bile dünyanın en lüks limuzin arabası unvanını taşıyordu. Trafik sıkışıktı, ama zaten Arjantin'de trafiğin sıkışık olmadığı bir saat hiç yoktu ki. Sokaklar ikindi vaktinden sabahın erken saatlerine kadar dolu oluyordu. Şoför büyük arabayı, Francia Meydanı'yla Intendente Alvear Meydanı arasındaki bahçelerin ortasında yer alan Recoleta'ya sürdü. Burası, Chicago'daki Michigan Bulvarı ile Beverly Hills'deki Rodeo Drive'ın Buenos Aires'deki benzeriydi. İki yanı ağaçlarla bezenmiş bulvarlarda şık mağazalar, büyük oteller ve saray yavrusu ikametgâhlar vardı.</p>

  <p>Araba, dar taş yolları, yedi binden fazla süslü ve heykelli mozoleler ve sakinlerini kollayan beton melekleriyle ünlü Recoleta mezarlığını geçti. Eva Peron da Duarte ailesine ait bir mezarda yatıyordu. Yabancı turistler, mezarın bahçesinin kapısındaki "Benim için ağlama Arjantin. Senin yanı başındayım" yazısını genellikle büyük bir şaşkınlık içinde okurlar.</p>

  <p>Şoför korumalı bahçe kapılarından geçti, muhteşem bir oymalı demir parmaklığın önüne geldi, daha sonra dönemeçli bir araba yoluna girdi ve çok büyük, on dokuzuncu yüzyıldan kalma yüksek kolonlu ve duvarları sarmaşıklarla kaplanmış, ikinci Dünya Savaşı'ndan önce Alman elçiliği olarak kullanılan binanın önünde durdu. Savaştan dört yıl sonra, Alman hükümeti diplomatlarını Palermo Chico adıyla bilinen yabancılara ayrılmış lüks bir semte taşımıştı. O zamandan beri de bu malikâne Kader Limited Şirketi'nin genel merkezi olarak kullanılıyordu.</p>

  <p>Wolf arabadan inip malikâneye girdi. İçersi kesinlikle öyle gösterişli değildi. Mermer döşemeler ve sütunlar, cam süslerle kaplı duvarlar ve süslemeli tavanlar, o muhteşem geçmişi anımsatıyordu, fakat çok az eşya vardı ve süslü dekorlara da hiç rastlanmıyordu. Yukardakl bürolara giden beyaz mermer bir merdiven vardı, fakat Wolf duvarlardan birine gizlenmiş olan küçük asansöre bindi. Asansör çıt çıkarmadan yukarı çıktı ve kapıları çok büyük bir konferans salonuna açıldı. İçerde Wolf ailesinden dördü kadın altısı erkek, on kişi tik ağacından yapılmış büyük toplantı masasının etrafında toplanmıştı.</p>

  <p>Salondakilerin hepsi birden ayağa kalkıp Karl Wolfu selamladılar. Karl, kalabalık ailenin en güçlü üyesiydi. Daha otuz sekiz yaşında olmasına rağmen ailenin baş danışmanı ve reisi olarak kabul edilmişti ve saygı görüyordu.</p>

  <p>"Geciktiğim için beni bağışlayın, kardeşlerim, fakat facia haberini alır almaz buraya geldim." Wolf sonra kır saçlı adamın yanına gidip ona sarıldı. "U-2015'in ve onunla birlikte Heidi'nin de gittiği doğru mu, baba?"</p>

  <p>Max Wolf üzgün üzgün başını salladı. "Haber doğru. Kurt'un oğlu Eric ve tüm mürettebatla birlikte kız kardeşin de şimdi Antarktika yakınında denizin dibinde yatıyor."</p>

  <p>Karl Wolf, "Eric mi?" dedi. "Operada bana onun da öldüğünü söylemediler. Aslında ben Eric'in o denizaltıda olduğunu da bilmiyordum. Bütün bunların doğru olduğundan emin misin?"</p>

  <p>Masanın öbür ucunda oturan ve ikiz kardeşi kadar Karl'a benzeyen uzun boylu bir adam, "Ulusal Sualtı ve Denizcilik Kurumu'nun uydu haberleşmesine girdik." Bruno Wolfun yüzü bir öfke maskesiyle örtülü gibiydi. "Kayıtlar öyküyü batıyor. Amenes kalıntılarının tüm tanıklarını ortadan kaldırma planımızı yürütürken ve U-gemisi NUMA'nın araştırma gemisine ateş açtığı sırada, ABD donanmasına ait bir nükleer denizaltı geldi ve bir füzeyi ateşleyip U-2015'i ve gemideki herkesi yok etti. Kazadan kurtulan herhangi bir kimseden söz edilmedi."</p>

  <p>Karl kederli bir tavırla, "Bu çok korkunç bir kayıp," dedi. "Aileden iki kişi ve saygıdeğer U-2015. O geminin, savaştan sonra bizim büyükanne ve büyükbabalarımızı ve imparatorluğumuzun çekirdeğini Almanya'dan buraya getirdiğini asla unutmayalım." Ailenin sekiz fizikçisinden biri olan Otto Wolf, "Geminin yıllar boyunca yaptığı yararlı hizmetleri de unutmayalım," dedi. "O gemi çok özlenecek."</p>

  <p>Masanın başındaki kadın ve erkekler suskun oturuyorlardı. Bu grubun asla başarısızlıkla karşılaşmamış olduğu açıkça fark ediliyordu. Tam elli beş yıl boyunca, Kader Limited Şirketleri, kurulduğu günden bu yana hep başarı üstüne başarı kazanmıştı. Her proje, her operasyon çok ayrıntılı bir disiplin içinde planlanmıştı. Hiçbir olasılık gözardı edilmemişti. İhmal ve yetersizlik kesinlikle yoktu. Wolf ailesi şimdiye kadar hep üstünlüğünü korumuştu. Aile bireyleri, onların kontrollerinin dışında kalabilecek olayları kabul etmekte zorlanıyorlardı.</p>

  <p>Wolf masanın başındaki koltuğa yerleşti. "Son iki hafta içinde aileden ve ücretli personelden kaç kayıp verdik?"</p>

  <p>Karl'ın kız kardeşi Geli ile evli olan Bruno Wolf bir dosyayı açtı ve orada sıralanmış sayılara bir göz attı. "Colorado'da yedi ajan, St. Paul Adası'nda yedi ajan, bu sayıya operasyonu helikopterinden yöneten kuzenimiz Fritz de dahil; U-2015 denizaltısının kırk yedi mürettebatı, artı Heidi ve Eric."</p>

  <p>Elsie Wolf konuştu. "On günden daha kısa bir sürede en iyi adamlarımızdan altmış yedisini ve ailemizden de üç kişiyi kaybettik. Bu mümkün olamaz."</p>

  <p>Otto öfkeyle konuştu. "Bu kayıplardan sorumlu kişilerin omurgasız denizanalarından pek de farklı sayılmayacak bir avuç akademik okyanus bilimciler olduklarını düşünürseniz, bunun mümkün olamayacağına hükmediyorsunuz."</p>

  <p>Karl yorgun bir tavırla gözlerini ovuşturdu. "Ancak sana şu omurgasız denizanalarının en iyi on iki ajanımızı öldürdüklerini sana hatırlatabilirim, sevgili Otto, konuşmalarını önlemek için ortadan kaldırılmaları gereken iki adam da cabası." Elsie, "Deniz bilimcileri ve mühendisleri, profesyonel katiller değildirler," dedi. "Washington'daki Ulusal Sualtı ve Denizcilik Kurumu'nda çalışan gizli ajanımız, Colorado ve St. Paul Adası'nda adamlarımızın ölümüne neden olan kişilerin özel dosyalarını gönderdi. Onlar, sıradan insanlar değiller. Adamların NUMA'da yaptıkları işler, serüven romanları gibi merakla okunuyor." Elsie konuşmasına ara verdi ve masadakilere birkaç fotoğraf dağıttı. "Gördüğünüz ilk fotoğraf, NUMA'nın Genel Müdürü Amiral Sandecker'e ait. Sandecker, ABD hükümetinin üst düzey politikacıları arasında çok saygı gören biri. Vietnam'daki parlak başarılarından sonra, bu kurumu kurması ve yönetmesi için özel olarak görevlendirilmiş. Amerikan Kongresi'nin üyeleri arasında da büyük ağırlığı olan bir kumandan."</p>

  <p>Karl, "Ben onunla bir kez Marsilya'da bir okyanus bilimleri konferansında karşılaşmıştım," dedi. "Bu adam öyle hafife alınacak bir rakip değil."</p>

  <p>"İkinci fotoğraf, NUMA'nın Başkan Yardımcısı Rudolph Gunn'ın fotoğrafı."</p>

  <p>Aile adına şirketin hukuk danışmanlığını yapan Felix Wolf, "Silik görünüşlü bir küçük adam," dedi. "Doğrusu bu adam kesinlikle, katil olacak güce sahip biri gibi görünmüyor."</p>

  <p>Elsie, "Adamın kendi elleriyle birini öldürmeyi bilmesi gerekmiyor ki," dedi. "Şimdilik anladığımız kadarıyla o St. Paul Adası'ndaki araştırma grubumuzun kaybından sorumlu dâhiydi. Amerika Birleşik Devletleri Denizcilik Akademisi'nden mezundu ve NUMA'ya katılıp da Amiral Sandecker'in sağ kolu olmadan önce de donanmada çok parlak bir subaydı."</p>

  <p>Bruno üçüncü bir fotoğrafı yukarı kaldırdı. "Bak işte bu da insanın ciğerini söküp eline verecekmiş gibi görünüyor."</p>

  <p>"Adı Albert Giordino, NUMA'nın özel projeler bölümünün müdür yardımcısı." Elsie açıklamasını sürdürdü. "Amerika'nın Hava Kuvvetleri Akademisinden mezun. Vietnam'da başarılı bir hizmet verdi. Bruno haklı, Giordino çok çetin bir ceviz. NUMA'daki sicili harika. Onun yönettiği ve başarıyla sonuçlanan projelerin dosyası çok kalın. Bu adam öldürmeyi biliyor ve de öğrenebildiğimiz kadarıyla, St. Paul araştırma ekibimizin yok edilmesinden Gunn kadar o da sorumlu."</p>

  <p>Otto kibarca Elsie'nin sözünü kesti. “Ve de son fotoğraf..."</p>

  <p>"Adamın adı Dirk Pitt. Okyanus bilimcileri arasında bir efsane olarak tanınıyor. NUMA'nın özel projeler bölümünün müdürü ve yenilikçi biri olarak tanınıyor. Evli değil, klasik araba koleksiyoncusu. O da Hava Kuvvetleri Akademisinden mezun ve de Vietnam'daki kahramanlıklarından ötürü birkaç madalya almış. Onun başarılarının listesini okumak uzun zaman alır. Colorado'daki Planlarımızı bozan da oydu. Amerikan nükleer denizaltısı U-2015'i batırırken Dirk Pitt de Antarktika'daydı."</p>

  <p>Otto öfke içinde, "Çok yazık," dedi. Masada oturanlara teker teker baktı. Modern bir suüstü gemisi yerine U-2015'i kullanmak büyük bir hataydı."</p>

  <p>Karl, "Hepimizin hatası oldu bu," dedi. "Güya düşmanlarımızı şaşırtacaktık."</p>

  <p>Bruno yumruğunu masaya indirdi. "Bu adamlardan intikamımızı almalıya Hepsi ölmeli."</p>

  <p>Karl sert bir sesle, "Bizim onayımızı almadan Pitt'e suikast düzenlenmesini emreden sensin. Bunun başarısız bir deneme olduğunu da eklemeliyim. İntikam alma lüksüne sahip değiliz. Uygulamak zorunda olduğumuz bir programımız var ve önemsiz bir intikam uğruna dikkatimizin dağılmasını istemiyorum."</p>

  <p>Bruno karşı çıktı. "Ben bunu önemsiz saymıyorum. Bu dört adam, bizim kardeşlerimizin ölümünden doğrudan doğruya sorumlu sayılırlar. Ve cezasız kalmamalılar."</p>

  <p>Karl buz gibi soğuk bakışlarla Bruno'yu süzdü. "Sevgili kardeşim; Yeni Kader Projesi tamamlandığı zaman hepsinin feci bir şekilde öleceğini hiç aklına getirdin mi?"</p>

  <p>Elsie, "Karl haklı," dedi. "Bu iş ailemiz için ne kadar acı verici olursa olsun, biz amacımızdan sapmamalıyız."</p>

  <p>Karl kararlı bir sesle, "Sorun hallolmuştur," dedi. "Bundan sonra dikkatimizi elimizdeki işe vereceğiz ve acımızı da bu işin bir bedeli olarak kabulleneceğiz."</p>

  <p>Otto, "Colorado ve St. Paul Adası'ndaki odalar yabancılar tarafından keşfedildiklerine göre, atalarımızın varlığını gizlemek uğruna daha fazla zaman, para ve insan hayatı harcamayı gereksiz buluyorum."</p>

  <p>Bruno, "Ben de katılıyorum," dedi. "Duvar yazıları Amerikan hükümetinin yetkililerinin eline geçtiğine göre, onlar mesajın şifresini çözüp Amenes'lerin felaket uyarısını uluslararası medya aracılığıyla dünyaya duyurup bizi zahmetten kurtarırlarken biz de arka planda kalmalıyız."</p>

  <p>Karl yüzünde düşünceli bir ifadeyle gözlerini masada gezdirdi. "Bizi en fazla endişelendiren şey Yeni Kader Projesi uygulamaya konmadan o hikâyenin açıklanmasıdır. O zaman yanlış bilgiler bizi de etkileyecek."</p>

  <p>"O halde biz de bilimsel soruşturma sıkıntı yaratmadan suları bulandırmaya bakalım."</p>

  <p>Bruno oturduğu yerden, tam karşısındaki Karl'a baktı. "Şu Ulusal Sualtı ve Denizcilik Kurumu'nda görevli o serseriler sayesinde dünya iki hafta içinde canımıza okuyacak. Kardeşim, acaba Valhalla'daki adamlarımızın programı biraz daha erkene almaları mümkün olabilir mi?"</p>

  <p>"Eğer onlara durumun acil olduğunu ve çevremizdeki tehlikenin büyüklüğünü anlatabilirsem, evet, sanırım projenin başlama tarihini on gün sonraya alabilirler."</p>

  <p>Christa heyecanla, "On gün mü?" dedi. "Eski dünyanın yok edilip onun külleri arasından Dördüncü imparatorluğun yükselmesine sadece on gün mü kaldı?"</p>

  <p>Karl ciddi ciddi başını salladı. "Eğer her şey, ailemizin 1945 yılından beri büyük bir dikkatle hazırladığı plana uygun olarak gelişirse, insanlığı tamamen değiştireceğiz ve de bu değişim on bin yıl sürecek."</p>

  <h3 id="sigil_toc_id_24">22</h3>

  <p>Pitt bir buz istasyonuna getirilip Hint Okyanusu'nun batı ucundan uçakla geçerek Cape Town'a ulaşır ulaşmaz Washington'dan gelen Pat O'Connell ile buluştu. Genç kadına eski mumyalar konusunda uzman olan patolog ve arkeolog Dr. Bradford Hatfield de eşlik ediyordu. Hep birlikte eğik pervaneli uçakla St. Paul Adası'na gittiler. Düşman görünüşlü bulutların salıverdiği yağmur ve sert rüzgâr yüzlerini kamçılıyordu. Onları Amerikan donanmasına bağlı SEAL adı verilen bir grup savaşçı karşıladı. SEAL ekibindekilerin hepsi de iriyarı, sessiz adamlardı. Belli bir hedefe yöneldikleri belliydi. Adanın kurşuni volkanik kayalarıyla uyum sağlayan kamuflaj elbiseleri giymiş irikıyım bir adam, yüzünde dostça bir gülümsemeyle, "Cehennemin kayıp topraklarına hoş geldiniz," dedi. Adamın bir omzunda kocaman bir tüfek asılıydı, tüfeğin namlusu yere bakıyordu. Bu otomatik tüfek ile füze atıcısı karışımı garip bir silahtı. "Ben Teğmen Miles Jacobs'um," dedi. "Sizin tur rehberiniz olacağım." ı Pitt,</p>

  <p>Jacobs ile tokalaşırken, "Amiral Sandecker teröristlerin geri dönmeleri olasılığını gözardı etmiyor," dedi.</p>

  <p>Jacobs, "Sandecker donanmadan ayrılmış olabilir ama hâlâ yüksek kademelerde ağırlığı var. Siz NUMA görevlilerini korumam için bana verilen emir, doğrudan donanma bakanlığından geldi," dedi. Jacobs ile dört adamı daha fazla konuşmadan Pitt ile ekibini iki kişi önde 'ki kişi de arkada olmak üzere korumaya alıp dağa tırmanmaya başladılar. Pat yağmurluk giymiş olmasına rağmen oldukça ıslanmıştı ve şu ıslak giysilerden kurtulmak için sabırsızlanıyordu. Kemere ulaştıkları zaman, Giordino, onları karşılamak için dışarı çıktı. Adam yorgun görünüyordu, ama sanki maç kazanış bir futbol takımının kaptanıymış gibi kasılarak yürüyordu.</p>

  <p>Pat bu kaba görünüşlü adamların birbirlerini sevgiyle kucaklayıp, sırtlarını sıvazlayışlarını biraz da şaşırarak izledi. Bu adamların bakışlarında öyle bir duygusallık vardı ki, Pat onların ağlamak üzere olduklarına yemin edebilirdi.</p>

  <p>Pitt sevinçle, "Seni sağ salim bulmak çok güzel, ahbap," dedi. Giordino sırıtarak, "Senin de sağ kalmana sevindim," dedi. "Duyduğuma göre bir U-gemisinin işini kartoplarıyla bitirmişsiniz." Pitt güldü. "Abartılı bir öykü bu. Donanma tam zamanında gelinceye kadar yapabildiğimiz tek şey, yumruklarımızı sıkıp adamlara küfretmekti."</p>

  <p>Giordino kibar bir tavırla eğilerek, "Dr. O'Connell," dedi ve genç kadının elini öptü. "Bu kasvetli yeri biraz neşelendirmek için sizin gibi birine ihtiyacımız vardı."</p>

  <p>Pitt gülümseyip Giordino'yu selamladı. "Size hizmet etmek, benim için zevkti. Efendim."</p>

  <p>Pitt dönüp arkeologu Giordino ile tanıştırdı. "Al Giordino, Dr. Brad Hatfield. Brad, buraya senin Rudi'yle bulduğunuz mumyaları incelemek için geldi."</p>

  <p>Hatfield, "Bana Kumandan Gunn ile birlikte arkeolojik bir hazine bulduğunuzu anlattılar," dedi. Arkeolog uzun boylu ve çok zayıf bir adamdı. Küçük mantar rengi gözleriyle uzun bir yüzü vardı ve yumuşak sesliydi. Konuşurken öne eğiliyor ve 1920'lerden kalma olduğu sanılan yuvarlak çerçeveli gözlüklerinin altından bakıyordu. "İçeri girin ve kendi gözlerinizle görün."</p>

  <p>Giordino önden yürüyüp tünele girdi ve dıştaki odaya geçti. On beş metre kadar ilerden keskin bir duman ve yanık et kokusu burunlarına geliyordu. SEAL ekibi bir jeneratör getirmişti ve dumanı dışarı çıkarmak için egzoz borusuna bir hortum bağlanmıştı. Jeneratör sayesinde spot lambaları ortalığı aydınlatıyordu. Hiç kimse buradaki perişan görüntüyü önceden tahmin edemezdi. Odanın iç kısmı olduğu gibi yangından kararmıştı ve berbat bir durumdaydı. Patlamadan önce odada duran eşyalar buhar olmuştu.</p>

  <p>Pitt hayretler içinde, "Buraya ne çarptı?" diye sordu.</p>

  <p>Giordino sanki bir elmanın nasıl yenilmesi gerektiğini tarif ediyormuş gibi sakin bir tavırla konuştu. "Saldıran helikopterin pilotu tünelden içeri bir füze atmayı pek eğlenceli bulmuş."</p>

  <p>"Herhalde Rudi'yle sen burada değildiniz."</p>

  <p>Giordino sırıttı. "Elbette burada değildik. Bu odanın arkasındaki başka bir odaya giden tünel var. Bizi daha önceki çökme sırasında yuvarlanan taşlar korudu. Rudi de ben de birkaç hafta, alçak sesle söylenen sözleri duyamayacağız."</p>

  <p>Pitt saldırganların kömürleşmiş cesetlerine bakarak, "Sizin de buradaki dostlar gibi kebap olmamanız bir mucize," dedi. "SEAL ekibi, burayı temizleyecek ve cesetleri de kimlikleri saptansın diye</p>

  <p>Amerika'ya gönderecek."</p>

  <p>Pat'in yüzü solmuştu. "Aman ne korkunç," dedi. Fakat hemen mesleğinin gereğini yapmak için kendini toparladı ve duvardaki yazılardan görünebilenlerin üzerinde parmaklarını gezdirmeye başladı. Çatlayıp ikiye bölünen kayaya üzgün gözlerle baktı. "Burayı mahvetmişler. Artık okunacak yazı falan kalmamış." Giordino hiç istifini bozmadan, "Bu büyük kayıp değil," dedi. "Asıl malzeme, iç kısımdaki odada, üstelik bir tek çizik bile yok. Mumyaların üzerleri biraz tozlanmış ama bunun dışında hepsi de mumyalandıkları günkü gibi dimdik duruyorlar." Hatfield, "Dimdik mi duruyorlar?" diye tekrarladı. 'Yani mumyalar lahitlerin içine yatırılmamışlar mı?"</p>

  <p>"Hayır, mumyalar taş koltuklarda dimdik oturuyorlar."</p>

  <p>"Ve de bedenleri kumaşlarla mı sarılmış?"</p>

  <p>Giordino, "Hayır," diye yineledi. "Mumyalar orada sırtlarında elbiseleri, ayaklarında çizmeleri ve başlarında şapkalarıyla, sanki bir yönetim kurulu toplantısını yönetir gibi oturuyorlar." Hatfield hayretle başını salladı. "Ben daha önce gazlı bezlerle sımsıkı sarılmış mumyalar gördüm, bunlar toprak kaplar içinde yüzükoyun ya da sırtüstü yatırılmış veya ayakta duruyorlardı. Şimdiye dek hiç koltuğa oturtulmuş mumya görmedim."</p>

  <p>"Mumyaları ve eşyaları iyice görüp inceleyesiniz diye içerde ışık düzeni kurdum."</p>

  <p>Giordino, Pitt ile Pat O'Connell'in gelmelerini beklerken SEAL ekibini Çevredeki taşları temizleyip kayaları dışarı çıkarmakla görevlendirmişti. İç bölmeye giden tünel şimdi açıktı ve yürümeyi engelleyen enkaz temizlenmişti. Spot lambaları içersini güneş ışınlarından daha fazla aydınlatmıştı ve mumyalar rengârenk giysileri içinde tüm ayrıntılarıyla görülebiliyordu.</p>

  <p>Hatfield hemen öne geçti ve birinci mumyayı dikkatle incelemeye koyuldu. Adam sanki cennette yolunu kaybetmiş gibiydi. Hatfield bir mumyadan ötekine gidip derilerini, kulaklarını, burunlarını ve dudaklarını inceledi. Bir ara büyük bir deri çantayı açıp cerrahların başlarına geçirdikleri ışıklı bant ile bir büyüteç çıkardı. Hatfield bandı başına geçirip ışığını yaktıktan sonra mumyanın gözlerini kaplayan tozu bir ressam fırçasıyla temizledi. Hatfield bandı çıkarıp konuşmaya başlayıncaya kadar öbürleri derin bir sessizlik içinde beklediler.</p>

  <p>Hatfield kelimeleri tane tane, sanki kilisede vaaz verir gibi telaffuz ediyordu. "Eski cesetleri inceleyerek geçirdiğim onca yıl süresince, böylesine iyi korunmuş ceset görmedim. Gözbebekleri bile yerlerinde kalmış, gözlerin ne renk olduklarını anlamak mümkün." Giordino, "Belki de mumyalar yüz yıllık falandır," dedi. "Hiç sanmam. Mumyaların elbiselerinin kumaşı ve çizmelerinin modeli, başlarındaki örtülerin bağlanışı ve giysilerinin modelleri tarihi kayıtlarda rastladıklarıma hiç benzemiyor. Bu insanların mumyalama yöntemleri de benim Mısır'da incelediklerimden çok daha üstün. Mısırlılar, ölülerin iç organlarını çıkarırlar, beyini burundan dışarı çekerler ve ciğerlerle karın kısmındaki organları da alırlardı. Bu cesetlerin iç kısımları da dış kısımları da hiç şekil bozukluğuna uğramamış. Mumyalara sanki mumya yapanların elleri değmemiş gibi."</p>

  <p>Pat, "Colorado dağlarında bulduğumuz duvar yazıları M.Ö. dokuz bin yılına ait," dedi. "Bu insanların ve bulduğumuz eserlerin aynı milenyumdan kalmış olmaları mümkün mü?"</p>

  <p>Hatfield, "Teknolojinin tarihini saptamadan bir şey söyleyemem," diye karşılık verdi. "Zaman konusunda bir sonuca varacak durumda değilim. Fakat şöhretimi tehlikeye atıp, bu insanların tarihte hiç bilinmeyen eski bir kültürden geldiklerini iddia edebilirim." Pitt, "Adamlar bu adayı bulup liderlerini buraya gömdüklerine göre birinci sınıf denizci olmaları gerekir," dedi.</p>

  <p>Giordino sordu. "Neden burası? Adamlar neden ölülerini daha uygun bir kıta toprağına gömmemişler?"</p>

  <p>Pat karşılık verdi. "En iyi tahmin, mumyaların bulunmalarını istememiş olmaları."</p>

  <p>Pitt düşünceli bir tavırla mumyalara baktı. "Ben o kadar emin değilim. Sanırım adamlar, günün birinde mumyaların bulunmasını istemiş olmalılar. Binlerce mil uzaktaki başka yeraltı odalarında açıklayıcı yazılar bırakmışlar. Anladığım kadarıyla siz Hiram Yaeger ile yaptığınız çalışmalardan sonra Colorado'daki duvar yazılarının ölüler ülkesini yöneten tanrılara gönderilen mesajlar olmadıklarını saptamışsınız."</p>

  <p>"Bu dediğin şu aşamada doğru. Fakat şekillerin tümünü ve anlamlarını öğrenmemiz daha çok zaman alacak. Şimdiye kadar sadece, bu yazıların cenazeyle ilgilerinin olmadığını, sadece gelecekteki büyük bir felaketle ilgili uyarı niteliği taşıdığını biliyoruz." Giordino sordu. "Söz konusu olan kimin geleceği? Belki de sözü edilen felaket şu son dokuz bin yıl içinde yaşanmıştır."</p>

  <p>Pitt cevap verdi. "Henüz zamanlama konusunda bir karara varmadık. Hiram ile Max hâlâ bunun üzerinde çalışıyorlar." Pat duvarlardan birinin önüne gitti ve taşın üzerine kazınmış şekillerin üzerlerini kaplayan tozu sildi. Birden genç kadının gözleri heyecanla faltaşı gibi açıldı. "Bunlar bizim Colorado'da bulduğumuz yazılarla aynı stilde değil. Bunlar insan ve hayvan şekilleri."</p>

  <p>Biraz sonra hepsi birden cilalı kayanın üzerini kaplayan yüzlerce yıllık tozu ve kiri temizlemeye koyulmuşlardı. Duvarın dört köşesinden başlayıp, şekiller, spot lambalarının parlak ışığı altında iyice belirginleşinceye kadar duvarın ortasına doğru geldiler.</p>

  <p>Giordino belli bir kişiye hitap etmeden, ortaya, "Buna ne diyorsunuz?" diye sordu.</p>

  <p>Pitt alçak bir sesle, "Kesinlikle liman ya da deniz kıyısında bir yer," dedi. "Yelkenli ve kürekli eski gemilerden oluşan bir filo aşağı yukarı fark ediliyor, gemilerin çevresinde dalgakıranlar var. Bunlar, yüksek kulelere destek oluyor. Belki de o kuleler birer fenerdir." Hatfield de Pitt'i onayladı. "Evet, bir sürü geminin demir atmış olduğu rıhtımın çevresinde binalar görüyorum."</p>

  <p>Pat yanından hiç ayırmadığı büyüteciyle duvarı incelerken, "Adamlar gemilerden yük boşaltır ya da gemilere eşya yükler gibiler. İnsan figürleri en ince ayrıntılarıyla kazınmış ve hepsi de mumyaların kıyafetlerini giymişler. Gemilerden birinden sanki hayvanlar indirilir gibi."</p>

  <p>Giordino, Pat'in yanına gelip şekilleri inceledi. "Tek boynuzlular," dedi. "Bunlar tek boynuzlu ata benzer hayvanlar. Görüyor musun, tepelerinde bir tek boynuz var."</p>

  <p>Hatfield kuşkulu bir tavırla, "Şaşırtıcı," dedi. "Var olmayan Yunan tanrılarının heykelleri kadar şaşırtıcı."</p>

  <p>Pitt adama meydan okudu. "Sen nereden biliyorsun? Belki tek boynuzlu atlar, gerçekten de dokuz bin yıl önce yaşadılar ve mamutlar ve uzun dişli kaplanlar gibi nesilleri tükendi."</p>

  <p>"Evet, yılan saçlı Medüsalar ve alınlarının üzerinde tek gözleri olan sikloplar gibi."</p>

  <p>Giordino, "Canavarları da unutmayın," dedi.</p>

  <p>Hatfield, "Bu saydıklarınızın gerçekten yaşadıklarını kanıtlayacak kemiklerfosiller bulunmadıkça geçmişle ilgili birer mit olarak anılacaklar." Pitt, Hatfield ile daha fazla tartışmadı. Mumyaların oturtuldukları taş sandalyelerin arkasından geçti ve duvarı örten hayvan derilerinden dikilmiş perdeye gözleri takıldı. Sonra büyük bir dikkatle perdeyi bir ucundan tutup altına baktı. Pitt'in yüzünde merak dolu bir ifade vardı.</p>

  <p>Hatfield hemen uyardı. "Dikkat et. Nerdeyse parçalanacak gibi." Pitt bu uyarıya aldırmadan perdeyi iki eliyle tutup başının üstüne gelince-ye kadar kaldırıp kıvırdı.</p>

  <p>Hatfield tedirgin olmuştu. "Buna dokunmamalısın," dedi. "Bu paha biçilmez bir hatıra ve birden paramparça olabilir. Koruma altına alınıncaya kadar çok dikkatli davranmak gerek." Pitt ifadesiz bir sesle, "Bence perdenin altında göreceklerimiz perdeden daha da değerli." Pitt, Giordino'ya başıyla işaret etti. "Şu oklardan birkaçını getir de perdeyi sarılı tutmak için onları kullan." Hatfield yüzü öfkeden kıpkırmızı kesilmiş bir halde Giordino'ya engel olmaya çalıştı, fakat bunun bir çiftlik traktörünü durdurmaya çalışmaktan farkı yoktu. Giordino şöyle yan gözle adama bakıp yanından geçti ve uçları lav taşından yapılmış eski oklardan ikisini aldı. Sivri uçları yere dayadı ve öbür uçlarının da perdeyi tutmalarını sağladı. Sonra Pitt iki spot lambasını oynatıp duvara ışık vermeye çalıştı.</p>

  <p>Pat soluğunu tutmuş, cilalı duvara kazınmış dört büyük daireyle içlerindeki garip diyagramlara bakıyordu. Pat, "Bunlar bir çeşit kabartma," dedi.</p>

  <p>Giordino konuştu. "Bunlar haritalara benziyorlar."</p>

  <p>"Nerenin haritası?"</p>

  <p>Pitt' in dudaklarında alaycı bir gülümseme belirdi. "Yeryüzünün dört ayrı görüntüsü."</p>

  <p>Hatfield, Pat'in omzunun üzerinden baktı. "Çok saçma. Bu kabartmalar, benim şimdiye kadar gördüğüm eski haritaların hiçbirine benzemiyor. Bunlarda çok fazla ayrıntı var ve benim bildiğim kadarıyla hiçbir coğrafyaya da benzemiyor."</p>

  <p>"Çünkü, sen şu boş kafanla, kıtaların ve kıyıların dokuz bin yıl önce nasıl olduklarını gözlerinin önünde canlandıramazsın." Pat, "Ben de Dr. Hatfield ile aynı fikirdeyim," dedi. "Burada görebildiklerim sadece kıyılarında açık denizi ima eden dalgalar bulunan bir dizi irili ufaklı ada."</p>

  <p>Giordino alaycı bir sesle, "Benim oyum uçaksavar ateşiyle zarar görmüş bir kelebeğe gidiyor," dedi.</p>

  <p>"Herkes bir yana, bu bulmacayı çözmek konusunda sana güvenebileceğimi sanıyordum."</p>

  <p>Pat, Pitt'e sordu. "Sen ne görüyorsun?"</p>

  <p>"Dokuz bin yıl önce, Antarktika'dan bakıldığında dünyanın görünüşünün dört ayrı şeklini görüyorum." Giordino, "Şaka bir yana," dedi. "Sen haklısın."</p>

  <p>Pat şekilleri daha iyi görebilmek için biraz geri çekildi. "Evet, şimdi öbür kıtaları fark etmeye başladım. Fakat kıtaların duruşları farklı. Sanki dünya yana eğilmiş gibi."</p>

  <p>Hatfield ısrar etti. "Bu tabloya Antarktika'nın nasıl girdiğini anlayamıyorum. "</p>

  <p>"Antarktika gözlerinin önünde duruyor."</p>

  <p>Pat sordu. "Bundan nasıl bu kadar emin olabiliyorsun?"</p>

  <p>Hatfield de homurdandı. "Bu sonuca nasıl vardığını bilmek benim de ilgimi çeker."</p>

  <p>Pitt, Pat'e baktı. "Malzeme çantanda, kaya üzerine kazınmış şekilleri ortaya çıkarmak için kullandığın tebeşirden var mı?" Pat gülümsedi. “Tebeşirin modası geçti. Artık talk pudrası kullanıyoruz."</p>

  <p>"Pekâlâ, biraz talk pudrası alalım. Ve birkaç da kâğıt mendil ver. Kadınların hepsinde kâğıt mendil bulunur."</p>

  <p>Pat elini cebine soktu ve Pitt'e bir paket kâğıt mendil uzattı. Sonra malzeme çantasında defterlerin, kamera malzemelerinin ve eski yazıları incelemek için kullanılan aygıtların arasından bir kutu talk pudrası bulup çıkardı.</p>

  <p>Pitt bu kısa bekleme sırasında kâğıt mendili termostan aldığı suyla biraz ıslatıp duvardaki kabartmaları sildi. Sonra Pat, Pitt'e pudra kutusunu verdi ve o da pudrayı eski yazıların üzerine serpmeye başladı. Aradan üç dakika kadar bir süre geçtikten sonra Pitt geri çekilip, hayran hayran eserine baktı.</p>

  <p>"Hanımlar ve beyler, işte size Antarktika'yı gösteriyorum."</p>

  <p>Üçü de Pitt'in önce pudra serpip sonra da temizlediği şekle dikkatle baktılar. Şekil şimdi, Güney Kutbu kıtasına kesinlikle çok benziyordu.</p>

  <p>Pat kafası karışmış bir halde, "Bütün bunlar ne anlama geliyor?" diye sordu.</p>

  <p>"Anlamı şu." Pitt koltuklarında sessiz sedasız oturan mumyaları işaret ederek, "Bu eski insanlar, modern insandan binlerce yıl önce Antarktika'da yürüdüler. Kıtanın çevresini gemiyle dolaştılar, kıta buzlarla ve karla kaplanmadan önce haritasını çizdiler." Hatfield kızgın bir tavırla, "Saçma. Bu kıtanın üçte biri dışında geri kalan bölümünün milyonlarca yıldan beri buzlarla örtülü olduğu bilimsel yöntemlerle kanıtlanmış bir gerçek," dedi. Pitt birkaç saniye hiç sesini çıkarmadı. Duvardaki figürlere sanki canlıymışlar gibi baktı ve de onlarla iletişim kurmak istercesine gözleri bir yüzden ötekine yöneliyordu. Nihayet o geçmişten kalma sessiz ölüleri işaret etti. İnançlı bir sesle "Cevaplar, onlardan gelecek," dedi.</p>

  <h3 id="sigil_toc_id_25">23</h3>

  <p>Hiram Yaeger yemekten sonra koltuğunun altında mukavva bir kutuyla bilgisayar kompleksine döndü. O mukavva kutuda, uyutulmasına birkaç saat kala kent köpek toplama istasyonunda bulduğu küçük köpek yavrusu vardı. Evin köpeği yaşlılıktan öldüğü zaman Yaeger, son köpeğini gömdüğünü söylemiş ve bir daha eve köpek almamaya yemin etmişti. Fakat Yaeger'in buluğ çağındaki iki kızı, babalarına eve bir köpek alsın diye yalvarmışlar hatta yeni bir köpek gelmezse derslerine çalışmayacaklarını söyleyerek bir de tehdit savunmuşlardı. Yaeger'in tek tesellisi, onun eve bir hayvan getirmek konusunda çocukları tarafından kandırılan tek baba olmamasıydı. Yaeger güya ölen köpeklerinin cinsinde bir köpek bulacaktı ama o üzgün, duygu dolu kahve fincanına benzeyen gözleri, kısa bacakları, kocaman ayakları, uzun gövdesi ve kulaklarını görünce o küçük av köpeği Yaeger'i kendine bağlamıştı. Yaeger masanın çevresine gazete kâğıtları yaydı ve yavru köpeğin rahatça gezinmesine izin verdi. Fakat hayvan, kapağı açık kutuda, altına serilmiş havlunun üzerine yatıp Yaeger'e bakmayı tercih etti. Yaeger ise dikkatini bu üzgün gözlerden ayırmakta zorluk çekiyordu.</p>

  <p>Sonunda Yaeger dikkatini işine vermeyi başarıp Max'i aradı. Max'in yüzü ekranda belirdi ve Yaeger'i azarladı. "Beni her zaman böyle bekletmek zorunda mısın?"</p>

  <p>Yaeger eğilip Max görebilsin diye köpek yavrusunu kucağına aldı ve yukarı kaldırdı. "Yolda gelirken durup kızlarıma bir köpecik aldım." Max'in yüzündeki ifade hemen yumuşadı. "Ay, ne sevimli şey bu. Kızlar bayılacaklar."</p>

  <p>Yaeger sordu. "Yazıları çözmekte bir gelişme sağlayabildin mi?"</p>

  <p>"Sembollerin anlamlarını enikonu çözdüm sayılır, fakat bunları birleştirip İngilizce kelimelere dönüştürmek oldukça zaman alacak."</p>

  <p>"Şu ana kadar neler bulduğunu bana söyle bakayım." Max gururla, "Aslında bayağı çok şey buldum," dedi.</p>

  <p>"Seni dinliyorum."</p>

  <p>"M.Ö. 7000 yıllarında dünya çok korkunç bir felaketle karşı karşıya kalmış."</p>

  <p>Yaeger sordu. "Felaketin ne tür bir şey olduğu konusunda bir fikrin var mı?"</p>

  <p>"Evet, o felaket Colorado'daki odanın tavanına çizilen haritada belirtilmiş," diye Max açıkladı. "Anlatılanların hepsini çözemedim ama anladığım kadarıyla güneş sisteminin çok ilersinden bir değil iki kuyrukluyıldız gelip dünyadaki bu korkunç felakete neden olmuş." "Onların kuyrukluyıldız değil de asteroit olmadıklarından emin misin? Ben astronom değilim fakat kuyrukluyıldızların birbirlerine paralel olarak yörüngeye girdiklerini hiç duymadım." "Tavandaki gökyüzü haritası, yan yana ilerleyen uzun kuyruklu iki cismin dünyaya çarptığını gösteriyor."</p>

  <p>Yaeger konuşurken bir elini aşağı indirip köpek yavrusunu okşadı. "Aynı anda dünyaya çarpan iki kuyrukluyıldız. Bunların dünyada yarattıkları sarsıntı da büyüklükleri kadar olmuştur." Max, "Bağışla, Hiram," dedi. "Amacım seni yanıltmak değildi. Kuyrukluyıldızlardan sadece biri dünyaya çarpmış. Öbürü, güneşin çevresini dolaşıp uzayın derinliklerinde kaybolmuş." 'Yıldız haritası, kuyrukluyıldızın düştüğü yeri belirtiyor mu?" Max başını salladı. "Çarpma yerinin Kanada olabileceği tahmin ediliyor, belki de Hudson Körfezi çevresi olabilir."</p>

  <p>Yaeger köpek yavrusunu kucağına almış, hayvancık da orada hemen uykuya dalmıştı. "Seninle gurur duyuyorum, Max. Doğrusu iyi bir dedektif olurdun."</p>

  <p>Max böbürlendi. "İnsanların işledikleri sıradan bir suçu ortaya çıkarmak benim için çocuk oyuncağı olurdu."</p>

  <p>"Pekâlâ, şimdi bir kuyrukluyıldızın M.Ö. 7000 yıllarında Kanada'da bir yere Çarptığını ve dünya çapında bir felakete neden olduğunu biliyoruz."</p>

  <p>"Bu sadece birinci perde. Hikâyenin asıl salçalı kısmı daha sonra geliyor, "banların ve kurdukları uygarlığın felaketten önceki ve sonraki durumu anlatı­lıyor. İnsanların çoğu yok olmuş. Sağ kalabilen çok az sayıdaki felaketzede de çok güçsüz olduğundan imparatorluğu yeniden inşa edemeyeceklerini anlayınca, dünyayı dolaşıp, ücra köşelerde ayakta kalabilen ilkel taş devri insanlarını eğitmeyi ve daha sonra yaşanacak felaket konusunda insanları uyaran anıtlar dikmeyi görev edinmişler."</p>

  <p>"Bu insanlar neden uzaydan başka bir tehdit daha bekliyorlarmış?"</p>

  <p>"Benim öğrenebildiğim kadarıyla, o insanlar, ikinci kuyrukluyıldızın geri döneceğini ve yarım kalan dünyayı yok etme işini tamamlayacağını tahmin etmişler."</p>

  <p>Yaeger'in nutku tutulmuştu. "Sen aslında Atlantis adı verilen uygarlığın gerçekte var olduğunu ima ediyorsun, öyle mi?" Max titizlenerek, "Ben öyle demek istemedim," dedi. "O eski insanların kendilerine verdikleri adın ne olduğunu bilmiyorum. Sadece ünlü Yunan düşünürü Plato'dan bugüne kadar gelen masal ile bu insanlar arasında pek belli belirsiz bir benzerlik olduğundan eminim. Plato yaşadığı dönemden iki yüz yıl önce atası ve Yunanlıların büyük devlet adamı Solon ile Mısırlı bir rahip arasında geçen konuşma hakkındaki açıklamaları, Atlantis adı verilen topraklarla ilgili ilk yazılı anlatıdır."</p>

  <p>Yaeger'in aklı uzaya takılmıştı. "O efsaneyi herkes biliyor," dedi. "Rahip Atlantik Okyanusu'nun ortasında Herkül ya da bizim bildiğimiz adıyla Cebelitarık kayalarının batısında, aşağı yukarı Avustralya büyüklüğünde bir ada kıtanın yükseldiğini anlatmıştı. Atlantis binlerce yıl önce büyük bir felaketten sonra parçalanmış ve denize gömülüp yok olmuştu. İnsanları meraklandıran bir bulmaca, bugüne kadar da tarihçiler hep yalanladılar. Ben şahsen tarihçilere katılıyorum, yani Atlantis, bilimkurgu türünün çok eski bir hikâyesi." "Belki de bu tamamen uydurma bir hikâye değildi." Yaeger kaşlarını kaldırarak Max'a baktı. Dokuz bin yıl önce, kayıp bir kıtanın Atlantik Okyanusu'nun gözden kaybolduğunu kanıtlayacak jeolojik bir bulgu kesinlikle yok. Böyle bir kıta asla var olmadı. Özellikle de Kuzey Afrika ile Karayipler arasında bir yerde kesinlikle kayıp bir kıta yok. Ancak efsane ile bugün Santorini adıyla bilinen Thera Adası'nda yanardağ patlaması sonucu meydana gelen deprem ve su taşkınlarının Girit'teki büyük Minet uygarlığım yerle bir etmesi arasında bir bağlantı kurulduğu kabul ediliyor."</p>

  <p>"Demek sen Plato'nun Critias ve Timaeus isimli eserinde çizdiği Atlantis portresinin tamamen düş ürünü olduğunu düşünüyorsun, öyle mi?"</p>

  <p>Yaeger bilgisayara bilgi verdi. "Portre değil, Max. Plato, öyküyü diyaloglar şeklinde anlattı, bu da eski Yunanda çok yaygın bir yöntemdi. Yazar öyküyü bir üçüncü kişiye anlattırmıyor, okura iki veya daha fazla anlatıcı aracılığıyla sunuyor, anlatıcılardan biri diğerine soru soruyor, öbürü de cevap veriyordu. Ve evet, Plato, Atlantis'i icat etti. Gelecek kuşakların bu uydurmaya inanacaklarını, bu konuyla ilgili belki bin kitap yazacaklarını ve hiç durmadan konuyu tartışacaklarını biliyordu."</p>

  <p>Max, "Sen katı bir adamsın, Yaeger," dedi. "Herhalde şu ünlü Edgar Cayce'nin kehanetlerine de inanmıyor olmalısın." Yaeger ağır ağır başını salladı. "Cayce, Atlantis'in Karayipler'de kaybolup tekrar ortaya çıkışını gördüğünü iddia ediyordu. Eğer o bölgede gelişmiş bir uygarlık var olsaydı, yüzlerce adada mutlaka bazı ipuçları bulunurdu. Fakat bugüne kadar eski kültürden kalma bir çanak bile ele geçmedi."</p>

  <p>“Ya Bimini yakınlarında bir denizaltı yolu oluşturan büyük taş bloklara ne buyrulur?"</p>

  <p>"O da denizlerde bulunabilen jeolojik oluşumlardan başka bir şey değil."</p>

  <p>"Peki Jamaica yakınlarında deniz dibinde bulunan taş sütunlar neyin nesi?"</p>

  <p>"Onların da bir yük gemisiyle tahta fıçılar içinde taşınan çimento olduğu, gemi batınca çimentonun suyla karışıp betonlaştığı ve de tahta fıçıların da parçalanıp yok oldukları kanıtlanmıştı. Gerçeklerle yüzleş Max, Atlantis bir mit."</p>

  <p>"Sen içi geçmiş bir ihtiyarsın, Hiram. Bunu biliyor musun?"</p>

  <p>"Ben sadece olanları söylüyorum," diye Yaeger mırıldandı. "Bazı hayalperestlerin ortaya attıkları roket gemilerine ve çöp arıtma tesislerine sahip gelişmiş bazı eski uygarlık masallarına inanmıyorum. "</p>

  <p>Max sert bir sesle, "Ah, işte pürüz de bu," dedi. "Atlantis, Leonardo da Vinci'lerin, Thomas Edison'ların yaşadıkları, Plato'nun tarif ettiği gibi kanallarla çevrili muazzam bir ada kıta değil. Benim edindiğim bilgiye göre, eski insanlar, küçük denizci uluslarmış. Eski Mısırlılar piramitleri İnşa etmeden dört bin yıl önce dünyayı dolaşıp haritasını çıkarmışlar. Onlar denizleri fethettiler. Akıntıları nasıl kullanacaklarını biliyorlardı ve usta denizci olmalarını sağlayan muazzam matematik ve astronomi bilgisine sahiptiler. Bir liman kentleri zinciri oluşturdular ve madencilik yapıp, çıkardıkları madenleri satarak bir ticaret imparatorluğu oluşturdular. Aynı milenyumda yaşayan ve daha yüksek seviyede olan diğer insanların aksine bunlar göçebeydiler ve o büyük felaketi atlatabildiler. Denizcilerin şansı yoktu, dev gelgit dalgaları onları yuttu ve hiç iz bırakmadan kayboldular. Onların kur­dukları liman kentleri, şimdi denizin derinliklerinde yüzlerce metre çamurun altın da gömülü."</p>

  <p>Yaeger şaşkınlığını gizlemeden, "Sen bütün bunları dünden beri yaptığın çalışmalar sayesinde mi öğrendin?"</p>

  <p>Max, "Ben oturup pineklemiyorum," dedi. 'Yani içimdeki mekanizmayı paslatmaya da niyetim yok." "Max, sen bir virtüözsün."</p>

  <p>"Canım hiç de o kadar önemli değil. Ayrıca beni yaratan da sensin."</p>

  <p>"Sen bana o kadar çok bilgi verdin ki, bunların hepsini hazmetmem mümkün değil."</p>

  <p>"Hadi, evine git, Hiram. Karını ve kızlarını sinemaya götür. Ben çiplerimi çalıştırırken sen de gece güzel bir uyku çek. Sonra da yarın sabah, masana oturduğun zaman, sana öyle bilgiler aktaracağım ki, aklın başından gidecek."</p>

  <h3 id="sigil_toc_id_26">24</h3>

  <p>Pat mezar odasındaki yazılan ve garip dünya haritalarının fotoğraflarını çektikten sonra Giordino'yla birlikte uçağa bindirilip Cape Town'a getirildi ve burada yeni ameliyattan çıkan Rudi Gunn'ı hastanede ziyaret ettiler. Gunn hastane yetkililerinin emirlerini hiçe sayıp, Giordino'yu onu bir uçakla Güney Afrika'dan kaçırmakla görevlendirdi. Giordino bu görevi sevinerek kabul etti. Pat'in de yardımlarıyla NUMA'nın o ufak tefek ama güçlü müdürünü hastanenin zemin katında doktorların ve hemşirelerin arasından geçirip dışarı çıkardılar. Hastanenin önünde bekleyen limuzine bindirdiler ve son hızla kentin hava limanına gittiler. Burada NUMA'nın yöneticilere tahsis ettiği bir jet uçağı hepsini Washington'a götürmek için bekliyordu.</p>

  <p>Pitt, Dr. Hatfield ve SEAL ekibiyle kalmıştı. Hep birlikte bulunan eski eserleri büyük bir dikkatle paketleyip helikopterle St. Paul Adası çevresinde bekleyen NUMA'ya ait bir deniz dibi araştırma gemisine taşıdılar. Hatfield mumyaların üzerlerine titriyordu. Onları Stanford</p>

  <p>Üniversitesi'ndeki laboratuvarına taşımak üzere gemiden aldığı battaniyelerle güzelce sarmış, büyük bir dikkatle tahta sandıklara yerleştirmişti.</p>

  <p>Son mumya da NUMA helikopterine taşındıktan sonra Hatfield de gemiye kadar kısa bir yolculuk yapmak için helikoptere bindi. Pitt dönüp Teğmen Jacobs ile tokalaştı. “Yardımlarınıza teşekkür ederim, teğmen ve lütfen adamlarınıza da benim adıma teşekkür edin. Siz olmadan bu işi asla başaramazdık."</p>

  <p>Jacobs gülümseyerek, "Bize eski mumyalara bakıcılık yapma görevi pek sık verilmiyor. Doğrusu teröristlerin mumyaları bizden geri almaya kalkışmamalarına biraz da üzüldüm diyebilirim."</p>

  <p>"Ben o insanların kelimenin tam anlamıyla terörist sayılacaklarını düşünmüyorum. "</p>

  <p>"Ne ad verirseniz verin, katil her zaman katildir."</p>

  <p>"Siz Amerika'ya geri mi dönüyorsunuz?"</p>

  <p>Jacobs başını salladı. "Sizin arkadaşlarınızın ustaca temizledikleri saldırganların cesetlerini incelenmek ve de mümkünse kimliklerinin saptanması için Washington DC'de Walter Reed Hastanesi'ne götürmemizi emrettiler." Pitt, "Size iyi şanslar," dedi.</p>

  <p>Jacobs bir selam çaktı. "Belki bir gün, yine bir yerde karşılaşırız."</p>

  <p>"Eğer bir daha buluşacaksak, bunun Tahiti'de bir plajda olmasını tercih ederim."</p>

  <p>Pitt hiç dinmek bilmeyen yağmurun altında durup bir eğik motorlu uçağa denizcilerin binişlerini seyretti. Uçak alçaktaki bir bulut yığınının içinde gözden kaybolduğunda Pitt hâlâ orada duruyordu. Şimdi o adadaki tek insandı.</p>

  <p>Pitt boş kalan mezar odasına geri döndü ve duvardaki dünya haritasına son bir kez daha baktı. Spot lambaları kaldırılmıştı, bu nedenle haritayı görmek için el fenerini yaktı.</p>

  <p>Dokuz bin yıl önce, dünyanın haritalarını bu derece doğru çıkarabilen eski haritacılar kimlerdi? O adamlar, nasıl olup da Antarktika daha o muazzam buz yığınlarının altına gömülmeden önce, haritasını çıkarmışlardı? Acaba Güney Kutbu birkaç bin yıl önce daha ılıman bir iklime mi sahipti? Antarktika'da o zamanlar insanlar yaşayabiliyor muydu?</p>

  <p>Buzlanmamış bir Antarktika mantığa ters düşen tek şey değildi. Pitt diğerlerine hiç sözünü etmemişti ama öbür kıtaların ve Avustralya'nın duruşları da onun canını sıkmıştı. Kıtalar bulunmaları gereken yerlerde değildiler. Pitt'in gördüğü kadarıyla Amerika kıtaları, Avrupa ve Asya, aslında bulunmaları gereken yerden aşağı yukarı iki bin mil kuzeydeydiler. Kıyı çizgilerini inanılmaz bir doğrulukla saptayan o eski insanlar neden kıtaları dünyanın çapına göre bulunmaları gereken yerlerden çok uzaklara yerleştirmişlerdi? Bunları fark etmek, Pitt'in zihnini karıştırdı.</p>

  <p>Denizcilerin, bilimsel yetenek konusunda, onları izleyen kültürel ırklardan ve uygarlıklardan çok daha ilerde oldukları kesindi. Ayrıca onların dönemi, yazı ve iletişim konusunda da binlerce yıl sonra gelen insanlarınkinden çok daha fazla gelişmişti. Acaba bu insanlar, zaman içinde sürekli hareket eden denizinden ötelere, bir taşın üzerine hiç yok olmayacak şekilde kazınmış ne gibi bir mesajı iletmeye çalışmışlardı? Bir umut mesajı mı, yoksa gelecekteki doğal felaketlere yönelik bir uyarı mı?</p>

  <p>Pitt'in zihnini karıştıran düşünceler, tünele kadar gelen motor gürültüsüy-le yarıda kesildi, helikopter, onu alıp araştırma gemisine götürmek için geri geliyordu. Pitt isteksiz bir tavırla, fenerini söndürürken o düşünceleri de aklından çıkardı ve karanlık odadan dışarı yürüdü.</p>

  <p>Pitt hükümetin ona bir uçak göndermesini beklemeden, Cape Town'dan johannesburg'a uçtu ve oradan da bir Güney Afrika Havayolları uçağıyla Washington’a döndü. Yolculuğun büyük bir bölümünü uyuyarak geçirdi. Uçak yakıt ikmali için Kanarya Adaları'na indiği zaman bacaklarını hareket ettirmiş olmak için kısa bir yürüyüş yaptı. Pitt, Dulles Havaalanı'nın terminalinden çıktığında vakit gece yarısına yaklaşmıştı. Kaldırımın kenarında bekleyen 1936 model gıcır gıcır bir Ford Kabriyole'nin onu beklediğini görünce bu hoş sürprize pek sevindi. Araba, sanki 1950'li yıllarda California'dan gelmiş gibiydi. Arabanın gövdesi metalik kestane rengindeydi. Çamurlukları 1936 model De Soto arabalarınki gibiydi, Öndeki tekerlekler disklerle örtülmüştü, arkadakiler de örtülüydü. Öndeki koltuklar bisküvit rengi deri kaplıydı. Bu çok şık görünen arabanın V-8 motoru tamamen yenilenmiş ve 225 beygir gücüne ulaştırılmıştı. Arabaya elli yıllık Columbia vites sistemi yerleştirilmişti. Araba, yoldan geçenlerin başlarını döndürmese bile direksiyon başında oturan kadın da en az araba kadar etkileyiciydi. Uzun tarçın kırmızısı saçlarını havaalanından esen rüzgârdan, rengârenk bir eşarp koruyordu. Bu kadının yüz hatları bir mankeninki kadar düzgündü, dudakları dolgundu, kısa, düzgün bir burnu ve çok cana yakın görünen menekşe rengi gözleri vardı. Genç kadın kurumaya başlayan yaprak kahverengisi balıkçı yaka bir kazak giymişti, yün tüvit pantolonu ve etekleri dizlerine kadar uzayan paltosu vardı.</p>

  <p>Colorado'dan kongre üyesi Loren Smith tatlı tatlı gülümsedi. "Acaba kaç kez seni böyle karşılayıp 'evine hoş geldin, denizci' dedim." Pitt yıllardır beraber olduğu sevgilisinin yoğun çalışma programına rağmen, kendi koleksiyonundaki arabalardan biriyle onu karşılamak için havaalanına gelmesine pek sevinmişti, "Benim hatırladığım kadarıyla en az sekiz kez," diye cevap verdi.</p>

  <p>Pitt çantasını arka koltuğa attı, sonra şoför koltuğunun yanına geçti. Eğilip genç kadını öptü, uzun bir süre onu kollarının arasında tuttu. Pitt sonunda geri çekilip genç kadını serbest bırakınca Loren soluk soluğa kalmıştı. "Dikkat et. Benim de sonum Clinton'ınki gibi olmasın.Halk, kadın politikacıların aşk serüvenlerine alkış tutuyor."</p>

  <p>Loren kontak anahtarını çevirirken, "Bu senin düşüncen," dedi. Kontak anahtarının bir hareketiyle motor çalışmaya başladı, egzoz borularından boğuk bir ses duyuldu. "Nereye gideceksin? Hangarına mı?"</p>

  <p>"Hayır, bir dakikalığına NUMA karargâhına uğrayacağım, bilgisayarımda Hiram Yaeger'den üzerinde birlikte çalıştığımız programla ilgili bir mesaj var mı diye bakacağım."</p>

  <p>"Bu ülkede yaşayıp da evinde bilgisayar bulundurmayan tek bekâr erkek sen olmalısın."</p>

  <p>Pitt ciddileşerek, "Evimde bilgisayar bulunmasını istemiyorum," dedi. "o kadar çok projeyle uğraşmak zorundayım ki bir de İnternette dolaşıp e-mail'lere cevap vermek için zaman harcayamam." Loren arabayı kente giden geniş yola döndürdü. Pitt hiç konuşmuyordu ve projektörlerle aydınlatılan Washington anıtı karşıda göründüğünde, düşün-çelere dalmış gitmişti. Loren, onu çok iyi tanıdığı için Pitt'i kendi haline bırakmıştı. Zaten birkaç dakika içinde daldığı düşüncelerden sıyrılacaktı.</p>

  <p>Pitt nihayet, "Kongre'de yeni bir şeyler var mı?"</p>

  <p>"Bu, sanki senin çok umurunda... "</p>

  <p>"Durum o kadar sıkıcı mı?"</p>

  <p>"Bütçe tartışmaları bir kızın cinsel isteklerini kamçılamaz ki." Loren bu sözleri sert bir sesle söylemişti, sonra ses tonunu biraz daha yumuşattı. "Duyduğuma göre Rudi Gunn ağır yaralanmış."</p>

  <p>"Güney Afrika'da uzmanlık dalı kemikleri yeniden şekillendirmek olan cerrah çok başarılı bir iş yaptı. Rudi birkaç ay topallayacak ama bu durum onun masa başından NUMA operasyonlarını yönetmesine engel olmayacak."</p>

  <p>"Al, senin Antarktika'da çok sıkıntı çektiğini söyledi."</p>

  <p>"Yok canım. Benimkisi onların, Alcatraz Adası'nın bile yanında botanik bahçesi gibi kalan kayalıklarda çektikleri sıkıntının yanında hiç kalır."</p>

  <p>Pitt başını yana çevirdi, gözlerinde düşünceli bir ifadeyle sordu. "Sen Uluslararası Ticari İlişkiler Komitesi'ndesin değil mi?"</p>

  <p>"Evet, öyle."</p>

  <p>"Peki, Arjantin'deki büyük şirketlerden herhangi birini biliyor musun?"</p>

  <p>"Birkaç kez Arjantin'e gittim, onların maliye ve ticaret bakanlarıyla tanıştım. Neden soruyorsun?" dedi.</p>

  <p>"Peki, kendine Yeni Kader Şirketi ya da Dördüncü İmparatorluk Şirketi adını veren bir kuruluştan söz edildiğini hiç duydun mu?" Loren bir iki saniye düşündükten sonra, "Bir keresinde Buenos Aires'de bir ticaret toplantısı sırasında Kader Yatırım adında bir kuruluşun yönetim kurulu başkanıyla tanışmıştım. Eğer doğru hatırlıyorsam, adamın adı Karl Wolf’du."</p>

  <p>Pitt sordu. "Bu karşılaşma ne kadar zaman önce gerçekleşti?" "Yaklaşık dört yıl kadar oldu." "İsimleri çok iyi hatırlıyorsun."</p>

  <p>"Karl Wolf çok yakışıklı ve zarif bir adamdı, kadınları çok etkileyen türdendi. Kadınlar, böyle erkekleri unutmazlar."</p>

  <p>"Eee, öyleyse neden hâlâ benim çevremde dolanıyorsun?" Loren, Pitt'e yan gözle bakıp baştan çıkarıcı bir gülümsemeyle, "Kadınlar aynı zamanda incelikten yoksun, kaba ve cinselliği simgeleyen erkeklere de Kapılırlar."</p>

  <p>' "Kaba ve cinselliği simgeleyen, işte bu benim." Pitt böyle dedikten sonra kolunu genç kadının boynuna dolayıp kulak memesini ısırdı. Loren hemen başını çekti. "Araba kullanırken bunları yapma." Pitt, genç kadının sağ dizini şefkatle sıktı ve rahatlamış bir halde koltuğuna kendini bıraktı. Serin ilkbahar gecesinde yeni yeni tomurcuklanmaya başlamış ağaç dallarının arasından parıldayan yıldızlara baktı. Karl Wolf. Pitt bu ismi içinden tekrarladı. Bunun tam bir Alman ismi olduğuna karar verdi. Hiçbir sonuca varamasalar da, Kader Yatırım'ı araştırmaya değerdi.</p>

  <p>Loren arabayı gayet iyi kullanıyordu. Sabahın o erken saatinde hâlâ yollarda olan birkaç arabayı geçip NUMA karargâhının yeraltı parkına giden yola saptı. Bir görevli nöbetçi kulübesinden çıktı ve Pitt'i tanıyınca eliyle geçmesini işaret etti, bir yandan da eski Ford arabaya hayran hayran baktı. Ana park yerinde sadece üç araba daha vardı. Loren görevli arabayı asansörlerin yanında durdurdu ve lambaları söndürüp motoru stop ettirdi.</p>

  <p>Loren sordu. "Seninle gelmemi ister misin?"</p>

  <p>Pitt arabadan çıkarken, "Benim işim sadece birkaç dakika sürer," dedi.</p>

  <p>Asansörle ana lobiye geçti ve burada güvenlik masasında oturan adama kimliğini gösterdi. Masanın çevresinde binanın değişik bölümlerini görüntüleyen monitörler vardı.</p>

  <p>Güvenlik görevlisi, "Geç vakte kadar çalışacak mısınız?" diye sordu. Pitt esnememek için kendini zorlayarak, "Sadece şöyle bir uğradım," dedi.</p>

  <p>Pitt asansörle kendi bürosuna gitmeden önce, önsezisine uyarak onuncu katta asansörden indi. Hisleri onu yanıltmamıştı; Hiram Yaeger hâlâ ışıklarını söndürmemişti. Pitt adamın özel dünyasına girerken o da başını kaldırıp baktı, uykusuzluktan gözleri kızarmıştı. Yaeger yerinden kalktı. "Dirk," diye mırıldanıp tokalaştı. "Gecenin bu saatinde buralara geleceğini sanmıyordum."</p>

  <p>"Dr. O'Connell ile birlikte şu antika pislikten neler çıkarabildiğinizi görmek istedim."</p>

  <p>Max, "Adi benzetmelerden nefret ederim," dedi Yaeger şakacıktan tedirgin olmuş gibi görünerek, "Yeterince konuştun," dedi. Sonra Pitt'e döndü. "Son bulgularımızla ilgili bir raporu bu akşam saatında Amiral Sandecker'in masasına bıraktım."</p>

  <p>"O raporu ödünç alayım. Yarın sabah ilk İşim onu geri getirmek olur."</p>

  <p>"Acele etmene gerek yok. Amiral, öğleye kadar Ulusal Okyanus ve Atmosfer Kurumu'nun müdürüyle toplantıda olacak." Pitt, "Sen de evinde, karın ve kızlarınla beraber olmalıydın," dedi. Yaeger yorgun gözlerini ovuşturarak, "Dr. O'Connell ile geç saatlere kadar çalıştık," dedi. "Ama onu kaçırdın, az önce gitti."</p>

  <p>"Dr. O'Connell, yolculuktan sonra hiç dinlenmeden buraya gelip çalıştı mı?" diye Pitt hayretle sordu.</p>

  <p>"O gerçekten harika bir kadın. Eğer evli olmasaydım, onun önünde şapkamı çıkarıp diz çökerdim."</p>

  <p>"Sen hep akademik kadınlara karşı ilgi duymuşsundur."</p>

  <p>"Her zaman zekânın güzellikten daha önemli olduğunu söylerim."</p>

  <p>"Senin raporuna göz atmadan önce bana söyleyebileceğin bir şey var mı?"</p>

  <p>Yaeger, "Gerçekten şaşırtıcı bir öykü," dedi. Max da ekledi. "Bunu ben de onaylıyorum."</p>

  <p>Yaeger bilgisayarı kapatmadan önce sinirli bir sesle, "Bu özel bir konuşma," dedi. Yaeger daha sonra ayağa kalkıp gerindi. "Elimizdeki bilgi, kayıtlı tarihin başlamasından çok önce yaşamış denizci insanların inanılmaz serüvenleri. Bu insanlar dünyaya bir kuyrukluyıldız çarpıp da dev dalgalar dünyanın her tarafında kurdukları liman şehirlerini yutunca, yok olmuşlar. O insanlar unutulmuş bir çağda ve bizim bugün bildiğimizden çok farklı bir dünyada yaşayıp öldüler."</p>

  <p>Pitt, "Amiralle yaptığım son görüşmede, Atlantis efsanesini konu dışı bırakmadı," dedi.</p>

  <p>Yaeger ciddi bir ifadeyle, "Atlantik Okyanusu'nun ortasında kayıp bir kıta pekâlâ uygun gelmiyor," dedi. "Fakat bir denizci uluslar topluluğunun var olduğu, o insanların denizlerin hepsini dolaştıkları ve her kıtanın haritasını çıkardıkları kesin." Yaeger susup Pitt'e baktı. "Pat'in çektiği o mezar odadaki yazıların ve tavandaki haritanın fotoğrafları laboratuvarda. Fotoğraflar, yarın sabah erkenden elimde olacak ve bilgisayarda incelemeye başlayacağım." Pitt, "O haritada kıtalar, bugünkü durumlarından çok farklı biçimde yer almış," dedi.</p>

  <p>Yaeger'in kan çanağına dönmüş gözlerinde düşünceli bir ifade vardı. "Ben artık o dönemde dünyanın, bir kuyrukluyıldızın çarpmasından çok daha büyük bir felaketle karşılaştığını düşünmeye başladım. Adamlarımın son on y1' içinde yaptıkları jeolojik çalışmaları gözden geçirdim. Buzul Çağı denizde çılgınca hareketlilikten sonra birdenbire noktalanmış. Deniz seviyesi, dokuz bin yıl öncekine göre yüz metre daha yüksekte."</p>

  <p>"Bu da, Atlantis'lilerin inşa ettikleri binaları ve de başka yapıları, suların öylece altına indirmiş olmalı."</p>

  <p>"Denizin dibindeki çamurlara gömülmek de cabası."</p>

  <p>Pitt, "O insanlar kendilerini Atlantis'liler olarak mı tanımlıyorlardı?" diye</p>

  <p>"O kelimenin anlamını bildiklerini pek sanmıyorum. Atlantis Yunanca bir Kelime ve Atlas'ın kızı anlamına geliyor. Plato sayesinde, tarihten önceki dünyanın adı olarak çağlar boyunca unutulmadı. Bugün, okuma bilen ve bilmeyen herkes Atlantis'i biliyor. Tatil yörelerindeki otellerden, teknoloji ve mali şirketlere, eski eşya satılan mağazalara, yüzme havuzu yapımcılarına, şaraplar ve yiyecek türlerine kadar akla gelebilecek her şeye Atlantis adı veriliyor. Kayıp kıta hakkında sayısız kitap ve makale yazıldı. Aynı zamanda, sinema ve televizyon filmlerine de konu oldu. Fakat şimdiye kadar Noel Baba'ya, UFO'lara ve diğer doğaüstü unsurlara inananlar haricindekiler Atlantis'in sadece Plato'nun ortaya attığı bir uydurma hikâyeden ibaret olduğunu düşünüyorlardı. "</p>

  <p>Pitt kapıya kadar yürüdü sonra geri döndü. "Acaba insanlar, böyle bir uygarlığın gerçekten var olduğunu öğrendikleri zaman ne diyecekler, merak ediyorum."</p>

  <p>Yaeger gülümsedi. "Pek çoğu, 'ben size söylemiştim' diyecek."</p>

  <p>Pitt, Yaeger'in yanından ayrılıp da asansörle NUMA'nın yönetici bürolarına gitmeye hazırlanırken, Amiral Sandecker'in dairesine giden koridordaki ışıkların iyice kısılmış olduğunu fark etti. Işıkların hâlâ yanıyor olması garipti, fakat Pitt lambaların iyice kısılmaları için pek çok nedenin bulunabileceğini düşündü. Koridorun sonuna gelince, camlı kapıyı itip amiralin çalışma odasının dışındaki giriş bölümüne geçti. Pitt amiralin sekreteri Julie Wolffun masasının önünden geçerken burnuna portakal çiçeği kokusu geldi.</p>

  <p>Pitt kapının önünde duraladı ve ışığı yakmak için düğmeye bastı. İşte o sırada bir karaltı, gölgelerin arasından fırlayıp Pitt'e saldırdı. Pitt hemen iki büklüm oldu ama bunu yapmakta geç kalmıştı. Saldırganın başı olanca hızıyla Pitt'in karnına bir darbe indirdi. Pitt sendeleyerek geri geri gitti, ayakta durabiliyordu ama iki büklüm olmuştu ve nefes alamıyordu. Saldırganı son bir hamleyle yakalamak istedi. Fakat adam Pitt'in kolunu büküverdi. i Pitt bir kolunu böğründe tutup zorlukla soluk alırken, elektrik düğmesini buldu ve ışıkları yaktı. Sandecker'in masasına şöyle bir göz atmak, saldırgan'ın amacının ne olduğunu anlamasına yetti. Amiral masasını temiz ve düzenli tutmaya hastalık derecesinde meraklıydı. Amiral her gece Watergate binasındaki dairesine gitmeden önce kâğıtları ve dosyaları büyük bir dikkatle çekmecelere kaldırırdı. Masanın üzeri boştu. Yaeger'in eski denizcilerle ilgili raporu masanın üzerinde değildi.</p>

  <p>Pitt sanki midesine kocaman bir düğüm atılmış gibi, büyük bir sıkıntı hissederek asansörlere koştu. Hırsızın bindiği asansör aşağıya iniyordu; öbür asansör bir kat aşağıdaydı. Pitt çılgın gibi düğmeye bastı ve derin soluklar alarak asansörü bekledi. Asansörün kapıları açılır açılmaz kendini içeri attı ve park yerine inmek için düğmeye bastı. Asansör hiç durmadan çarçabuk park yerine indi. Pitt içinden Otis asansör firmasına teşekkür etti.</p>

  <p>Kapılar iyice açılmadan Pitt dışarı fırlamıştı ve iki kırmızı stop lambası çıkış rampasında gözden kaybolurken o da park yerine ulaşmıştı. Hemen arabanın şoför kapısını açtı, Loren'i yana itip motoru çalıştırdı.</p>

  <p>Loren soran gözlerle adama baktı. "Bu telaşın sebebi nedir?" Pitt arabayı çalıştırıp vites değiştirdikten sonra gaz pedalına basarken, "Az önce buradan giden adamı gördün mü?" diye sordu.</p>

  <p>"Giden erkek değildi, deri pantolon takım üzerine uzun bir kürk manto giymiş bir kadındı."</p>

  <p>Ford arabanın motoru kükrerken ve tekerlekleri kulakları sağır eden gürültü fark ettiğini düşündü. Rampadan yukarı yıldırım hızıyla çıkarken, Pitt birden frenlere bastı ve nöbetçi kulübesinin önünde arabayı durdurdu. Nöbetçi yolun kenarında durmuş, uzaklara bakıyordu. Pitt bağırdı. "Hangi yöne gittiler?"</p>

  <p>"Onları durdurmama fırsat kalmadan yanımdan geçip gittiler." Güvenlik görevlisi afallamış bir halde karşılık verdi. "Park yolundan güneye döndüler. Polisi arayayım mı?"</p>

  <p>Pitt öfkeyle, "Hemen ara," diye bağırdı, sonra arabayı yola çıkardı ve bir sokak ötedeki Washington Memorial Parkway'e doğru yöneldi. Pitt bu arada Loren'e de aksi aksi, "Ne tür bir arabaydı?" diye sordu. "Siyah bir Chrysler 300M serisinden, motoru 253 beygir gücü olan bir araba. Sekiz saniyede sıfırdan saatte elli mile çıkabilir." Pitt şaşkın şaşkın, "Sen o arabanın tüm özelliklerini biliyor musun?" diye sordu.</p>

  <p>Loren, "Bilmem gerekir," diye kestirip attı. "Unuttun mu, o arabanın bir eşine sahibim."</p>

  <p>"Şaşkınlıktan olacak, aklımdan çıkmış işte."</p>

  <p>Loren motorun gürültüsü arasından sesini duyurmak için bağırdı. "Bu arabanın beygir gücü ne kadar?"</p>

  <p>Pitt, park yoluna girerken vites değiştirdi. "Sanırım 225."</p>

  <p>"Sen yaya kaldın demektir."</p>

  <p>"Bizim ağırlığımızın aşağı yukarı beş yüz kilo daha az olduğunu hesaba katarsan, farklı düşünürsün." Pitt, Ford arabayı vites değiştirerek sürerken elinden geldiğince sakin olmaya çalıştı. "Bizim hırsızın hızı daha fazla olabilir bize göre dönemeçleri daha da kolay geçebilir ama ben onu kıstırabilirim." Sabahın birinde yolda trafik sıkışık değildi. Pitt çok geçmeden park yolunun lambalarının ışığı altında Chrysler 300M'yi görebildi ve ona yetişmek için hm artırdı. Arabanın sürücüsü hız sınırından 20 mil fazla hızla yol alıyordu, fakat arabanın gücünü fazla zorlamamaya da dikkat ediyordu. Sürücü arabayı sağdaki boş şeride geçirdi, onu NUMA binasından bir arabanın takip etmesinden çok başının polisle derde girmesinden korkar gibiydi. Ford daha yeni olan öbür arabaya yüz elli metre kadar yaklaştığı sırada, Pitt yavaşlamaya başladı. Görünmek istemediği için diğer arabaların arkasına girdi. Peşine düştüğü hırsızın onu fark etmemiş olduğunu düşünerek kendine güvenmeye başlamıştı, fakat o sırada Chrysler araba sert bir dönüşle Fran-Scott Key köprüsüne yöneldi. Araba, Potomac Nehri'nln öbür kıyısına vataki bölüme geçti ve köşeyi büyük bir hızla döndü. Loren arabanın kelebek camından içeri dolan soğuk rüzgârın etkisiyle titreyerek, "Galiba kadın seni mat edecek," dedi. Pitt oyunu kaybetmiş olmanın verdiği şaşkınlıkla, "Kadın çok zeki," dedi. Sonra direksiyonu çevirip Ford arabaya doksan derecelik bir dönüş yaptırdı. Bu kadın düz yolda hızla kaçmak yerine, onun hangi yöne gittiğini görmemize imkân kalmayıncaya kadar her köşeyi dönerek mesafe kazanmaya bakıyor."</p>

  <p>Bu tam bir kedi-fare oyunu olmuştu. Yedi sokak ötede arabalar arasındaki mesafe hâlâ değişmemişti. Ne birbirlerine yaklaşabiliyorlardı ne de aralarındaki mesafe değişiyordu. Pitt direksiyonu sımsıkı tutarak homurdandı. "Bu da yeni bir şaşırtmaca."</p>

  <p>"Ne demek istiyorsun?"</p>

  <p>Pitt sırıtarak genç kadına baktı. "İlk kez, takip işini yapanın ben olduğumu hatırladım."</p>

  <p>Loren sanki bir kaza anında kendini dışarı atmak istermişçesine kapının kolunu sıkı sıkı tutmuştu. "Bu iş bütün gece devam edebilir," dedi.</p>

  <p>Pitt arabayı sert bir şekilde döndürürken, "Ya da birimizin yakıtı tükeninceye kadar," dedi.</p>

  <p>"Bu yoldan bir kez geçmemiş miydik?"</p>

  <p>"Evet, geçtik."</p>

  <p>Pitt öbür köşeyi dönerken, Chrysler arabanın etrafında ağaçlar bulunan birkaç tuğla binadan birinin önünde aniden durduğunu gördü. Pitt, Chrysler'in aniden yanında durduğunda arabayı kullanan kişi karanlık binaya girmişti bile.</p>

  <p>Loren arabanın radyatöründen çıkan dumanları işaret ederek, "iyi ki yarışı bırakmış," dedi.</p>

  <p>Pitt karanlık eve bakarak, "Bir tuzak olmadıkça, kadının yarışı bırakmak isteyeceğini hiç sanmam," dedi.</p>

  <p>"Şimdi ne yapacağız, şerif? Polislikten vaz mı geçeceğiz?"</p>

  <p>Pitt, Loren'e şeytanca bir bakış fırlattı. "Hayır, sen gidip kapıyı çalacaksın."</p>

  <p>Loren, Pitt'e baktı, yakındaki sokak lambasından gelen ışığın altında genç kadının yüzündeki şaşkın ifade görülüyordu. "Ah, ne demezsin, hemen giderim."</p>

  <p>"Senin reddedeceğini düşünmüştüm." Pitt kapıyı açtı ve arabadan indi. "Al, bu benim Globestar telefonum. Eğer on dakika içinde geri dönmezsem polisi ara, sonra Amiral Sandecker'e bilgi ver. Gölgelerin arasında en küçük bir kıpırtı olursa ya da bir gürültü duyarsan, hemen arabadan çık. Anladın mı?"</p>

  <p>"Neden polisi şimdi çağırıp hırsızlığı bildirmiyoruz?"</p>

  <p>"Çünkü ben herkesten önce orada olmak istiyorum."</p>

  <p>"Silahlı mısın?"</p>

  <p>Pitt'in dudakları bir gülümsemeyle aralandı. "Antika bir arabada silah taşıyan bir adam nerede görülmüş?" Arabanın torpido gözünü açıp bir el feneri aldı. "Bununla yetinmek zorundayım." Sonra eğildi, Loren'i öptü ve evin çevresini saran karanlıkta kayboldu. Pitt el fenerini kullanmadı. Kentin ışıkları ve sokak lambaları ona kaldırımdan yürüyüp evin arkasına gidebilmesi için yeterli aydınlığı sağlıyordu. Bina ürkütücü bir sessizliğe ve karanlığa gömülmüştü. Görebildiği kadarıyla bahçe çok düzgün ve bakımlıydı. Asma ve sarmaşıklarla kaplı tuğladan örülmüş yüksek duvarlar, bu evi iki yanındaki diğer evlerden ayırıyordu. O evler de karanlıktı, evlerin sakinleri yataklarında huzur içinde uyuyor olmalıydılar. Pitt evin bir güvenlik sisteminin var olduğundan yüzde doksan dokuz emindi, fakat çevrede kana susamış vahşi köpekler olmadıkça, kendini giz| e' meşine gerek yoktu. Hırsız ile arkadaşlarının ortaya çıkacaklarını umut ediyordu. İşte o zaman hangi tarafa sıçrayacağına karar verecekti. Arka kapıya gelince kapının ardına kadar açık olduğunu görmek onu şaşırttı. Sonunda hırsızın büyük bir hızla ön kapıdan içeri girdiğini ve arka kapıdan kaçtığını anladı ve sokağa açılan garaja doğru koşmaya başladı. Gecenin sessizliği birden bir motosikletin gürültüsüyle bozuldu. Pitt garajın kapısını telaşla açtı ve hızla içeri girdi. Eski model garaj kapıları dışa doğru açılıp yukarı kaldırılmıştı. Siyah kürk paltolu ve deri pantolon takımlı bir karaltı, motosikletin motorunu çalıştırmıştı ve Pitt, koşup üzerine atıldığı sırada o kadın da motosikleti hareket ettirmek üzereydi. Pitt kadına sımsıkı sarılıp onunla beraber yana düştü.</p>

  <p>Pitt, Loren'in saptamalarının doğru olduğunu hemen anlamıştı. Gövde bir erkeğinki kadar ağır ve sert değildi. İkisi birlikte garajın beton zeminine düşmüşlerdi. Pitt kadının üstündeydi. Motosiklet de yana devrildi ve beton zemin üzerinde daire çizerek dönmeye başladı. Motosikletin motoru stop edince, yerde yatan gövdelerin üzerine devrildi. Ön tekerleği, sürücünün başına çarptı, gidonları ise Pitt'in kalçasına saplanmıştı. Gerçi Pitt'in kemikleri kırılmamıştı ama gidonların neden olduğu bereler haftalarca kaybolmayacaktı. Pitt can acısı içinde dizlerinin üzerinde doğruldu ve kapının önünde düşürdüğü feneri buldu. Sürünerek fenerin yanına gitti, eline alıp ışığını yaktı ve yanında hareketsiz yatan sürücüye yöneltti. Sürücü başına kask geçirmeye zaman bulamamıştı ve uzun sarı saçlı başı açıktı. Pitt, kadının gövdesini çevirdi ve ışığı yüzüne tuttu. Kadının bir kaşının üzerinde şişlik vardı. Motosikletin ön tekerleği başına çarpınca bayılmıştı ama hâlâ yaşıyordu. Pitt öylesine afallamıştı ki, şimdiye kadar hiç titremeyen eli feneri tutamadı. Tıp mesleğinde, damarlara buz gibi soğuk su zerkedilmedikçe, kanın soğumayacağı kanıtlanmış bir gerçektir. Fakat Pitt donma derecesine gelmiş kanını pompalamak için kalbinin iki misli fazla çaba harcadığını hisseder gibi oldu. Geçirdiği şokun etkisiyle dizleri titriyordu, garajdaki hava da duyduğu dehşetin etkisiyle sanki ağırlaşıvermişti. Yerde, onun altında baygın yatan kişinin yabancısı değildi.</p>

  <p>U-gemisinde eliyle omzuna dokunan ölü kadının yüzüyle karşı karşıya olduğundan hiç kuşkusu yoktu.</p>

  <h3 id="sigil_toc_id_27">25</h3>

  <p>Üst düzey hükümet görevlilerinin çoğunun aksine, Amiral James Sandecker her zaman toplantılara ilk gelen kişi oluyordu. Amiral dosyaları inceleyip, toplantıyı başarıyla yönetmek isterdi. Bu alışkanlığı, donanmada filo operasyonlarını yönettiği dönemde edinmişti.</p>

  <p>Gerçi amiralin önemli ziyaretçiler, bilim adamları ve hükümet yetkililerini ağırlaması için emrine büyük bir toplantı salonu verilmişti ama küçük toplantılar için çalışma odasının yanındaki küçük toplantı salonunu kullanıyordu. Bu salon, Sandecker için, bir barınak içinde barınaktı, dinlendiriciydi ve zihnini daha iyi çalıştırmasını sağlıyordu. Üç buçuk metre uzunluğunda bir konferans masası, turkuvaz rengi bir halının üzerine konulmuştu ve masa deri kaplı sandalyelerle çevriliydi. Masa, Erie Gölü'nün dibinde yatan on dokuzuncu yüzyıldan kalma bir kalyondan çıkarılmıştı. Maun kaplı duvarda tarihin önemli deniz savaşlarından sahneleri konu alan tablolar asılıydı.</p>

  <p>Sandecker, NUMA'yı yardımsever bir diktatör gibi yönetiyordu, sertti ama emrinde çalışanlara büyük bir sadakatle bağlıydı. Ulusal Sualtı ve Denizcilik Kurumu'nu kurması için başkanlardan biri tarafından bizzat bu göreve atanmıştı. Amiral hiç yoktan, denizlerin altındaki her vadiyi, her tepeyi karış karış inceleyen iki bin kişinin çalıştığı dev bir kuruluş yaratmıştı. NUMA bilimsel projeleri sayesinde tüm dünyada saygı gören bir kuruluştu ve bütçeyle isteklerinin de Kongre tarafından geri çevrildiği pek görülmemişti.</p>

  <p>Amiral bir egzersiz çılgınıydı ve altmış iki yaşındaki vücudunda bir gram yağ yoktu. Orta boyluydu, alev rengi kızıl saçlarla çevrili ela gözlerle dünyaya bakıyordu ve Vandyke stili sakalı vardı. Pek seyrek içki içerdi, çoğunlukla da Washington'daki yemek davetlerinde eline kadeh alırdı. Amiralin tek büyük günahı, özel purolara olan düşkünlüğüydü. Bunlar Dominik Cumhuriyeti'nde yaşayan küçük bir aile tarafından amiralin isteklerine uygun bir şekilde sarılıp hazırlanırdı. Ziyaretçilerine asla puro ikram etmezdi. Giordino'nun aynı cins puroları içtiğini görmek onu fena halde rahatsız ediyor ve kuşkulandırıyordu, ancak özel puro stoklarında bir eksilme olduğunu da hiç saptayamamıştı.</p>

  <p>Amiral Sandecker masanın öbür ucunda oturuyordu ve Pitt ile Pat O'Connell içeri girince ayağa kalktı. Birkaç adım yürüdü ve Pitt'i sanki oğluymuş gibi hararetle karşıladı. Onunla tokalaşırken bir eliyle de omzunu tuttu. "Seni gördüğüme sevindim." Pitt de sevimli bir tavırla, "Kürkçü dükkânına dönmek her zaman zevk verici oluyor," dedi. Pitt için amiral ikinci bir baba gibiydi ve birbirlerine çok yakındılar.</p>

  <p>Sandecker, Pat'e döndü. "Lütfen, oturun doktor. Hiram ile ikinizin bana anlatacaklarınızı dinlemek için sabırsızlanıyorum." Çok geçmeden Giordino ile Yaeger de toplantıya katıldılar. Onları eski eserlerin tanımlanması ve incelenmesi konularında pek çok kitap yazmış olan tanınmış tarihçi Dr. John Stevens izledi. Stevens bir akademisyendi ve görünüşü de bunu kanıtlıyordu. Spor bir yün ceket altına kolsuz bir kazak giymişti ve göğüs cebinde bir pipo sallanıyordu. Toprağın altında solucan arayan bir kuş gibi başını sallama alışkanlığı vardı. Dr. Stevens yanında büyük bir plastik buzluk getirmişti, bunu sandalyesinin yanına, halının üzerine bıraktı. Sandecker önünde duran deniz kabuğundan yapılmış küllüğü çekip bir puro yaktı. Sonra gözlerini Giordino'ya çevirdi, projeler uzmanının da bir puro yakmasını bekler gibiydi. Giordino patronunun huzurunu kaçırmamaya karar verdi ve elinden geldiğince ciddi görünmeye gayret etti.</p>

  <p>Pitt, Yaeger ile Pat'in yüzlerindeki yorgun ve bitkin ifadeyi hemen fark etti.</p>

  <p>Sandecker hepsinin Pat ile Yaeger'den gelen rapora göz atmaya fırsat bulup bulmadıklarını sorarak tartışmayı başlattı. Giordino dışında hepsi sessizce başlarını salladılar. Giordino, "Bu raporu ilginç buldum," dedi. "Fakat bir bilim kurgu eseri olarak, Isaac Asimov ya da Ray Bradbury düzeyinde değil."</p>

  <p>Yaeger, Giordino'ya dik dik baktı. "Sizi temin ederim ki, bu bir bilim kurgu öyküsü değil."</p>

  <p>Pitt sordu. "Bu insanların kendilerine ne ad verdiklerini bulabildiniz mi? Onların uygarlıklarının Atlantis'den başka bir adı var mı?" Pat masada, önünde duran bir dosyayı açtı ve el yazısıyla yazılmış bir defter kâğıdı çıkardı. "Benim okuduklarımdan anlayabildiğim ve İngilizceye çevirebildiğim kadarıyla o denizci insanlar denizci eyaletler topluluğuna Amenes adını vermişler. Bu ad, Amirıiis diye okunuyor."</p>

  <p>Pitt ağır ağır tekrarladı. "Amenes. Kulağa Yunanca bir isim gibi geliyor."</p>

  <p>"Daha sonra Yunan ve Mısır dillerindeki terimlerin asılları olabilecek bazı kelimeleri ortaya çıkardım."</p>

  <p>Sandecker purosunu tarihçiye doğru uzattı. "Dr. Stevens, sanırım siz şu lav taşından yapılmış kafataslarını incelediniz değil mi?" "Evet, inceledim." Dr. Stevens yere eğildi ve buz kabını açtı, siyah kafa-taslarından birini çıkardı ve konferans masasında duran ipek bir yastığın üzerine koydu. Lav taşından yapılma kafatası, tavandan sarkan lambanın ışığı altında parıldıyordu. "Gerçekten harika bir eser. Amenes'in sanatçıları blok halindeki lav taşlarıyla çalışmaya başlamışlardı. Bu taşlarda en küçük bir pürüz göremezsiniz. Doksan ila yüz yıllık bir süre içinde, belki daha da uzun bir süre, kafatası elde yapılıyordu ve sanırım yüzeyi düzleştirmek için de lav taşı tozu kullanılıyordu. "</p>

  <p>Giordino sordu. "Neden çekiç kullanarak sert bir metali işlemediler acaba?"</p>

  <p>Stevens başını salladı. "Hiç alet kullanılmamış. Hiç çizik ve darbe izi yok. Lav taşı çok sert olmasına karşın çok da kolay parçalanır. Bir kayma, keskinin yanlış açıda kullanılması kafatasının parçalanmasına yeterdi. Şekil verme ve cilalama işi sanki mermer bir büst, araba cilasıyla parlatılmış gibi yapılmalıydı."</p>

  <p>"Modern gereçlerle böyle bir kafatası yapmak ne kadar sürer?" Stevens hafifçe gülümsedi. "Teknik bakımdan bu kafatasının tıpatıp benzerini yapmak aşağı yukarı imkânsız. Onu inceledikçe, böyle bir şeyin var olmaması gerektiğine iyice inanıyorum." Sandecker sordu. "Kafatasının alt kısmında, kaynağını belirten herhangi bir işaret var mı?"</p>

  <p>Stevens cevap verdi. "Hiçbir şey yok. Fakat size çok şaşırtıcı bir şeyi göstermeme izin verin." Dr. Stevens çok büyük bir dikkatle kafatasının üst kısmını döndürüp kaldırdı. Sonra da kafatasının içinden gayet muntazam yapılmış bir küre çıkardı. Küreyi iki eliyle tutup özel olarak hazırlanmış yastıklı bir tabana yerleştirdi.</p>

  <p>"Böylesine inanılmaz bir cismi yaratabilmek için gerekli olan ustalığın derecesini tahmin bile edemiyorum. Ancak kafatasını güçlü bir büyüteçle incelerken kafatasının üst kısmında çıplak gözle görülmesi imkânsız olan çizgiyi fark edebildim."</p>

  <p>Pat büyük bir şaşkınlık içinde, "Bu kesinlikle müthiş," dedi. Pitt, Stevens'e sordu. "Kürede oymalar var mı?"</p>

  <p>"Evet, dünyanın resmi kazınmış. Eğer daha iyi görmek istiyorsanız, yanımda bir büyüteç var."</p>

  <p>Stevens büyüteci Pitt'e verdi, o da yaklaşık bir beysbol topu büyüklüğündeki küre üzerinde yer alan çizgileri inceledi. Bir dakika sonra küreyi dikkatle Sandecker'in önüne bıraktı ve büyüteci de amirale verdi.</p>

  <p>Amiral küreyi incelerken Stevens, "Colorado'daki odada çekilen fotoğraflarla, St. Paul Adası'ndan gelenleri karşılaştırırken, kıtaların lav taşından yapılma küredekilerle tıpatıp aynı olduklarını anladım," dedi. Sandecker, "Yani?" dedi.</p>

  <p>"Eğer kıtaları ve Grönland ile Madagaskar gibi büyük adaları incelerseniz, onların dünyanın bugünkü coğrafyasına uymadıklarını görürsünüz." Pitt, "Farklılıkları ben de gördüm," dedi. Giordino kuşkucu eleman rolünü oynayarak, "Bu neyi kanıtlıyor?" diye sordu. "Yani ilkel ve hatalarla dolu bir harita olmasının dışında?" "ilkel mi? Evet. Hatalı mı? Modern ölçülere göre, belki. Fakat ben bu eski insanların yeryüzündeki denizlerin hepsine gittiklerini ve binlerce millik kıyı şeridinin haritasını çıkardıklarını ortaya atan teoriye katılıyorum. Eğer lav taşından yapılmış küreye dikkatle bakarsanız, o insanların Avustralya'yı, Japonya'yı ve Kuzey Amerika'nın büyük göllerini belirtmiş olduklarını görürsünüz. Bütün bunlar, dokuz bin yıl önce yaşamış insanların eseri." Stevens, "Kafatasından çıkarılan küre üzerinde, Dr. O'Connell ile benim bulgularımı doğrulayabilirim," dedi.</p>

  <p>Amiral de, "Demek onların uygarlıkları, daha sonrakiler gibi Akdeniz çevresinde gelişmemiş," diye ekledi.</p>

  <p>Dr.Stevens hayır anlamına başını salladı. "Amenes'lerin döneminde Akdeniz bir açık deniz değildi. Dokuz bin yıl önce, bildiğimiz kadarıyla Akdeniz'in yerinde kuzeydeki Avrupa nehirleri ile güneyde Nil Nehri'yle beslenen verimli vadiler ve göller vardı. Nil Nehri Cebelitarık'tan geçip Atlantik Okyanusu'na dökülüyordu. Ayrıca o zamanlar Kuzey Denizi'nin de kupkuru bir düzlük olduğunu ve Britanya adalarının da Avrupa'nın bir parçası olduklarını bilmek sanırım senin ilgini çekecektir. Baltık Denizi de deniz seviyesinin üzerinde geniş bir vadiydi. Gobi ve Sahra Çölleri verimli tropikal topraklardı ve çok fazla sayıda sürü hayvanını besliyordu. Eskiler şimdi bizim yaşadığımız gezegenden çok 'arklı bir dünyada yaşıyorlardı.</p>

  <p>Sandecker sordu. "Amenes'lere ne oldu? Onların yaşadıklarını gösteren kanıtlar neden daha önce elimize geçmedi?" "M.Ö. 7000 yıllarında bir kuyrukluyıldız yerküreye çarptı ve dünyada çok büyük bir felakete neden oldu. İşte Cebelitarık'tan Fas'a uzanan köprü niteliğindeki arazi parçalandı ve Akdeniz bir açık deniz oldu. Kıyılar da bir daha es­ki haline gelmeyecek şekilde değişmişti. Bir yağmur damlasının bir buluttan düşmesi için yeterli zaman içinde denizciler, kurdukları kentler, onların kültürü dünya üzerinden silindi ve bugüne kadar hiçbir ize rastlanmadı."</p>

  <p>"Siz bütün bunları o duvar yazılarından mı öğrendiniz?" Yaeger ciddi ciddi konuştu. "Evet ve dahası da var. O insanlar, yaşadıkları dehşeti ve acıyı, çarpıcı ayrıntılarıyla anlatıyorlar. Kuyrukluyıldızın çarpması çok muazzam, ani, şaşırtıcı ve öldürücü olmuş. Duvar yazılarında dağların fırtınaya tutulmuş sazlar gibi sallanışları anlatılıyor. Depremler, bugün asla görülmeyen büyük şiddetle dünyayı salladı. Volkanlar, binlerce nükleer bombanın gücüyle infilak etti ve gökyüzünü yüzlerce mil kalınlığında kül tabakalarıyla örttü. Yaklaşık otuz metre kalınlıktaki sünger taşları denizleri örttü. Kuzeybatı Pasifik adıyla bildiğimiz bölgenin büyük bir bölümü, nehir gibi akan lavların altında gömülü kaldı. Kasırgadan farksız rüzgârların etkisiyle yangınlar yayıldı, gökyüzü duman yığınlarıyla örtüldü. Belki de üç mil yüksekliğindeki gel-git dalgaları karaları kapladı. Adalar kayboldu, suların altına gömüldüler. Yirmi dört saat gibi kısa bir süre içinde, insanların çoğu, bir avuç hayvan dışında, canlıların hemen hepsi ve denizlerdeki hayat tamamen yok oldu."</p>

  <p>Giordino ellerini başının arkasına koyup tavana baktı, bu korkunç felaketi gözlerinin önünde canlandırmaya çalışıyordu. "Amerika'da yaşayan boynuz dişli kaplanın ve kambur sırtlı devenin, misk sığırının, dev bizonun, kalın tüylü mamutun ve bir zamanlar Kuzey Amerika düzlüklerinde dolaşan küçük atların birdenbire neden yok olduklarını bu anlattıkların açıklıyor. Ve de istiridyelerin, denizyıldızlarının ve denizanalarının bir anda taşlaşmalarının da nedeni anlaşıldı. Hatırlarsan, onları bir denizaltı projesi üzerinde çalışırken keşfetmiştik. Bu olay, bilim adamlarını hep meraklandırmıştır. Belki bunu da kuyrukluyıldızın çarpmasına bağlayabiliriz."</p>

  <p>Sandecker gözlerinde hayranlık dolu bir ifadeyle Giordino'ya baktı. Kısa boylu Etrüsk'lünün müthiş bir kafası vardı ama o bunu alaycı bir zekâyla gizlemeye çalışıyordu.</p>

  <p>Stevens piposunu çıkardı. "Bilim dünyasında, elli kilodan daha ağır olan hayvanların kitleler halinde yeryüzünden yok olmalarının buzul çağının sonunda yani aşağı yukarı kuyrukluyıldızın dünyaya çarptığı dönemde gerçekleştiğ1 biliniyor. Mastadon'lar Sibirya'da dondukları için muhafaza edilebilmişlerdi. Yedikleri midelerinde sindirilmemiş bir durumdaydı, bu da onların birden öldüklerini gösteriyordu, sanki derin dondurucuya atılmış gibiydiler. Aynı şey donmuş yeni yapraklanmış ağaçlar ve tomurcuklanmış bitkiler için de geçerliydi."</p>

  <p>O dehşetin derecesini masada oturanların hiçbiri tam olarak hayalinde canlandıramıyordu. Olayın çerçevesi algılınamayacak derecede büyüktü.</p>

  <p>Giordino ona hatırlattı. "Altmış beş milyon yıl önce, bir kuyrukluyıldız ya &nbsp;da asteroit, dinozorları ortadan kaldırdı."</p>

  <p>Sandecker, "Herhalde o kuyrukluyıldız çok büyük olmalıydı," dedi. Yaeger konferans verir gibi bir edayla konuştu. "Kuyrukluyıldızlar, göktaşları ve asteroitler gibi katı madde yığınlarından meydana gelmezler; bu nedenle onlar ölçülemez. Kuyrukluyıldızlar, buz, gaz ve taşların karışımından oluşurlar."</p>

  <p>Pat önündeki notları okumadan, duvar yazılarının öyküsünü anlatmayı sürdürdü. "Sağ kalabilen insanların bir bölümü dağlarda ve yükseklerdeki düzlüklerde çiftçilik yapıp avlanarak yaşadılar. Onlar, o felaketten yeraltında ve mağaralarda gizlenerek kurtulmuşlardı. O sağlıksız koşullar altında yetişebilen bitkilerle ve sağ kalabilen çok az sayıdaki hayvanları avlayarak yaşıyorlardı. Birçoğu açlıktan ya da atmosferi kaplayan zehirli gazlardan öldü. Gel­git dalgaları karalan kapladığı sırada yüksek yerlerde olan bir avuç Amenes sağ kalabildi."</p>

  <p>Stevens, "Bize Nuh tufanı olarak anlatılanlar, M.Ö. 5 bin yıllarında Mezopotamya'da oluşturulan Sümer kitabelerinde yazılıydı. Gılgamış Destanı ve İncil'de yer alan Nuh'un gemisi. Maya'ların taş kayıtları, Babilli rahiplerin yazılı kayıtları, Kuzey Amerika'da yaşamış Kızılderililer dahil, dünyada var olan her toplumun efsanelerinde, büyük tufandan söz ediliyor. Yani bu felaketin gerçekten yaşandığından kuşku duyulmamalı," dedi.</p>

  <p>Yaeger, "Ve şimdi de Amenes uygarlığı sayesinde, o korkunç felaketin aşağı yukarı M.Ö. 7100 yılında yaşandığını da biliyoruz," diye ekledi.</p>

  <p>Stevens görüşünü açıkladı. 'Tarih bize uygarlıklar ne kadar gelişmiş olursa, o denli kolay ortadan kalktıklarını ve geride hemen hiçbir iz bırakmadıklarını anlatıyor. Geçmişe ait bilginin en az yüzde doksan dokuzu, doğal felaketler ve insan eliyle yok edilme sonucu bize ulaşamadı."</p>

  <p>Pitt de bu düşünceyi onayladığını bir baş hareketiyle belli etti. "İsa'dan yedi bin yıl önce okyanuslarda bir altın çağ yaşanmış, fakat bir kayanın üzeri-ne kazınmış yazılar dışında onun varlığını gösteren hiçbir belge yok. Çok yazık, o insanlardan bize daha büyük bir miras kalmalıydı."</p>

  <p>Sandecker yoğun dumanı burun deliklerinden dışarı verdi. "Bizim kaderimizin bu olmamasını büyük bir içtenlikle umut ediyorum." • Pat, Yaeger'den sözü aldı. "Amenes'den geri kalanlar küçük bir topluluk kurdular ve kendilerini sağ kalan Taş Devri insanlarına sanat ve yazılı haberleşme konusunda eğitim vermeye adadılar. Ayrıca onlara bina ve gemi yapmayı öğrettiler. Gelecek kuşakları ilerde felaket konusunda uyarmak istediler fakat daha sonra gelenler, kuyrukluyıldızın yarattığı dehşeti görmedikleri, yaşamadıkları için geçmişin bu korkunç felaketinin kendini tekrarlayabileceği inanmak istemediler. Amenes'ler bu korkunç gerçeğin çok geçmeden zamanın sisleri arasında kaybolacağını sadece birkaç efsaneyle sınırlı kalacağım anlamışlardı. İşte bu nedenle yüzyıllar boyunca ayakta kalabilecek büyük taş anıtlar inşa ettiler, onlara geçmiş ve gelecekle ilgili mesajlarını kazıdılar. Onların yarattığı büyük megalitik kültür yaygınlaştı ve dört bin yıl devam etti. Fakat zaman ve dış etkenler, yazıları bozdu, uyarıları sildi.</p>

  <p>"Amenes'ler nihayet yok olduktan sonra Sümerlilerle Mısırlılar, ilkel kültürlerden sıyrılıp zamanla, o geçmişten elde kalan kırıntılarla yeni uygarlıklar yaratıncaya kadar yüzlerce yıl süren bir hareketsizlik dönemi oldu."</p>

  <p>Pitt bir kalemle masanın üzerine vurdu. "Megalitler konusundaki kısıtlı bilgime göre, asırlar boyunca Amenes'lerin asıl niyeti kayıplara karışınca, anıtsal yapıları tapınak, mezar ve taş takvimler olarak kullandılar ve zamanla kendileri de böyle binlerce bina inşa ettiler," dedi.</p>

  <p>Yaeger, "Megalitlerle ilgili bilgileri inceleyince, o ilk yapıların Amenes'lerin kendilerine özgü belirgin bir mimari stillerinin olduğu ortaya çıkıyor. Onların binaları genellikle yuvarlak yapılardı, üçgen biçimindeki taşlarla bölünüyordu ve bu da yeryüzünde ne kadar büyük bir sarsıntı olursa olsun binaların ayakta kalmasını sağlıyordu."</p>

  <p>Stevens küreyi siyah kafatasının içine koyarken, "Bay Yaeger ve Dr. O'Connell in çabaları sayesinde, Amenes kültürünün ve mirasının eski Mısırlılar, Sümerliler, Çinliler ve Maya'lardan önce yaşamış olan Olmek'ler, Hintliler ve kızılderililer tarafından özümsendiğini öğreniyoruz. Finikeliler de denizcilikle, diğer uygarlıklardan çok daha fazla ilgilendiler ve okyanusların keşfinde meşaleyi önde taşıdılar. Onların açıklamalarından, dünyanın dört bir yanında daha sonraları kurulan uygarlıkların tanrılarının neden denizden geldiklerini ve Amerika kıtalarına ayak basan tanrıların neden doğudan ve ilk Avrupa kültürlerinde ortaya çıkan tanrıların da neden batıdan geldiklerini biliyoruz."</p>

  <p>Sandecker purosunun döne döne tavana doğru yükselen dumanlarına gözlerini dikmişti. "Atalarımız hakkında, yüzlerce yıldan beri zihinleri kurcalayan soruları cevaplayan ilginç bir görüş bu, doktor."</p>

  <p>Pitt, Pat'e başıyla işaret etti. "Sonunda Amenes'lere ne oldu?"</p>

  <p>"Mesajlarının dikkate alınmayacağını anlayınca çok şaşırdılar, dünyanın değişik yörelerinde odalar inşa ettiler ve bu odaların binlerce yıl keşfedilme­sini sadece tehlikeyi haber veren mesajı anlayacak uygarlıkların, bu odaları bulmalarını umud ettiler."</p>

  <p>Sandecker, "O mesaj neydi?" dedi. "İkinci kuyrukluyıldızın dünyanın yörüngesine girip büyük bir olasılıkla gezegenimize çarpacağı tarih."</p>

  <p>Stevens işaret parmağını ileriye uzattı. "Mitolojide sık sık tekrarlanan bir tema var, buna göre bir tufanla sonuçlanan çarpışma tekrar yaşanacak." Giordino, "Bu pek de sevindirici bir düşünce sayılmaz," dedi.</p>

  <p>Sandecker merakını gizlemedi. "O insanlar, uzay boşluğundan felaket getirecek ikinci bir ziyaretten nasıl emin olabilmişlerdi?" E Yaeger cevap verdi. "Duvar yazılarında, aynı zamanda iki kuyrukluyıldızın geldiği ayrıntılı bir şekilde açıklanıyor. Kuyrukluyıldızlardan biri dünyaya çarptı, öbürü çarpamayıp uzaya geri döndü."</p>

  <p>"Sen Amenes'lerin ikinci kuyrukluyıldızın dönüş tarihini doğru olarak tahmin edebilecek bilgiye sahip olduklarını mı söylemeye çalışıyorsun?" Pat sadece başını öne doğru salladı. Yaeger, "Amenes'ler, sadece denizler konusunda değil aynı zamanda gökyüzü konusunda da çok bilgiliydiler," dedi. 'Yıldızların hareketlerini inanılmaz bir doğrulukla ölçebiliyorlar ve bu işi ellerinde güçlü teleskoplar olmadan yapıyorlardı."</p>

  <p>Giordino, "Diyelim ki, kuyrukluyıldız geri döndü. Onlar, yıldızın bu kez de dünyaya çarpamadan uzayın derinliklerine dönmeyeceğini nereden biliyorlardı?" diye sordu. "Onların bilimde o kadar ileri miydiler ki, kuyrukluyıldızın yörüngedeyken dünyaya çarpacağı zamanı kesin olarak saptayabildiler?"</p>

  <p>Pat karşılık verdi. "Bunu yapabilecek durumdaydılar ve de yaptılar. Biz de bilgisayarla çalışıp eski haritadaki yıldızların durumlarıyla bizim bulduğumuz sonuçları karşılaştırarak, kesin tarihi saptadık. Bu sonuçla Amenes kehaneti arasında sadece bir saat fark var." 'k Mısırlılar bizim bugün kullandığımızdan çok daha karmaşık bir çifte takvim kullanıyorlardı. Maya'lar, yılın uzunluğunu 365.2420 gün olarak ölçtüler. Atomik saatler kullanarak yaptığımız ölçümlerde bir yılı 365.2423 gün olarak saptadık. O insanlar Venüs, Mars, Jüpiter ve Satürn gezegenlerinin karşılaşmalarından yola çıkarak İnanılmayacak derecede doğru takvimler yaptılar. Babillller, bir yılı 365 gün, 6 saat ve 11 dakika olarak hesaplamışlardı. Onların sadece iki dakikalık bir sapmaları vardı." Pat sözlerinin etki yaratmasını sağlamak için konuşmasına ara verdi. Sonra devam etti. "Amenes'lerin dünyanın güneş çevresinde dolaşmasıyla ilgili hesaplamalarında sadece bir saniyenin onda ikisi kadar bir hata var. Onlar takvimlerini, her 521 yılda bir yılın aynı günü yaşanan güneş tutulmasına göre hazırlıyorlardı. Bu insanların dokuz bin yıl önce inceleyip hesapladıkları gökyüzü haritası noktası noktasına doğruydu."</p>

  <p>Sandecker, "Şimdi hepimizin zihnini kurcalayan soru, Amenes'lerin kuyrukluyıldızın geri dönüş tarihi hakkındaki kehanetlerinin ne olduğu," dedi.</p>

  <p>Pat ile Yaeger sıkıntılı sıkıntılı bakıştılar, ilk konuşan Yaeger oldu. "Birçok üniversitenin eski astronomi dosyalarını ve belgelerini bilgisayar yardımıyla inceledik ve sonunda ikinci bir kıyamet gününün yaşanacağını iddia edenlerin sadece Amenes'ler olmadığını öğrendik. Maya'lar, Hopi Hintlileri, Mısırlılar, Çinliler ve Hıristiyanlık öncesinin birçok uygarlığı dünyanın sonunun geleceği tarihi saptamışlar. İşin en rahatsız edici yanı, bu uygarlıkların kıyamet günü tarihi hakkında yaptıkları saptamalarda sadece bir yıl fark olması."</p>

  <p>"Acaba bu bir rastlantı ya da bir uygarlığın diğerinden bilgi aktarması olabilir mi?"</p>

  <p>Yaeger kuşkulu bir tavırla başını salladı. "Amenes'lerin açıklamalarını kopya etmiş olabilirler, fakat onların yıldızlarla ilgili araştırmalarının, eskilerden öğrendikleri bilgiyi doğruladığı da kesin." Pitt sordu. "Sana göre en doğru kehaneti kimler yaptı?"</p>

  <p>"Sağ kalabilen Amenes'lerin kehaneti en doğru olanı, çünkü onlar büyük felaketi yaşamışlardı. O insanlar kıyamet gününün sadece yılını saptamakla kalmadılar, kesin gününü de belirlediler." Sandecker merakla sordu. "Yani?"</p>

  <p>Pat sanki gerçeklerden uzaklaşırmış gibi koltuğunda büzüldü. Yaeger masadakilerin teker teker yüzlerine baktı, tereddüt ettiği belliydi. Nihayet alçak bir sesle, "Amenes'lerin kehanetine göre, kuyrukluyıldızın dönüp dünyayı parçalayacağı tarih 2001 yılının 20 Mayıs günü."</p>

  <p>Pitt kaşlarını çattı. "Biz 2001 yılındayız."</p>

  <p>Yaeger iki eliyle birden şakaklarını ovuşturdu. "Bunun farkındayım." Sandecker öne eğildi. "Kıyamet gününe iki ay bile kalmadığını mı söylüyorsun?"</p>

  <p>Yaeger sıkıntılı sıkıntılı başını salladı. "Evet, benim söylediğim tamıtamına bu."</p>

  <h3 id="sigil_toc_id_28">26</h3>

  <p>Toplantıdan sonra Pitt bürosuna döndü ve onu uzun zamandır yanında çalışan sekreteri Zerri Pochinsky karşıladı. Sekreter çok tatlı gülümseyen hoş bir kadındı, Las Vegas'lı dansözleri bile kıskandıracak kadar güzel bir vücuda sahipti. Açık kumral saçları omuzlarına dökülüyordu ve dünyaya büyüleyici ela gözlerle bakıyordu. Bu genç kadın Murgatroyd adındaki kedisiyle yalnız yaşıyordu ve erkeklerle pek seyrek buluşurdu. Pitt'in Zerri'ye karşı beslediği duygular, sadece ona düşkün olmaktan ibaret değildi. Fakat çelik gibi bir iradeyle ve katı bir disiplin duygusuyla, ona yaklaşmaktan kaçınıyordu. Pitt bu kadını kolları arasına almayı ne kadar çok hayal ederse etsin, NUMA'da çalışan karşı cins mensuplarından herhangi biriyle sosyal ilişkiye girmemek konusunda prensip sahibiydi. Adam iş yerindeki ilişkilerin felaketle sonuçlandığına pek çok kez tanık olmuştu.</p>

  <p>"FBI'dan Özel Ajan Ken Helm aradı ve senin de onu aramanı istedi." Zerri, Pitt'e üzerinde Helm'in özel numarası yazılı pembe bir not kâğıdını uzattı.</p>

  <p>"Ne o yine hükümetinle başın dertte mi?"</p>

  <p>Pitt genç kadına gülümsedi ve Zerri'nin masasının üzerinden ona doğru eğildi, neredeyse burunlarının uçları birbirine değecekti. "Benim hükümetle her zaman başım derttedir."</p>

  <p>Zerri'nin gözlerinde muzip bir bakışla, "Hâlâ beni kucakladığın gibi Tahiti'de bir kumsala uçurmanı bekliyorum," dedi.</p>

  <p>Pitt geri çekilip kendini güvenceye aldı, çünkü genç kadının sürdüğü Chanel parfümü, içinde doğal olmayan duyguları harekete geçirmişti. "Neden kendine şöyle efendi, dengeli, ev hayatını seven bir erkek bulup onunla evlenmiyorsun? O zaman yaşı geçmiş, hiçbir bağı olmayan çılgın bir kumsal serserisine asılmaktan vazgeçersin."</p>

  <p>"Çünkü dengeli, eve bağlı erkekler eğlenceli değiller." Pitt içini çekti. "Kadınların yuva meraklısı olduklarını kim söylemiş aca­ba?"</p>

  <p>Pitt geri çekilip kendi odasına girdi. Burası bir kasırga geçirmiş treyler parkına dönmüştü. Kitaplar, kâğıtlar, deniz haritaları ve fotoğraflar, halı üzerinde odaya yayılmıştı. Pitt bürosunu, Amerika Başkanı Denizyolları Şirketi'nin, Başkan Cleveland isimli lüks yolcu gemisinin açık artırmayla satılan eşyası arasından seçmişti. Masasının başına oturdu, telefonu açıp Helm'in numarasını çevirdi. Telefona birisi sert bir, "Evet," ile cevap verdi.</p>

  <p>"Bay Helm, ben Dirk Pitt. Beni aramışsınız."</p>

  <p>"Bay Pitt, aradığınız için teşekkür ederim. Sadece Büro'nun Antarktika'dan getirdiğiniz cesedin ve dün gece korkuttuğunuz kadının kimliklerini saptadığını bilmek isteyeceğinizi düşündüm."</p>

  <p>"Bu çok hızlı bir çalışma olmuş."</p>

  <p>Helm açıkladı. "Yeni kurduğumuz bilgisayarlı kimlik saptama bölümü sayesinde bunu başardık. Bölümdekiler her gazeteyi, dergiyi, TV yayınlarını, eyaletten alınan sürücü belgelerini, şirket güvenlik kartlarını, pasaport fotoğraflarını ve suçlu dosyalarını tarayarak, dünyanın en büyük fotoğrafla kimlik saptama örgütünü kurdular. Bu bölümde yüz milyonlarca yakın plan çekilmiş fotoğraf var. Bizim parmak izi ve DNA dosyaları da eklenince kaçakların ve cesetlerin kimliklerini saptamakta uzmanlaştık. Yirmi dakika içinde iki kadınla ilgili araştırmaları tamamladık."</p>

  <p>"Peki ne buldunuz?"</p>

  <p>"Denizaltıda ölen kadının adı Heidi Wolf'du. Dün gece sizin korkuttuğunuz kadın ise Elsie Wolf."</p>

  <p>"Öyleyse o kadınlar ikiz kardeşmişler."</p>

  <p>"Hayır, aslında onlar kardeş çocukları. Sorunun asıl şaşırtıcı yanı ikisinin de çok varlıklı bir aileden gelmeleri ve muazzam bir kurumun yöneticileri olmaları."</p>

  <p>Pitt bürosunun penceresinden dalgın dalgın Potomac Nehri'ni ve geri plandaki Kongre Binası'nı görmeden dışarı baktı. "Acaba bu kadınlar Arjantin'de Kader Şirketler Grubu'nun yönetim kurulu başkanı Karl Wolfun akrabaları mı?"</p>

  <p>Helm duraladı, sonra, "Siz benden iki adım önde görünüyorsunuz, Bay Pitt," dedi. "Adım Dirk."</p>

  <p>"Pekâlâ, Dirk. Tam üstüne bastın. Heidi, Karl'ın kız kardeşiydi. Elsie de Karl’ın kuzeni. Ve evet Kader Şirketler Topluluğu, merkezi Buenos Aires'de olan özel bir iş imparatorluğu. Forbes'in tahminlerine göre, aile kaynaklarıyla birlikte şirketin değeri iki yüz on milyar doları geçiyor." "Yani bu insanlar pek de sokaklarda sürünmüyorlar, değil mi?"</p>

  <p>"Oysa ben bir tuğlacının kızıyla evlenmek zorunda kalmıştım." Pitt, "Böylesine büyük servet sahibi bir kadının soygunculuk yapmaya kalkışmasına anlam veremiyorum."</p>

  <p>"Soruların cevaplarını öğrendiğin zaman, umarım beni de bilgilendirirsin."</p>

  <p>Pitt sordu. "Elsie şimdi nerede?"</p>

  <p>"Bizim Büro'nun yönettiği ve Vernon Koleji'nin karşısındaki özel bir klinikte koruma altında." "Onunla konuşabilir miyim?"</p>

  <p>"Büro açısından bir sakıncası olacağını sanmam, fakat kadının tedavisini üstlenen doktordan izin alman gerekecek. Doktorun adı Aaron Bell. Ben onu arar senin ziyaretin hakkında bilgi veririm."</p>

  <p>"Kadının şuuru yerinde mi?"</p>

  <p>"Aklı başında. Sen kadının başına çok kötü bir darbe indirmişsin. Neredeyse kafatası çatlıyormuş."</p>

  <p>"Ona ben vurmadım. Başını motosikletine çarptı."</p>

  <p>Helm alaycı bir ses tonuyla, "Her neyse," dedi. "O kadından pek fazla bir şey öğrenemeyeceksin. En iyi sorgulama uzmanlarımızdan biri onu konuşturmayı denedi. Çok sert bir kadın. Onun yanında konuşma özürlü biri geveze kalır."</p>

  <p>Mit "Kadın kuzeninin öldüğünü biliyor mu?"</p>

  <p>"Biliyor. Ayrıca Heidi'nin cesedinin kliniğin morgunda olduğunu da biliyor."</p>

  <p>Pitt ağır ağır, "İşte bu ilginç olacak," dedi. "İlginç olacak şey nedir?"</p>

  <p>"Heidi'nin cesedini Antarktika'dan uçakla Washington'a getiren kişinin ben olduğumu öğrendiği zaman Elsie'nin yüzünde belirecek ifade."</p>

  <p>Pitt telefonu kapar kapamaz NUMA binasından ayrıldı ve sadece FBl'ın ve diğer ulusal güvenlik örgütlerinin özel olarak yararlandıkları tabelasız kliniğe gitti. 36 model Ford kabriyole arabayı binanın yanındaki boş bölüme park etti. Pitt'in içeri girmesine izin verilmeden önce kimlik kartını göstermesi istendi ve birkaç telefon görüşmesi yapıldı. Bir görevli, Pitt'i Dr. Bell'in odasına götürdü.</p>

  <p>Pitt aslında doktorla birkaç kez karşılaşmıştı, bakım ya da tedavi için değil de babası Senatör George Pitt ile Dr. Bell'in yöneticilik yaptıkları kanser vakfına bağış toplamak amacıyla düzenlenen sosyal etkinliklerde bir araya gelmişlerdi. Aaron Bell altmış yaşlarındaydı, çok hareketli bir tipti, kırmızı yüzlü, çok fazla kilolu ve stres altında çalışan biriydi. Günde iki paket sigara ve yirmi fincan kahve içiyordu. Onun sık sık açıkladığı hayat görüşü şöyleydi: "Hayatı doludizgin yaşa ki mezara giderken gözün arkada kalmasın." Dr. Bell masasının başından arka ayakları üzerinde yürüyen bir ayı gibi kalktı. "Dirk," diye sevinçle bağırdı. "Seni görmek ne güzel. Senatör nasıl?"</p>

  <p>"Bir dönem daha senatör olmayı planlıyor."</p>

  <p>"O hiçbir zaman işi bırakmaz, ben de bırakamam. Otursana. Dün gece getirilen kadın yüzünden buradasın, biliyorum."</p>

  <p>"Ken Helm aradı mı?"</p>

  <p>"Eğer o aramasaydı sen kapının eşiğinden içeri adımını atamazdın."</p>

  <p>"Klinik pek de öyle sıkı korunuyormuş gibi görünmedi bana."</p>

  <p>"Gözlerini şaşılaştırıp bir gözetleme kamerasına bak da neler oluyor gör."</p>

  <p>"Kadının beyninde kalıcı bir hasar var mı?"</p>

  <p>Bell hızlı hızlı başını salladı. "Birkaç hafta sonra yüzde yüz iyileşir. İnanılmaz bir bünye. O kadın şimdiye kadar gördüklerimin çoğundan farklı bir yapıya sahip." Pitt, "Kadın çok çekici," dedi.</p>

  <p>"Hayır, hayır, ben dış görünüşten söz etmiyorum. Bu kadın inanılmaz bir fiziksel örnek, tıpkı senin Antarktika'dan getirdiğin kuzenin olduğu gibi."</p>

  <p>"FBI'a göre onlar kardeş çocuklarıymış."</p>

  <p>'Yine de mükemmel bir genetik uyum," dedi Bell. "Bence çok fazla mükemmel."</p>

  <p>"Nasıl yani?"</p>

  <p>"Ben otopsiye katıldım, sonra orada elde edilen bulguları aldım ve koridorun aşağısında bir yatakta yatan kadının fiziksel özellikleriyle karşılaştırdım. Burada basit akraba benzerliklerinden çok daha fazlası var."</p>

  <p>"Helm bana Heidi'nin cesedinin burada, klinikte olduğunu söyledi."</p>

  <p>"Evet, bodrum katındaki morgda."</p>

  <p>Pitt sordu. "Aynı genleri taşıyan aile bireylerinin, özellikle de kardeş çocuklarının birbirlerine tıpatıp benzemeleri mümkün değil midir?" Bell cevap verdi.</p>

  <p>"İmkânsız değil ama çok az görülür." "Her insanın dünyanın bir köşesinde bir ikizinin var olduğu söylenir ya... "</p>

  <p>Bell gülümsedi. "Bana benzeyen adamın Tanrı yardımcısı olsun."</p>

  <p>Pitt sordu. "Peki bütün bunlar bizi nereye götürüyor?" "Aylarca sürecek incelemeler ve testler yapmadan kanıtlayamam ama benim bir tahminim var. Biri yaşayan, öbürü ölü olan bu iki kadının, geliştirilip özel olarak yaratıldıklarını kanıtlamak uğruna mesleğimi de tehlikeye atabilirim."</p>

  <p>Pitt, doktora baktı. "Androidlerden söz ediyor olamazsın."</p>

  <p>Bell ellerini salladı. "Hayır, hayır. O kadar da saçma bir iddiam yok."</p>

  <p>"Kopyalama olabilir mi?"</p>

  <p>"Kesinlikle hayır."</p>

  <p>"Öyleyse nedir?"</p>

  <p>"O kadınların genetik mühendislerinin eseri olduklarına inanıyorum." Pitt söylenenlere inanmamıştı. "Bu mümkün mü?" dedi. "Böyle bir uygulama için yeterli bilim ve teknoloji var mı?"</p>

  <p>"Genetik biliminin yardımıyla insan vücudunu mükemmelleştirmek için çalışan bilim adamlarıyla dolu laboratuvarlar var, fakat bildiğim kadarıyla çalışmalar henüz fareler üzerinde deneme yapma aşamasında. Sana şu kadarını söyleyebilirim, eğer Elsie, Heidi gibi boğulmazsa ya da bir kamyonun altında ezilmezse veya kıskanç bir âşık tarafından öldürülmezse, belki de yüz yirminci doğum gününü kutlayabilecek."</p>

  <p>Pitt düşünceli bir tavırla, "Ben o kadar uzun yaşamak isteyeceğimden pek emin değilim," dedi.</p>

  <p>Bell gülerek, "Ben de," diye karşılık verdi. "Hele bu yaşlı gövde ile asla."</p>

  <p>"Şimdi Elsie'yi görebilir miyim?"</p>

  <p>Bell yerinden kalktı ve Pitt'e onu izlemesini işaret etti. Birlikte odadan çıktılar, koridordan aşağı yürümeye başladılar. Pitt kliniğe girdiğinden beri sadece iki kişiyle karşılaşmıştı, biri lobideki görevli, öbürü de Dr. Bell'di. Klinik, inanılmaz derecede temiz ve sterildi, üstelik kesinlikle hayattan yoksun gibiydi.</p>

  <p>Bell önünde nöbetçi bulunmayan bir kapıya geldi, elektronik giriş aletine bir kart soktu ve kapıyı itip açtı. Standart hastane yatağının üzerinde bir kadın oturuyordu ve kalın bir perde ile demir parmaklıklarla manzarası kapatılmış Pencereye boş gözlerle bakıyordu. Bu, Pitt'in Elsie'yi gün ışığında ilk görüşüydü ve kadının ölen kuzenine ne kadar çok benzediğini fark edince afalladı. Aynı gür sarı saçlar, aynı gri-mavi gözler. Pitt bu iki kadının sadece kardeş çocukları olduklarına inanmakta güçlük çekti.</p>

  <p>Bell neşeli bir sesle, "Bayan Wolf," dedi. "Size bir ziyaretçi getirdim." Bell, Pitt'e bakıp başını salladı. "İkinizi yalnız bırakacağım. Görüşmeyi fazla uzatmamaya çalışın."</p>

  <p>Bir sorun çıkarsa Pitt'in doktorla haberleşmesini sağlayacak herhangi bir sistem yoktu. Gerçi Pitt odada televizyon kamerası görmemişti ama her hareketin ve söylenen her sözün kaydedildiğinden kesinlikle emindi.</p>

  <p>Pitt kadının yatağının yanına bir sandalye çekip oturdu, bir dakika kadar hiç konuşmadan kadının gözlerine baktı. Sonunda, "Benim adım Dirk Pitt," dedi. "Bu ismin sizin için bir anlam taşıyıp taşımadığını bilmiyorum ama buz yığınlarının arasında birbirimizle haberleştiğimiz zaman U-2015 denizaltısının kumandanı adımı öğrenmişti."</p>

  <p>Kadının gözleri belli belirsiz bir şekilde kısıldı, fakat susmaya devam etti. Pitt konuşmasını sürdürdü. "Denizaltının enkazını buldum ve kuzenin Heidi'nin cesedini çıkardım. Kuzeninin cesedinin Wolf ailesinin özel mezarlığına gömülmesi için onun Buenos Aires'de Karl'a gönderilmesini sağlamamı ister misiniz?" Pitt boş atıp dolu tutmaya çalışıyordu ama Wolf’ların bir özel mezarlıklarının var olduğundan da emindi. Kadın, Pitt'in konuşmasını kesmeye çalışırken bakışları dalgınlaşmıştı. Nihayet dudakları hemen fark edilen bir öfkeyle kenetlendi, titremeye ve kıpırdanmaya başladı. "Sen," diye mırıldandı. "Colorado'da insanlarımızın ölümlerinden sorumlu olan kişi sensin."</p>

  <p>"Dr. Bell yanılmış. Senin dilin var."</p>

  <p>Elsie sanki kafası karışmış gibi, "Denizaltımız battığı zaman da sen oradaydın değil mi?" diye sordu.</p>

  <p>"Colorado'daki olay için kendimi savunma iddiasında bulunabilirim. Ve evet, sizin denizaltı denizin dibine indiğinde ben de Polar Storm gemisindeydim, fakat o olaydan ben sorumlu değilim. Eğer birini suçlaman gerekiyorsa ABD donanmasını suçlayabilirsin. Onlar tam zamanında müdahale etmeselerdi, kuzenin ve o gözlerini kan bürümüş korsan takımı hiçbir zararı olmayan bir okyanus araştırma gemisini batıracaklardı. Böylece yüzden fazla masum gemici ve bilim adamını öldüreceklerdi. Sakın Heidi'nin arkasından gözyaşı dökmemi benden isteme. Bence kuzenin ve adamları hak ettikleri belayı buldular."</p>

  <p>Elsie sordu. "Kuzenimin cesedini ne yaptınız?"</p>

  <p>"Ceset burada, kliniğin morgunda," dedi Pitt. "Bana ikinizin de aynı tohumdan yetiştirildiğinizi söylediler."</p>

  <p>Elsie kaba bir tavırla, "Biz genetik olarak kusursuzuz," dedi. "İnsan ırkının geri kalanı gibi değiliz... "</p>

  <p>"Bu nasıl başarıldı?"</p>

  <p>"Üç kuşağın temsilcileri arasından seçim yapıldı ve deneyler gerçekleştirildi. Benim kuşağım, fiziksel bakımdan mükemmel vücuda ve dâhi kafasına sahip. Bizler aynı zamanda sanat dallarında da son derece yaratıcıyız."</p>

  <p>Pitt alaycı bir sesle, "Sahi mi?" dedi. "Oysa ben hep aile içi doğumların geri zekâlı aptallar yarattığını düşünüp durdum." Elsie uzunca bir süre Pitt'e öylece baktı, sonra soğuk bir gülümsemeyle, “Sizin hakaretlerinizin bir anlamı yok. Kısa bir süre sonra, sen ve dünya üzerinde yaşayan senin gibi kusurlu insanların hepsi ölmüş olacak."</p>

  <p>Pitt kadının nasıl bir tepki göstereceğini anlamak için gözlerine baktı. Bu sözlere karşılık verirken umursamaz bir tavır takınmıştı. "Ah, evet; dokuz bin yıl önce Amenes'i yok eden kuyrukluyıldızın ikizi geri döner, dünyaya çarpar ve insan ırkını yok eder. Ben bunları zaten biliyordum."</p>

  <p>Pitt nerdeyse gözünden kaçıracaktı ama işte oradaydı. Kadının gözlerinde zevkten kendinden geçecekmiş gibi bir ifade belirmişti. Elsie'nin sadece kötülük yapma duygusu öylesine belirgindi ki, Pitt sanki ona dokunuverecekti. Bu düşünce, Pitt'i tedirgin etti. Sanki kadın, Pitt'in aklının almayacağı derecede korkunç bir sırrı saklıyormuş gibiydi.</p>

  <p>"Sizin uzmanlarınızın duvar yazılarını çözmeleri ne kadar sürdü?"</p>

  <p>"Beş altı gün."</p>

  <p>Elsie'nin yüzünde kendini beğenmişlere özgü bir ifade belirdi. "Bizim adamlarımız işi üç günde tamamladılar."</p>

  <p>Pitt kadının yalan söylediğinden emindi, bu yüzden onu kışkırtmaya çalıştı. "Wolf ailesi; kıyamet gününün gelişini kutlamak için şenlikler düzenleyecek mi?"</p>

  <p>Elsie ağır ağır başını salladı. "Bizim öyle aptalca hayallere ayıracak zamanımız yok. Biz mesaimizi sağ kalmak için kullanıyoruz."</p>

  <p>"Kuyrukluyıldızın birkaç hafta sonra dünyaya çarpacağına inanıyor musunuz?"</p>

  <p>"Amenes'ler astronomik ve gökyüzü haritalarının hazırlanmasında son derece başarılıydılar." Pitt, Elsie'nin bir an için gözlerini ondan kaçırıp yere bakmasından ve ses tonunun inandırıcı olmamasından, etkilenerek ondan kuşku duydu. "Bana da öyle dediler."</p>

  <p>"Bizim... Avrupa ve Amerika'daki en başarılı astronomi bilginleriyle ilişkilimiz var, onlar da Amenes'lerin kehanetlerini doğruladılar. Astronomi bilginlerinin hepsi de kuyrukluyıldızın dönüşünün şaşırtıcı bir doğrulukla saptandığını belirttiler."</p>

  <p>"Demek sizin yardımdan hoşlanmayan kopya aileniz; dünyayı uyarmak yerine gerçeği kendine sakladı öyle mi?" Pitt sert bir sesle konuştu. "Ve de sizin şu ilişki kurduğunuz kişiler astronomların konuşmalarına da engel oldu. herhalde yardımseverlik Wolf’ların sözlüğünde yer almıyor."</p>

  <p>Elsie umursamaz bir tavırla, "Neden dünya çapında bir panik yaratılsın ki Sonuçta bunun ne yararı olabilirdi? İnsanların bilmeden ölmelerine ve önceden azap çekmemelerine izin vermek daha akıllıca bir davranış."</p>

  <p>"Ne kadar ince düşünüyorsunuz... "</p>

  <p>"Hayat, en sağlam olanlar ve plan yapmasını bilenler içindir."</p>

  <p>"Ve de muhteşem Wolf’lar içindir ha? O leş kokulu pisliklerle birlikte ölmenizi ne önleyebilir ki?"</p>

  <p>Elsie kararlı bir sesle, "Biz elli yılı aşkın bir süreden beri sağ kalmak için plan yapıyoruz," dedi. "Benim allem, sellere kapılmayacak ya da korkunç yangınlarda yanmayacak. Felaketi göğüslemeye ve sonrasında ayakta kalmaya hazırlandık."</p>

  <p>Pitt, "Elli yıl mı?" diye tekrarladı. "Amenes'lerin kuyrukluyıldızın çarpmasından sonra nerdeyse yok oluşlarını anlatan duvar yazılarının bulunduğu odayı o zaman mı keşfetmiştiniz?"</p>

  <p>Elsie kısaca, "Evet," diye karşılık verdi.</p>

  <p>"Toplam böyle kaç oda var?"</p>

  <p>"Amenes'ler altı odadan söz etmişlerdi."</p>

  <p>"Senin ailen kaç oda buldu?"</p>

  <p>"Bir."</p>

  <p>"Biz de iki oda bulduk. Demek henüz keşfedilmemiş üç oda daha var."</p>

  <p>"Hawaii'de bir yanardağ patlaması sırasında tonlarca lav odalardan birini yok etti. Bir başkası, M.S. 800 yılında Tibet'teki bir deprem sırasında yıkıldı. Bulunmayan bir tek oda kaldı. Onun da Şili'de Lascar Dağı'nın eteklerinde bir yerde olduğu sanılıyor." Pitt dikkatle, "Eğer o oda hâlâ bulunmadıysa, Lascar Dağı'nda bir mağarayı inceleyen bir grup kolej öğrencisini neden öldürdünüz?" diye sordu.</p>

  <p>Elsie öfke saçarak Pitt'e baktı ama cevap vermeyi reddetti.</p>

  <p>Pitt, "Pekâlâ, sana ailenin bulduğu Amenes odasının yerini sormama izin ver," diyerek kadına baskı yaptı.</p>

  <p>Elsie, Pitt'e sanki kaybolmuş bir ruhmuş gibi baktı. "Amenes'lerin bizim bulduğumuz duvar yazıları, bir zamanlar onların liman kenti olan harabenin ortasında kalmış eski bir tapınakta. Daha fazla soru sormanıza gerek yok, Bay Pitt. Söyleyebileceklerimin hepsini söyledim, geriye sadece dostlarınızla ve sevdiklerinizle vedalaşmanızı önermek kaldı. Çünkü pek yakında sizlerin parçalanmış cesetleriniz, daha önce var olmayan bir denizde yüzecek." Elsie Wolf bu sözleri söyledikten sonra gözlerini kapadı ve iç dünyasının kapılarını Pitt'e sanki derin dondurucuya girmiş gibi kapadı.</p>

  <h3 id="sigil_toc_id_29">27</h3>

  <p>Pitt klinikten ayrıldığı zaman vakit akşama yakındı ve NUMA binasına dönmek yerine hangarına gitmeye karar verdi. Akşamın sıkışık trafiğinde Rocheambeau Köprüsü'nden adım adım ilerleyip nihayet Washington Memorial Park Yolu'na saptı. Tam hangara giden havaalanı servis yoluna sapmıştı ki, Globalstar telefonu çaldı, "Alo." Kongre üyesi Loren Smith'in ihtiraslı sesi, "Merhaba, sevgilim," dedi. "En çok sevdiğim hükümet temsilcisinin araması beni her zaman mutlu eder."</p>

  <p>"Bu gece ne yapıyorsun?"</p>

  <p>"Şey füme somon balığıyla bir omlet yapıp, duş alıp TV izlerim diye düşündüm." Pitt kapıdaki nöbetçi özenti dolu bir ifadeyle 36 Ford'a bakıp geçmesi için elini sallarken bu sözleri söyledi. Loren Smith alaycı bir sesle, "Bekâr hayatı çok sıkıcı," dedi. "Yirmi bir yaşıma geldiğimde o bar senin bu bar benim dolaşmayı bıraktım."</p>

  <p>Loren Smith, "Tabii bıraktın," dedi ve yardımcılarından birinin sorduğu soruyu cevaplamak için Pitt ile konuşmasına ara verdi. "Özür dilerim. Bir seçmen, evinin önündeki yolda açılan çukurlardan yakınmak için aramış."</p>

  <p>Pitt hemen cevabı yapıştırdı. "Kongre üyelerinin hayatı çok sıkıcı."</p>

  <p>"Sırf alınganlık yaptığın için bu gece beni St. Cyr's lokantasına yemeğe götürüyorsun."</p>

  <p>Pitt karşılık verdi. "Doğrusu zevkine diyecek yok. Ama bir maaşımı harcamak zorunda kalırım. Neyi kutlayacağız?"</p>

  <p>"Masamın üzerinde Kader Şirketleri ile ilgili oldukça kalın bir rapor var ve bu sana çok pahalıya mal olacak."</p>

  <p>"Yanlış meslek seçtiğini sana hiç söyleyen oldu mu?"</p>

  <p>"Ben yasaları kabul ettirmek için ruhumu o kadar sık sattım ki, vücudun müşterilerine satan hayat kadınlarının hiçbiri satış konusunda benimle boy ölçüşemez."</p>

  <p>Pitt hangarın büyük giriş kapısının önünde el frenini çekip arabayı stop ettirdi ve uzaktan kumanda aletinde bir düğmeye bastı. "Umarım St. Cyr's lokantasında yer ayırtmışsındır. Sokaktan geçen sıradan insanlar oraya giremez."</p>

  <p>"Vaktiyle şef garsona bir iyilik yapmıştım. Güven bana, lokantanın en iyi masasına oturacağız. Yedi buçukta beni evimin önünden alıver."</p>

  <p>"Bana şarap faturasında indirim yaptırabilecek misin?"</p>

  <p>Loren yumuşak bir sesle, "Kafan çalışıyor," dedi.</p>

  <p>"Hoşça kal." Pitt'in havası şık bir lokantaya kravat takıp gitmeye uygun değildi. Ford arabayı Loren'in Alexandria'daki evinin önünde durdurduğu zaman, kurşuni pantolon, lacivert bir spor ceket ve safran rengi balıkçı yaka kazak giymişti. Loren, onu dördüncü kattaki dairesinin balkonundan gördü ve el sallayıp aşağıya indi. Her zaman şık ve göz kamaştırıcı olmaya özen gösteren genç kadın, diz boyunda, siyah taklit kürk bir paltonun altına, koyu kurşuni dantel ve boncuklarla işlenmiş kardigan bir ceket ve bol bir pantolon giymişti. Elinde ceketinin rengiyle uyum sağlayan bir dosya çantası taşıyordu. Genç kadın, Pitt'in spor arabanın üstünü kapattığını balkondan görmüştü. Bu nedenle saçlarının rüzgârdan uçuşmasını önlemek için şapka giymesine gerek kalmamıştı.</p>

  <p>Pitt kaldırımda bekliyordu, hemen genç kadına arabanın kapısını açtı. Loren alımlı bir gülümsemeyle, "Hâlâ birkaç beyefendinin var olduğunu görmek çok güzel," dedi.</p>

  <p>Pitt eğilip genç kadını yanağından öptü. "Ben eski kuşaktan kalmayım."</p>

  <p>Lokanta sadece iki mil uzaktaydı. Kongre Binası yakınındaki çevre yolundan Virginia, Fairfax bölgesine giden yol üzerindeydi. Lüks lokantanın önünde bekleyen park yeri görevlisi Ford arabayı görünce yüzü cadılar bayramında balkabağı içinde yakılan mum gibi aydınlandı. Arabanın egzoz borularından gelen ses görevliyi ürpertti.</p>

  <p>Görevli Pitt'e bir makbuz uzattı fakat o arabayı park yerine götürmeye hazırlanırken Pitt içeriye uzandı ve kilometre saatini okudu. Park yeri görevlisi. "Bir sorun mu var, efendim?" dedi.</p>

  <p>Pitt genç adama bilgiç bilgiç bakarak, "Sadece kilometre saatini okudum," dedi.</p>

  <p>Park görevlisinin spor arabanın sahibi içerde yemeğini yerken, kısa bir gezinti yapma hayali bir anda suya düşmüştü. Arabayı ağır ağır park yerine sürdü ve bir Bentley marka arabanın yanına park etti. St. Cyr's baş başa yemek yemek için ideal bir lokantaydı. On sekizinci yüzyıldan kalma koloni stili tuğla binada hizmet veren lokantanın şefi, Cannes ve Paris'ten, Washington'a göç etmişti. Onu iyi yemek ve şarap meraklısı Washington'lu zengin bir girişimci çift keşfetmişti. Lokanta için gerekli sermayeyi vermişler ve şefi de lokantaya yarı yarıya ortak etmişlerdi. Yemek salonu koyu maviler ve altın sarılarıyla bezenmişti. Fas stili dekor ve mobilyasıyla dikkat çekiyordu. On iki masaya altı garson ve dört komi hizmet ediyordu. Pitt'in St. Cyr's lokantasında en fazla hoşuna giden özellik salonun akustiğiydi. Kalın perdeler ve duvarları örten metrelerce kumaş sayesinde masalarda konuşanların sesleri en aza indirgeniyordu. Oysa lokantaların çoğunda salonun gürültüsünden karşınızdaki kişinin ne dediğini anlamakta güçlük çekersiniz ve de gürültü genellikle lezzetli bir yemeğin zevkini çıkarmaya izin vermezdi.</p>

  <p>Şef garson onları ana yemek salonundan ayrı küçük bir odadaki masalarına götürdükten sonra Pitt, Loren'e sordu. "Şarap mı şampanya mı istersin?"</p>

  <p>"Neden soruyorsun? İyi kalite bir Cabernet'in beni kuzu gibi yaptığını çok iyi biliyorsun."</p>

  <p>Pitt şarap garsonuna bir şişe Martin Ray Cabernet Sauvignon sipariş ettikten sonra maroken koltuğa yayılıp oturdu. "Yemek siparişi vermek için beklerken, Kader Şirketleri hakkında neler öğrendiğini anlatsana."</p>

  <p>Loren gülümsedi. "Önce karnımı doyurmanı beklemeliyim." Pitt alaycı bir tavırla, "İşte bir politikacı oyunu daha," dedi. Loren eğilerek çantasını açtı ve içinden birkaç dosya çıkardı. Dosyaları masanın altından gizlice Pitt'e uzattı. "Kader Şirketleri kesinlikle halkla ilişkilerden, tanıtım programlarından ya da reklamdan hoşlanan bir şirket değil. Şimdiye kadar hiç hisse satmamışlar ve şirketler tümüyle üç kuşak Wolf ailesine ait. Şirketler mal üretmiyor, dağıtım yapmıyor, kâr ve zarar açıklamaları, yıllık durum raporları yok. Hiç kuşkusuz bu insanlar, ABD'de, Avrupa'da ya da Asya'da böylesine büyük bir gizlilik içinde faaliyetlerini sürdüremezlerdi, fakat ¡kinci Dünya Savaşı'ndan hemen sonra Peron'larla başlayarak Arjantin yönetimi onlara muazzam imkânlar tanımış."</p>

  <p>Şarap geldiği zaman Pitt dosyanın ilk sayfalarına göz gezdiriyordu. Şarap garsonu kadehine çok az miktarda şarap koyduktan sonra Pitt, şarabın rengini inceledi, kokusunu içine çekti ve sonra bir yudum içti. Cabernet'i hemen yutmadı, birkaç saniye ağzının içinde gezdirdi. Sonra başını kaldırıp şarap garsonuna bakarak gülümsedi. "Ben her zaman Martin Ray Cabernet Sauvignon'un ince ama sağlam ruhuna hayran kalmışımdır."</p>

  <p>Şarap garsonu, "Harika bir seçim, efendim," dedi. "Artık beyefendilerin çoğu bu içkinin varlığından habersiz." Pitt dosyayı incelemeye devam etmeden önce içkisinden bir yudum daha aldı. "Kader Şirketleri, 1947 yılında birdenbire ortaya çıkmış." Loren kadehindeki koyu kırmızı şaraba gözlerini dikti. "O dönemde yayınlanan Buenos Aires gazetelerini inceletmek için bir araştırmacı tuttum. Gazetelerin iş hayatıyla ilgili bölümlerinde Wolf’lardan hiç söz edilmemiş. Araştırmacı sadece, şirketin savaş sonunda Almanya teslim olmadan ülkelerinden Arjantin'e kaçan üst düzey Nazi görevlilerinin bu şirketi kurduklarına ilişkin söylentileri aktarabildi." "Amiral Sandecker de savaşın son aylarında Nazilerin, U-denizaltısıyla Arjantin'e akın ettiklerini anlatmıştı. Bu harekatı Martin Bormann yönetmiş."</p>

  <p>Loren sordu. "Martin Bormann, Berlin savaşı sırasında kaçmaya çalışırken öldürülmemiş miydi?"</p>

  <p>"Uzun yıllar sonra bulunan kemiklerin Martin Bormann'a ait kemikleri olduğunun kanıtlandığını sanmıyorum." "Bir yerlerde okumuştum; savaşın en büyük çözülmemiş sırrı, Alman hazinesinin tamamen ortadan kaybolmasıymış. Bir tek Alman markı ya da bir altın kırıntısı bile bulunamamış. Acaba Bormann sağ kalıp da ülkenin çalınmış servetini gizlice Güney Amerika'ya taşımış olabilir mi?"</p>

  <p>Pitt cevap verdi. "Şüpheliler listesinin başında onun adı yer alıyor." Dosyalardaki kâğıtlara göz gezdirdi, fakat ilgi çekecek pek bir şey bulamadı. Çoğu, Kader Şirketleri'nin gizli kalamayacak derecede büyük iş anlaşmalarının açıklandığı gazete yazılarıydı. En ayrıntılı analiz, bir CIA raporunda yer almıştı. Raporda, bu şirketin katıldığı çeşitli faaliyetler ve projeler sıralanmıştı, fakat şirketin operasyonları hakkında pek ayrıntılı bilgi verilmemişti.</p>

  <p>Pitt, "Adamlar çok yaygın bir iş alanı kurmuşlar," dedi. "Değerli taşlar, altın, platin ve başka az bulunan mineralleri çıkarmak için çok büyük madencilik operasyonları yapıyorlar. Onların bilgisayar geliştirme ve yayıncılık bölümleri, Microsoft'tan sonra dünyanın en büyük dördüncü kuruluşu. Ayrıca petrol çıkarma işlerine de adamakıllı bulaşmışlar. Bunlar nanoteknolojide de dünya lideri." Loren, "Şu nanoteknolojinin ne olduğunu pek anladığımı sanmıyorum," dedi.</p>

  <p>Pitt bir açıklama yapmaya fırsat bulamadan garson siparişlerini almak için masalarına geldi. Pitt genç kadına, "Hangi yemeği canın çekti?" diye sordu.</p>

  <p>Loren yumuşak bir sesle, "Senin damak zevkine güveniyorum," dedi. "Benim için de sen sipariş ver."</p>

  <p>Pitt listedeki yemeklerin Fransızca adlarını okumaya yeltenmedi. Doğrudan İngilizce konuştu. "Giriş olarak sizin lokantanın patelerinden getirin, onun arkasından vişisuaz isteriz. Ana yemek olarak da hanımefendi, beyaz şarap sosuyla pişirilmiş tavşan yiyecek ben de kahverengi tereyağı soslu dana uykuluğu deneyeyim." ' Loren yüzünü buruşturarak, "Uykuluk yenir mi hiç?" dedi.</p>

  <p>Pitt, "Ben her zaman iyi hazırlanmış uykuluk yemeyi severim," diye kestirip attı. "Nerede kalmıştık? Haa, nanoteknolojiyi merak ediyordun. Benim bildiğim kadarıyla nanoteknoloji, atomların düzenlenmesini ve doğa yasalarına uygun olarak akla gelebilecek her şeyi yaratmaya çalışan yeni bir bilim dalı. ilerde insan vücudunun içinde moleküler onarım yapılabilecek ve belki de insan üretmekte bir devrim yaşanacak. Ucuza ve kaliteli olarak üretilemeyen bir şey kalmayacak, inanılmayacak derecede minik ve kendilerini çoğaltabilen makineler yeni yakıtlar, ilaçlar, metaller ve inşaat malzemeleri üretilecek ki, bunları normal tekniklerle başarmak imkânsızdır. Bilgisayar sisteminin beyninin bir mikron küp büyüklüğünde olabileceğini duydum. Nanoteknoloji, geleceğin akımı olacak."</p>

  <p>"Bu sistemin nasıl işlediğini hayal bile edemiyorum." "Benim anladığım kadarıyla hedef, nanoteknoloji uzmanlarının toplayıcı olarak tanımladıkları mikroskopik bilgisayar olarak çalışan kolları bulunan bir robot yaratmak. Güya adamlar, kontrol altında tutulan kimyasal tepkilerden yararlanarak büyük cisimler yaratmayı deneyecekler. Toplayıcıların kendilerini çoğaltacak şekilde üretilmeleri de mümkün. Teorik olarak, sen toplayıcılarını sana henüz geliştirilmemiş olan metallerden golf sopaları yapmaya programlayabilirsin, bir dolaba sığabilecek büyüklükte ve senin istediğin biçimde bir televizyon üretebilirsin, hatta bir otomobil ve uçak bile yapabilirsin, üstelik onları çalıştıracak yakıtı da yaratabilirsin."</p>

  <p>"Müthiş bir hayal bu."</p>

  <p>"Önümüzdeki otuz yıl içinde yaşanacak gelişmeler, insanın aklını başından alacak nitelikte."</p>

  <p>Loren şarabını yudumlamak için konuşmasına ara verdikten sonra, "Bu anlattıkların Kader Şirketi'nin Antarktika'daki projesiyle ilgili dosyayı açıklığa kavuşturuyor," dedi. "O açıklamaları 5-A dosyasında bulacaksın."</p>

  <p>Pitt, "Evet, görüyorum," dedi. "Denizden mineral çıkarmak amacıyla kurumak geniş kapsamlı bir maden işletmesi. Deniz suyundan değerli mineral çıkmayı başaracak ilk kuruluş olacaklar."</p>

  <p>"Öyle görünüyor ki, Kader Şirketleri'nin mühendisleri ve bilim adamları altın gibi madenleri deniz suyundan ayıracak nitelikte moleküler bir sistem yaratmışlar." "Herhalde bu program başarılı olmuştur değil mi?" Loren, "Hem de çok," dedi. "ClA'in gizlice elde ettiği İsviçre'deki depozito kayıtlarına göre -bu bilginin kesinlikle aramızda gizli kalacağına bin İncil üzerine yemin ettim-, Kader'in İsviçre'deki kasalarda muhafaza ettiği altının miktarı nerdeyse Fort Knox'da birikmiş altın miktarına yakın."</p>

  <p>"Adamların çıkardıkları altını geri getirmeyi belli bir seviyede sınırlı tutmuş olmaları gerekir aksi halde altın fiyatları yıldırım gibi düşerdi."</p>

  <p>"Benim kaynaklarımdan edindiğim bilgiye göre, Kader'in yönetimi daha bir gram altın bile satmamış."</p>

  <p>"Peki ama o kadar büyük miktarda altını ne amaçla elde tutmuş olabilirler?"</p>

  <p>Loren omuzlarını silkti. "Hiçbir fikrim yok."</p>

  <p>Garson giriş yemeklerini getirmişti. Loren tabaktaki yiyecekten bir çatal dolusu alıp ağzına götürdü ve sonra, "Bu harika," diye mırıldandı.</p>

  <p>Pitt de onayladı. "Evet, çok güzel."</p>

  <p>Konuşmadan tabaklarındaki pateyi yiyip bitirdiler. Loren son lokmayı yedikten sonra konuşmasına devam etti. "Gerçi CIA savaştan sonra ortaya çıkarı bir Neo-Nazi hareketi hakkında bilgi toplamış ama Kader Şirketi ya da Wolf ailesinin yeraltı faaliyetlerine karıştıklarını gösteren bir kanıt bulamadılar."</p>

  <p>Pitt içi kâğıtlarla dolu bir dosyayı eline alıp yukarı kaldırarak, "Ama bu dosyada belirtildiğine göre, Avusturya, Belçika, Norveç, Fransa ve Hollanda hazinelerinden çalınan değerli eşyanın ve Yahudilerden alınan altınlarla paraların savaştan sonra U-gemileriyle Arjantin'e kaçırıldığı da bir sır değil," dedi.</p>

  <p>Loren başını salladı. "Altınlar ve diğer taşınabilir mallar paraya çevrilmiş ve sonra da Merkez Bankası aracılığıyla değiştirilmiş." "Peki bu fonların sahibi de"</p>

  <p>"Başka kim olabilir? 1947'de kurulduktan kısa bir süre sonra Kader Şirketi. İşin asıl garip yanı; ilk dönemlerde şirketin yönetim kurulunda Wolf ailesinden bir kişinin yer aldığına dair hiçbir kayıt olmaması."</p>

  <p>Pitt, "Belki de Wolf’lar daha sonra şirketin yönetimini ele geçirdiler," dedi. "Acaba aile, 1945'te Almanya'dan kaçan eski Nazileri nasıl safdışı bırakabildi, bunu merak ediyorum."</p>

  <p>Loren de, "Bu iyi bir soru," dedi. "Geçen şu son elli dört yıl içinde Kader İmparatorluğunun gücü öylesine arttı ki, dünya bankalarına ve hükümetlere tahmin edilemeyecek derecede etkili olmaya başladılar. Bunlar bir bakıma Aran's de sahip çıktılar. Yardımcılarımdan birinin muhbiri var; bu adamın dediğine göre, bizim Kongre'nin üyelerine de seçim zamanlarında çok büyük paralar aktarılıyormuş. Bugüne kadar Kader Şirketleri hakkında hiçbir resmi soruşturma açılmamış olmasının nedeni de belki budur."</p>

  <p>"Adamların kolları bizim saygıdeğer senatörlerimizin, Kongre üyelerimizin ve Beyaz Saray'da hizmet vermiş pek çok kişinin ceplerine dalmış durumda."</p>

  <p>Loren iki elini birden yukarı kaldırdı. "Sakın bana bakma. Ben asla bilerek Kader Şirketleri'nden seçim kampanyam için masa altından bir metelik bile almış değilim."</p>

  <p>Pitt kurnaz kurnaz genç kadına baktı. "Sahi mi?"</p>

  <p>Loren masanın altından Pitt'in ayağına bir tekme savurdu. "Kes şunu. Benim para yiyen takımdan olmadığımı çok iyi biliyorsun. Ben Kongre'nin en fazla saygı gören üyelerinden biriyim."</p>

  <p>"Belki de en güzelisin, fakat meslektaşların seni benim kadar iyi tanımıyorlar."</p>

  <p>"Hiç de komik değilsin."</p>

  <p>Vişisuaz kâseleri önlerine konulmuştu, yemeklerini zevkle yerlerken ara sıra da Martin Ray Cabernet şaraplarını yudumluyorlardı. Şarabın damarlarına yayılması ve sinirlerini yatıştırması uzun sürmedi, üstelik garson da kadehleri boşaldıkça yeniden doldurmak için yanlarından pek uzaklaşmıyordu. Loren, "Galiba Naziler kitleleri katlederek, her yeri yakıp yıkarak ve savaşarak başaramadıklarını bu kez ekonomik güç ile gerçekleştirmeye çalışıyorlar," dedi.</p>

  <p>Pitt genç kadına karşı çıktı. "Dünyaya hükmetme modası geçti," dedi. "Belki Çinli liderlerin akıllarının bir köşesinde bu istek gizli olabilir ama onların ekonomisi geliştikçe ve ülke bir süper güce dönüştükçe, savaşın her şeyi mahvedeceğini anlamaya başlayacaklar. Komünist Rusya yok edildikten sonra, geleceğin büyük savaşları ekonomik savaşlar olacak. Wolf’lar, ekonomik gücün kaçınılmaz olarak siyasal güce yöneleceğini seziyorlar. Bu adamların istedikleri her şeyi ve herkesi satın alma güçleri var. Tek sorun onların hangi tarafa yöneldiklerini bilmek."</p>

  <p>"Dün gece yakaladığınız kadından bir şeyler öğrenebildin mi?"</p>

  <p>"Sadece kıyamet gününün hemen burnumuzun dibinde olduğunu ve kuyrukluyıldız dünyaya çarpınca tabii Wolf ailesi dışında insanlığın tümüyle yok olacağını anlattı." Loren sordu. "Sen buna inanıyor musun?"</p>

  <p>Pitt alaycı bir tavırla sordu. 'Ya sen inanıyor musun? Belki bin kıyamet günü geldi geçti ama sağanak yağmurlardan başka bir olay yaşanmadı. Wolf’ların böyle bir miti yaymaya kalkışmalarının nedeni benim için bir muamma."</p>

  <p>"Wolf’ların dayanağı nedir?"</p>

  <p>"Amenes'ler olarak tanınan eski bir insan ırkının kehanetleri." Loren afallamıştı. "Ciddi olamazsın," dedi. "Wolf’lar gibi bilgili ve akıllı bir ailenin binlerce yıl önce ortadan kalkmış bir ırktan kalan mite inanması olacak şey mi?"</p>

  <p>"Hint Okyanusu ve Colorado'da bulduğumuz odalardaki duvar yazılarında bunlar anlatılıyordu."</p>

  <p>"Seni karşılamak için havaalanına gitmeden önce, Amiral Sandecker telefonda kısaca senin keşiflerinden söz etti. Ama neler bulduğunu asıl senden öğrenmek istiyorum."</p>

  <p>Pitt elleriyle çaresizliğini belli eden bir hareket yaptı. "Hiç fırsatım olmadı ki."</p>

  <p>"Belki ben işlerimi düzene sokmaya başlasam iyi olacak." "Sen yaratıcınla buluşmaya hazırlanmadan önce, asteroitleri ve kuyrukluyıldızları izleyen astronomi bilginlerimizin açıklama yapmalarını bekle."</p>

  <p>Çorba tabakları kaldırılmıştı ve ana yemekler masaya getirilmişti. Şef tavşan yemeğini ve dana uykuluğunu tabaklara öyle büyük bir özenle yerleştirmişti ki, tabaklar birer sanat eseriydi. Pitt ile Loren yemeklerin görüntüsünü büyük bir hayranlıkla seyrederken çok lezzetli bir yemek yiyeceklerinden emindiler. Ve de düş kırıklığına uğramadılar.</p>

  <p>Loren yemek arasında, "Tavşan eti çok akıllıca bir seçim oldu," dedi. "Çok lezzetli bir yemek."</p>

  <p>Pitt'in yüzünde coşku dolu bir ifade vardı. "Usta bir şef bana dana uykuluk servisi yaptığı zaman her lokmada çan sesleri duyarım. Sos gerçekten müthiş."</p>

  <p>Loren tabağını yukarı kaldırarak, "Biraz da benim tavşanımdan tatsana," dedi.</p>

  <p>"Peki sen benim uykuluklarımı denemek ister misin?" diye Pitt sordu. Loren yüzünü buruşturarak, "Hayır, almayayım, teşekkürler," dedi. "Ben iç organlara pek meraklı değilim."</p>

  <p>Bereket ki, tabaklardaki yemek miktarı, daha küçük lokantalarda sunulanlara göre daha azdı ve sıra tatlıya geldiğinde ikisi de çok fazla bir tokluk hissetmediler. Pitt şeftalili bir tatlı sipariş etti: haşlanmış şeftaliler ahududu püresiyle servis ediliyordu. Daha sonra Remy Martin konyaklarını yudumlarken tartışmaya devam ettiler. Pitt, "Wolf’larla ilgili gördüklerimin ve duyduklarımın hiçbirine anlam veremiyorum," dedi. "Eğer kuyrukluyıldızın dünyaya çarpmasıyla şu imparatorluk­larının uçup gideceğini düşünüyorlarsa, neden bu kadar büyük bir servete sahip oldular?"</p>

  <p>Loren kadehini elinde hareket ettirerek, masadaki mumun ışığında altın gibi parıldayan sıvıya baktı. "Belki de onlar, bu felaketten sağ kurtulmayı düşünüyorlar."</p>

  <p>"Bunu Elsie Wolf’dan ve de Colorado'daki katillerden birinden de duydum," dedi. "Peki ama dünya çapında bir felaketten nasıl sağ çıkabilirler?"</p>

  <p>Loren sordu." Sen on sekiz numaralı dosyayı okudun mu?" Pitt bu soruya hemen cevap veremedi, üzerinde on sekiz yazılı olanı buluncaya kadar dosya yığınını karıştırdı. Sonra o dosyayı açıp okudu. İki üç dakika sonra, başını kaldırıp Loren'in menekşe rengi gözlerine baktı. "Bu doğrulanmış mı?"</p>

  <p>Loren başını salladı. "Sanki Nuh peygamber kendine bir donanma hazırlatmış."</p>

  <p>Pitt ağır ağır, "Dört çok büyük gemi," dedi. "Bir yolcu gemisi, aslında bir yüzer kasaba demek daha doğru, çünkü geminin boyu iki bin metre genişliği ise beş yüz metre, otuz iki katlı üç buçuk milyon ton ağırlığında." Pitt başını kaldırdı, kaşları çatılmıştı. "Bunun hayalini kurmak güzel de, hiç de pratik sayılmaz."</p>

  <p>Loren, "Dosyanın gerisini de oku," dedi. "Giderek daha akla yakın oluyor."</p>

  <p>"Okyanusa açılabilen dev geminin bir hastanesi, okulları, eğlence merkezleri, mühendislik teknolojisi merkezleri var. Ayrıca, üst güvertede uzun bir piste sahip bir havaalanı var. Burada küçük bir jet ve helikopter filosu barınabilir. Dahası bu gemide beş bin yolcu ve mürettebatı barındıracak barınak ve büro mevcut." Pitt okuduklarına inanmadığını belli edecek şekilde başını salladı. "Böylesine dev bir tekne, en azından elli bin kişiyi barındırır."</p>

  <p>"Aslında o sayının iki katını düşünmelisin."</p>

  <p>"Öbür üç gemiyle ilgili bölümleri okusana."</p>

  <p>Pitt okumaya devam etti. "O gemiler de dev boyutlarda. Biri yük ve malzeme gemisi. Makineler ve üretim araçları, taşıtlar, inşaat makineleri ve inşaat malzemeleri var. İkinci gemi ise bir hayvanat bahçesi."</p>

  <p>Loren araya girdi. "Görüyor musun. İşte sana bir Nuh'un Gemisi."</p>

  <p>"Son gemi de bir süper tanker. Çok büyük miktarda akaryakıt, doğal gaz daha başka yakıt türleri taşımaya elverişli olarak inşa edilmiş." Pitt dosyayı kapadı ve Loren'e baktı. "Bu tür gemilerin çizimlerinin yapıldığını duymuştum, fakat bunların gerçekten inşa edildiklerinden haberim yoktu. Hele Kader Şirketi'nin böyle bir şey yaptığını kesinlikle duymamıştım."</p>

  <p>"Gemilerin gövdeleri parça parça yapıldı, sonra Şili'nin güney ucunda ıssız bir fiyordda, Kader Şirketleri'nin sahip olduğu bir tersaneye taşındılar. Orada gemilerin iç ve dış yapımı tamamlandı, gemilere gerekli eşya ve malzeme yüklendi. Yapılan tahminlere göre, bu filonun yolcuları ve mürettebatı için yirmi yıl hiçbir şeye ihtiyaç duymalarına gerek kalmayacak miktarda yiyecek ve malzeme temin edilmiş."</p>

  <p>"Bu gemileri dışardan ziyaret eden olmamış mı? Medya, dünyanın en büyük açık deniz gemileri hakkında haber ve yazı yayınlamamış mı?" Loren, "ClA'in tersane ile ilgili raporunu oku. O bölge, küçük bir güvenlik ordusu tarafından çok sıkı bir şekilde korunuyor. Hiçbir yabancı oraya girip çıkamaz. Tersanede çalışanlar ve aileleri, kıyıda kurulan evlerde oturuyorlar, gemilerden ve tersaneden hiç ayrılmadan yaşıyorlar. And dağları, yüzlerce dağlık ada ve iki yarımadayla çevrili olan fiyorddan sadece deniz yoluyla ya da uçakla ayrılmak mümkün."</p>

  <p>"ClA'in yaptığı araştırma pek üstünkörü olmuş. Kader Şirketleri'nin projesini derinlemesine incelememişler."</p>

  <p>Loren kadehindeki içkinin son yudumunu içti. "Benim büroma bilgi vermekle görevlendirilen bir ajan, örgütün Amerika Birleşik Devletleri'nin güvenliğine ve çıkarlarına bir tehdit oluşturmadığını düşündüğü için geniş kapsamlı bir soruşturma yapmaya gerek görmediğini söyledi."</p>

  <p>Pitt düşünceli düşünceli, lokantanın duvarlarının ötesine baktı. 'Yıllar önce, teröristler tarafından kaçırılmış bir yolcu gemisini aramak için Giordino ile birlikte Şili'deki fiyordlardan birine gitmiştik. Teröristler gemiyi bir buzulun yakınına saklamışlardı. O adaların ve Macellan boğazının kuzeyinde böylesine büyük gemilerin geçmelerini sağlayacak genişlikte ve derinlikte bir deniz yolu yok." Loren, "Belki de o gemilerin denizleri aşmaları planlanmamıştı," diye bir tahminde bulundu. "Belki de sadece şu beklenen tufanı geçiştirmeyi amaçlamışlardı."</p>

  <p>Pitt bu inanılması güç düşünceyi kabullenmeye çalışarak, "Ne kadar hayali görünürse görünsün, sen gerçeğe yaklaştın. Wolf’lar, dünyanın sonunun geldiğine inanmak uğruna milyarlarca dolar harcamış olmalılar."</p>

  <p>Pitt suskundu, Loren onun derin düşüncelere daldığını anlamıştı. Genç kadın masadan kalktı ve tuvalete gitti, böylece Pitt'in aklından geçen düşünceleri düzene sokması için ona zaman tanımış olacaktı. Gerçi Pitt bunu kabullenmekte zorlanıyordu ama Wolf ailesinin sonraki kuşaklarının neden genetik mühendisliğinin ürünleri olduklarını anlamaya başlamıştı.</p>

  <p>Almanya'dan kaçan eski Naziler çoktan ölüp gitmişlerdi, fakat yerlerine yaklaşan tufana dayanacak güçte ve daha sonra uygar dünyadan geriye kalanlara sahip çıkıp dünyayı yeniden yaratacak, üstün insanlardan oluşan bir aile bırakmışlardı.</p>

  <h3 id="sigil_toc_id_30">28</h3>

  <p>Vadideki kurşuni granit kayalar, gecenin karanlığında kaybolmadan önce, dev birer gölge gibi yükseliyorlardı. Aşağıda mavi-beyaz buz kütlesi ay ışığı altında parıldıyordu. Yıldızlarla aydınlanan ve bulutlardan arınmış 4000 metre yüksekliğindeki, tepesi karla örtülü Cerro Murallön Dağı, dimdik denize doğru inmeden önce Güney And dağlarının batı etekleri üzerinden yükseliyordu. Gece hava açıktı ve gökyüzü aydınlıktı. Çoban yıldızının verdiği ışık altında küçük bir aracın, vadinin tehdit dolu duvarları arasından bir çöl kanyonunda yiyecek arayan yarasa gibi hızla geçtiği görüldü.</p>

  <p>Güney yarıküresinde sonbahar yaşanıyordu ve yükseklere kar düşmeye başlamıştı bile. Yüksek kozalaklı ağaçlar, orman kenarına kadar dağın yamacına sıralanmışlardı. Ormanın bittiği yerde çıplak kayalar ağaçların yerini alıp, dağın zirvesine ulaşıyorlardı. Hiçbir yönde insan eliyle sağlanmış bir ışık yoktu. Pitt gün ışığında manzaranın soluk kesici güzellikte olacağını düşündü, fakat gece saat onda o dimdik dağlar ve sarp kayalar karanlık ve ürkütücüydü. Moller marka M400 Skycar (Gökyüzü Arabası) Cherokee tipi cipten daha büyük değildi ama uçuş sırasında çok büyük bir uçaktan daha dengeliydi ve de kent caddelerine iniş yapıp bir evin garajına park edilebilirdi. Aerodinamik modeli, meyilli koni şeklindeki burun kısmı ile geleceğin General Motors arabalarından biriyle Yıldız Savaşları filmindeki savaş gemilerinin karışımıydı sanki. On bin metreye kadar yükselebilen Moller'in motor sistemi bir helikopter gibi havalanmasını ve normal bir uçak gibi saatte üç yüz mil hızla uçmasını sağlıyordu. Bir veya iki motoru çalışmasa bile yolculara hiçbir rahatsızlık vermeden güvenceli bir şekilde yere inebiliyordu. Moller çok kötü bir şekilde yaralansa bile çifte paraşütleri sayesinde yolculara hiçbir zarar gelmeden yere inebiliyordu.</p>

  <p>Duyarlı ve tam güvenceli sistemler, uçağı her türlü mekanik arızaya ve bilgisayar hatasına karşı koruyordu. Taşıtın dört bilgisayarı sürekli olarak tüm sistemleri kontrol ediyordu ve Global Rota Belirleme Sistemi (GPS), uçağa nehirlerin, dağların, vadilerin ve kanyonların üzerinden geçmesini sağlıyordu. Son derece yeterli yönlendirme sistemi uçakta bir pilot bulundurma ihtiyacını ortadan kaldırıyordu.</p>

  <p>Pitt'in kokpit dışında çevreyi görme şansı çok kısıtlıydı. Zaten o da dışarı, ya bakmaya pek ender hevesleniyordu. Aşağıdaki kayalıkları ve ay ışığı altında ağaç tepelerine vuran uçağın gölgesini görmeye hiç meraklı değildi. Özellikle de uçak ile gölgesinin birbirine nasıl iyice karıştığını görmek onu hiç ilgilendirmiyordu. Otomatik uçuş sistemi Skycar'ı önceden programlanan hedefine götürürken, Pitt de uçağın yolunu topografı ekranından izleyebiliyordu. Pitt uçak gecenin bir vaktinde dağların çevresinde, bir insan elinden ve beyninden en küçük bir yardım görmeden uçarken, kollarını kavuşturup oturmayı can sıkıcı buluyordu. Bilgisayarın rehberlik sistemine güvenip, uçuşu onun yapmasına göz yummaktan başka bir seçeneği yoktu. Eğer Pitt'in yanında oturan Giordino, uçağın dağa çarpmasını bilgisayarın önleyememesinden endişe duyuyorsa bile yüzünde bu duygusunu belirten bir ifade yoktu. Giordino kokpit lambalarından birinin altında sakin sakin bir serüven roman! En yüksek tepelerin üzerinde güvenli bir yükseklikten uçulması planlanmamıştı. Bu bir gizli görevdi. Güçlü ve yeterli yön düzenleyicileri onları radar ve lazer arayıcılarından uzakta, sağ salim hedeflerine ulaştıracaklardı.</p>

  <p>İki erkek de çamaşır üzerine giyilen DUI CF200 serisi kuru dalgıç elbiseleri içinde şakır şakır terliyordu, fakat ikisi de bundan yakınmadı. Çünkü uçağa binmeden soğuk suya dalmak için kullanılan dalgıç elbiselerini giyerek uçak yere indikten sonra üstlerini değiştirmek için zaman kaybetmeyeceklerdi. Pitt bir şifreyi tıklattı ve kutu üzerindeki sayıları okudu. "Santa Cruz dışındaki Punta Entrada'da gemiden havalandıktan sonra tam iki yüz on iki mil katetmişiz."</p>

  <p>Giordino başını elindeki romandan kaldırmadan, "Daha ne kadar gideceğiz?" diye sordu.</p>

  <p>"Elli mil kadar gittikten sonra, on beş dakika içersinde Wolf tersanesinin üzerindeki dağlara varmış olacağız." Uçağın ineceği yer, bir casus uydudan alınan fotoğraf sayesinde tam olarak bilgisayara programlanmıştı.</p>

  <p>"Kitaptan bir bölümü daha okumaya yetecek kadar zamanım var."</p>

  <p>“Sana kitabı elinden bıraktırmayacak kadar ilginç olan şey nedir?"</p>

  <p>"Kahramanın, kötü teröristlerin eline düşmesine ramak kala güzel kadını kurtardığı bölümdeyim."</p>

  <p>Pitt yorgun bir tavırla mırıldandı. "Ben o bölümü daha önce okumuştum." Dikkatini tekrar ekrandaki görüntüye verdi. İlerdeki bölgenin ayrıntılı görüntüsünü, uçağın burun kısmındaki gece görüntüleme aygıtı ekrana aktarıyordu. Aynı bir kumar makinesinin içinde seyahat etmeye benziyordu. Dağlık arazi bir görünüp bir kayboldu. Köşedeki bir kutuda uçağın hızı, yüksekliği, yakıt durumu ve hedefe olan uzaklığı kırmızı ve turuncu dijital rakamlarla gösteriliyordu. Pitt şimdi bulundukları noktadan en fazla yüz mil güneyde, Şili fiyordlarında kaçırılmış yolcu gemisini aradıkları zaman da aynı sistemi kullanmış olduklarını hatırladı. Pitt aşağıdaki buzulun üzerini örten kabarcıklara baktı. Sonra dağların en berbat olanlarını geride bıraktıklarını anlayıp rahat bir soluk aldı. Ay ışığı yarım millik aralarla buz üzerinde ışıktan şekiller çiziyordu. Buz eriyip denize dökülmeden önce fiyortla randevulaştığı yere akarken daha da yaygınlaşıyordu.</p>

  <p>Artık yolculuğun en kötü bölümünü atlatmışlardı ve Pitt buzulun ötesinde, ufukta soluk ışıklar görmüştü. Bunların yıldız olmadıklarını biliyordu, çünkü ışıklar küme halindelerdi ve çok alçakta parıldıyorlardı Ayrıca soğuk hava yıldızlar böyle parlamazlardı.</p>

  <p>Darken Pitt yavaş yavaş zifiri karanlığın içinde başka bir ışık kümesinin belirdiğini fark etti. Aradan beş dakika daha geçince, kesinlikle oraya varmışlardı; koskocaman dört geminin ışıkları gecenin içinde küçük kentlerin ışıkları gibi parıldıyordu. Pitt duygusuz bir tavırla, "Hedefimiz göründü," dedi.</p>

  <p>Giordino homurdandı. "Lanet olsun. Tam kitabın sonuna geliyordum."</p>

  <p>"Sakin ol. Kitabı bitirmek için daha on dakikan var. Ayrıca ben kitabın sonunu biliyorum."</p>

  <p>Giordino, Pitt'e baktı. "Biliyor musun?"</p>

  <p>Pitt ciddi ciddi başını salladı. "Suçlu uşak."</p>

  <p>Giordino, gözlerine Fu Manchu stili tehdit dolu bir ifade verip baktıktan sonra tekrar kitabına döndü.</p>

  <p>Moller M400 tipi araç, doğrudan tersanenin ışıklarına ve yakındaki büyük gemilere yönelmedi. Bunun yerine sanki karar verebileceği bir kafası varmış gibi güneybatıya doğru ilerledi. Pitt uçağın sancak tarafından yükselen ışıkların parıltısına bakmaktan başka bir şey yapamadı.</p>

  <p>Giordino iç geçirdi. "Bitti," dedi. "Haa, belki ilgilenirsin diye söylüyorum, 0n bin kişiyi öldüren uşak değildi, deli bir bilim adamıydı." Binlerce ışıkla ay­dınlanan gök kubbeye baktı. "Adamlar bizi arama sistemleriyle bulamayacaklar mı?"</p>

  <p>"Çok zayıf bir olasılık bu. Moller M400 o kadar küçük ki, en duyarlı askeri radarlar dışında tüm sistemler için görünmez sayılır." Giordino gerinerek, "Umarım sen haklı çıkarsın," dedi. "Ben karşılama komitelerine çok alçakgönüllü davranırım." Pitt bir kalem feneri haritasının üzerine tuttu. "Bu noktada bilgisayar bize tersaneye ulaşmamız için denizaltında iki mil yüzme ya da buzul üzerinde dört mil yürüme seçeneklerini sunuyor." Giordino, "Karanlıkta buzul üzerinde yürümek bana pek de cazip gelmedi," dedi. "Ya Bayan Giordino'nun küçük oğlu, bir yarığın içine düşüp de on bin yıl bulunamazsa... "</p>

  <p>"Nedense senin, bir müzede camekânın arkasında yattığını ve binlerce insan tarafından seyredilişini gözlerimin önünde canlandıramıyorum. "</p>

  <p>"Başka devirden kalma bir ilgi odağı olmanın kötü bir yanını göremiyorum."</p>

  <p>"Büyük bir olasılıkla seni çıplak teşhir edecekleri hiç aklına geldi mi? Doğrusu yirmi birinci yüzyılın mükemmel bir erkek örneği olacağını söyleyemem."</p>

  <p>"O insanların en iyileriyle bile boy ölçüşebileceğimi sana göstereceğim."</p>

  <p>Moller'in hızı azalıp uçak alçalmaya başlayınca, daha fazla konuşma olmadı. Pitt tersaneye sualtından gitmeyi seçti ve bilgisayarı, ClA'de uydu fotoğraf analistlerinin işaretledikleri kıyıda önceden planlanmış sitenin yakınına inmelerini sağlamak üzere programladı. Birkaç dakika sonra, M400'ün motorları stop etti ve aşağı inmeye hazırlanırken bir süre uçak havada öylece kaldı. Pitt karanlıkta sadece dar bir derenin on metre kadar yukarsında olduklarını görebildi. Sonra Moller aşağı indi ve sert taşlardan oluşan zemine yavaşça dokundu. Birkaç saniye sonra da makineler devirlerini tamamladılar ve sistemler kapandı. Yol planlama göstergesinde uçağın programlanan yerden sadece on beş santim uzakta olduğu belirtildi.</p>

  <p>Pitt, "Hayatım boyunca kendimi hiç bu kadar işe yaramaz biri olarak düşünmemiştim," dedi.</p>

  <p>Giordino ekledi. "İnsan kendini sanki işinden çıkarılmış gibi hissediyor." Tam o sırada dışarıya bakmayı akıl etti. "Biz neredeyiz?" "Fiyorddan yaklaşık yirmi beş metre ötede bir deredeyiz." Pitt uçağın kapağının kilidini açtı, kapağı yukarı kaldırdı ve aşağıya, sert zemine atladı. Gece sessiz değildi. Tersanede yirmi dört saat sürekli çalışan makinelerin sesi geliyordu. Pitt depo bölümünü açtı ve dalma gereçlerini Giordino'ya birer birer uzattı. O da hava tanklarını, ağırlık kemerlerini ve paletleri van yana dizdi. Pitt ile Giordino çizmeleriyle başlıklarını giydiler ve ikiz hava tanklarını birbirlerinin sırtına yüklediler, ikisi de boyunlarına malzeme çantalarını asmışlardı. Bunların içinde tabancalar, fenerler ve Pitt'in şu güvenilir Globalstar cep telefonu vardı. İkisinin M400'den çıkardıkları son malzeme de iki adet Torpido 2000 denizaltı taşıtlarıydı. Bunlar yan yana yerleştirilmiş küçük roketlere benzeyen ve aküyle çalışan taşıtlardı. Sualtında en fazla saatte 4.5 mil hız yapabiliyorlardı ve çalışma süreleri de bir saatti. Pitt sol koluna, Pandora Madeni'nde kullandığına benzeyen küçük bir yön saptama bilgisayarını taktı ve doğrudan GPS uydularına bağladı. Sonra da programı minik bir monitöre aktarmak amacıyla özel bir şifreyi tuşladı, böylece tersane ve ona giden fiyord boğazının tam yeri belirtilmiş oldu.</p>

  <p>Giordino yüz maskesinin üzerine bir gösterge yerleştirdi ve düğmesine bastı. Bir anda çevrenin görüntüsü gözlerinin önünde belirdi. Gerçi görüntü biraz bulanıktı ama yerdeki iki santim çapında çakıl taşlarını rahatça görebiliyordu. Giordino, Pitt'e döndü. "Gitme zamanı mı?"</p>

  <p>Pitt başıyla onayladı. "Karada yolunu görebildiğine göre, sen öncülük yap ve suya vardığımız zaman da ben öne geçerim." Giordino hiçbir şey söylemeden sadece başını hafifçe salladı. Tersanenin çevresindeki güvenlik savunmasını yok etmeden yapabilecekleri hiçbir şey yoktu. Pitt, Giordino'nun aklından geçenleri okuyabilmek için telepatik güçlere ihtiyaç duymadı. Giordino da tıpkı Pitt gibi aynı olayı aklından çıkaramıyordu. Pitt ve Giordino, altı bin mil uzakta ve yirmi saat önce NUMA Karargâhında, Amiral Sandecker'in odasında, bir çılgınlık bulutu altında doğmuş olabilecek plan üzerinde konuşuyorlardı. Amiral üzüntülü bir sesle, "Hatalar yapıldı," dedi. "Dr. O'Connell kayıp." " Pitt, Ken Helm'den hoşlanmadığı için, "Ben Dr. O'Connell'in yirmi dört saat güvenlik ajanları tarafından göz hapsinde tutulduğunu sanıyordum," dedi.</p>

  <p>"Bu aşamada bilinen tek şey, Dr. O'Connell'in kızına dondurma almaya gittiği. Korumalar, dükkânın önünde arabada beklerlerken, Dr. O'Connell ile kızı içeri girdiler ve geri dönmediler. O'Connell'i kaçıranların onu bir anda görüp tanımaları akla yakın gelmiyor." Pitt yumruğunu masaya indirdi. "Wolf’ları kastediyorsunuz. Neden bu insanları sürekli olarak küçümsüyoruz bilmem ki."</p>

  <p>Sandecker üzgün üzgün, "Sanırım hikâyenin gerisini öğrenince daha da çok üzüleceksin."</p>

  <p>Pitt amirale baktı, yüzü çaresizlik bulutlarıyla örtülmüştü. "Tahminde bulunmama izin verin. Elsie Wolf, kuzeni Heidi'nin cesediyle birlikte hastaneden kayboldu."</p>

  <p>Sandecker mas anın üzerinde görünmeyen tozları siliyormuş gibi yaptı FBI Ajanı Ken Helm, "İnan bana o klinikte güvenlik, en son teknolojiyle sağlanıyordu," dedi.</p>

  <p>Pitt tedirgin bir tavırla, "Gözetleme kameralarınız hiç değilse kadının kaçışını görüntüleyememişler mi?" diye sordu. "Besbelli Elsie, kuzeninin cesedini omzuna attığı gibi ön kapıdan çıkıp gitmedi." Helm başını salladı. "Kameralar çalışıyordu ve monitörler de her saniyeyi gösteriyordu. Üzülerek söylüyorum -hayır, bunu söylerken şok geçiriyorum-kaçışla ilgili hiçbir görüntü kaydedilmemiş."</p>

  <p>Masada Sandecker'in karşısında oturan Giordino, "Bu insanlar ya duvar çatlaklarının arasından geçme yeteneğine sahipler ya da görünmez olabilmek için bir hap geliştirmişler," dedi. Pitt, "İkisi de değil," diye karşılık verdi. "Onlar, bizden kurnaz." Helm, "Yarısı tahmin ama Kader Şirketleri'ne ait bir jet uçağı Baltimore yakınında bir havaalanından kalkmış ve güneye yönelmiş." Pitt ajanın sözünü tamamladı. "Yani Arjantin'e gidiyor." Giordino ekledi. "Dr. O'Connell'i başka nereye götürebilirler? Bu adamların onu Amerika'da tutmaları hiç akla uygun değil çünkü hükümetin soruşturma kurumlarına hükmedemiyorlar." ClA'den Ron Little genzini temizledi. "Asıl soru neden? Bir ara, Colorado'daki odayı ve duvar yazılarını buldular diye Bay Pitt, Bay Giordino ve Dr. O'Connell'i ortadan kaldırmak istediklerine inanmıştık. Fakat şimdi çok fazla kişi, şu eski insanların bıraktıkları mesajlar hakkında bilgi sahibi oldu. işte bu yüzden, o yazıların sırrını saklamaya çalışmanın bir anlamı kalmadı."</p>

  <p>Helm, "Tek akla uygun yanıt, o insanların Dr. O'Connell'in bilirkişi raporuna ihtiyaç duymaları," diye bir fikir ortaya attı. Pitt, "Ben Elsie Wolfa Amenes'lerin kaç oda inşa ettiklerini sorduğum zaman kadın toplam altı oda olduğunu iddia etti," dedi.</p>

  <p>"Biz iki odayı bulmuştuk, onlar da bir oda bulmuşlardı. Odalardan ikisi doğal nedenlerle yıkılmıştı. Geriye bulunmamış bir odla kalıyor ve Dr. O'Connell o odanın Peru'da And Dağlan yöresinde bir yerde olabileceğini söylemişti. Fakat yeri pek de belirgin değildi. Bahse girerim ki, bu adamlar bilgisayar bölümünde çalışan uzmanlara rağmen, geri kalan kayıp odanın nasıl bulunacağı konusunda yapılan açıklamaların şifresini bulamadılar."</p>

  <p>Sandecker, "Ve bu yüzden de O'Connell'in şifreyi bulacağını düşünüp onu kaçırdılar," dedi.</p>

  <p>Helm ağır ağır, "Mantıklı bir yaklaşım," diye onayladı. Giordino masaya abandı. "Pat'i çok az tanımama rağmen, onun adamlarla işbirliği yapacağından kuşkuluyum." Little gülümsedi. "Ama Dr. O'Connell'in on dört yaşındaki kızı da ellerinde. Wolf’ların yapmaları gereken şey, sadece kıza zarar verme tehdidinde bulunmaktan ibaret."</p>

  <p>Helm ciddi ciddi, "Dr. O'Connell konuşacaktır," dedi. "Başka seçeneği yok."</p>

  <p>Pitt, "O halde biz de gider onu kurtarırız," dedi.</p>

  <p>Little kuşku dolu gözlerle Pitt'e baktı. "Adamların Dr. O'Connell'i tam olarak nerede tuttukları hakkında hiçbir bilgimiz yok."</p>

  <p>"Şili'deki tersane. Wolf’lar kıyamet gününün yaklaştığına öylesine manyakça inanmışlar ki, bahse girerim tüm aile kaçışa hazır olmak için şimdiden gemilere yerleşmiştir."</p>

  <p>Little, "Size tersanenin uydu fotoğraflarını temin edebilirim," dedi. "Fakat size şunu da açıklamak zorundayım. Analistlerimiz, adamların güvenlik sistemleri sayesinde o gemilere havadan, karadan ve denizden yaklaşmanın mümkün olamayacağını belirttiler."</p>

  <p>"O halde biz de sualtından gideriz."</p>

  <p>"Sualtında da alıcılarla karşılaşabilirsiniz."</p>

  <p>"O sorunu çözmenin bir yolunu bulacağız."</p>

  <p>Sandecker alçak bir sesle, "Ben buna izin veremem," dedi.</p>

  <p>"NUMA'ya Çok fazla yükleniliyor. Bu Özel Operasyon Birimi ya da donanmanın SEAL ekibine uygun bir iş."</p>

  <p>Pitt izah etti. "Pat O'Connell ile kızını bulup kurtarmak planımızın sadece bir parçası. Kader Şirketleri'nin o muazzam gemi inşa etme projesini araştırmak için Al ile benden daha uygun kimse yok. Bir yıl kadar önce, Hong Kong'da bir tersanede eski yolcu gemisi United States'in gövdesinin altında inanılmaz bir araştırma yaptık. Şimdi de Wolf ailesinin denize ulaşamayan gemiler inşa etmek uğruna milyarlarca dolar harcama çılgınlıklarının bir nedeni olduğu kesin." Helm, "FBI bu olayda size yardım edemez," dedi. "Bizim faaliyet alanımızdan dünya kadar uzakta olacaksınız."</p>

  <p>Little sinirli sinirli önce ellerini kavuşturdu sonra yine serbest bıraktı. "Korkarım ki, bilgi sağlamanın dışında, örgütümün elleri bağlı. Dışişleri Bakanlığı, ClA'in bu işe herhangi bir şekilde karışmasını engelleyecektir. "</p>

  <p>Pitt, Sandecker'e baktı ve gergin bir tavırla gülümsedi. "Sanırım biz seçildik," dedi.</p>

  <p>Sandecker, Pitt'e gülümsemedi. "Wolf’ların operasyonuna hemen müdahale etmemizi gerektiren acil bir neden olduğundan emin misin?"</p>

  <p>Pitt, "Eminim," dedi. "Ayrıca nedenini size açıklayamam ama o adamların bu girişimlerinin arkasında çok daha kötü bir niyet yattığından eminim. Çok korkunç sonuçlar doğuracak bir amaçları var."</p>

  <p>Dar geçit, yaklaşık elli metre kadar zikzak çektikten sonra fiyordun sularına katılıyordu. Kıyının batı kesimi yukarı doğru bir yarımadaya kadar uzuyordu ve buraya nedense Exmouth adı verilmişti. Doğu kıyısı boğazlarla ayrılmıştı. Wolf tersanesinin parlak ışıkları ve şu yüzen dört şehrin ışıkları fiyordun kuzey ucundaki suya yansıyordu.</p>

  <p>Giordino durdu ve Pitt'e büyük bir kayanın arkasına gizlenmesi için işaret etti. İki devriye teknesi boğazın karşı tarafında yan yana ilerliyordu ve kıyıları projektörlerle tarıyorlardı. Giordino devriye teknelerini özel dürbünüyle inceledi. Bu dürbün karanlıkta görmelerini sağlıyordu.</p>

  <p>Pitt, "Sen sürat tekneleri konusunda uzmansın," dedi. "Bu tekneleri tanımlayabilir misin?"</p>

  <p>Giordino zorlanmadan, "Otuz-sekiz-foot Dvichak Endüstrileri firmasının üretimi. Güzel, sağlam ve güvenilir bir tekne. Fazla sürat yapamaz, fakat üç yüz beygir gücündeki motoru ona büyük teknelerin peşine düşme olanağını sağlıyor. Silahlı devriye teknesi olarak kullanılması yeni bir uygulama."</p>

  <p>"Silahların cinsini fark edebiliyor musun?"</p>

  <p>Giordino cevap verdi. "İkiz otomatik, büyük kalibreli, ön ve arka. Ancak bu kadarını çıkarabildim." "Ya hızı?"</p>

  <p>"Tekneler fazla hızlı ilerlemiyorlar, davetsiz ziyaretçi var mı diye araştırabilmek için ağır gidiyorlar."</p>

  <p>"Bizim Torpido 2000'in onlara yetişmesini sağlayacak kadar ağır mı ilerliyorlar?"</p>

  <p>"Kafanın içinde yine ne şeytanlık tasarlıyorsun?" Pitt cevap verdi. "Onlar dönüp de tersaneye doğru ilerlemeye başlayıncaya kadar biz sualtında bekleyeceğiz. Sonra tekne üzerimizden geçince onu takip etmeye başlarız. Teknenin pervanesinin fışkırttığı sular, bizim varlığımızı onların sualtı alıcılarından gizler."</p>

  <p>"Bana bunu başarırız gibi geliyor."</p>

  <p>Devriye tekneleri güneye doğru araştırmalarını sürdürürlerken, Pitt ile Giordino da final için gerekli malzemeleri gözden geçirdiler, sonra başlıklarını giydiler ve neoprenden yapılma kalın eldivenlerini ellerine geçirdiler. Bu iş tamamlanınca, kuru dalış elbiselerine iliştirilmiş çizmelerinin üzerine paletlerini geçirdiler. Başlıklarının üzerine de tam kapalı maskelerini ve Aquacorn sualtı haberleşme aygıtlarını takmışlardı. Son olarak ikisi de kemerlerine ince birer kordon iliştirdiler. Bu kordon, onların karanlık suyun derinliklerinde birbirlerinden ayrı düşüp kaybolmalarını önleyecekti. Giordino kuru dalış elbisesinden havayı boşalttıktan sonra, hazır olduğunu belirtmek için baş parmaklarını yukarı kaldırdı. Pitt de elini sallayarak ona karşılık verdi ve suya girdi. Kıyının yakınında denizin dibi kayalıktı ve taşların üzerlerindeki yosunlar yüzünden zemin kaygandı. Pitt ile Giordino, ağır yük taşıdıklarından dengelerini koruyabilmek için büyük bir dikkatle yürüyorlardı. Su bellerine yükselinceye kadar bu tempo devam etti, sonra suyun yüzeyinin hemen altında yüzmeye başladılar. Denizin dibi çarçabuk ayaklarının altından uzaklaştı ve Pitt üç metre derine dalabildi. Burada durup elbisesinde kalan son hava kitlesini de dışarı çıkardı. Ağır ağır nefes alıyordu ve suyun basıncı elbiseye baskı yapıncaya kadar dalmaya devam etti. Sonra da sualtında hareketsiz durabilmek için bir miktar hava aldı.</p>

  <p>Pitt kıyıdan yirmi beş metre kadar uzaklaştıktan sonra suyun yüzeyine çıktı ve güney yönüne baktı. Devriye tekneleri bir turu tamamlamışlar geri gelmek için dönüyorlardı. Pitt haberleşme aygıtına, "Refakatçimiz önden bize yol gösteriyor," dedi. "Umarım teknenin hızı konusunda yanılmamışsındır. Bizim pervanelerimiz de ancak o kadar hız yapabilir."</p>

  <p>Giordino'nun başı karanlık suda, Pitt'in yanında belirdi. "Çok yakınlarında olacağız ama onlarla birlikte gidebileceğimizi sanıyorum. İnşallah sualtında Çalışan morötesi sualtı kameraları yoktur."</p>

  <p>"Fiyord en az yarım mil genişliğinde, kameralarla kontrol edilemeyecek kadar geniş." Pitt dönüp kuzeye baktı. "Yirmi dört saat üç vardiya olarak çalıştıklarına göre, herhalde Wolf’lar, adamlarına ücret olarak bir servet ödüyorlar."</p>

  <p>"Wolf’ların işçi sendikalarına yüz vermediklerini iddia edebilir misin?"</p>

  <p>"Devriye teknesinin su çekmesi ne kadar söyleyebilir misin?"</p>

  <p>"Yetmiş santimden az olmalı, fakat bizi endişelendiren pervane. Pervanenin çapı bir metreden fazla olabilir."</p>

  <p>Pitt ile Giordino onların tarafındaki devriye teknesi yaklaşırken dikkat kesildiler. Teknenin hızını tahmin edip beş metre daha yüzdüler, sonra teknenin projektörü başlarına yönelmeden kıvrılıp dört metre derine daldılar. Suyun altında teknenin pervanesinin gürültüsü, yukardakinden dört misli daha fazlaydı. Pitt ile Giordino, suyun içinde sırtüstü yatıp beklediler. Aşağıdan suyun yüzeyine bakıyorlar, projektörün ışığının giderek yaklaşmasını izliyorlardı. Derken, teknenin gölgeler arasında kalan gövdesi başlarının üzerinden geçti. Pervanenin fışkırttığı sular küçük köpükler yaratmıştı. Pitt ile Giordino o anda manyetik hız düğmelerine bastılar, tutacakları kavradılar ve devriye teknesinin peşine takıldılar. Teknenin hızı fazla olmadığı için pervaneden yayılan köpükler de pek o kadar fazla değildi, iki kafadar teknenin hemen arkasında herhangi bir sorunla karşılaşmadan ilerlediler. Onların en büyük sıkıntısı, nereye gittiklerini görmelerine imkân olmamasıydı. Bereket ki Pitt, kıpırtılı suların arasından teknenin burnundaki ışığı görebiliyordu. Gözlerini o ışığa dikmişti ve torpido taşıtın iki yanındaki tutacakları sımsıkı tutuyordu.</p>

  <p>İki metre derinlikte tekneyi takip ettiler. Teknenin hızına uyum sağlamakta güçlük çekiyorlardı. Torpidolarının aküleri büyük bir hızla zayıflıyordu. Pitt sadece dönüş yolculuğu için yeterli yakıtlarının kalmasını ümit edebiliyordu. Tek tesellisi, tersaneden yayılan parlak ışık altında onun ve Giordino'nun kolay kolay görünemeyeceğini bilmesiydi. Yine de giydikleri siyah dalgıç kıyafetine rağmen keskin gözlü biri, kuşku uyandıran bir pırıltıyı fark edebilirdi. Fakat onlara saldıran olmadı. Pitt adamların gözleriyle projektörün ışığını takip edeceklerini iyi tahmin etmişti.</p>

  <p>Yüz maskesinin altındaki alıcıdan yararlanarak Giordino'ya, "Beni duyabiliyor musun?" diye sordu.</p>

  <p>Giordino, "Her heceyi duyabiliyorum," diye karşılık verdi. "Monitörüm yaklaşık iki mil ilerlediğimizi belirtiyor. Tekne, fiyorddan aşağı dönüş yolculuğuna başlamaya hazır olsa gerek. Teknenin sağa ya da sola döndüğünü fark ettiğimiz an, kendimizi güvenceye almak için birkaç dakikalığına daha derine ineriz, sonra da çevreyi görebilmek için suyun yüzeyine çıkarız."</p>

  <p>Giordino sanki bir otobüsün köşeden çıkıp gelmesini bekliyormuş gibi sakin bir sesle karşılık verdi. "Ben sana uyarım."</p>

  <p>Aradan üç dakika bile geçmeden, devriye teknesi 180 derecelik bir dönüş yaptı. Pitt ile Giordino da hemen yedi metre derine daldılar ve projektörün ışığı iyice uzaklaşıp kayboluncaya dek suyun içinde beklediler. Sonra yavaş yavaş ve dikkatle yukarı çıktılar, ama tersanenin neresinde suyun yüzeyine yaşacaklarını bilmiyorlardı.</p>

  <p>İki baş da suyun yüzeyinden dışarı çıkmıştı; iki çift göz, çevreyi büyük bir dikkatle kolaçan ediyordu. Giordino ve Pitt kendilerini, fiyorda doğru uzayan dört muazzam doktan bir tanesine otuz beş metre mesafede buldular. En yakın mesafede olan dokun yanında muazzam bir yüzen şehir duruyordu, diğer üç gemi ise paralel doklara bağlanmışlardı. Gemiler gecenin karanlığında parıldarken göz kamaştırıcı bir manzara yaratıyorlardı. Geminin büyüklüğünü, suyun içinde başlarını kaldırıp yukarı bakan Pitt ve Giordino'nun aklı almadı. Böylesine muazzam bir kitlenin sadece suyun üzerinde durabilmekle kalmayıp aynı zamanda kendi gücüyle dünyanın denizlerini katedebileceğine insanın aklı yatmıyordu. Giordino afallamış bir halde, "Bu gördüklerimiz gerçek olabilir mi?" dedi. Pitt çok alçak bir sesle, "İnsanın aklına harikulade sözcüğünü getiriyor," dedi.</p>

  <p>"Acaba nereden başlamalı?"</p>

  <p>"Şimdilik gemileri unut. Tersanedeki büroları araştırmaya başlamadan önce, dalgıç giysilerimizi çıkarabileceğimiz bir yer bulmalıyız."</p>

  <p>"Sence Pat'i orada mı tutuyorlar?"</p>

  <p>"Bilemiyorum ama aramayı başlatmak için en uygun yer orası."</p>

  <p>Giordino bir elini kaldırarak büyük dok kazıkları arasındaki suyu işaret etti. "Kıyıdaki taşlara ulaşıncaya kadar dokun altından ilerleyebiliriz," dedi. "Sağ tarafta karanlık barınaklar var. Oraya girmeyi başarırsak, iş kıyafetlerimizi de giyebiliriz." İş kıyafetleri turuncu renkte, Amerika'da mahkumlara giydirilen üniformalara benziyordu. Bunların modeli, doklarda görevli işçilerin fotoğraflarından esinlenilerek hazırlanmıştı. Fotoğraflar, bir casus uydusu tarafından kaydedilmiş ve tersanenin ayrıntılı haritaları ve birçok binanın foto-analizleriyle birlikte Amiral Sandecker'e teslim edilmişti.</p>

  <p>Pitt yön bulma aygıtına bir program tuşladıktan sonra monitörü maskeli yüzüne yaklaştırdı ve dokun kazıkları gözlerinin önünde belirdi. Sanki parlak güneşli bir günde kupkuru bir kara parçasında durur gibiydi. Pitt yukardan aşağı süzülen ışıklarla aydınlatılmış bir sualtı koridorunda yüzer gibiydi.</p>

  <p>Büyük boruların ve kıyıdan dokların sonuna kadar uzayan elektrik tesisatlarının üzerinden geçtiler. Binlerce lambanın ışığı sayesinde görüş alanları adamakıllı genişlemişti, sanki Las Vegas'ta dolaşır gibiydiler.</p>

  <p>Pitt yüzerken Giordino da yanındaydı ama taşlarla kaplı zeminin biraz yukarsında daha geriden geliyordu. Biraz sonra taşlarla örtülü zemin yükselmeye başladı ve dalgıçlar ellerini taşlara dayayarak ilerlemek zorunda kaldılar. Arada suyun içinde yatarak çevreyi incelediler ve dok kazıklarının hemen biraz ilersinde küçük bir beton iskele gördüler. Tersanedeki ışık bolluğuna karşın iskeleyi tepedeki tek lamba aydınlatıyordu. Pitt'in uydu fotoğrafından alet depoları olarak tanımladığı küçük barakalardan sızan ışıklar da ortalığı aydınlatıyordu. Sadece parlak ışıklardan uzakta kalan duvarlar karanlıkta kalmışlardı. Giordino, "Nasıl görünüyor?" diye sordu.</p>

  <p>Pitt cevap verdi. 'Terk edilmiş gibi. Ama orada karanlığın içinde birisinin etrafı gözetlemediğinden emin olamayız." Pitt sözlerini bitirir bitirmez, Giordino özel dürbünü sayesinde en yakındaki alet barakasına doğru giden bir karaltıyı fark etti. Pitt'i uyarmak içinomzunu sıktı, o sırada da üniformalı ve omzunda otomatik silah asılı bir muhafız ışıklı bölüme geldi ve iskeleye şöyle bir baktı. Pitt ile Giordino yattıkları yerde hiç kıpırdamadılar. Pitt'in aşağı yukarı tahmin ettiği gibi, muhafız tersaneye gizlice girmeye çalışan şüpheli bir şahısla hiç karşılaşmadığı için sıkılmış gibi görünüyordu. Ne bir soyguncu, ne bir hırsız ne de bir haydut, en yakın kentten yüz milden fazla uzakta olan bir tesisi soymaya kalkışmazdı, özellikle de And dağlarıyla buzulların arasında ise... Muhafız biraz sonra döndü ve alet barakalarının yanı sıra yürüyüp gözden kayboldu.</p>

  <p>Muhafız daha karanlığa karışmadan Pitt ile Giordino paletleri ellerinde, torpido taşıtları koltuklarının altında iskeleye çıkmışlardı ve parıldayan lambaların ışığı altında hızlı hızlı yürüdüler. Birinci alet barakasının kapısı kilitli değildi ve iki kafadar buna şükrederek içeri girdiler. Pitt kapıyı kapadı.</p>

  <p>Giordino rahatlamıştı. "Sonunda evimize geldik," dedi.</p>

  <p>Pitt ressamların kullandıkları bir tarpolin parçası buldu ve bunu binanın tek penceresine astı. Tarpolini güzelce cama yerleştirip dışarı ışık sızmasını önledi. Sonra da sualtı fenerini yaktı ve barakanın içine tuttu. Burası denizcilikle ilgili alet ve edavatla doluydu. Raflara elektrik malzemeleri, kablolar özenli bir şekilde yerleştirilmişti.</p>

  <p>Teknelerde kullanılan kutu kutu boya da raflara sıralanmıştı.</p>

  <p>"Bu insanlarda kesinlikle düzenli olma fetişi var."</p>

  <p>"Bu onların Alman atalarından miras kalmış olmalı."</p>

  <p>Pitt ile Giordino çarçabuk dalgıç malzemelerini ve kuru dalgıç elbiselerini çıkardılar. Turuncu üniformalar, önlerinde asılı torbalardan çekilip çıkarıldı ve su geçirmez çamaşırlarının üzerine bunları giydiler. Sonra da çizmelerini çıkardılar ve lastik tabanlı spor ayakkabılarını giydiler.</p>

  <p>Giordino korku içinde, "Birden aklıma bir şey takıldı," dedi.</p>

  <p>"Evet, neymiş bu?"</p>

  <p>"Ya Wolf personelinin iş kıyafetlerinin üzerinde isimleri ya da bir çeşit reklam yazısı varsa ve bunlar uydu fotoğraflarında yer almamışsa ne yaparız?"</p>

  <p>"Bizim sorunlarımızın yanında bu çok hafif kalır."</p>

  <p>"Daha kötü ne olabilir ki?"</p>

  <p>Pitt sakin bir sesle, "Biz Güney Amerika'dayız," dedi. "İkimiz de tuvaletin yerini soracak kadar bile İspanyolca bilmiyoruz."</p>

  <p>"Çatır çatır İspanyolca konuşamam ama bu dili numara yapacak kadar biliyorum."</p>

  <p>"Güzel. Sen konuşursun ve ben de işitme özürlü rolü yaparım."</p>

  <p>Giordino tersanenin fotoğrafını inceleyip Wolf Şirketi'nin bürolarına giden en kestirme yolu bulmaya çalışırken, Pitt de, Globalstar telefonunu tuşladı.</p>

  <p>Sandecker'in Watergate binasındaki dairesinde hava, kötü bir önseziyle ağırlaşmıştı. Şömine yanıyordu, ateş öyle fazla sıcaklık yayacak kadar güçlü değildi ama insana huzur veren bir görüntüsü vardı. Üç erkek, üzerinde kahve fincanları ve yarısı boşalmış bir kahve kabı bulunan cam sehpanın iki yanında karşılıklı duran kanepelerde oturuyorlardı. Amiral Sandecker ile Ron Little yan yana oturmuşlardı ve daha önce hiç bilinmeyen bir öyküyü anlatan seksen yaşlarındaki, ak saçlı adama büyülenmiş gibi gözlerini dikmişlerdi. Amiral Christian Hozafel, İkinci Dünya Savaşı'nda Almanların en fazla madalya kazanmış denizcilerinden biriydi. 1942 yılının haziran ayında gemisini Meksika'da Veracruz'da yetkililere resmen teslim ettiği 1945 Temmuz'una kadar da U-gemilerinin kumandanlığını üstlenmişti. Hozafel savaştan sonra, Marshall Planı'ndan yararlanarak Amerikan hükümetinden bir Liberty gemisi almış ve bundan sonraki kırk yıl süresince, başarıyla deniz nakliyatçılığı yapmıştı. Hozafel Deniz Nakliyatçılık Şirketi'nin donanması otuz yedi gemiye ulaşınca, hisselerini satıp kendini emekliye ayırmıştı. Hozafel, Amerikan vatandaşı olmuştu ve şimdi Washington, Seattle'da Whidbey Adası'nda büyük bir malikânede yaşıyordu. 60 metre boyunda bir guleti vardı ve karısıyla birlikte bu tekneyle dünyayı dolaşıyorlardı.</p>

  <p>Little, "Siz Rusların, Hitler'in yanmış cesedini Berlin'deki evinin önünde bulmadıklarını söylüyorsunuz, öyle mi?" dedi.</p>

  <p>Hozafel kararlı bir tavırla, "Evet," diye karşılık verdi. "Orada yanmış bir ceset yoktu. Adolf Hitler ile Eva Braun'un cesetleri beş saat yandı. Cesetleri yakmak için parçalanmış taşıtlardan alınan benzin kullanıldı. Yanmaları geride sadece birkaç kemik ile külleri kalıncaya kadar sürdü. Sadık SS subayları, daha sonra küllerle kemikleri bronz bir kutuya yerleştirdiler. SS subayları, Sovyet bombardımanı sırasında tanınmayacak hale gelmiş bir kadınla bir erkeğin cesetlerini alıp, Hitler'in siyanid haplarını önceden denemek zorunda bırakılan köpeği Blondi'nin cesediyle birlikte gömmüşlerdi."</p>

  <p>Sandecker'in gözleri, Hozafel'in yüzüne adeta mıhlanmış gibiydi. Amiral "Rusların buldukları cesetler bunlardı, öyle mi?" dedi. Yaşlı eski U kumandanı başını salladı. "Ruslar daha sonra da diş örneklerinin bu cesetlerin Hitler ve Braun'a ait olduklarını kanıtladığını ileri sürdüler ama onlar gerçeği biliyorlardı. Tam elli yıl bu yutturmacayı sürdürdüler ama Stalin ile üst düzey Sovyet yetkilileri hep Hitler'in İspanya'ya ya da Arjantin'e kaçtığını düşünüyorlardı. Little sordu. "Küller ne oldu?"</p>

  <p>Rus orduları Berlin'e yaklaşırlarken küçük bir uçak Hitler'in sığınağının yakınına indi. Pilot hemen havalanmaya hazırlanırken, SS subayları hızla uçağa koşup bronz kutuyu kargo bölümüne yerleştirdiler. Pilot hiç konuşmadan motoru çalıştırdı ve uçak kenti saran duman yığınları arasından havalanıp gözden kayboldu. Pilot, Danimarka'da yakıt ikmali yaptı ve Kuzey Denizi üzerinden Norveç'in Bergen kentine uçtu. Uçak Bergen'e indi ve pilot, bronz kutuyu Kaptan Edmund Mauer'e teslim etti. Kaptan da kutuyu U-621 denizaltısına götürdü. Kutsal Mızrak ve Kutsal Kan Bayrak gibi Nazi Partisi'nin değerli eşyaları, Üçüncü Reich'in değerli sanat hazinelerinin muhafaza edildiği pek çok sandık ve kutu başka bir denizaltıya, Rudolph Harger'in kumanda ettiği U-2015'e yüklendi."</p>

  <p>Sandecker, "Bütün bunlar Martin Bormann'ın Yeni Kader kod adıyla hazırladığı planın bir parçasıydı," dedi.</p>

  <p>Hozafel saygıyla amirale baktı. "Her şeyi çok iyi öğrenmişsiniz, efendim."</p>

  <p>Sandecker ısrarla, "Kutsal Mızrak ve Kan Bayrak da U-2015'e mi yüklenmişti?" diye sordu.</p>

  <p>Hozafel, "Siz Mızrak'ı biliyor musunuz?" dedi.</p>

  <p>"Annapolis'de sınıf ödevi olarak Mızrak'ı inceledim ve bu konuda bir araştırma yazdım," diye Sandecker cevap verdi. "İncil'de yer alan efsaneye göre, Kabil'in, yani Adem'in oğlunun soyundan gelen Tubal Cain (Kabil) adında bir demirci, Tanrı tarafından gönderilmiş bir göktaşından Mızrak'ı yapmış. Bu, M.Ö. 3000 yıllarında gerçekleşmiş. Kutsal Mızrak, Tubal Caln'den Saul'a sonra sırasıyla Davut peygambere, Solomon'a ve diğer Musevi krallarına geçmiş. Zamanla Mızrak, Roma İmparatoru Julius Caesar'ın eline geçmiş o da düşmanlarıyla savaşırken bu mızrağı kullanmış. Caesar öldürülmeden önce mızrağı, Galyalılarla yaptığı savaş sırasında onun hayatını kurtarmış olan bir yüzbaşıya vermiş. Yüzbaşı mızrağı oğluna hediye etmiş, o da Roma ordusunda yüzbaşı olarak görev yapan kendi oğluna teslim etmiş. Hazreti İsa çarmıha gerilirken tepede durup olanları seyreden kişi de bu oğulmuş. Bölgenin yasasına göre çarmıha gerilen tüm suçlular, kutsal dinlenme gününe leke sürülmesin diye güneş batmadan önce ölü ilan ediliyorlardı. İsa'nın yanındaki çarmıhlara gerilmiş olan hırsızlar, daha çabuk ölebilmek için bacaklarını kırdırmalardı. Fakat sıra İsa'ya gelince, onun daha önceden ölmüş olduğu anlaşıldı. Yüzbaşı sadece kendisinin bildiği ve mezara götürdüğü nedenlerle, bir mızrakla İsa’nın yan tarafını parçaladı. Parçalanan kısımdan kan bulaşan mızrak da o anda Hıristiyanlık için kutsal sayıldı.</p>

  <p>"Daha sonraki adıyla Kutsal Mızrak, Kral Charlemagne'ın eline geçti ve bin yıl süreyle, Kutsal Roma imparatorlarının malı oldu. Nihayet Hapsburg İmparatorlarına geçtiğinde mızrağı Viyana'daki kraliyet sarayında sergilediler."</p>

  <p>Hozafel, "Sanırım mızrağın gücüyle ilgili anlatıyı da biliyorsunuzdur," dedi. "Hitler'in o mızrağa sahip olmaya heveslendiren anlatıyı demek istedim."</p>

  <p>"Bu Kutsal Mızrak'a kim sahip olursa ve de onun gücünü anlarsa, sonsuza dek iyilik için de kötülük için de dünyanın kaderini elinde tutacaktır." Sandecker açıkladı. "İşte bu yüzden Hitler, Mızrak'ı Avusturya'dan çaldı ve ölünceye kadar da yanından ayırmadı. Bu mızrağın dünyanın efendisi olmasını sağlayacağından emindi. Eğer Hitler'in mızraktan hiç haberi olmasaydı, acaba dünyayı ele geçirmek için güç kullanma yoluna sapmayabilir miydi, doğrusu bu konu tartışmaya değer. Hitler'in son isteği, Mızrak'ın düşmanlarından gizlenmesi olmuştu."</p>

  <p>Little, "Siz bir de Kan Bayrağı'ndan söz ettiniz," dedi. "Benim bu kutsal emanetten de hiç haberim yok."</p>

  <p>Hozafel açıkladı. "1923 yılında Hitler, Münih'deki Alman hükümetine karşı bir darbe girişiminde bulundu. Bu, tam bir felaketti. Asker kalabalığa ateş etti ve birçok insan öldü. Hitler kaçabildi ama daha sonra yargılanıp hapse mahkûm edildi. Dokuz ay cezaevinde kalan Hitler, bu süreyi Mein Kampf’ı yazarak geçirdi. O darbe hep Münih Ayaklanması olarak anıldı. Nazilerin ilk gamalı haçlı bayraklarından birini devrim yapma heveslilerinden biri taşıyordu. Bu kişi vurulunca, bayrağa onun kanı bulaştı. Doğal olarak da bu bayrak bir Nazi şehidinin kanlanmış simgesi haline geldi. Bu Kan Bayrak, törenlerde geleceğin Nazi bayraklarını kutsamak amacıyla kullanıldı." Little düşünceli bir tavırla, "Böylece Nazi hazineleri, Almanya'dan gizlice kaçırıldı ve bir daha onları gören olmadı," dedi. "Eski CIA arşivindeki kayıtlara göre, şu mızrakla eldeki diğer Nazi öte berilerini, çalınmış sanat eserlerini bankalardan alınan paraları ve ulusal değerleri bir daha asla kimse bulamadı</p>

  <p>Sandecker, "Senin denizaltın U-699'du," dedi. Hozafel itiraf etti. "Evet, ben o denizaltının kaptanıydım. Bazı üst düzey Nazi subayları, partinin üst düzey görevlileri ve Hitler'in külleri denizaltıya bindirildikten hemen sonra U-2015'in arkasında Bergen'den yola çıktım. Hitler'in ortadan kaybolması bugüne kadar büyük bir sır olarak kaldı. Şimdi sizlere bunu sırf Bay Little'ın ısrarı yüzünden ve kuyrukluyıldızın çarpmasından sonra dünyanın altının üstüne geleceğini bildiğim için açıkladım. Eğer bu kehanet doğru çıkarsa, benim sessiz kalmak için ettiğim yemin de geçersiz olacak." Sandecker, "Kıyamet çığırtkanlığı yapmaya henüz hazır değiliz," dedi. "Bizim bilmek istediğimiz şu Wolf ailesinin gerçekten felaketin dünyayı yok edeceğine inandıkları için Nuh'un gemileri inşa etmek uğruna çok büyük paralar harcayıp harcamadığıdır. Hozafel dalgın bir tavırla, "Wolf’lar ilginç bir ailedir," dedi. "Albay Ulrich Wolf, Hitler'in ekibinde görevli adamlar içinde en güvenilir olanlardan biriydi. Bu adam, Hitler'in mantığa aykırı emirlerinin ve en basit isteklerinin yerine getirilmesini sağlamakla görevliydi. Albay, aynı zamanda Nazi inancını savunmak için bir araya gelen seçkin bir SS subay topluluğunun da lideriydi. Bu subaylar kendilerine Gardiyanlar adını vermişlerdi. Adamların çoğu, savaşın son günlerinde öldüler, yani Albay Wolf ve üç kişi dışında hepsi demek istedim. Albay Wolf ve tüm ailesi -karısı, dört oğlu, üç kızı, iki erkek kardeşi, üç kız kardeşi ve onların aileleri- U-2015'le yola çıktı. Hâlâ hayatta olan eski bir denizci arkadaşımdan öğrendiğime göre, Wolf, Yeni Kader adında bir çeşit çağdaş tarikat kuran Gardiyanların sonuncusuymuş."</p>

  <p>Sandecker, Hozafel'e, "Bu dedikleriniz doğru," dedi. "Wolf ailesi Kader Şirketi adı verilen çok büyük bir şirketler topluluğu olarak faaliyet gösteriyorlar."</p>

  <p>Yaşlı Alman deniz kurdu gülümsedi. "Demek üniformalarını ve propagandayı, işadamlarını simgeleyen takım elbise ve kâr-zarar açıklamaları uğruna terk etmişler."</p>

  <p>Little, "Artık kendilerini Nazi saymıyorlar, manifestolarını modernleştirmişler," dedi.</p>

  <p>Sandecker, "Bu insanlar ayrıca bir üstün insan ırkı yaratmış. Genetik mühendisliğinin sayesinde, Wolf’ların yeni kuşak temsilcileri sadece dış görünüşleri bakımından birbirlerinin kopyası olmakla kalmıyorlar, aynı zamanda fiziksel anatomileri ve kafa yapıları da birbirinin eşi. Bu insanlarda dâhi kafası ve çok uzun süre yaşamalarını sağlayan inanılmaz derecede güçlü bir bağışıklık sistemleri var."</p>

  <p>Hozafel'in birden kasıldığı fark edildi, bakışlarında derin bir korku ifadesi belirdi. "Siz buna genetik mühendisliği mi diyorsunuz? U-gemisine yüklenen madeni kutulardan biri sürekli dondurulmuş olarak muhafaza edildi." Hozafel derin bir soluk aldıktan sonra, "Bu kutuda Hitler'den ölümünden bir hafta önce alınan sperm ve doku örnekleri vardı."</p>

  <p>Sandecker ile Little bakıştılar. Little sordu. "Hitler'in spermlerinin Wolf’ların daha sonraki kuşaklarını yaratmak için kullanılmış olabileceğini mi düşünüyorsunuz?"</p>

  <p>Hozafel sinirli sinirli, "Bilmiyorum," dedi. Fakat korkarım ki, Auschwitz'de şu 'Ölüm Meleği' olarak tanınan canavar Dr. Joseph Mengele'nin Wolfun kadınlarını hamile bırakmak için Hitler'in spermlerinden yararlanmış olması çok güçlü bir olasılık." dadi Little, "Ben hiç böyle korkunç bir şey duymamıştım," dedi. Birden çok kısık bir ses konuşmayı kesti. Sandecker önündeki sehpada duran bir telefonun ses düğmesine bastı.</p>

  <p>Telefondan Pitt'in tanıdık sesi yükseldi. "Evde kimse var mı?" Sandecker öfkeyle, "Evet," dedi.</p>

  <p>"Burası Eğik Pizza Kulesi. Siz bir sipariş vermiştiniz, değil mi?" "Evet verdim."</p>

  <p>"Pizzanızda salam mı yoksa jambon mu istemiştiniz?"</p>

  <p>"Salamı tercih ederdik." "Pizza fırına verildi. Servis elemanımız yola çıkınca size haber vereceğiz.</p>

  <p>Eğik Pizza Kulesi'ni tercih ettiğiniz için teşekkürler." Hat kesildi ve telefon kapandı.</p>

  <p>Sandecker bir eliyle yüzünü sıvazladı. Yüzü tekrar ortaya çıktığında bakışları yorgun ve endişeliydi. "Tersanenin içindeler," dedi. Little alçak bir sesle mırıldandı. "Şimdi Tanrı onların yardımcısı olsun." Hozafel, "Anlamıyorum," diye mırıldandı. "Bu bir çeşit şifre falan mı?" Little açıkladı. "Uydu telefon konuşmalarının başkaları tarafından dinlenmeye karşı bağışıklıkları yok." "Bu konuşma bir şekilde Wolf’larla mı ilgiliydi?" Sandecker ses tonunu alçaltıp ağır ağır cevap verdi. "Artık hikâyeyi bir de bizden dinlemenizin zamanı geldi sanırım."</p>

  <h3 id="sigil_toc_id_31">29</h3>

  <p>Pitt ile Giordino alet barakasına adımlarını atar atmaz, binanın köşesinden biri onlara İspanyolca seslendi.</p>

  <p>Giordino sakin bir tavırla cevap verdi ve elleriyle anlamsız hareketler yaptı.</p>

  <p>Cevabı besbelli tatmin edici bulduğu anlaşılan nöbetçi barakalar arasındaki tempolu yürüyüşüne devam etti. Pitt ile Giordino bir saniye kadar bekledikten sonra tersanenin kalbine giden yolda yürümeye başladılar.</p>

  <p>Pitt, "Nöbetçi sana ne dedi ve sen ona ne cevap verdin?" diye sordu. "Adam bir sigara istedi, ben de ona sigara içmediğimizi söyledim." "Ve adam sana dur emri verip kimlik falan sormadı öyle mi?" "Öyle."</p>

  <p>"Anlaşılan, senin İspanyolcan benim tahminimden daha iyiymiş. Sen bu dili nerede öğrendin?"</p>

  <p>"Mazatlân'daki otelimde, kumsala gelen hırsızlarla dalaşarak." Giordino alçakgönüllü bir tavırla karşılık verdi. "Orta okuldayken, annemin temizlikçi kızından da bazı sözcükler öğrenmiştim." Pitt alaycı bir ifadeyle, "Bahse girerim ki, o kızın sana öğrettikleri birkaç kelimeden ibaret kalmamıştır," dedi. Giordino hiç teklemeden, "O da ayrı bir hikâye," dedi. "Şu andan itibaren, tersane işçilerinin yakınında olduğumuz zaman ingilizce konuşmaktan kaçınmalıyız."</p>

  <p>"Sadece merak ettiğim için soruyorum, yanına ne tür bir silah alıyorsun?"</p>

  <p>"Şu eski denenmiş Colt .45'liğimi. Neden sordun?" "Seni tanıdığımdan beri o eski silahı taşıyorsun. Neden onun yerine daha modern bir silah almıyorsun?"</p>

  <p>Pitt alçak bir sesle, "Bu benim için eski bir arkadaş sayılır," dedi. "Silah benim hayatımı o kadar çok kurtardı ki, artık sayısını unuttum." Pitt, Giordino'nun üzerindeki şişkinliği işaret etti. "Senden ne haber?"</p>

  <p>"Pandora Madeni'nde o soytarıları temizlememize yardım eden Para-Ordnance 10+1'lerden biri."</p>

  <p>"Eh, sen hiç değilse zevk sahibisin."</p>

  <p>Giordino gülümseyerek, "Üstelik o silahı bedava verdiler," dedi. Sonra başıyla tersanenin ana binalarını işaret etti. "Hangisine gidiyoruz?" Pitt monitörüne tersanenin planının programlandığı yön gösterici bilgisayarına danıştı. Bir yandan doklara paralel giden ve dev metal depolarda son bulan yolu inceledi. Yolun bir mil kadar ilersinde depoların arasından yükselen yirmi katlı binayı işaret etti. "Sağdaki yüksek bina."</p>

  <p>Giordino dev bina kümesine şaşkın şaşkın bakarak, "Ben hiç bu kadar büyük bir gemi inşa tesisi görmemiştim. Japonya ve Hong Kong'dakiler bile bunların yanında hiç kalır."</p>

  <p>Pitt ile Giordino birden durup, ilk kez büyük bir kente gelip, gemi güvertesinden yüksek binalara hayretle bakan göçmenler gibi en yakındaki süper gemiye bakakaldılar. Bir özel jet uçağı alçalıp, geminin arkasındaki uzun iniş pistine tekerleklerini değdirdi. Uçağın motorlarının sesi denizden yankılandı, dağlara doğru yöneldi sonra geri döndü. Görüntü insanın aklını başından alacak kadar şaşırtıcıydı. Hollywood'un gelişmiş özel efekt tesisleri bile bu gerçeğin benzerini yaratamazdı.</p>

  <p>Pitt doka yanaşmış olan o dev gemiye bakarak, "Dünyadaki tersanelerin hiçbiri bu kadar büyük gemileri inşa edecek donanıma sahip değildir," dedi. Geminin gövdesi nerdeyse sonsuzluğa erişecek gibiydi. New York'daki Ticaret Merkezi'nin ikiz kuleleri uç uca yere yatırılsa Wolfun Nuh Gemisi'nin inanılmaz büyüklüğüne erişemezdi. Büyük pruvası dışında bu teknenin gemiye benzer bir yanı yoktu. Daha Çok yan yatırılmış muazzam bir gökdeleni andırıyordu. Bu süper yapının tümü, zırhlı ve çelik kadar sağlam camla kaplıydı. Camın öbür tarafında ağaçlar-'a bezenmiş bahçeler görülebiliyordu. Bahçelerde park atmosferi yaratılmıştı. Hiçbir gezinti güvertesi, dış güverte ya da balkon yoktu. Güvertelerin hepsi tamamen kapatılmıştı. Geminin dış yapısı çok büyük gel-git dalgalarına karşı tekneyi koruyacak şekilde planlanmıştı.</p>

  <p>Pitt geminin arka kısmını alıcı gözüyle inceledi. Su hattından başlayarak, 9eminin arka tarafında Pitt'in tahminine göre 70 metre uzunluğunda yirmi kadar iskeleye benzeyen çıkıntılar vardı. Bunlar 15 metre yüksekliğinde Yunan stili sütunlarla tutturulan bir damın altındaydılar. Geniş merdivenler ve camekânlı asansörler iskelelerin arka taraflarındaydı. insanın aklı alacak gibi değildi ama bu devasa geminin kendi marinası da vardı, burada tekneler demirleyebilir ve gemi hareket halindeyken de iskelelerin arasında yukarı kaldırılabilirdi</p>

  <p>Pitt dokları ve açık güverteleri dolduran binlerce işçiyi inceledi. Gemiyi yola çıkacak duruma getirmek ve malzeme yüklemek için düzenlenen operasyon inanılmaz bir telaşla yürütülüyordu. Dev vinçlerle koskocaman sandıklar kaldırılıp geminin kargo bölümüne yerleştiriliyordu. Manzara akıl almayacak derecede gerçekdışıydı. Bu yüzen kentlerin, fiyorddan geçip açık denize açılmalarının asla düşünülmediğine inanmak çok zordu. Bu gemilerin belli başlı işlevi, dev gel-git dalgalarına karşı dayanıklı olmaktı. Kuytu köşelerde gizli işler çevirmek imkânsızdı çünkü parlak ışıklar buna imkân vermiyordu. Pitt ile Giordino geniş yolda gezinir gibi yürüyorlardı, yanlarından geçen ve onlara dikkatli bakmayan muhafızlara da el sallıyorlardı. Pitt hemen işçilerin bu muazzam tesislerde ve gemide elektrikle çalışan golf tipi arabalarla oradan oraya gittiklerini fark etti. O da böyle bir araba bulabilmek için çevresine bakındı ve çok geçmeden büyük bir antreponun önünde duran bir sürü arabayı fark etti.</p>

  <p>Pitt hemen arabalara doğru yürüdü. Gözlerini gemilerden ayıramayan Giordino da arkasından geldi. Pitt, "Burası yayan gezilemeyecek kadar büyük," dedi. "Bana kalırsa, arabayla gitmeyi tercih ederim." Görünüşe bakılırsa, ihtiyacı olan işçiler bu arabaları serbestçe alıp kullanabiliyorlardı. Birçok araba şarj birimine bağlanmıştı. Pitt sıranın başındaki arabanın bağlantısını kesti. Elektrik makaralarını ve boya kutularını arabanın arkasındaki yük bölümüne attıktan sonra öndeki oturma yerlerine geçtiler. Pitt kontak anahtarını çevirdi ve sanki yıllardır bunu yapmaya alışmış gibi arabayı hareket ettirdi. Tersane bürolarının bulunduğu yüksek binaya gelinceye kadar bir sürü deponun önünden geçtiler, ikinci dokun girişine kıyıdaki yoldan sapılıyordu. Rıhtıma yanaşmış duran ikinci su canavarının görüntüsü yolcularını yeni bir dünyaya götürecek olan birinci devden çok daha sadeydi. Bu tekne tarım yükü taşımak için yapılmıştı. Pek çok ağaç türü ve fundalık büyük treylerlerle gemiye taşınmıştı. Üzerlerinde "Bitki Tohumu" tabelası bulunan yüzlerce silindir biçimi taşıyıcılar gemiye yüklenmeyi bekliyordu. Çiftçilik için gerekli araç ve gereçler, kamyonlar, traktörler, biçme makineleri, oraklar ve akla gelebilecek her türlü eşya uzun konvoylar halinde geminin dev kargo bölümüne götürülüyordu.</p>

  <p>Hâlâ bu muazzam hazırlığı kavramaya çalışan Pitt, "Bu insanlar çok büyük ölçüde yeni bir dünya kurmaya hazırlanıyorlar," dedi.</p>

  <p>"Öbür geminin de her çeşit hayvandan ikişer tane taşıyacağına nesine bahse girersin?"</p>

  <p>Pitt kestirip attı. "Bahse girmem. Sadece sinekleri, sivrisinekleri ve tehlikeli sürüngenleri geride bırakmalarını ümit ederim." Giordino uygun bir karşılık vermek için dudaklarını araladı, fakat hemen bundan vazgeçti. Pitt arabayı modern cam duvarlı büro binasına giden merdivenlerin yanına park edince aşağı indi. Elektrik kablosunu ve boya kutularını ön kısma taşıdıktan sonra içeri girdiler ve iki güvenlik görevlisinin bulunduğu uzun ön büroya yaklaştılar. Giordino yüzünde en sevimli gülüşüyle, görevlilerden birine İspanyolca bir şeyler söyledi.</p>

  <p>Muhafız sadece başını sallayıp parmağıyla asansörleri işaret etti. Asansöre girerlerken, Pitt önce yan gözle arkaya bakıp muhafızlardan birinin telefonu kaptığı gibi heyecanlı heyecanlı konuştuğunu gördükten sonra, "Adama bu kez ne yutturdun?" diye sordu. Sonra asansöre girdi ve kapılar kapandı.</p>

  <p>"Muhafıza Wolf’lardan biri tarafından onuncu kattaki çatı dairesinde bir duvarın arkasındaki elektrik tesisatını onarmak üzere gönderildiğimizi ve işimiz bitince duvarı boyayacağımızı söyledim. Adam bana hiç itirazda bulunmadı."</p>

  <p>Pitt asansörde televizyon kamerası var mı, diye bakındı ama bulamadı, içinden bu insanların sanki gizli hareketlerden hiç korkmuyormuş gibi göründüklerini düşündü. Ya da bizim burada olduğumuzu biliyorlar ve bir tuzak hazırladılar, diye tedirgin oldu. Belki Pitt, cesaretini koruyordu ama şu Wolf'lara da hiç güvenmiyordu. Ayrıca lobideki görevlilerin sanki onları bekliyorlarmış gibi davrandıklarını da sezmişti, Pitt, "Açık bir plan uygulamanın zamanı geldi," dedi.</p>

  <p>Giordino arkadaşına baktı. "C planı mı?"</p>

  <p>"Muhtemelen bizim hareketlerimizi monitörden takip eden muhafızları yakamızdan silkmek için beşinci katta duracağız. Fakat içerde kalıp asansörü Çatı katına yollayacağız, bu arada biz de asansörün tepesine tırmanıp geri katan yolu katedeceğiz." Giordino beşinci katta asansörü durdurmak için düğmeye basarken, "Hiç de kötü sayılmaz," dedi.</p>

  <p>Pitt, "Pekâlâ" dedi. "Ben senin omuzlarına basıp tavana çıkacağım." Fakat Pitt hiç kıpırdamadı. Gerçi televizyon kamerası görememişti ama asansörde dinleme aygıtlarının bulunduğundan adı gibi emindi. Pitt hiç sesini çıkarmadan öylece durdu ve Giordino'ya gülümsedi. Giordino durumu hemen sezmişti, P-10 otomatik silahını çıkardı. Sonra, "Yahu amma ağırsın," diye homurdandı. Pitt ,45'lik Colt marka silahını sağ eline alırken, "Bana elini ver de seni yukarı çekeyim," dedi. İkisi asansörün içinde kapıların iki yanında köşelere büzülmüş duruyorlardı.</p>

  <p>Asansörün kapıları açıldı, siyah tulumlar giymiş ve de kafalarına aynı renk başlıklar geçirmiş üç muhafız hızla içeri daldı. Silahlarını çekmişler gözlerini tavandaki kapağa dikmişlerdi. Pitt bacağını uzatıp üçüncü adama çelme takarak öbür iki adamın üzerine düşmesini sağladı ve hep beraber yere yuvarlandılar. Pitt kapıyı kapatmak için düğmeye bastı ve asansör birkaç metre aşağı ininceye kadar bekledi. Bu kez kırmızı imdat düğmesine bastı, böylece asansör iki kat arasında kalmıştı.</p>

  <p>Giordino ustaca bir hareketle yerdeki adamlardan ikisine, onlar kendilerini toplamaya fırsat bulamadan silahının kabzasıyla vurdu, sonra silahının namlusunu üçüncü adamın alnına dayadı ve İspanyolca, "Silahını at, yoksa beynini dağıtırım," dedi. Muhafız, onların Pandora Madeni'nde karşılaştıkları adamlar kadar belalı ve yamandı. Pitt muhafızın birden harekete geçebileceğini sezerek gerginleşti. Fakat adam, Pitt'in gözlerindeki soğukkanlılığı fark edince bu tehdidin şakasının olmadığını anladı. Muhafız gözlerini kırpıştırmaya kalkışsa bir merminin beynine saplanacağını biliyordu, bu nedenle akıllılık edip silahını yere attı. Silah Giordino'nun iki gözünün ortasına dayadığı Para-Ordnance'ın bir eşiydi. Muhafız İngilizce mırıldandı. "Siz soytarılar, hiçbir yere gitmiyorsunuz. "</p>

  <p>Pitt, "Vay vay, bakın hele burada ne varmış?" dedi. "Colorado'da karşılaştığımız ücretli asker bozuntusu kiralık katilin bir eşi daha... Herhalde, Karl Wolf, onun adına cinayet işlemeniz ve uğruna ölmeniz için size çok yüklü ücret ödüyor olmalı, beyler."</p>

  <p>"Bırak bu numaraları, ahbap. Ölecek olan kişi sensin."</p>

  <p>"Sizlerin eski şarkıyı tekrarlamak gibi çok kötü bir alışkanlığınız var." Pitt eski Colt tabancasının namlusunu sol gözünden çekip yüzünün aşağısına nişan aldı. "Dr. O'Connell ve kızı. Onlar nerede tutuluyorlar?" Pitt gözü dönmüş bir saldırganı taklit etmeye çalışmıyordu ama karşısındaki adamda böyle bir izlenim yaratmayı başardı. "Konuş, yoksa tetiği çekeceğim. Belki yaşamasına yaşarsın ama dünyayı görecek gözün olmaz. Öyleyse, hadi bakalım, onlar nerede?"</p>

  <p>Pitt sert bir adamdı ama sadist değildi. Yüzündeki ifade ve gözlerindeki kötü bakışlar muhafızın gözlerini oymaya hazırlanan bir deliyle karşı karşıya olduğunu düşünmesine yetti.</p>

  <p>"Doktorla kızı, büyük gemilerden birinde kalıyorlar."</p>

  <p>Pitt sordu. "Hangi gemi? Burada dört gemi var."</p>

  <p>"Bilmiyorum. Yemin ederim, bilmiyorum."</p>

  <p>Giordino yağı bile donduracak derecede soğuk bir sesle, "Adam yalan söylüyor," dedi.</p>

  <p>Pitt tehdit dolu bir sesle, "Doğruyu söyle," diye çıkıştı. 'Yoksa gözbebeklerini patlatıp parçalarını karşıki duvara yapıştırırım." Pitt silahının şarjörünü çekti ve namluyu muhafızın sağ gözünün kenarına dayadı.</p>

  <p>Muhafızın yüzündeki ifade küçümsemeden saf korkuya dönüşmedi ama tiksinti dolu gözlerle bakarak boğuk bir sesle, "Ulrich Wolf," dedi. "Onları Ulrich Wolf gemisinde tutuyorlar."</p>

  <p>"Hangi gemi bu?"</p>

  <p>"Kıyametten sonra Dördüncü İmparatorluğun halkını taşıyacak olan gemi-kent."</p>

  <p>Pitt bastırdı. "O büyüklükte bir gemiyi aramak insanın iki yılını alır. Daha Kesin bilgi ver yoksa kör olacaksın. Hadi çabuk ol."</p>

  <p>"Altıncı katta, K bölümünde. Hangi dairede kaldıklarını bilmiyorum." &nbsp;</p>

  <p>Giordino kaba bir sesle, "Herif yine yalan söylüyor," dedi.</p>

  <p>"Tetiği çek ama ben başımı çevirinceye kadar bekle. Kanın ortalığa fışkırmasına dayanamam." Muhafız homurdandı. "Öyleyse beni öldürün de kurtulun."</p>

  <p>"Wolf’lar senin gibi katil bozuntusu bir serseriyi nereden bulurlar?"</p>

  <p>"Bu sizi neden ilgilendirsin?"</p>

  <p>"Sen Amerikalısın. Herhalde Wolf seni sokakta görüp işe almadı, eğer tahminimde yanılmıyorsam, sen ordudan gelmesin hem de özel bir birlikten. Senin Wolf ailesine sadakatin, aldığın paradan öte bir nedene dayanıyor olmalı. Neden?"</p>

  <p>"Dördüncü İmparatorluk uğruna hayatımı feda etmek benim için bir onur. Hizmetime karşılık, karımla oğullarım, dünyanın tümü mahvolurken sağ salim Ulrich Wolf a yerleştirilmiş olacaklar, zaten hepimizin hizmetinin karşılığı bu olacak."</p>

  <p>"Demek bu senin sigorta poliçen, öyle mi?"</p>

  <p>Giordino hayretle, "Bu adamın bir ailesi var," dedi. "Oysa ben onun ıkınıp yumurtladığına yemin edebilirdim."</p>

  <p>"Dünyada yaşayan insanlar yok olmak üzereyken bir milyar dolarlık bir banka hesabı neye yarar?"</p>

  <p>Giordino otomatik silahının kabzasıyla, adamın ensesine vururken, "Karamsar insanlardan nefret ederim," dedi. Adam baygın bir halde arkadaşlarının hareketsiz gövdelerinin üzerine düştü. O anda bir dizi alarm zilleri binanın içinde çınlamaya başladı. "İşte şimdi cümbüş başlıyor. Kentten dışarı çıkabilmek için yolumuzun üzerine çıkanları temizlememiz gerekecek."</p>

  <p>Pitt sanki hiç oralı değilmiş gibi, "Stil ve incelik," dedi. "Her zaman stil Ve incelik olmalı."</p>

  <p>Altı dakika sonra asansör lobi katında durdu ve kapı açıldı. Lobide otomatik silahları asansöre yönelmiş ve ateşlenmeye hazır durumda olan yaklaşık iki düzine adam vardı.</p>

  <p>Güvenlik görevlilerinin üniforması olan siyah tulum giymiş, başlıklarını iyice gözlerinin üzerine çekmiş iki adam ellerini kaldırdılar ve hem İngilizce, hem de İspanyolca, "Ateş etmeyin," diye bağırdılar. "İçeri giren yabancılardan ikisini öldürdük." Sonra da adamlar turuncu üniformalı iki cesedi ayaklarından tutup, lobinin mermer döşemesi üzerinde çekip bıraktılar. Giordino heyecanla, "İçerden yardım eden başkaları da vardı," dedi. "Onlar onuncu katta barikat kurmuşlar."</p>

  <p>Sanki yönetimden o sorumluymuş gibi davranan muhafız sordu. "Max nerede?"</p>

  <p>Pitt sanki terini silmek istiyormuş gibi elini yüzüne götürdü, sonra dönüp yukarıyı işaret etti. Giordino da hemen, "Onu bırakmak zorunda kaldık," dedi. "Çatışma sırasında yaralandı. Acele et, hemen bir doktor çağır."</p>

  <p>Çok iyi eğitim görmüş güvenlik birliği hemen iki gruba ayrıldı, gruplardan biri asansöre koşarken, öbürü de yangın merdivenlerine yöneldi. Pitt ile Giordino çömelip asansörden çıkardıkları iki muhafızın hareketsiz gövdelerini inceliyormuş gibi yaptılar ve ön kapıyı kullanıp lobiden çıkma fırsatını buluncaya kadar incelemeyi sürdürdüler.</p>

  <p>Bir araba bulup, Ulrich Wolf un bağlı olduğu iskeleye giderlerken, "Bu herifleri atlattığımıza inanamıyorum," dedi. "Şansımız varmış, adamların hepsi o kötü niyetli yabancıların işini bitirmeye kendilerini kaptırdılar ve bizim yüzümüze dikkatli bakıp aslında yabancı olduğumuzu anlamadılar."</p>

  <p>"Benim güvenlik üniformam çok uzun ve çok dar. Seninki nasıl?"</p>

  <p>"Çok kısa ve de çok bol, fakat bir terziye uğramak için zamanımız yok," diye Pitt mırıldandı. Bu arada arabayı da geri döndürüp birinci doka doğru sürdü. Pitt pedala olanca gücüyle basıyordu fakat araba, ancak saatte on iki mil hızla ilerleyebiliyordu ve bu da insana azap verecek derecede yavaştı.</p>

  <p>İki arkadaş, o inanılmaz yüzen kentin yanından geçerken hummalı yükleme faaliyetinden uzak kalmaya çalıştılar. Dok işçi kaynıyordu. Birçoğu elektrikle çalışan arabalarla oradan oraya gidiyor, diğerleri bisiklet kullanıyorlardı, çok az sayıda işçi de kay-kay ile eşya yığınları arasından geçmeye çalışıyordu. Pitt dikkatsizce yolunun üzerine çıkan işçilere çarpmamak için ikide birde frene basmak zorunda kalıyordu. Dev eşya taşıma araçları da Pitt ile arkadaşının arabasına aldırmayıp, onların önüne geçmeye bakıyorlardı. Eşya taşıma araçları rampadan yukarı çıkıp birer mağarayı andıran kargo bölümlerinin girişine doğru yöneliyorlardı. Pitt yoluna çıkan engellerin hepsini, insanları ve cisimleri geçmeye çalışırken, bir sürü işçi de yumruklarını havaya kaldırıp onlara öfkeli öfkeli bağırdı. Eğer asansördeki muhafızlardan çaldıkları siyah güvenlik üniformalarını giymemiş olsalardı, mutlaka yolları kesilir ve arabayı böylesine dikkatsiz sürdükleri için dayak yemekle tehdit edilirlerdi. Pitt uzun iskeleyi tırmanmadan gemiye girebileceklerini anlayınca, bu fırsatı değerlendirdi. Arabayı sağa döndürüp boş bir rampaya geçti. Sonra başka bir rampadan yüzen kentin alt kısıtlına girdi. Gemiye yüklenen mallar burada depolanıyordu. Pitt geminin dört bir yanına giden koridorlarla dolu bölümünde kırmızı üniforma giymiş bir adam gördü, onun yükleme işlerinden sorumlu kişi olduğu kanısına varmıştı. Hemen Giordino'ya İspanyolca ne sorması gerektiğini söyledi ve birden arabayı durdurdu.</p>

  <p>Giordino İspanyolca, "Çabuk olun," diye bağırdı. "Altıncı kat K bölümünde acil bir durum var. Oraya gitmek için en kestirme yol hangisi?"</p>

  <p>Adam tersanenin güvenliğinden sorumlu muhafızların siyah üniformasını tanıyınca, "Siz yolu bilmiyor musunuz?" diye sordu. Giordino, "Biz kıyı güvenlikten buraya yeni gönderildik," diye mırıldandı. Ayrıca Ulrich Wolfun da yabancısıyız." Yükleme müdürü, acil bir durum nedeniyle güvenlik görevlilerinin gemiye gelmesini yadırgamamıştı ve bir koridoru işaret etti. "Sağdaki ikinci asansöre gidin. Arabanızı park edin ve asansörle dört numaralı güverte katına çıkın. Bu sizi sekiz numaralı tramvay istasyonuna getirecek. K bölümüne giden tramvaya binin. Sonra koridordan geçip güvenlik bürosuna geçin ve eğer aradığınız ikametgâhı bilmiyorsanız, güvenlik bürosundan öğrenirsiniz."</p>

  <p>"Biz Amerikalı bilgin ile kızının kaldığı daireyi arıyoruz."</p>

  <p>"O dairenin nerede olduğu konusunda hiçbir fikrim yok. K bölümüne vardığınız zaman ya güvenlik şefine ya da K bölümünün liderine sormanız gerekiyor."</p>

  <p>Pitt hızla adamın işaret ettiği yöne giderken Giordino da, "Muchas gracias," diye seslendi. "Empire State Binası'ndan atlayan adam kaldırıma indiği zaman, şimdilik iyi gidiyor, demişti." Giordino ekledi. "Seni kutlarım. Turuncu Asilerimizi siyah güvenlik üniformalarıyla değiştirmek dahiyâne bir buluştu."</p>

  <p>Pitt alçakgönüllülükle, "Tuzaktan kurtulabilmek için aklıma başka bir çare gelmedi."</p>

  <p>"Adamlar yolumuza çıkmadan çalışmak için ne kadar zamanımız ola­cak?"</p>

  <p>"Eğer o muhafıza ağır bir darbe indirdiysen, kolay kolay kendine gelip de oyunu bozamaz. Adamlar, on dakika içinde sadece bizim doğruca Ulrich Wolf gemisine gittiğimizi ve içeri girdiğimizi öğrenebilecekler.</p>

  <p>Fakat bizim kim olduğumuzu ve neyin peşine düştüğümüzü bilemeyecekler. "</p>

  <p>İki arkadaş yük bölümünün sorumlusunun tarif ettiği yöne gittiler ve ikinci asansörün önünde arabayı durdurdular. Bu asansör ağır yükleri taşımak amacıyla yapılmıştı ve gerçekten muazzamdı. İşçiler konserve yiyecek kutularıyla dolu sandıkları taşıyan bir kamyonetin yanında duruyorlardı. Pitt ile Giordino da adamların yanında durdular ve altıncı katta geniş bir platformun önünde asansörden indiler. Beş dakika kadar platformda dışları sarıya iç kısımları açık menekşe rengine boyanmış beş vagonlu tramvay gelinceye kadar sabırsız sabırsız gezindiler. Tramvay sessizce önlerinde durdu. Kapıları iki yana açıldı. Pitt ile Giordino birinci vagona bindiler ve kendilerini kırk kişilik, yarısı değişik renklerde üniformalar giymiş adamlarla dolu vagonda buldular. Giordino sanki mıknatısla çekilmiş gibi açık sarı saçlı, mavi gözlü, kurşuni üniforma giymiş hoş bir kadının yanına oturdu. Pitt kadında Wolf ailesinin hiç değişmeyen özelliklerini fark edince gerginleşti.</p>

  <p>Kadın iki arkadaşa bakıp gülümsedi. "Siz Amerikalılara benziyorsunuz," diye hafif ispanyol aksanıyla İngilizce konuştu.</p>

  <p>Pitt sordu. "Bunu nasıl anladınız?"</p>

  <p>"Bizim güvenlik elemanlarının çoğu Amerikan ordusundan gelmedir." Pitt sanki üst düzey biriyle konuşuyormuş gibi kibarca, "Siz Wolf ailesinin bir üyesi olmalısınız," dedi.</p>

  <p>Kadın şen bir kahkaha attı. "Herhalde yabancılar bizim hep aynı tohumun ürünü olduğumuzu düşünüyorlardır."</p>

  <p>"Ailecek birbirinize bu kadar çok benzemeniz şaşırtıcı." Kadın otoriter bir ses tonuyla,</p>

  <p>"Sizin adınız nedir?" diye sordu. Pitt,</p>

  <p>"Benim adım Dirk Pitt," diye cevap verirken, aslında aptallık ettiğim düşündü ve kadının tepkisini anlamak için gözlerinin içine baktı. Kadında hiçbir tepki yoktu. Demek ki, ona Pitt'in aileye karşı tehdit dolu girişimlerde bulunduğu konusunda bir uyarıda bulunan olmamıştı. Pitt sözlerini sürdürdü. "Yanımdaki küçük arkadaşım da Al Capone." Kadın kendini tanıttı. "Rosa Wolf."</p>

  <p>Pitt, "Ailenizin bu büyük girişimiyle ilgili olmak gerçekten büyük bir onur. Bayan Wolf. Ulrich Wolf gemisi gerçekten muhteşem bir şaheser. Arkadaşımla ben sadece iki hafta önce Amerika Birleşik Devletleri Deniz Piyade Birliği'nden ayrıldık. Böylesine görülmemiş bir eseri yaratan aileye hizmet etmek gerçekten bir ayrıcalık."</p>

  <p>Rosa besbelli Pitt'in övgüsünden etkilenmiş olmalıydı, biraz da böbürlenerek, "Ulrich Wolf ve Dördüncü İmparatorluğun diğer üç yüzen şehrinin inşasında kuzenim Karl'ın büyük payı var," dedi. "Kuzenim dünyanın en iyi denizcilik mimarlarını ve gemi mühendislerini, büyük bir gizlilik şemsiyesi altında kâğıt üzerinde plan olmaktan çıkarıp gerçekleştirmekle görevlendirdi. Büyük yolcu gemilerinin ve süper tankerlerin aksine, bizim gemilerimizde bir tek gövde yok, tam dokuz yüz mühürlenmiş bölme var. Şu beklenen kıyamet sırasında oluşacak dev dalgalar yüz bölmeye zarar verse bile, gemilerin ancak yirmi beş santimi suya batmış olacak." Pitt büyük bir hayranlık duymuş gibi davranarak, "Gerçekten inanılmaz bir şey bu," dedi. "Peki, güç kaynağı nedir?"</p>

  <p>"Tam doksan adet, on bin beygir gücünde dizel motor gemiyi suda itecek."</p>

  <p>Pitt, "Dünyanın çevresini dolaşabilecek nitelikte ve de tam elli bin nüfuslu bir şehir," dedi. "Bu hiç de mümkün görünmüyor."</p>

  <p>"Elli bin kişi değil, Bay Pitt. Zamanı gelince, bu gemi tam yüz yirmi beş bin kişiyi taşıyacak. Öbür üç gemi de ellişer bin kişi taşıyacak, yani gemilerin toplam yolcu sayısı iki yüz yetmiş beş bin kişi olacak, hepsi de eski demokratik sistemlerin külleri üzerinde Dördüncü İmparatorluğu kurmak için eğitilmiş ve yetiştirilmiş kişiler."</p>

  <p>Pitt kadınla hararetli bir tartışmaya girmemek için kendini zor tuttu ve dikkatini tramvayın penceresinden görünen manzaraya verdi. Tramvay yolu boyunca uzayıp giden yeşilliklere baktı. Böylesine muazzam bir proje onu tekrar tekrar şaşırttı. Bisiklet ve joging yolları ağaçlarla kuğuların, kazların ve ördeksin yüzdüğü havuzların kenarlarından geçiyordu.</p>

  <p>Rosa, Pitt'in gördüğü manzaranın büyüsüne kapıldığını fark etmişti. "Bu bir park ve eğlence yeri birimi, toplam beş yüz dönüm. Spor merkezlerini, yüzme havuzlarını ve sağlık kaplıcalarını daha görmediniz mi?"</p>

  <p>Pitt başını salladı. "Zamanımız çok kısıtlı."</p>

  <p>"Siz evli misiniz? Çocuklarınız var mı?"</p>

  <p>Pitt güvenlik görevlisine söylediklerini anımsayarak başını salladı. "Bir oğlumla bir kızım var."</p>

  <p>"Ana okulundan başlayıp, kolej ve üniversite eğitimi dahil tüm okullarımız için dünyanın en başarılı eğitimcilerini bünyemize kattık."</p>

  <p>"Bunu duymak beni çok rahatlattı."</p>

  <p>"Siz ve karınız, tiyatrolardan, eğitici seminerlerden, konferanslardan, kütüphanelerden ve tarihi sanat eserleriyle dolu sanat galerilerinden yararlanacaksınız. Ayrıca çok eski dönemlerden kalma eserlerin de sergilendiği bölümler var. Dünya yaklaşan kıyametten sonra çevresini yeniden hayata geçirinceye kadar geçecek bekleme süresinde bunları da inceleyebileceksiniz." Pitt saf numarası yaparak, "Çok eski mi dediniz?" diye sordu. „ "Büyükbabalarımızın Antarktika'da keşfettiği Amenes'ler adıyla bilinen uygarlık. Onlar gelişmiş bir ırktı, bundan dokuz bin yıl önce bir kuyrukluyıldız dünyaya çarpınca o uygarlık yerle bir oldu."</p>

  <p>Giordino da oyuna katıldı. "Ben bu adı hiç duymamıştım."</p>

  <p>"Bilim adamlarımız, onlardan kalan belgeleri inceliyorlar, böylece önümüzdeki aylarda ve yıllarda nelerle karşılaşacağımızı öğreneceğiz." Pitt sordu. "Karada çalışmaya başlamamız ne kadar sürer?" Rosa açıkladı. "Ancak beş on yıl sonra karaya çıkıp yeni bir düzen kurabiliriz."</p>

  <p>"Yüz yirmi beş bin insanın bu kadar uzun bir süre gemide yaşayabileceğine inanıyor musunuz?"</p>

  <p>Rosa böbürlenerek, "Öbür gemileri unutuyorsunuz," dedi. "Filo kendi yağıyla kavrulacak. Karl Wolf gemisinde sebze bostanları ve meyve bahçeleriyle dolu elli bin dönüm arazi var. Otto Wolf gemisi binlerce hayvanı barındıracak. Bunları beslenmek için kullanacağız, ayrıca türlerin yok olmasını da önleyeceğiz. Son gemi yani Hermann Wolf sadece bir yük gemisi olarak inşa edildi. Tekrar karaya çıktığımız zaman, yeni kentler, yollar, çiftlikler yaratmak için gerekli makineleri, araç gereçleri ve diğer malzemeleri bu gemiye yüklüyoruz." Giordino kapıların üzerindeki dijital işareti parmağıyla gösterdi. "K bölümüne geliyoruz."</p>

  <p>Pitt son derece kibar bir tavırla, "Sizinle tanışmak, büyük bir zevkti, Bayan Wolf," dedi. "Umarım kuzeniniz Karl'a benden söz edersiniz." Rosa Wolf bir an soran gözlerle Pitt'e baktı, sonra başını salladı. "Sizinle mutlaka yine karşılaşacağız, bundan eminim." Tramvay yavaşlayıp durdu ve Pitt ile Giordino aşağı indi. İstasyondan uzaklaşıp muazzam bir labirentte dört bir yana giden koridorlar vardı.</p>

  <p>Giordino, "Şimdi ne tarafa gidiyoruz?" diye sordu. Pitt ortadaki koridora doğru yürürken, "K bölümünü gösteren işaretleri takip edeceğiz. "Güvenlik bürosundan salgın hastalık gibi uzak durmaya bakacağız."</p>

  <p>Sonu hiç gelmeyecekmiş gibi görünen koridorda yürürken üzerlerinde numara bulunan pek çok kapının önünden geçtiler, odaların bazılarının döşenmesi devam ettiği için kapıları açıktı. İki arkadaş açık kapılardan birinden ¡çeri baktılar. Çok lüks döşenmiş koskocaman bir daireydi burası. Pitt muhafızın bunlardan niçin "ikametgâh" diye söz ettiğini şimdi anlıyordu. Amaç, kuyrukluyıldızın dünyaya çarpmasından sonra insanların o uzun bekleyiş sırasında mümkün olduğu kadar rahat yaşamalarını sağlamaktı. Koridorun duvarlarına, kapılar arasındaki boşluklara belli aralıklarla tablolar asılmıştı. Giordino bir ara durup çok canlı renklerle boyanmış bir manzara tablosunu inceledi. Sonra da tabloya doğru eğilip köşedeki imzaya baktı.</p>

  <p>Giordino kuşku dolu bir sesle, "Bunun bir Van Gogh tablosu olması imkânsız," dedi. "Ya sahtedir ya da kopyadır."</p>

  <p>Pitt, "Hayır, o tablo gerçek bir Van Gogh," dedi. Sonra duvarlarda asılı diğer tabloları işaret etti. "Bunlar hiç kuşkusuz ikinci Dünya Savaşı sırasında Nazilerin Yahudi katliamı sırasında müzelerden ve özel koleksiyonlardan toplanmış."</p>

  <p>"Adamların hiçbir zaman kendilerine ait olmayan bu eserleri kurtarmaları ne büyük bir hayırseverlik..."</p>

  <p>"Wolf’lar, büyük şaheserleri vaat edilen topraklara götürmeyi planlıyorlar."</p>

  <p>Pitt içinden Wolf’ların kuyrukluyıldızın ikinci gelişinde dünyaya çarpacağından nasıl emin olabildiklerini merak ediyordu. Kuyrukluyıldız, dokuz bin yıl önce olduğu gibi dünyaya çarpmadan geçemez miydi? Bu soruların bir cevabı yoktu, fakat Pitt Giordino ile birlikte Pat ve kızını da alıp şu tersaneden kurtulunca, bu sorulara cevap aramayı aklına koymuştu.</p>

  <p>Giordino'nun tahminine göre çeyrek mil kadar yol katettikten sonra, üzerinde "Güvenlik K Katı" yazılı büyük bir kapının önüne geldiler. Hemen kapıdan içeri daldılar ve büyük bir şöminenin karşısına dizilmiş masalar, sandalye ve bir kanepe bulunan bekleme salonuna geldiler. Burası, herhangi bir beş yıldızlı otelin lobisi olabilirdi. Yeşil üniformalar giymiş bir kadınla bir erkek Nuhun Gemisi'ni temsil eden büyük bir tablonun önünde oturuyordu.</p>

  <p>Giordino dişlerinin arasından, "Yetkililerden birinin renkleri şifre olarak Allanma hastalığı var anlaşılan," diye mırıldandı. Pitt, "Onlara eski yazıları okumaya çalışan Amerikalı epigrafistin nerede kaldığını sor," dedi. ; "Epigrafistin ispanyolcasını ben nereden bileyim?"</p>

  <p>"Biliyormuş gibi yap."</p>

  <p>Giordino gözlerini döndürdü ve kadının daha fazla yardımcı olabileceğini düşünerek ona yaklaştı. Sesindeki Amerikan aksanını saklayarak “Dr. O’Connell ve kızını geminin başka bir bölümüne götürmek için gönderildik.” dedi.</p>

  <p>Saçlarını başının arkasında topuz yapmış olan çekici kadın Giordino’ya baktı ve güvenlik üniformasını aklına not etti, “Niçin bu nakil işleminden önceden haberdar edilmedim?”</p>

  <p>“Bana da on dakika önce söylendi.”</p>

  <p>Kadın resmi bir ses tonuyla “Bu isteği doğrulatmam gerekiyor.” dedi.</p>

  <p>“Size önerim, bekleyin bizde işimizi halledelim.Sonra bizimle gelirsiniz.”</p>

  <p>Kadın başını eğerek “Bunu yapacağım.” dedi.</p>

  <p>“Bu arada bize kaldıkları yeri gösterirseniz onları nakile hazırlayalım.”</p>

  <p>Kadın aklında &nbsp;ki şüphe büyüyerek “Bilmiyor musunuz?” dedi.</p>

  <p>Giordino masum bir tavırla “Nereden bile bilirim? Onlar sizin yönetiminizdeki bölümde. Daha rahat uyumanızı sağlayacaksa benim yetkimin sizin yetkinizin üstünde olduğunu doğrulatıncaya kadar onları almayacağım. Şimdi bana onların nerede tutulduklarını gösterin.” dedi.</p>

  <p>Kadın bölüm lideri teslim oldu. “Dr. O’Connell’i kilitli K-37 ikametgahında bulabilirsiz ancak imzalı bir emir görene kadar size anahtarı veremem.” dedi.</p>

  <p>Giordino umursamaz bir omuz silkişi ile “Henüz içeriye girmemize gerek yok.” dedi. “Dışarıda dikilip bekleyeceğiz.” Pitt’e kendisini takip etmesi için bir baş işareti yaptı ve geldikleri yoldan geri yürümeye başladı. İşitilme mesafesinden çıkınca “K-37 de tutuluyorlar.” dedi. “Yanılmıyorsam asansörden çıktıktan sonra otuzlu numaralı ikametgahların önünden geçtik.”</p>

  <p>Pitt “İkametgahlarının önünde nöbetçi var mı?” diye sordu.</p>

  <p>“Bu güvenlik kıyafetini giymek, nöbet postalarını bilmemi gerektirmiyor değil mi?”</p>

  <p>“Acele etsek iyi olacak.” dedi Pitt. “Artık kuyruğumuzdan ayrılmazlar.”</p>

  <p>K-37 nin önüne geldiklerinde kapının önünde dikilen bir nöbetçi gördüler. Giordino rahat bir tavırla yanına yürüdü “Nöbeti devralmaya geldik.” dedi.</p>

  <p>Giordino’dan en az bir baş daha uzun olan nöbetçi aşağıya Giordino’nun yüzüne bakarak kuşkulu bir ifadeyle “Nöbetimin bitmesine daha iki saat var!” dedi.</p>

  <p>“Şanslısın bizi erken gönderdiler.”</p>

  <p>Nöbetçi “Sizi daha önce hiç görmedim…” diye kuşkuyla söylendi.</p>

  <p>“Ne yapalım.” Giordino geri dönüyormuş gibi yaparak “Ben ve ortağım senin nöbetin bitene kadar yemek salonunda olacağız.” dedi.</p>

  <p>Nöbetçi aniden karar değiştirerek “Hayır, Hayır. Biraz uyuyabilmek için fazladan zamana ihtiyacım var.” dedi ve asansöre doğru hızlı adımlarla yürümeye başladı.</p>

  <p>“Müthiş bir performans.” dedi Pitt.</p>

  <p>Giordino sırıtarak “İkna edici bir kişiliğim vardır.” dedi.</p>

  <p>Nöbetçi uzun koridorun sonundaki asansöre gider gitmez Pitt ayağı ile kapı kilidinin kenarına vurarak kilidi parçalayarak kapıyı açtı. Daha kırılma sesi kesilmeden ikametgaha daldılar. Mavi iş tulumu giymiş bir genç kız mutfakta süt içiyordu. Korkudan elindeki bardağı halının üzerine düşürdü. Pat yatak odasından fırladı oda mavi bir iş tulumu giymişti. Uzun kızıl saçları bir yelpaze gibi arkasına yayılmıştı. Kapının önünde durup inanmaz gözlerle Pitt ve Giordino’ya baktı, ağzı açıldı ama bir şey söyleyemedi.</p>

  <p>Pitt kolunu yakalarken Giordino kızı kucakladı. “Sarılmaya ve öpüşmeye vaktimiz yok.” dedi “Uçağa yetişeceğiz.”</p>

  <p>Sonunda Pat “ Sizin gibi iki güzel adam neden çıktı.” diye mırıldandı. Hala olanlara inanamıyordu.</p>

  <p>Pat’i çevirip kırık kapıya doğru iterken “Benden güzel adam diye bahsedilebilir mi bilmiyorum” dedi Pitt.</p>

  <p>“Bekleyin.” Pat Pitt’in kendini saran kolunun içinden bükülerek kurtuldu. Geri içeri daldı birkaç saniye sonra göğsünde bir evrak dosyasıyla geri döndü.</p>

  <p>Gizlice uçağa kadar gitmeleri için uzun bir yolları vardı. Geminin içinde işlemleri tamamlamak için çalışan bir çok işçi vardı. Neyse ki hiç biri onları durdurmağa veya soru sormağa kalkmadı.</p>

  <p>Onlar en yakın asansöre ulaştıkları sırada tersanenin her yanında tiz sesli alarm zilleri çalmaya başlayınca, Pitt'in korkusu birden tüm benliğini sardı.</p>

  <p>Şu ana kadar şansları yaver gitmişti. Asansör altıncı katta durdurulmuştu ve kapıları açıktı. Kırmızı üniformalar giymiş üç adam, asansörden eşya çıkarmakla meşguldüler. Pitt ile Giordino herhangi bir açıklama yapmadan o şaşkın görevlileri ileriye ittiler ve Pat ile kızını asansöre soktular. On beş saniye içinde asansör aşağı inmeye başlamıştı.</p>

  <p>Dördü de geçici olarak rahatlamıştı. Pitt, Pat'in topaz rengi saçları ve Kapri mavisi gözleri olan güzel kızına, "Sevgili yavrum, senin adın nedir?" diye sordu.</p>

  <p>Genç kız gözleri korkudan büyümüş bir halde, "Megan," dedi.</p>

  <p>Pitt yumuşak bir sesle, "Derin bir soluk al ve gevşemeye çalış," dedi. "Benim adım Dirk ve bu ufak tefek dostum da Al. Sizleri sağ salim evinize götüreceğiz."</p>

  <p>Pitt'in sözleri yatıştırıcı etkisini göstermişti. Genç kızın yüzündeki endişeli ifade, basit bir huzursuzluğa dönüşmüştü. Megan, Pitt'e güvenmeye başlamıştı. Pitt ise o gece ikinci kez, aşağı inip de asansör durduğu zaman karşılaşacakları şeylerden ürkmeye başlamıştı. Asansörden silahlarını ateşleyerek çıkamazlardı, yanlarında kadınlar varken bunu yapmaları imkânsızdı.</p>

  <p>Ama sonunda Pitt'in boşuna korktuğu anlaşıldı. Kargo katında asansör kapısının önünde onları silahlarını çekmeye hazır bekleyen bir sürü muhafız beklemiyordu. Pitt koridor labirentlerine bakarak, "Ben ne tarafa gideceğimizi bilemiyorum," dedi.</p>

  <p>Giordino hınzır hınzır sırıttı. "Yanımızda bir yol haritasının olmaması çok kötü," dedi.</p>

  <p>Pitt kapının önünde duran ve üzerinde "Ring Servisi" tabelası bulunan bir golf arabasını işaret ederek, "Kurtulduk," dedi ve sürücü koltuğuna yerleşti, kontak anahtarını çevirdi. Diğerleri de arabaya bindiler ve Pitt de hemen gaz pedalına bastı. Pitt küçük yön bulucu aygıtını çalıştıramadığı için ancak tramvay yolunu geçtikten sonra limana doğru giden yükleme rampasına geldikleri zaman isabetli bir tahminde bulunabildi.</p>

  <p>Az önce Pitt'i endişelendiren şu silahlarını çekmiş muhafızlar, sonunda gelmişlerdi.</p>

  <p>Muhafızlar kamyonlardan aşağı atlayıp çevreye yayıldılar. Büyük bir bölümü rampanın çevresini sarmıştı. Pitt oradaki adamların sayısının dört yüz kadar olabileceğini tahmin etti, gemide görevli bin kişi de cabasıydı. İşte o anda başlarının iyice dertte olduğunu anladı ve bağırdı. "Durun. Ben asansöre geri dönüyorum." Pitt arabaya bir U dönüşü yaptırdı ve yük geçidine geri döndü. Giordino arkasına baktığı zaman görebildiği tek şey, rıhtımda karıncalar gibi dönenen siyah üniformalı adamlardı.</p>

  <p>Giordino homurdandı, "işler yolunda gitmeyince çok bozuluyorum."</p>

  <p>Pat kızına sarılarak, "Biz asla kaçamayacağız," dedi. "Yani şimdi başaramayacağız. "</p>

  <p>Pitt, Giordino'ya baktı. " ’Daha Önce Yapmıştık ve Yine Yapabiliriz' sözleriyle başlayan eski bir savaş şarkısı yok muydu?" Giordino, "İkinci Dünya Savaşı ben doğmadan önceydi," dedi. "Fakat senin sözü nereye getirmek istediğini anlıyorum." Çarçabuk asansörün önüne geldiler, fakat Pitt durmadı. Kapılar hâlâ açıktı ve tam kapanmak üzereyken Pitt arabayı içeri soktu. Altıncı kat düğmesine bastı .45'lik silahını çıkardı ve Giordino'ya da aynı şeyi yapmasını işaret etti. Kapılar açılır açılmaz, daha önce asansörden dışarı attıkları üç görevliyle burun buruna geldiler. Hâlâ az önceki olayın şaşkınlığını yaşayan adamlar, yetkili birine benzeyen sarı üniformalı bir adama ellerini kollarını sallayarak bağıra bağıra bir şeyler söylüyorlardı. Pitt ile Giordino silahları ateşlenmeye hazır bir halde, tasmaları çıkarılmış aç çoban köpekleri gibi arabayla dışarı çıkınca, dört adam da donup kaldı ve hemen ellerini yukarı kaldırdılar, Pitt emretti. "Asansöre girin."</p>

  <p>Adamlar söyleneni anlamamışlardı, şaşkın şaşkın duruyorlardı, sonunda Giordino bu emri İspanyolca tekrarladı.</p>

  <p>Pitt birden, "Özür dilerim," dedi. "Bir an, kendimi olayların akışına kaptırdım."</p>

  <p>Giordino arkadaşını rahatlattı. "Bağışlandın."</p>

  <p>Yönetim binasında telaşla hazırladıkları plan tekrar uygulandı. Altı dakika sonra yine yola çıkmışlardı, görevli dört adam ise iç çamaşırlarıyla ve teyp bantlarıyla bağlanmış vaziyette asansörde yatıyordu. Kapılar açılır açılmaz, Pitt arabayı ana kargo güvertesine sürdü. Sonra arabayı durdurdu, koşarak geri döndü. Asansörün yukarı düğmesine bastı, kontrol kablolarını karıştırdı ve kapılar kapanmadan dışarı fırladı. Sonra yön belirleyen işaretleri takip ederek arabayı tramvaya doğru sürdü. Şimdi üçü geminin içinde çalışan işçilerin kırmızı üniformalarını giymişlerdi, Pitt de sarı yönetici üniformasını seçmişti.</p>

  <p>Tramvay istasyonunun hemen biraz ilersinde güvenlik görevlileri sıralanmıştı. İçlerinden biri öne çıktı ve elini havaya kaldırdı. Pitt hiç telaşlanmadan arabayı durdurdu ve soran gözlerle görevliye baktı. Muhafız, Pat ile kızının kaldıkları daireden kaçırıldıklarını bilmediği için yükleyicilerin kırmızı üniformalarını giymiş iki kadın görünce hiç kuşkulanma­dı, çünkü orada çeşitli görevlerde çalışan pek çok kadın vardı. Pat, kızını konuşmaması ve kıpırdamaması konusunda uyarmak için onun kolunu sıktı. Ayrıca muhafız, Megan'ın ne kadar genç olduğunu fark etmesin diye kızının yüzünü yana çevirdi.</p>

  <p>Pitt sırtındaki sarı üniformanın enikonu önemli bir yönetici olduğu anlamına geldiğini sezmişti, zaten muhafızın gözlerindeki saygılı ifade de bu tahminini doğruluyordu.</p>

  <p>Giordino pratik yaptığı için giderek daha güzel İspanyolca konuşmaya başlamıştı. "Burada neler oluyor?" diye sordu.</p>

  <p>"Güvenlik görevlilerinin üniformalarını giymiş iki yabancı tersaneye sızmış ve onların Ulrich Wolf gemisine bindikleri tahmin ediliyor."</p>

  <p>"Yabancılar mı? Peki onları neden daha tersaneye girmeden durduramadınız?"</p>

  <p>Muhafız cevap verdi. "Bilemiyorum. Bildiğim tek şey, bu adamların kaçmaya çalışırken güvenlik biriminden dört kişiyi öldürdükleri." Giordino üzgün üzgün, "Dört ölü mü?" dedi. "Çok yazık. Umarım şu katil domuzu yakalarsınız. Tamam mı, arkadaşlar?" Giordino ötekilere döndü ve başıyla işaret etti.</p>

  <p>Pitt tiksinti duyduğunu belli edecek şekilde, "Si si," diye mırıldandı.</p>

  <p>Muhafız ısrarla, "Gemiye giren çıkan herkesi kontrol etmemiz gerekiyor," dedi. "Sizin kimliklerinizi görmeliyim."</p>

  <p>Giordino yüksekten atarak, "Bizler güvenlik görevlisi kılığına girmiş kaçaklara benziyor muyuz?" dedi.</p>

  <p>Muhafız başını salladı ve gülümsedi. "Hayır."</p>

  <p>Giordino birden soğuk ve resmi bir sesle, "Öyleyse izin ver de geçelim," dedi. "Çok acil olarak gemiye bir yük taşımak zorundayız, güvertede oturup sizlerle sohbet etmeye zamanımız yok. Karl Wolf ile randevum vardı, geç bile kaldım. Eğer kıyamet gününde karada kalmak istemiyorsan, yana çekilmeni öneririm."</p>

  <p>Muhafız bu sözlere iyice kanmıştı, silahını indirdi ve "Sizi yolunuzdan alıkoyduğum için özür dilerim," dedi. Pitt söylenenlere karşılık veremedi ve Giordino adamın kaburgasına dirseğiyle dokunduktan sonra hemen gaz pedalına bastı. Sıradan tersane işçileri gibi görünmeleri gerektiğini bildiği için Pitt arabayı normal bir hızla bundan sonraki tramvay istasyonuna doğru sürdü, son hızla gitme isteğini bastırmak zorundaydı. Bir eliyle direksiyonu kullanırken, öbür eliyle de Globalstar cep telefonunu çalıştırdı.</p>

  <p>Sandecker zilin çalışı tamamlanmadan düğmeye bastı. "Evet?"</p>

  <p>"Eğik Pizza Kulesi'nden arıyoruz. Siparişiniz yolda."</p>

  <p>"Evi bulabileceğinizden emin misiniz?"</p>

  <p>"Pizza soğumadan oraya varabileceğimizden kuşkuluyuz."</p>

  <p>Sandecker sesindeki aceleci tonu gizlemeye çalışarak, "Umarım acele edersiniz," dedi.</p>

  <p>"Burada çok acıkmış kişiler var."</p>

  <p>"Trafik sıkışık. Elimizden geleni yapacağız."</p>

  <p>"Ben bir ışığı açık bırakacağım." Sandecker telefonu kapadı ve yüzünde endişeli bir ifadeyle Amiral Hozafel'e baktı. "Bu saçma konuşmayı bağışlayın, amiral."</p>

  <p>Kibar yaşlı Alman, "Çok iyi anlıyorum," dedi. Little sordu. "Durumları neymiş?"</p>

  <p>Sandecker karşılık verdi. "İyi değil. Dr. O'Connell ile kızını bulmuşlar, fakat tersaneden kaçmaları çok zor olacak. Trafik sıkışık sözleriyle Wolfun güvenlik güçleri tarafından sıkı takibe alındıklarını anlatmak istediler."</p>

  <p>Little gözlerini Sandecker'e yöneltti. "Onların sağ salim kaçabilme ihtimali sizce ne durumda?"</p>

  <p>"İhtimal mi?" Sandecker'in yüzündeki ifade acı doluydu. Sanki şu son bir saat içinde on yaş birden ihtiyarlamıştı. "Onlar için ihtimal söz konusu değil."</p>

  <h3 id="sigil_toc_id_32">30</h3>

  <p>Tramvay karşı yönden gelen bir başka tramvayın yanından geçerek ağır ağır istasyondan ayrıldı. Tramvay gerçi raylar üzerinde giderek hızını artırıp saatte otuz mile ulaşmıştı ama Pitt bir kağnı arabası gibi yavaş ilerlediklerini düşünüyordu ve içinden dışarı çıkıp vagonu itmek geldi. Alfabenin harfleriyle isimlendirilen istasyonlar geldi, geçti. Her birinde bir alay güvenlik görevlisinin tramvaya girip onları yakalamalarından korktular ama bu olmadı. Tramvay istasyonunda yolcu indirip bindirirken Pitt'in umutları artmaya başladı, fakat X istasyonunda şansları tersine döndü.</p>

  <p>Siyah üniformalı altı güvenlik görevlisi son vagona bindi ve yolcuların künyelerini kontrol etmeye başladılar. Pitt künyelerin bileklere takılı olduğunu ancak şimdi fark edebilmişti. Bunu önceden anlayıp eşya taşıyıcılarından künyelerini çalmadığı için kendine içinden küfretti.</p>

  <p>Güvenlik görevlilerinin özellikle künyesiz yolcuları bulmak için ellerinden geleni yapacaklarını anlamıştı ama artık çok geçti. Ayrıca adamların kırmızı ya da sarı üniformalıları aramak için özel çaba harcadıklarını fark etti.</p>

  <p>Görevliler beş vagonlu tramvayın ikinci vagonuna girerlerken, Giordino duygusuz bir tavırla, "Adamlar bize yaklaşıyorlar," dedi.</p>

  <p>Pitt, "Acele etmeden birinci vagona geçelim," dedi.</p>

  <p>Birbirlerine hiçbir şey söylemeden Giordino önden yürüdü, onu Megan izledi. Pat kızının arkasından ilerledi, Pitt de onları izledi.</p>

  <p>Giordino, "Adamlar bu vagona gelmeden tramvay yeni bir istasyona varabilir," dedi. "Fakat bu iş kıl payı olacak."</p>

  <p>Pitt sıkıntılı bir tavırla, "Bu kadar kolay kaçabileceğimizi pek sanmıyorum," diye mırıldandı. "Belki o istasyonda da bizi bekliyorlardır."</p>

  <p>Pitt ilerledi ve vagonun önündeki kontrol bölmesine açılan kapının camından dışarı bir göz attı. içerde ışıkların, düğmelerin ve şalterlerin bulunduğu bir konsol vardı ama ne bir sürücü ne de bir mühendis görünüyordu. Tramvay tam otomatikti. Pitt kapıyı açmaya çalıştı ama kilitli olduğunu anlamak onu şaşırtmadı.</p>

  <p>Pitt konsol tablosundaki sembolleri inceledi. Özellikle bir tanesi dikkatini çekti. Pitt, Colt silahının kabzasıyla cama vurup kırdı. Tramvay yolcularının şaşkın bakışlarına aldırmadan içeri girip kapının kilidini açtı. Hiç duraksamadan, tramvayın elektronik sistemlerini çalıştıran beş şalteri indirdi. Sonra da tramvayın hızını belirleyen bilgisayarı yeniden ayarladı.</p>

  <p>İstediği sonucu almak Pitt'in yüreğini sevinçle doldurdu. Öndeki vagondan ayrılan diğer dört vagon, geride kalmaya başlamıştı. Gerçi her vagonun kendi güç kaynağı vardı ama şimdi öndeki vagondan çok daha ağır hareket ediyorlardı. Vagonlar arasındaki mesafe artmaya devam ederken güvenlik görevlileri sadece diğer arama ekiplerini arayıp çaresizlik içinde olanları izlediler.</p>

  <p>Dört dakika sonra, Pitt ve arkadaşlarının bulunduğu vagon, hiç durmadan Y istasyonunu geçtiler, istasyondaki işçiler de güvenlik ekipleri de afallayıp bakakalmışlardı. Pitt sanki midesini soğuk bir el sıkıyormuş gibi hissetti, ağzı da sanki kuru yapraklarla doldurulmuş gibiydi. Çaresizlik içinde, bir kumar oynuyordu ve zar da ona oyunu kaybettirecek sayılarla doldurulmuştu. Pitt arkadaki vagona bir göz attı ve bir kolunu kızı Megan'ın boynuna dolamış, öbür eliyle de çantasını sıkı sıkı tutan Pat'i gördü. Genç kadının yüzünde üzgün ve ümitsiz bir ifade vardı. Pitt arkaya gidip elini genç kadının kızıl saçları üzerinde gezdirdi.</p>

  <p>Pitt inandırıcı bir sesle, "Bu beladan kurtulacağız," dedi. "İhtiyar Dirk sizleri denizden ve dağların üzerinden geçirecek." Pat başını kaldırdı ve kendini zorlayarak hafifçe gülümsedi. "Bu bir garanti mi?"</p>

  <p>Pitt içindeki inancın giderek arttığını hissetti ve "Kesinlikle," diye karşılık verdi.</p>

  <p>Aradan yarım dakika geçti. Pitt tekrar kontrol bölmesine döndü ve geminin arka tarafındaki marinaya yaklaştıklarını gördü. İlerde tramvay yolunun marinaya doğru kıvrılarak gittiğini gördü ve tramvayın gemiye doğru yoluna devam etmeden önce Z istasyonunda duracağını tahmin etti. Güvenlik görevlerinin istasyonun önünde toplandıklarını ve onlara son model silahlarla ateş etmeye hazır beklediklerini tahmin etmesi için Pitt'in gizli güçlere sahip olması gerekmiyordu.</p>

  <p>Pitt, "Tramvayı yavaşlatacağım," dedi. "Saatte yaklaşık 10 mil hızla gideceğiz. Ben işaret verir vermez, aşağıya atlayacağız. Tramvay yolunun kenarlarında bitkiler ekili, bu nedenle hayli yumuşak bir iniş yapabileceğiz. Yere düşer düşmez yuvarlanarak İlerlemeye çalışın. Şu sıra birinin bileğini ya da ayağını kırmasını göze alamayız." Giordino kolunu Megan'ın boynuna doladı. "Biz birlikte atlayacağız. Böylece aşağı inince, bir yastık yerine geçecek yağ tabakası olacak." Bu koskocaman bir yalandı, çünkü Giordino'nun kaslı vücudunda bir gram bile yağ yoktu.</p>

  <p>Pitt kontrol düğmelerini yeniden ayarladı ve tramvay birden yavaşladı. Hız göstergesindeki kırmızı sayılar saatte 10 mili gösterir göstermez Pitt, "Tamam, herkes dışarı," diye bağırdı. Pitt herkesin tramvaydan atlamasını bekledi. Sonra kontrol düğmeleriyle oynayıp tramvayın hızını saatte 60 mile çevirdi ve vagon iyice hızlanırken Pitt de kapıya koştu ve aşağı atladı. Önce kendini yumuşak toprak üzerinde buldu ve sonra yuvarlanmaya başlayıp bonsai ağaçları arasından geçti. Vücudunun ağırlığı küçük Japon ağaçlarını ezmiş, köklerini dışarı çıkarmıştı. Pitt sendeleyerek ayağa kalkmak istedi, fakat bir dizi ağrı içinde bu isteğe karşı koyuyordu ama Pitt hâlâ hareket edebiliyordu.</p>

  <p>Giordino, Pitt'in yanına gelmişti, onun ayakta durmasına yardım etti. Pitt, Pat ile Megan'ın yüzlerinde acı belirtisi olmadığını görünce sevindi. İki kadın, üstlerindeki toprakları silkelemek ve saçlarına giren çam iğnelerini temizlemekle meşgul görünüyorlardı. Tramvay dönemeçte gözden kaybolmuştu. Birinci iskeleye giden merdiven de 15 metre kadar ilerdeydi ve yakınlarında hiç muhafız yoktu. Pat biraz kendini toplamıştı. "Nereye gidiyoruz?" diye sordu. Pitt cevap verdi. "Uçağımıza binmeden önce küçük bir tekne gezintisi yapacağız."</p>

  <p>Pitt genç kadını kolundan tutup onu arkasından sürüklerken Giordino da Megan'ı yürüttü. Bir Numaralı iskeleye varıncaya kadar tramvay yolu boyunca koştular. Pitt'in tahmin ettiği gibi, muhafızlar Z istasyonunun çevresini sarmışlardı. Tramvay hızla İstasyonu geçip geminin sancak tarafına doğru hızla ilerleyince, muhafızlar şaşırıp kaldılar. Muhafızlar avlarının hâlâ şu hızlı giden tramvayda gizlendikleri düşüncesine kapıldıkları için büyük bir telaşla tramvayın peşine düştüler. Görev başındaki güvenlik sorumlusu tramvay sisteminin güç kaynaklarının kesilmesini emretti. Pitt muhafızların duran tramvay vagonuna ulaşıp içinin boş olduğunu anlamalarının yedi dakika kadar süreceğini hesapladı. Eğer Pitt ve yanındakiler, o zamana kadar gemiden kaçamazlarsa, yakayı ele vermeleri işten bile değildi.</p>

  <p>Pitt ve ekibi sakin sakin geminin merdivenlerinden iskeleye inerlerken, orada çalışanların hiçbiri onlarla ilgilenmedi. Birinci ve ikinci iskeleler arasına demir atmış üç tekne vardı. Bunlardan biri küçük bir yelkenli tekneydi, ikincisi Grand Banks kamaralı 15 metre boyunda bir gemiydi, üçüncüsü ise 5 metre boyunda klasik bir sürat teknesiydi. Pitt iskelede hızlı hızlı yürürken, "Büyük tekneye binin," dedi.</p>

  <p>Giordino, "Herhalde dalgıç kıyafetlerimize gerek olmayacak," dedi. "Pat ile Megan suyun altından gitmeye kalkışırlarsa, asla sağ çıkamazlar. Biz en iyisi su üzerinde şansımızı deneyelim." Giordino, "Sürat teknesi daha hızlı," dedi. Pitt onayladı. "Doğru, fakat güvenlik güçleri tersaneden büyük hızla uzaklaşan bir tekneden kuşkulanabilirler. Grand Banks gemisi ağır ağır ilerleyince, kimsenin dikkatini çekmez."</p>

  <p>Pitt yürüyüp iskelenin kenarına vardığı zaman, tersane işçilerinden biri hortumla güverteyi yıkıyordu. Pitt gülümseyerek, "Güzel bir gemi," dedi.</p>

  <p>İşçi İngilizce anlamadığı için, "Hıı?" dedi.</p>

  <p>Pitt geminin merdivenlerini çıktı ve Grand Banks 42 gemisini işaret ederek, "Bu güzel bir tekne," dedi ve cesur adımlarla kaptan köşküne yürüdü.</p>

  <p>Tersane İşçisi Pitt'in arkasından geldi. Gemiye izinsiz girilmesini protesto ediyordu, fakat diğer çalışanların gözlerinin önünden uzaklaşır uzaklaşmaz, Pitt adamın çenesine çok kuvvetli bir yumruk indirip onu yere serdi. Sonra kapıdan dışarı başını uzatıp, "Al, halatları çöz. Hanımlar siz de gemiye buyrun." Pitt bir saniye kadar durup konsoldaki aletleri inceledi. Kontak anahtarını çevirdi ve ikiz hareket tuşlarına bastı. Aşağıda, makine dairesinde, bir çift büyük deniz dizel motorları, yakıtı içeri alıp ateşleme odalarına baskı yaptıktan sonra tiz bir ses çıkardı. Pitt kaptan köşkünün camını açıp dışarıya bir göz attı. Giordino halatları çözmüştü ve gemiye biniyordu.</p>

  <p>Pitt motoru tornistan edip gemiyi ağır ağır iskeleden geri geri çıkarmaya başladı. Açık deniz, geminin arkasından on metre uzaktaydı. Pitt iskeleye bir Parmaklık yerleştirmekle meşgul olan iki işçinin önünden geçerken onlara el salladı. Adamlar da ona el salladılar. Çılgın bir boğa gibi sağa sola saldırmaktansa, sessizce ve gizlice iş görmenin çok daha akıllıca olacağını düşünüyordu Pitt. Tekne rıhtımı geçip açık denize ulaştı. Şimdi o dev geminin arkası önlerinde heyula gibi yükseliyordu. Pitt vitesi ileri alıp Grand Banks gemisini, Ulrich Wolf un yanından geçirdi. Fiyorda ulaşıp tersaneden kurtulmak için yüzen kentin çevresini dolaşmak zorundaydılar. Pitt gemiye, kuşku uyandırmayacak bir hız verdi. Şimdilik bağırışlar olmamış ziller, çanlar çalınmamıştı ve onları karanlık suyun üzerinde yakalamak için projektörler yakılmamıştı.</p>

  <p>Bu hızla, süper gemiyi bir boydan boya aşabilmek ve tersanenin göz kamaştıran ışıklarından uzaklaşmak on beş dakika sürecekti. On beş yıl gibi gelecek azap dolu bir on beş dakika. Bu sadece birinci aşamaydı. Daha devriye gemileri sorunu vardı ve de bu gemilerin mürettebatı Grand Banks ile kaçmaya çalışan kaçaklar konusunda uyarılmış olabilirlerdi.</p>

  <p>Onların göze görünmeyecek bir şekilde ana kamarada kalıp, yanından geçtikleri o muazzam gemiye bakmaktan başka yapabilecekleri bir şey yoktu. Bu yüzen kentin kıç tarafından baş kısmına kadar her yanı camla kaplıydı ve hem içersi hem dışarısı şıkır şıkır ışık içindeydi, gece maçı oynanan bir beysbol stadyumunu akla getiriyordu. Zamanlarının klasik yolcu gemileri olan Titanic, Lusitania, Queen Mary, Queen Elizabeth ve Normandy gemileri sıra sıra demirlemiş olsalar bile Ulrich Wolf un yanında küçük kalırlardı.</p>

  <p>Giordino gerginliği azaltmak için, "Doğrusu şimdi bir hamburger olsa yerdim," dedi.</p>

  <p>Megan, "Ben de," dedi. "O adamlar bize sadece tadı tuzu olmayan sözlüm ona besleyici yiyecekler verdiler."</p>

  <p>Pat yüzünde sıkıntılı bir ifade olmasına rağmen gülümsedi. "Çok uzun sürmeyecek tatlım, yakında hamburgerini yiyeceksin." Pitt arkasına döndü. "Size kötü mü davrandılar?"</p>

  <p>Pat cevap verdi. “Taciz olmadı ama bu kadar çok sayıda kötü niyetli ve kaba insanın bana emir vermesine hiç alışkın değilim. Beni günün yirmi dört saati çalıştırdılar."</p>

  <p>"Başka bir odada bulunan Amenes yazılarını mı çözdürdüler?"</p>

  <p>"O yazılar başka bir odada bulunmamıştı. Adamların Antarktika'da kayıp bir kentte buldukları yazıların fotoğraflarıydı." Pitt merakla genç kadına baktı.</p>

  <p>"Antarktika mı dedin?" Pat ciddi ciddi başını salladı. "Buzlar altında donmuş. Naziler bu kenti savaştan önce keşfetmişler."</p>

  <p>"Elsie Wolf bana Amenes'lerin inşa ettikleri altı odadan söz etmişti." Pat, "Valla, bir şey diyemem. Sana sadece onların buz kenti bir amaç uğruna kullandıkları izlenimini edindiğimi belirtebilirim," diye karşılık verdi.</p>

  <p>"Sana zorla çözdürdükleri yazılardan yeni bir şeyler öğrendin mi?" Pat konuşurken o üzgün ve çaresiz görüntüsünden kurtulmuştu. "Sen kapıdan içeri daldığın zaman o yazılar üzerinde çalışmaya yeni başlamıştım. Adamlar bizim Colorado ve St. Paul'deki odalarda bulduğumuz yazılara büyük ilgi gösteriyorlardı. Öyle anlaşılıyor ki, Wolf’lar, kıyametin etkilerini anlatan Amenes yazıları üzerinde çalışmak istiyorlardı."</p>

  <p>"Çünkü onların kayıp kentte buldukları yazılar, kıyametten öncesine aitti." Pitt sözlerini tamamladıktan sonra başıyla genç kadının çantasını işaret etti. "O çantada şu yazılar mı var?" Pat çantayı yukarı kaldırdı. "Antarktika'daki odada çekilen fotoğraflar. Onları geride bırakmaya gönlüm razı olmadı." Pitt dikkatle genç kadına baktı. "Senin gibi kadınlar artık yetişmiyor."</p>

  <p>Pitt konuşmasına devam edecekti ama elli metre kadar ilerde bir tekne vardı. Bir çalışma teknesine benziyordu bu ve Grand Banks'ın iskele tarafından geçerken rotası değişmedi. Gemideki işçiler kendiişlerine dalmışlardı ve Grand Banks ile hiç ilgilenmediler.</p>

  <p>Gemi takip edildiğine dair hiçbir işaret olmadan Ulrich Wolfun ön kısmına yaklaşınca, biraz rahatlayan Pitt sordu. "Onların kıyametten sonra ne gibi durumlarla karşılaşılacağını incelediklerini mi söylüyorsun?"</p>

  <p>"Evet, büyük ölçüde öyle. Sanırım kıyametten sağ çıkabilmek için ellerine geçen her türlü bilgiyi değerlendirmeye çalışıyorlar."</p>

  <p>Pitt, "Wolf’ların şu Amenes'lerin dokuz bin yıl öncesine ait, bir kuyrukluyıldızın geri dönüp dünyaya çarpacağına ilişkin kehanetlerinin birkaç günlük bir yanılmayla gerçekleşeceğine neden inandıklarını hâlâ anlamış değilim," dedi.</p>

  <p>Pat ağır ağır başını salladı. "Bu soruya benim de bir cevabım yok." Pitt geminin hızını değiştirmeden dümeni yavaşça kırdı, Grand Banks gemisini Ulrich Wolfun burnundan geniş bir açı çizerek uzaklaştırdı ve tersane işçileriyle oradaki kırmızı üniforma giymiş kadın ve erkekleri, teker teker kimlik kontrolünden geçiren güvenlik görevlileriyle kaynayan rıhtımın sonundan geçirdi. Işıkları yanmayan küçük bir sürat teknesinin yanından geçerken tekne 180 derecelik bir açı çizip döndü ve onların peşine takıldı. Pitt yön tayin eden bilgisayarından karanlıkta onları Skycar'a götürebilecek rotayı bulmaya çalıştı.</p>

  <p>Uçağın bulunduğu dereye üç mil kalmıştı. Projektörlerden, otomatik silahlardan ve makinelilerden hiçbir şekilde korunma imkânına sahip olmayan bir tekneyle denizde üç mil daha yol alacaklardı. Onların elinde sadece bir çift tabanca vardı. Ayrıca çalınmış bir sürat teknesiyle tersaneden uzaklaşmaya Çalışan kaçaklar konusunda şimdiye kadar çoktan uyarılmış olan devriye tekneleri vardı. Pitt'in tek tesellisi, devriye teknelerinin fiyordun öbür ucunda olmalarıydı, bu da onlara fazladan birkaç dakika kazandırabilirdi. Doğrusu bu Pek zayıf bir teselli kaynağıydı. Çok fazla hız yapabilen devriye tekneleri, Grand Banks derenin ağzına varamadan onlara yetişebilirlerdi.</p>

  <p>Giordino hemen Pitt'in yanına geldi. "Evet, kaptan."</p>

  <p>"Bana birkaç şişe bul. Gemide mutlaka şişe olmalı. Şişeleri boşalt, sonra da onları yanabilecek ne bulursan onlarla doldur. Dizel yakıtı çok yavaş yanar. Gaz ya da eritici ara."</p>

  <p>Giordino şeytan şeytan sırıtarak, "Molotof kokteylleri," dedi. "Anaokulundan beri molotof kokteyli atmamıştım." Giordino iki adım attıktan sonra makine dairesinin merdiveninden aşağı inmeye başladı.</p>

  <p>Pitt tekneyi stop ettirme fikrini bir yana bıraktı, pasif bir rol oynamak çok daha yapıcıydı. Başını arkaya çevirip omzunun üzerinden onlara yaklaşan 8 metre uzunluğundaki sürat teknesine bir göz attı; teknenin hızı artmıştı ve yanlarından geçiyordu. Tersaneden yansıyan ışık altında siyah üniforma giymiş iki adam fark ediliyordu. Biri dümendeydi, öbürü de teknenin arka tarafındaydı ve elinde otomatik bir tüfek tutuyordu. Dümendeki adam eliyle kulağını gösteriyordu. Pitt mesajı anlayıp telsizi açtı ama frekansını değiştirmedi. Hoparlörde çatlak bir ses İspanyolca bir şeyler söylüyordu. Pitt bunun dur emri olduğunu biliyordu. Mikrofonu alıp cevap verdi. "No habla espanol (İspanyolca bilmiyorum)." Ses bağırdı. "Alto, alto."</p>

  <p>Pitt, Pat ile Megan'a, "Aşağı inin ve yere yatın," dedi. Ana kız ses çıkarmadan hemen merdivenlerden ana kamaraya indiler. Pitt tekneyi yavaşlattı ve kapıda durdu. Colt silahı kemerinin altında, ateşlenmeye hazır duruyordu. Sürat teknesinin arka tarafındaki adam Grand Banks'e atlamaya hazırlandı.</p>

  <p>Pitt bunun üzerine teknenin hızını kesti ama biraz önden gitmeye çalıştı. Bir yandan da iki tekne arasındaki mesafeyi ölçüyor, yan yana gelmelerini ve tekneye atlayacak kişinin kaptan köprüsünün hemen yanına gelmesi için ne yapması gerektiğini hesaplıyordu. Zamanlamasının mükemmel olması şarttı. Gökyüzünde uçacak bir yaban ördeğini vurmak için nişan almış bekleyen bir avcı gibiydi. Tam o sırada güvenlik görevlisi yerde sürünerek geldi ve iki tekne arasına atlamak istedi. Pitt-ikiz motorların hızını birden arttırdı, sonra yine ansızın hızı kesti. Bu ani hareket, görevlinin dengesini kaybetmesine neden oldu ve adam Grand Banks'in güvertesine düştü.</p>

  <p>Pitt yavaşça kaptan köşkünün kapısından çıktı ve sağ ayağını güvenlik görevlisinin boynuna dayadı, eğilip Bushmaster M17S tipi otomatik silahını aldı ve kabzasıyla adamın ensesine vurup bayılttı. Sonra da silahı teknedeki adama doğrultup ateş etti, ama ıskaladı. Adam yere diz çöküp dümeni kavrayıp yakıt düğmesine bastı. Ve sürat teknesi büyük bir kavis çizerek Grand Banks'den uzaklaşmaya başladı. Motordan gelen büyük bir uğultuyla çevresinde dalgalanıp köpüren suların oluşturduğu bulutun arasından hızla ileri atıldı. Pitt daha fazlasını görmek için beklemeden kaptan köşküne girdi ve vitesleri gidebildikleri kadar ileri itti. Grand Banks'in arkası suya gömüldü, burnu yukarı kalktı ve çok geçmeden de kapkaranlık sularda büyük bir hızla ilerledi.</p>

  <p>Pitt şimdi dikkatini fiyorddan geri dönüp projektörleriyle denizi tarayarak son hızla gelen devriye teknelerine vermişti. Onları takip eden tekneyi kullanan adamın telsizle devriyelere durumu bildirdiği kesindi. Öncülük yapan tekne, arkasındakinden yarım mil kadar ilerdeydi. Pitt'in görebildiği kadarıyla, en yakındaki devriye teknesinin Grand Banks'in önünü ne zaman keseceğini tahmin etmek imkânsızdı. Kesin olan tek şey, onlar derenin ağzına varamadan devriye teknesinin Grand Banks'i yakalayacağıydı. Bundan sonraki altı yedi dakika, yaşamla ölüm arasındaki ince çizgiyi belirleyecekti. Pitt ve arkadaşları, şimdi tersaneden iyice uzaklaşmışlardı. İki milden daha az yolları kalmıştı.</p>

  <p>Teknelerden biri onlardan elli metre kadar gerideydi. Teknede kalan güvenlik görevlisinin kendi Bushmaster tüfeğiyle ateş açmamasının tek nedeni, ortağını vurmaktan korkmasıydı. Giordino makine dairesinden yağ temizlemek için kullanılan inceltilmiş petrol ve gazyağı doldurulmuş dört şişeyi kucaklamış bir halde kaptan köşküne döndü. Şişelerin boyunlarına ince ince kesilmiş kumaş parçaları yerleştirilmişti. Giordino şişeleri bir kanepenin yastıkları üzerine dikkatlice bıraktı. Şişman İtalyanın alnında büyücek bir yara vardı. Pitt sordu. "Sana ne oldu?"</p>

  <p>Tanıdığım biri tekne kullanmasını bilmiyor. Bir dizi çılgın dönüşler sırasında ben de makine dairesinde yere yuvarlanıp başımı su borusuna çarptım." Derken Giordino kapının önünde baygın yatan güvenlik görevlisinin hareketsiz gövdesini fark etti. "Aman çok özür dilerim. Senin bir konuğun varmış."</p>

  <p>"Davetiyesini gösteremedi." Giordino, Pitt'in yanına yaklaştı ve camdan yaklaşmakta olan devriye teknesine baktı. "Bu mürettebat uyarı ateşi açmaz. Adamlar tepeden tırnağa silahlı ve bizi sudan havaya uçurmak için bahane arıyor olmalılar."</p>

  <p>Pitt, "Belki de yanılıyorsun," dedi. "Onlar, yazıların okunması için Pat'in Adımına muhtaçlar. Adamlar Pat'e kötü davranabilirler, Megan'ı tokatlayabilirler ama onları öldürmeyeceklerdir. Bu nedenle yalnızca ikimizi öldürmek isteyeceklerdir. Ben de onlara küçük bir sürpriz hazırlıyorum. Eğer yeterince yaklaşmalarını sağlarsak, onların hoşlarına gidecek bir maytap gösterisi düzenleyebiliriz."</p>

  <p>Giordino hayretle Pitt'in gözlerine baktı. Erkeklerin çoğunun gözlerine yenilgi duygusu yansırdı, fakat Giordino arkadaşının gözlerinde bu yansımayı görmedi. Onun gördüğü, iyi hesaplanmış kararlılık ve güvenle bekleyişin hafif bir pırıltısıydı. "Acaba John Paul Jones, buna ne derdi?"</p>

  <p>Pitt başını salladı. "Sen oyuncaklarınla haşır neşir olacaksın. Bana silahını ödünç ver. Sonra da güvertenin öbür ucunda, silah seslerini duyuncaya kadar gizlen."</p>

  <p>"Sen mi, onlar mı ateş edecek?" Pitt, Giordino'ya ters ters baktı. "Hiç fark etmez." Giordino hiç soru sormadan otomatik silahını Pitt'e verdi. O sırada Pitt de tekneye birkaç numara daha yaptırmak istedi. Grand Banks'in her türlü olanağından yararlandırıyordu ama o bir sürat teknesi değildi, rahat gezi yapılsın diye inşa edilmişti, hız yapsın diye değil. Devriye teknesinin kumandanı, Grand Banks'e iyice yaklaşmaktan çekinmek için bir neden olmadığını düşünüyordu. Zaten o teknedekilerin, ikiz makineli tüfeği ve en küçük bir kışkırtmada karşılarındakileri öldürmek için eğitilmiş silahlı kişilerin bulunduğu bir tekneye saldırmaya kalkışacak kadar budala olduklarını düşünüyordu. Kumandan, Grand Banks'i gece dürbünüyle inceledi. Güvertede sadece bir kişi gördü ve büyük bir yanılgıya düşerek düşmanını küçümsedi. Projektörler, Grand Banks'e yöneltildi ve tekne birden gözleri kör eden bir aydınlık içinde kaldı. 12 metre uzunluğundaki devriye teknesi Grand Banks'e aralarındaki mesafe yedi metreden daha az oluncaya kadar yaklaştı. Pitt köprüdeki yerinden, parlak ışıklardan korunmak için gözlerini kısarak devriye teknesine baktı, makineli tüfeklerin arkasında birer adamın durduğunu ve tüfeklerin namlularının kaptan köprüsüne yöneltilmiş olduğunu gördü. Üç adam da Bushmaster otomatik silahları ateşlenmeye hazır durumda, omuz omza duruyordu. Pitt kaptan köprüsünün öbür tarafında yere çömelmiş duran Giordino'yu göremiyor-du fakat arkadaşının şişeleri ateşlemek için kibrit ya da çakmak bulundurduğundan emindi. Bu sinir bozucu bir andı ama tümüyle ümitsizlik yüklü değildi, en azından Pitt kesinlikle böyle düşünmüyordu.</p>

  <p>Pitt birini yok etmeye hiç de can atmıyordu, hatta şu karşısındaki katı yürekli katilleri bile öldürmek içinden gelmiyordu. Yakalandıkları takdirde Pitt'in ve Giordino'nun hayatlarının metelik etmeyeceği bir sır değildi. Pitt devriye teknesinin kumandanının bir hoparlörü ağzına yaklaştırdığını gördü.</p>

  <p>Pitt, "Alto" sözcüğünün 'Dur' anlamına geldiğini anlamakta gecikmedi, paha sonra söylediği sözlerin bir tehdit olduğunu ve verilen emri yerine getirmediği takdirde, güvenlik görevlilerinin ateş açacaklarını biliyordu. Pitt söylenenleri anladığını belirtmek için elini salladı ve derenin ağzıyla aralarındaki mesafeyi bir daha tahmin etmeye çalıştı. Artık yarım mil bile kalmamıştı, ikinci devriye teknesinin onlara ulaşması için de beş altı dakikalık bir yolu vardı. Pitt bundan sonra iki otomatik silahın, belindeki kemerin arkasında asılı durduğundan emin olmak için silahları yokladı. Motorları boşa aldı, fakat yine de dümeni bırakmadı, teknenin yavaş yavaş ilerlemesini sağlamak istiyordu.</p>

  <p>&nbsp;Pitt kaptan köprüsünün kapısına kadar gitti, ellerini yukarı kaldırıp göz kamaştıran ışık altında sakin sakin durdu. Çok kısıtlı İspanyolca bilgisinden yararlanmak zahmetine katlanmadı. İngilizce, "Ne istiyorsunuz?" diye bağırdı.</p>

  <p>Artık Grand Banks'e iyice yaklaştıkları için hoparlör kullanmasına gerek kalmayan kumandan, "Sakın karşı koyma," dedi. "Sizleri almak için adamlarımı gönderiyorum." Pitt çaresizlik içinde, "Size nasıl karşı koyabilirim," dedi. "Bende sizinkiler gibi makineli tüfekler yok ki."</p>

  <p>"Öbürlerine de güverteye çıkmalarını söyle."</p>

  <p>Pitt ellerini havada tutup arkasına döndü ve sanki kumandanın emirlerini öbürlerine iletiyormuş gibi yaptı. "Onları vurmanızdan korkuyorlar."</p>

  <p>"Biz kimseyi vuracak değiliz." Kumandan gayet kaypak bir sesle konuştu.</p>

  <p>Pitt yalvardı. "Lütfen ışıkları söndür. Beni kör ediyorsunuz ve de kadınları korkutuyorsunuz."</p>

  <p>Kumandan sabırsızlanarak, "Olduğun yerde kal ve sakın kıpırdama" dedi.</p>

  <p>Birkaç saniye sonra devriye teknesi yavaşladı, makinelerinin sesi azaldı ve Grand Banks'e doğru dümen kırdı. Güvertedeki adamlardan ikisi silahlarını bırakıp devriye teknesinden denize öteberi atmaya başladılar, işte Pitt'in beklediği de buydu. Makineli tüfeklerin başında duran adamlar bile gevşemişlerdi. Her şeyin yolunda gittiğini düşünerek adamlardan biri sigara yaktı. Mürettebat ile kumandan, karşı taraftan en küçük bir tehdit işareti almayınca hemen rahatlamışlardı ve durumu kontrolleri altına aldıklarına inanmışlardı. Zaten Pitt'in de ümit ettiği buydu. Soğukkanlılıkla ellerini aşağı indirip hemen iki otomatik silahı çekti, sağ elindeki silahı makineli tüfeğin başında duran adamlardan birine nişan aldı, aynı anda sol elindeki silahı da arka taraftaki adama yöneltti ve tetikleri mümkün olduğu kadar hızlı çekti. Beş metre mesafeden hedefini şaşması olanaksızdı. Öndeki makinelinin başında duran adam dizlerinin üzerine çöktü. Omzuna bir mermi saplanmıştı. Arkadaki adam ellerini havaya kaldırdı, sendeleyerek geri geri gitti ve korkuluklardan denize düştü Nerdeyse aynı anda, yakıt dolu şişeler alevler içinde Grand Banks'in güvertesinden, devriye teknesinin kaptan köprüsüne ve güvertesine düştü. Şişeler kırılıp patlarken muazzam bir alev yığını devriye teknesini sardı. Tekne artık alevler içindeki bir tabuta dönüşmüştü. Arka tarafı ve kaptan köşkü alevler arasında yok olmuştu. Alevler çok geçmeden teknenin tümünü yalamaya başladılar. Mürettebat diri diri yanmamak için hiç zaman kaybetmeden iki büklüm olup, kendilerini soğuk suya attılar. Ön taraftaki yaralı tetikçi de güvertede alevlerin arasından zorlukla geçip tekneden aşağı atladı. Elbiseleri yanmaya başlayan kumandan alevlere aldırmadan yumruğunu sallayarak Pitt'e tehdit dolu gözlerle baktıktan sonra yan taraftan aşağı atladı.</p>

  <p>Pitt içinden, zalim ayı, diye geçirdi ve hiç zaman kaybetmeden kaptan köşkünün konsoluna koşarak motorları yeniden tam hızla çalıştırdı. Böylece Grand Banks'in kesintiye uğrayan dere ağzına yolculuğuna devam etmesini sağladı. Ancak ondan sonra arkasına dönüp devriye teknesine bakabildi. Gece vakti kıvrıla kıvrıla dans eder gibi karanlık gökyüzüne yükselen alevleri seyretti. Döne döne yukarlara yükselen kara dumanlar, yıldızları gizliyordu. Bir dakika sonra teknenin yakıt depoları infilak etti ve parçaları havai fişekler gibi gökyüzüne yayıldı. Teknenin arka tarafı sulara gömülmüştü, buzlu sular alevlerle buluşurken çıkan sesler arasında tekne batmaya başladı. Ve sonra da sanki tekne bir ruha sahipmiş gibi derin bir iç çekişi anımsatan sesle sulara gömüldü.</p>

  <p>Giordino kaptan köprüsüne geldi, kapının yanında durdu, denizin üzerinde yüzen döküntülere ve yağ birikintilerine baktı. Alçak bir sesle, "İyi bir vuruştu," dedi. "İyi fırlatıştı."</p>

  <p>Giordino başını fiyorddan onlara doğru gelen ikinci devriye teknesine çevirdi. Sonra da hafifçe dönüp kıyıya doğru baktı. "Kıl payı başaracağız," dedi.</p>

  <p>"O adamlar, arkadaşları gibi oyuna gelmeyecekler. Güvenli bir mesafede durup motorlarımıza ateş ederek bizi etkisiz duruma getirmek isteyecekler."</p>

  <p>Giordino, "Pat ile Megan aşağıda," diye Pitt'e bir hatırlatma yaptı. Pitt yönlendirici bilgisayardaki rakamlardan gözlerini ayırmadan, "Onları yukarı getir," dedi. Yön saptamada küçük bir değişiklik yaptı ve Grand Banks'i beş derece daha güneybatıya çevirdi, iki yüz metrelik bir mesafeleri kalmıştı-Aradaki fark daralıyordu. "Onlara söyle, kıyıya vardığımız an, tekneden atlamaya hazır olsunlar."</p>

  <p>"Tekneyi son hızla kayalara mı çarpacaksın?"</p>

  <p>"Gemiyi bir kayaya bağlayıp başımıza konfetiler atılıp bandolar çalarken Kıyıya çıkmaya zamanımız yok." Giordino elini sallayarak, "Ben gidiyorum," dedi. İkinci devriye teknesi Pitt'in kıyıya çarpma niyetinden habersiz doğruca üzerlerine doğru geliyordu. Projektörler Grand Banks'i aydınlatıyordu, tıpkı sahnedeki bir dansözün üzerine yöneltilen spot lambası gibiydi. İki tekne arasındaki uzaklık hızla azalıyordu. Derken devriye teknesinin kumandanı Pitt'in niyetini sezdi ve Grand Banks'in önünü kesip kıyıya ulaşmasını önlemek için bir manevra yaptı. O anda Pitt kaybetmesi kaçınılmaz olan bir yarışa girdiğini kabul etmek zorunda kaldı. Fakat yine de dimdik durup inanılmaz bir kararlılıkla gözlerini hiç kırpmadan devam etti. Savaş tümüyle tek taraflı olacaktı ama Pitt, bir yanağına tokadı yedikten sonra öbür yanağını da uzatmaya kesinlikle niyetli değildi. Başarısızlığa uğramak düşüncesi hiç aklından geçmemişti. Pitt beklenmedik bir fırsat yakalayınca, Grand Banks'in fren lövyesini çekti ve tekneyi tornistan etti. Tekne bu ani yön değiştirme yüzünden şöyle bir sarsıldı ve motorları stop etti. Sonra da suları bir buldozer gibi yararak geri geri gitmeye başladı.</p>

  <p>Giordino, Pat ve Megan ile geri döndü. Devriye teknesi, Grand Banks'in önünü kesmeye hazırlanırken Grand Banks de geri geri gidiyordu. "Sakın bana bir şey söyleme. Bırak da kendim tahmin edeyim. Yine kurnazca bir plan hazırlamışsın."</p>

  <p>"Kurnazca değil, sadece çaresizlikten."</p>

  <p>"O tekneyi mahmuzlayacaksın."</p>

  <p>Pitt hemen karşılık verdi. "Eğer kartlarımızı iyi oynarsak, o teknenin burnunu parçalayacağımıza inanıyorum. Şimdi herkes yere yatsın. Kendinizi koruyabilmek için bir şeyler bulmaya çalışın. Çünkü yağmur yağacağı kesin."</p>

  <p>Daha fazla açıklama yapmaya zaman yoktu, ikinci devriye teknesinin kumandanı, avının geri gitme manevrasını anlayamadığı için Grand Banks'in üç metre kadar yakınından geçebilmek uğruna rotasını değiştirdi, sonra rasgele ateş açtırdı. Denizcilikte T'yi geçmek adı verilen bir taktikti bu. Kumandan güvertede ayakta durmuş, adamlarına ateş emri vermek için bir elini havaya kaldırıyordu. iki olay aynı anda yaşandı. Pitt tekneye tam hızla yol verdi ve devriye teknesindeki makineliler çalışmaya başladı. Grand Banks'in pervaneleri suya da tekneyi hızlandırdılar, bu sırada mermiler güverteye yağmaya başlamıştı. Kaptan köprüsünün camı büyük bir şangırtıyla bin parçaya bölündü ve yerler cam kırıklarıyla doldu. Pitt kendini çoktan konsolun arkasına atmış, bir eliye korkuluğa tutunmuştu. Gözlerine kan damlamaya başlayıncaya kadar cam kırıklarının elini kesmiş olduğunu fark edemedi. Grand Banks'in üst güvertedeki kamarası paramparça olmuştu. Güvertede çaresizlik içinde korunmaya çalışanları dehşete düşürmek için yükseğe ateş ediyorlardı. Dokuz milimetrelik mermiler, çarptıkları her şeyi paramparça ettikleri için kaptan köprüsünün içi harabeye dönmüştü.</p>

  <p>Devriye gemisinin kumandanı hız kesmiş ve tekneyi stop ettirmişti, çünkü adamın tetikçileri yakın mesafeden ateş edip hedef bulma egzersizi yapmaktan zevk alıyorlardı. Kumandan biraz vakitsiz rahatlamıştı ve Pitt'in zamanlaması da daha mükemmel olamazdı. Kumandan, Pitt'in niyetini çok geç fark edebildi. Adam devriye teknesini yoldan çekmeye fırsat bulamadan Grand Banks gemisi birden hızla ileri atıldı, makineleri tam yoldu.</p>

  <p>Derken tahta ve fiberglastan birbirine karışıp öğütülüyormuş gibi sesler geldi. Grand Banks'in burnu, devriye teknesinin sancak tarafına olanca hızıyla bindirdi. Devriye teknesi iskele tarafına yan yattı. Mürettebat tekneden düşmemek için tutunacak ne bulduysa ona sarıldı.</p>

  <p>Pitt ayağa kalktı, tekneyi geri çekmek için vites kolunu çekti ve Grand Banks'in burnunun devriye teknesinden kurtulmasını sağladı. Teknede açılan yarık bir anda sularla doldu. Devriye teknesi bir an için düzelir gibi oldu ama simsiyah sular güvertesine hücum etti ve tekne, projektörleri hâlâ yanmaya devam ederken fiyordun dibine indi. Mürettebat buz gibi suyun yüzeyinde kalabilmek için büyük bir mücadele veriyordu.</p>

  <p>Pitt sakin bir ses tonuyla, "Al," dedi. "Ön bölmeyi gözden geçir." Giordino gözden kayboldu ve birkaç saniye sonra geri döndü. "Biz de dev bir banyo küveti gibi su alıyoruz," dedi. "Beş dakika sonra bizler de sudaki arkadaşlarımızın yanına gideceğiz, eğer bu küveti durduramazsan suya dalmamız o kadar da sürmeyecek."</p>

  <p>"İleriye gitmekten söz eden oldu mu?" Pitt'in gözleri yönlendirme bilgisayarındaydı. Kıyıya ve dere ağzına uzaklıkları sadece on beş metreydi, fakat hızla batmakta olan bir tekneyle o mesafeyi katetmek zordu. İlerlemeye çalışmak sadece teknenin daha çabuk batmasına neden olacaktı. Her kriz döneminde olduğu gibi şimdi de Pitt'in kafası çok iyi çalışıyordu. Grand Banks'i ters döndürdü böylece teknenin arkası alçaldı, burnu yükseldi. Teknenin suyla dolma sorunu geçici olarak çözümlenmişti. Pitt öbürlerini uyardı. "Güverteye çıkın ve kayalara çarptığımız zaman yaşayacağınız sarsıntıya kendinizi hazırlayın."</p>

  <p>Pat baygın bir halde, "Güverteye mi çıkacağız?" diye sordu, “Teknenin kayalara çarparken alabora olması ihtimaline karşın, açıkta durmanız daha doğru, o zaman suya atlayabilirsiniz." Giordino hemen kadınları dışarı çıkardı ve onları güvertede sırtları kaptan köşküne dönük yere oturttu. Her an uzanıp güvertenin korkuluklarını tutabilecek durumdaydılar. Giordino da iki kadının arasına oturdu ve kollarını onların bellerine doladı. Pat korkudan donmuş kalmıştı, fakat Megan, Giordino'nun hiç de sıkıntılı görünmeyen yüzüne bakınca, bundan cesaret aldı. O ve geminin baş tarafındaki adam, onları buraya kadar getirmişlerdi. Genç kız, bu adamların verdikleri sözü tutup onları sağ salim evlerine götüreceklerinden emindi, aksini düşünmek ona anlamsız geliyordu.</p>

  <p>Grand Banks yara alan gövdesinden içeri dolan sularla yavaş yavaş batmaya başlamıştı. Derenin ağzı, artık çok yakındaydı. Pitt ile Giordino'nun o gece tersaneye gitmek için denize dalmadan önce önünden geçtikleri o simsiyah kaya yığınları, karanlığın içinden ürkütücü bir görüntü yaratarak yükseliyordu. Pitt kayaların en büyüğünün çevresinden geçebilmek için büyük çaba harcadı, kayaları ancak fiyordun azgın suları beyaz köpükler saçarak onlara çarptığı zaman hayal meyal görebiliyordu.</p>

  <p>Derken pervanelerden biri madeni bir sesle koptu ve teknenin motoru kontrolden çıktı. Çevrelerinde başka kayalar da vardı. O sırada daha ağır bir darbe geldi ve tekne adamakıllı sarsıldı. Fakat biraz daha ilerleyebildi ve gövdesi, büyük bir kayaya çarptı. Sanki bir baraj yıkılmış gibi sular büyük bir hızla tekneye arkadan hücum etti ve teknenin arka kısmı sulara gömüldü. İkinci şok da tekne büyük bir kayanın üzerine oturup parçalanmaya başlayınca yaşandı. Fakat o korkunç çatırtılar birden kesildi. Parçalanan Grand Banks kayalık sahilden otuz metre geride durmuştu.</p>

  <p>Pitt küçük yön saptama bilgisayarını kaptığı gibi kaptan köprüsünün kapısından dışarı fırladı. "Kıyıya çıkmak isteyen herkes dışarı," diye bağırdı. Sonra Megan'ı koltuğunun altına aldı ve genç kıza gülümsedi. "Çok özür dilerim genç hanım ama merdiven aramaya zamanımız yok." Pitt korkuluğun üzerine çıkıp Megan'la birlikte aşağıya kaydı, buz gibi sulara girdiler. Yosunlarla kaplı taşların üzerinde zorlukla yürümeye çalışırken, Pat ile Giordino'nun da arkadan geldiklerini biliyordu.</p>

  <p>Ayakları kuru zemine değer değmez, bilgisayarını çıkarıp doğru dere ağzına gelip gelmediklerini kontrol etti. Doğru yerdeydiler. Skycar birkaç dakikalık mesafedeydi.</p>

  <p>Pat gökteki yıldızların ve ay ışığının altında Pitt'in elinin üzerindeki kurumuş kanı görünce, "Sen yaralanmışsın," dedi. "Elin bayağı kesilmiş."</p>

  <p>Pitt hiçbir şey yokmuş gibi, "Cam kesiği," dedi.</p>

  <p>Pat kırmızı üniformasının altına elini sokup sutyenini çekip çıkardı ve Pitt'in kanamasını durdurmak için elini bununla sıkıca sardı. Pitt gülümseyerek, "Bak işte böyle bir sargıyı daha önce hiç görmemiştim," dedi.</p>

  <p>Pat sutyenin uçlarını sıkıca bağlarken karşılık verdi. "Bu koşullar altında elimden ancak bu kadarı geldi."</p>

  <p>"Şikâyet eden kim?" Pitt, genç kadının sırtını sıvazladı sonra da yanlarında bir gölge gibi duran Giordino'ya döndü. "Herkes tamam mı?"</p>

  <p>Giordino, Megan'ı elinden tutuyordu. "Adrenalin hâlâ pompalanıyor."</p>

  <p>"Öyleyse, yürüyün," dedi Pitt.</p>

  <p>"Özel uçağımız bizi bekliyor."</p>

  <h3 id="sigil_toc_id_33">31</h3>

  <p>Sandecker ve Ajan Little için Pitt ile Giordino'dan haber beklemenin sanki sonu gelmeyecekti. Şöminenin ateşi sönmüş geriye sadece birkaç kor kalmıştı ve amiralin de sanki ateşin sönmesi umurunda değilmiş gibiydi. Sandecker o büyük purolarından birini yakmış, savurduğu mavi duman tavana yayılmıştı. Amiral de Ajan Little da haber beklerken büyülenmiş gibi Amiral Hozafel'in elli altı yıldan beri hiç kimseye anlatmadığı öyküleri dinliyorlardı. Sandecker, "Nazilerin Dünya Savaşı'ndan yıllar önce Antarktika'ya keşif heyetleri gönderdiklerini açıklıyordun, amiral."</p>

  <p>"Evet, Adolf Hitler, insanların tahmin ettiklerinden çok daha yaratıcıydı. Ona neyin ilham verdiğini bilmiyorum ama Hitler, Antarktika'yı büyüleyici buluyordu ve öncelikle de orayı iskân edip dev bir askeri tesis kurmayı planlıyordu. Hitler böyle bir düş gerçekleşebilirse, Almanya'nın deniz ve hava kuvvetlerinin Oğlak Dönencesi'nin güneyindeki tüm denizleri kontrolü altına alabileceğine inanıyordu. Kaptan Alfred Ritscher güneydeki kıtayı incelemek amacıyla kurulan büyük keşif heyetinin kumandanlığına getirildi. Almanların ilk uçak gemilerinden biri olan Schwabenland 1930'ların başında Atlantik'i geçmek isteyen deniz uçaklarının yakıt ikmali yapmaları için kullanılıyordu. Bu gemide bazı düzenlemeler yapıldı ve Antarktika araştırmalarında kullanılacak duruma getirildi. Gemi, 1938 yılının Aralık ayında güya bir balina kolonisi yaratmanın mümkün olup olmayacağını araştırmak üzere yola çıktı. Güney yarıkürenin yaz mevsiminin ortasında hedefe ulaşılınca Ritscher, en yeni ve en gelişmiş Alman kameralarıyla donatılmış uçakları gemiden havalandırdı. Uçaklar, iki yüz elli bin mil karelik bir alanda keşif yaparak havadan on bir binden fazla fotoğraf çektiler." Sandecker, "Ben de böyle bir keşif yolculuğuyla ilgili söylentileri duymuştum," dedi. "Fakat gerçekleri şu ana kadar öğrenememiştim."</p>

  <p>"Ritscher bir yıl sonra daha büyük bir keşif heyetiyle Antarktika'ya geri döndü. Fakat bu kez buzlar üzerine iniş yapabilmek amacıyla kızaklı uçaklar ve bir de küçük bir zeplin kullanıldı. Bu kez üç yüz elli bin mil karelik bir alan tarandı. Güney Kutbu'na inildi ve burasının bir Nazi bölgesi sayılmasını sağlamak amacıyla otuz mil aralıklarla kıtaya gamalı haç bulunan bayraklar bırakıldı." Little sordu. "Peki, bu adamlar orada ilgi uyandıracak olağanüstü bir şeyler bulabildiler mi?"</p>

  <p>Hozafel karşılık verdi. "Gerçekten de buldular. Havadan yapılan incelemeler sonunda buzla kaplanmamış birçok bölge, buzlarının kalınlığı bir metre kadar olan göller ve yakında bitki yetiştiğini belirleyen işaretler ortaya çıktı. Onların çektikleri fotoğraflar, aynı zamanda buzların altında yer yer bazı yolların bulunduğunu kanıtlıyordu."</p>

  <p>Sandecker doğruldu ve yaşlı Alman kumandana baktı. "Almanlar, Antarktika'da bir uygarlığın izlerini mi buldular?" Hozafel başını salladı. "Motorlu kar taşıtları kullanan ekipler, doğal buz mağaralara rastladılar. O mağaraları gezerlerken eski bir uygarlığın izlerine rastladılar. Bu keşif, Nazilere Antarktika'da çok muazzam bir yeraltı üssü kurmak için tüm teknik olanaklardan yararlanma fikrini verdi. Bu, savaşın en iyi saklanan sırlarından biriydi."</p>

  <p>Little, "Benim bildiğim kadarıyla, Müttefiklerin haberalma birimleri, Antarktika'da bir Nazi üssünün bulunduğuna ilişkin söylentileri kulak arkası etmişlerdi. Onlara göre, bu söylentiler çok abartılı bir propagandadan başka bir şey değildi."</p>

  <p>Hozafel acı acı gülümsedi. "Aslında öyle sanılması isteniyordu. Fakat bir keresinde Amiral Donitz, az kalsın baklayı ağzından çıkaracaktı. Amiral, U-gemisi kumandanlarına hitaben yaptığı bir konuşmada şöyle dedi: 'Alman denizaltı donanması, Führer için dünyanın bir başka bölgesinde bir Shangri-La, asla yıkılmayacak bir kale inşa etmekten onur duyuyor.' Neyse ki, şansımız varmış, hiç kimse bu sözleri ciddiye almadı. Savaşın ilk dönemlerinde benim kumanda ettiğim U-gemileri, hiçbir zaman Antarktika'ya gönderilmediler. Ve işte ben de ancak savaşın sonlarına doğru, U-699'un kumandanı olduktan sonra Kod adı 'Yeni Berlin' olan bu gizli üssün varlığını öğrendim."</p>

  <p>Sandecker sordu. "Bu üs nasıl inşa edilmiş?"</p>

  <p>"Savaş başladıktan sonra, Naziler ilk iş olarak güney denizlerindeki tüm düşman gemileri batırmak amacıyla iki saldırı gemisini o bölgeye gönderdiler, böylece Müttefiklerin bu proje hakkında bilgi toplamalarını önleyeceklerdi. O gemiler, İngiliz donanması tarafından batırılıncaya kadar, Müttefiklere ait ne kadar balıkçı teknesi, balina gemisi ve şilep gördülerse hepsini yok ettiler Bundan sonra Müttefik ticaret gemileri süsü verilmiş bir yük gemisi donanması ve büyük parça yük taşımak için inşa edilmiş U-gemileri Atlantis olduğu sanılan eski uygarlığın bulunduğu yere insan ve malzeme taşımaya başladılar"</p>

  <p>"Neden eski bir uygarlığın kalıntıları üzerinde bir üs inşa etmeyi düşünmüşler? Bunun askeri bakımdan ne gibi bir yararı olacaktı?"</p>

  <p>"Ölüler ve kayıp kent önemli değildi. Onlar kentin ilersinde bir buz tarlasının altında muazzam bir mağara bulmuşlardı. Mağara yüz on mil kare büyüklüğünde bir jeotermal göle kadar uzanıyordu ve tam yirmi beş mil uzunluğundaydı. Bilim adamları, mühendisler, inşaat ekipleri, kara, hava ve deniz kuvvetlerine bağlı askerler ve de tabii kalabalık bir SS grubu bölgeye geldi ve büyük bir kazı projesini başlattılar. Bu insanlar aynı zamanda çok kalabalık bir esir işçi ekibini de çalıştırıyorlardı. Esirlerin çoğunu Sibirya'dan getirilen Ruslar oluşturuyordu, çünkü bu insanlar soğuk iklimde yaşamaya alışkındılar."</p>

  <p>Little alacağı cevabın ne olacağını bile bile, "Peki, üs tamamlandıktan sonra Rus tutsaklara ne oldu?" diye sordu. Hozafel'in yüzü asıldı. "Naziler asla onları serbest bırakıp Almanya'nın en iyi saklanan sırrını açıklamalarına izin veremezlerdi. O insanlar ya ölünceye kadar çalıştırıldılar ya da idam edildiler." Sandecker purosundan döne döne yükselen dumanları sakin bir tavırla inceledi. "O halde binlerce Rus buzların altında yatıyor, onları bilen de yok ve tamamen unutulmuşlar."</p>

  <p>Hozafel, "Naziler için hayat çok ucuzdu," dedi. "Dördüncü Reich'ın temelini atmak için bir kale yaratmak uğruna yapılan fedakârlık, onların gözünde karşılığını bulmuş bir bedeldi." Sandecker sıkıntılı bir sesle, "Dördüncü İmparatorluk," dedi. "Nazilerin son kalesi ve dünyaya hükmetmek uğruna yaptıkları son girişim."</p>

  <p>"Almanlar çok inatçı bir ırk."</p>

  <p>Little sordu. "Siz üssü gördünüz mü?"</p>

  <p>Hozafel yine başını salladı. "Bergen'den ayrıldıktan sonra, Kaptan Harger ve U-2015, peşinde benim U-699'daki mürettebatım olduğu halde, hiç su yüzüne çıkmadan Atlantik'i geçti ve Patagonya'da terk edilmiş bir limana geldi."</p>

  <p>Sandecker ekledi. "Sizler, yolcularınızı ve hazineleri nereye bıraktınız?"</p>

  <p>"Sizin operasyondan haberiniz var mı?"</p>

  <p>"Sadece ana hatlarını biliyorum, ayrıntıları değil."</p>

  <p>"O halde sadece yolcularla tıbbi malzemenin karaya çıkartıldığını bilemezsiniz. Sanat eserleri, yığın yığın altın ve diğer değerli eşyalar ile Kutsal Na­zi simgeleri U-2015 ve U-699'da kaldı. Kaptan Harger ile ben daha sonra Antarktika'daki üsse gitmek üzere yola çıktık. Bir ikmal gemisiyle buluşup yakıt ¡l&lt;mali yaptıktan sonra, yolculuğa devam ettik ve menzilimize 1945 yılının haziran başlarında ulaştık. Alman mühendisliğinin eseri gerçekten bir şaheserdi. Bir pilot geldi ve U- 2015'e rehberlik yaptı. Denizde çeyrek mil öteden görünmeyen çok büyük bir mağaraya geldik. Buzdan oyulan büyük bir dok tesisi vardı, burası birkaç denizaltıyı ve büyük yük gemilerini barındıracak nitelikteydi. Kaptan Harger ile bana bir uçağın parçalarını boşaltmakta olan askeri nakliye gemisinin arkasına demir atmamız emredildi."</p>

  <p>Little, Hozafel'in sözünü kesti. "O üsten uçak mı kaldırıyorlardı?" "Alman havacılık teknolojisinin en son eseri. Junkers 287 jet bombardıman uçakları nakliye uçaklarına dönüştürülmüşler, tekerleklerin yerine kızaklar yerleştirilmiş ve de kutup koşullarına uyum sağlamaları için gerekli düzenlemeler yapılmıştı. Esir işçiler buzlar arasına büyük bir hangar yapmışlardı, bu arada ağır inşaat makineleriyle de bir mil uzunluğunda bir pist inşa edilmişti. Beş yıldan daha uzun bir süre içinde koskoca bir buz dağının tamamı beş bin inşaat işçisi ve esiri barındıracak küçük bir kente dönüştürüldü. Little sordu. "Mağaralarda ve tünellerdeki buzlar, o kadar fazla insan ve makinenin yaratacağı ısıdan etkilenip erimeye başlamayacak mıydı?"</p>

  <p>"Alman bilim adamları, buzların erimesini önleyen bir kimyasal madde geliştirmişlerdi. İçerdeki sıcaklık da sürekli olarak 16°C'de sabit tutuluyordu."</p>

  <p>Sandecker, Hozafel'e sordu. "Savaş bittiği takdirde bu üs ne amaçla kullanılacaktı?"</p>

  <p>"Benim anladığım kadarıyla, eski rejimden kalan üst düzey Naziler bu üste gizli bir çalışma yapacaklardı ve Güney Amerika'ya sızıp oralarda büyük arazilerle çok sayıda teknik ve ve üretim şirketleri satın alacaklardı. O insanlar ayrıca Yeni Almanya'da ve Asya ülkelerinde de eski ulusal hazineden kalan altınlar, Amerika'da satılan çalınmış eşyalardan gelen paralar ve Ruslardan ele geçirdikleri kalıplar kullanılarak basılan sahte Amerikan dolarlarıyla büyük yatırımlar yaptılar. Dördüncü Reich'i kurmak için para bulma sorunu yoktu." Little sordu. "Siz üstte ne kadar kaldınız?"</p>

  <p>"İki ay. Sonra U-gemimi ve mürettebatımı alıp Rio de Plata Nehri'ne gittim Ve orada yerel makamlara teslim olduk. Arjantin donanmasında görevli bir subay gemiye geldi ve Mar de Plata Donanma Üssü'ne gitmemizi istedi. Ben de U-gemisinin tamamen boşaltılması emrini verdim. Bu benim Alman donanmalın bir subayı olarak verdiğim son emirdi."</p>

  <p>"Bu anlattıklarınız savaşın sona ermesinden ne kadar zaman önceydi?"</p>

  <p>"Dört aydan bir hafta eksik."</p>

  <p>"Sonra neler oldu?"</p>

  <p>"Ben ve adamlarım İngiliz ve Amerikan istihbarat ajanları gelip bizi sorguya çekinceye kadar orada tutulduk. Tam altı hafta boyunca sürekli sorguya çekildik. Nihayet serbest bırakıldık ve vatana dönmemize izin verildi."</p>

  <p>"Sanırım siz ve mürettebat, Müttefiklerin istihbaratçılarına hiçbir şey anlatmadınız, değil mi?"</p>

  <p>Hozafel gülümsedi. "Anlatacağımız öykülerin provasını yapmak için Antarktika'dan Arjantin'e kadar üç hafta süren yolculuktan yararlandık. Öykülerimiz belki biraz fazla dramatikti ama hiçbirimiz renk vermedik ve sorgulama ekipleri de hiçbir şey öğrenemediler. Adamlar çok kuşkucuydular. Fakat onları kim suçlayabilir ki? Alman donanmasına ait bir gemi, dört ay süreyle kayboluyor ve sonra ortaya çıkıyor. Geminin kumandanı telsizden Almanların teslim olduğu haberini alınca, bunu geminin yerini öğrenmek için Müttefiklerin uydurduğuna inandığından söz ediyor? Pek inandırıcı bir hikâye değildi, fakat adamların karşı çıkmaları da imkânsızdı." Hozafel sözlerine ara verip gözlerini şöminenin ateşine dikti. "U-699 daha sonra Amerikan donanmasına teslim edildi ve Norfolk'daki Üssü'ne götürüldü. Burada gemiyi son çivisine kadar söktüler ve yok ettiler." Sandecker sordu. "Peki ya U-2015 ne oldu?"</p>

  <p>"Bilmiyorum. Geminin akıbeti hakkında hiç kimseden bir haber alamadım ve Kaptan Harger'i de bir daha görmedim."</p>

  <p>Sandecker memnun bir tavırla, "U-2015'in daha birkaç gün önce Antarktika'da bir Amerikan nükleer denizaltısı tarafından batırıldığını öğrenmek herhalde sizi sevindirecektir," dedi.</p>

  <p>Hozafel'in gözleri kısıldı. "Savaştan çok sonra Alman U-gemilerinin Güney Kutbu denizlerinde faaliyette bulunduklarını duymuştum fakat onlarla ilgili hiç bilgi edinemedim."</p>

  <p>Little, "Çünkü U-gemilerinin çok geliştirilmiş XXI ve XXII sınıf olanları hâlâ kayıplar listesinde yer alıyor," dedi. "Biz bu gemilerin Naziler tarafından kaçakçılık amacıyla muhafaza edildiklerini sanıyoruz."</p>

  <p>"Sizin yanılmadığınızı kabul etmem gerekecek."</p>

  <p>Telefon tekrar çaldığı zaman Sandecker konuşmak üzereydi. Amiral sanki söylenecekleri duymaktan korkuyormuş gibi hoparlöre yaklaştı. "Evet?"</p>

  <p>Pitt'in sesi, "Sadece teslimatı doğrulamak için aradım," dedi. "Pizza, kapınızın önünde ve siparişi getiren çocuk da akşamın sıkışık trafiğinde dükkâna dönmek için yola çıktı."</p>

  <p>Sandecker, "Aradığın için teşekkür ederim," dedi. Amiralin ses tonunda bir rahatlama belirtisi yoktu.</p>

  <p>"Umarım canınız yine pizza isteyince bizi ararsınız." Sandecker, "Ben böreği tercih ederim," diyerek bağlantıyı kapadı. Sonra yorgun bir sesle, "Eh, uçağa ulaşmışlar ve havalanmışlar," dedi.</p>

  <p>Little birden neşelenerek, "Öyleyse sağ salim geri geliyorlar," dedi. Sandecker bu sözlere karşı çıktığını belli etmek için başını salladı. "Dirk akşam saatinin sıkışık trafiğinden söz ederken güvenlik güçlerine ait uçağın saldırısına uğradıklarını açıklamak istedi. Korkarım ki, köpekbalıklarından kurtuldular ama bu kez de daha korkunç bir canavarla karşı karşıyalar."</p>

  <p>Moller Skycar otomatik pilotunun yönetiminde, gecenin karanlığına doğru yükseldi ve fiyordun karanlık sularının üzerinden geçti. Buzulların üzerinden geçerken de ağır ağır yüksekliğini artırdı. Eğer uçaktakiler arasında biri, Skycar'a ulaşınca, Punta Entrada'da bekleyen NUMA gemisine kadar sakin bir yolculuk yapacaklarını düşünmüşse, bu kişi çok acı bir şekilde yanılmış olacaktı. Ulrich Wolftan tam dört silahlı helikopter havalandı. Bunlar Skycar'ın yolunu keseceklerdi. Aslında bir helikopter yeterli olabilirdi ama Wolf’lar, kaçakları durdurmak için güvenlik güçlerinin helikopter filosunun tamamını görevlendirmişlerdi. Skycar dağlara ulaşmadan helikopterler onu engellemeye çalışacaklardı.</p>

  <p>Kader Şirketler Topluluğu tarafından Messerchmitt-Bolkow Şirketi'nden satın alınan B0 105LS-7 helikopteri, Federal Alman ordusu tarafından özellikle yerdekilere destek olmak ve askeri amaçlarla kullanılmak üzere imal edilmişti. Skycar'ın peşine düşen helikopterin iki mürettebatı vardı ve ikiz motorları sayesinde saatte iki yüz seksen mil hız yapabiliyordu. Silah olarak da döner namlulu, yirmi milimetrelik bir topu vardı.</p>

  <p>Giordino aletleri kontrol eden Pitt ile birlikte pilot mahallinde oturuyordu. Kadınlar ise arkadaki yolcu koltuğunda kucak kucağaydılar. Giordino'nun motorları son hızla çalıştırmaktan başka yapacağı pek bir şey yoktu. Uçağın yönetimiyle ilgili diğer işlerin hepsi bilgisayar kontrol ündeydi. Giordino'nun yanında oturan Pitt de radar ekranından peşlerindeki helikopterleri inceliyordu. Giordino inildedi. "Neden, yahu neden şu kocabaş belaları bizi rahat bırakmıyorlar?"</p>

  <p>Pitt radar ekranının dış kısmındaki hareketlenmeyi incelerken, "Görünüşe bakılırsa, çetenin tümü üzerimize geliyor," dedi.</p>

  <p>Giordino, "Eğer ısıyla hedef saptayan ve kanyonlardan geçebilen füzeleri varsa, başımıza büyük dert açabilirler," dedi. "Sanmam. Sivil hava taşıtları pek ender askeri füzeleri taşıma olanağına sahiptir."</p>

  <p>"Dağlarda onlardan kurtulabilir miyiz?"</p>

  <p>Pitt, "Kurtulursak, bu kıl payı olacak," dedi. "Onların tek umudu biz menzillerinden çıkmadan yarım mil uzaklıktan ateş edebilmek olacak. Daha sonra biz onları geride bırakacağız. Sanırım helikopterlerin hızı bizimkinden otuz mil daha az."</p>

  <p>Giordino dışarıya bir göz attı. "Buzuldan uzaklaşıp dağlara giriyoruz. Kanyonlar arasında kıvrılıp dönerken atışların hedefi bulması zor olacak."</p>

  <p>Pat soluk ay ışığı altında uçağın iki yanından yükselen dağların siluetlerine sıkıntılı sıkıntılı bakarak, "Sizin kendi aranızda gevezelik yapmak yerine dikkatinizi şu meredi uçurmaya vermeniz gerekmiyor mu?" dedi.</p>

  <p>Pitt yatıştırıcı bir sesle, "Siz ikiniz arkada ne âlemdesiniz?" diye sordu.</p>

  <p>Megan heyecanla, "Bu dönme dolaba binmek gibi," dedi.</p>

  <p>Pat tehlikenin farkındaydı ve kızı kadar coşkulu değildi. "Sanırım ben gözlerimi kapasam iyi olacak. İlgine teşekkürler."</p>

  <p>"Hava boşlukları yüzünden ve dağların arasından geçmek için ani dönüşler yaparken savrulabiliriz, çünkü hızımız çok fazla," diye Pitt açıklama yaptı. "Fakat siz endişelenmeyin. Bilgisayar uçağı uçuruyor."</p>

  <p>Pat tedirgin bir tavırla, "Aman yüreğime su serptin," dedi. Giordino helikopterlerin dağların yamaçlarını aydınlatan ışıklarına bakarak, "Kötü adamlar, saat dokuz yönünde zirvenin üzerinden geçecekler," dedi.</p>

  <p>Saldırı helikopterlerinin pilotları kurnazca bir oyun oynadılar. Onlardan daha hızlı uçan Skycar'ın peşine düşmeye yeltenmediler. Garip görünüşlü uçağı vurabilmek için ellerinde sadece ve sadece bir tek fırsat olduğunu sezmişlerdi. Helikopterler aynı anda yükseldiler ve dere ağzına ateş ettiler. Yirmi milimetrelik mermiler, Skycar'ın önündeki alanda patladı.</p>

  <p>Pitt hemen onların taktiğini anlayıp dirseğiyle Giordino'nun kolunu dürttü. "Sen uçağın kontrolünü al," diye bağırdı. "Bizi havada durdur ve geri git."</p>

  <p>Giordino emre uydu ve nerdeyse Pitt sözlerini bitirmeden manevrayı tamamladı.</p>

  <p>Bilgisayarın düğmesine basıp kapadı ve uçağın kumandasını üstlendi.</p>

  <p>Pitt, "Eğer şu barajın içinden uçmayı denersek, bizi paramparça ederler," diye uyardı.</p>

  <p>"Onların duruşlarını ayarlayıp bu tarafa nişan almaları sadece birkaç saniye sürer."</p>

  <p>"İşte zaten plan da bu. Ben onların dönüp yolumuza ateş etmelerini bekliyorum, bizim o tarafa gideceğimizi hesaplıyor olmalılar. Fakat biz ileri atılacağız ve onları yeniden hedef saptamaya zorlayacağız. Devriye teknesine uyguladığımız planı tekrarlayacağız. Eğer her şey bizim düşündüğümüz gibi gelişirse, onlar yeniden hedef saptamaya fırsat bulamadan biz aramıza bir dağın girmesini sağlayacağız." Onlar konuşurlarken, helikopterler yeni hedef saptamak için manevra yaptılar. Birkaç saniye sonra da doğrudan Skycar'a mermi yağdırmaya başladılar. Bu, Giordino'nun uçağı yeniden dere ağzına yöneltmesi için bir işaretti. Plan kıl payı başarılı oldu, fakat uçak geri dönerken geçen birkaç saniye helikopterlerin onlara daha yaklaşmalarını sağladı. Bu kez kaçacak yer kalmamıştı, pilotlar çılgın gibi kaçan Skycar'a mermi yağdırdılar.</p>

  <p>Mermiler kuyruk kısmına zarar verdi, tekerlekler isabet aldı ve uçağın üst kısmı birden parçalanıp karanlığın içine düştü. Kokpite birden soğuk hava doluverdi. Öldürücü ama yanlış hedeflere yönelen mermiler, uçağın dört bir yanından geçiyordu. Fakat Allah'tan uçağın motorları isabet almamıştı. Dere ağzının genişliği 15 metreyi geçmediği için Giordino uçağı yukarı kaldırıp aşağı indirdi. Yirmi milimetre çapındaki mermiler sarp kayalara çarptılar ve bir taş yağmuru başladı. Giordino bir köpek sürüsünden kaçmaya çalışan kedi gibi Skycar'ı değişik manevralarla yükseltti. Yüz metre daha, derken elli metre daha ve Giordino uçağı sert bir dönüşle doksan derece döndürdü. Sonunda mermi fırtınasını kesen kayalık bir tepenin arkasına geçti.</p>

  <p>Kader Kuruluşları'nın silah depoları o kayalık dağın önüne geldiklerinde Skycar dağların karanlığında gözden kaybolmuştu.</p>
</body>
</html>
