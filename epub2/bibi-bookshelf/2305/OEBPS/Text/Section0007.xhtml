<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1><span style="text-indent: 1em;">DÖRDÜNCÜ BÖLÜM</span><br /></h1>

  <h2 id="sigil_toc_id_34">BUZLAR ALTINDAKİ KAR ARABASININ GÜZERĞÂHI, OKUMA KÖRFEZİ</h2>

  <p><b>ROSS DENİZİ, ROSS BUZULU, KÜÇÜK AMERİKA</b></p>

  <p><b>10 NİSAN, 2001 BUENOS AİRES, ARJANTİN</b></p>

  <p>Limuzinler Buenos Aires'deki İngiliz Elçiliği'nin daire şeklindeki araba yolunda uzun bir sıra oluşturmuşlardı. Tuvaletler giymiş hanımlar ve smokinli erkekler, uzun siyah arabalardan indiler. Yüksek bronz kapılardan fuayeye girenler burada İngiltere'nin Arjantin büyükelçisi Charles Lexington ve uzun boylu beyaz saçları kısa kesilmiş, sakin görünüşlü eşi Martha tarafından karşılandılar. Bu davet, Kraliçe Elizabeth'in sonunda tahttan ayrılması üzerine tahta çıkan Prens Charles onuruna veriliyordu.</p>

  <p>Arjantin'in kaymak tabakasına mensup kişiler davet edilmişlerdi ve hepsi de gelmişti. Devlet Başkanı, Ulusal Meclis liderleri, kentin valisi, maliyeciler, sanayiciler ve ülkenin en çok sevilen ünlüleri bu davete katılmışlardı. On sekizinci yüz yıl kostümleri içindeki orkestranın çaldığı müzikle balo salonuna girenler, özellikle bu davet için İngiltere'den çağrılan en ünlü şeflerin hazırladıktan muhteşem büfeyi görünce afallıyorlardı.</p>

  <p>Karl Wolf ve yanından hiç ayırmadığı kız kardeşleri o muazzam salona girdikleri zaman içerdeki herkesin bakışları onlara yöneldi. Karl Wolfun özel koruması her zaman onların yakınında oluyordu. O muhteşem kadınlar, aile geleneğine uyarak aynı model ama farklı renklerde tuvaletler giymişlerdi. Wolf’lar, İngiliz büyükelçisi tarafından karşılandıktan sonra balo salonuna girdiler. Kadınların özelliği ve zarafetine salondaki kadınların hepsi hayran kalmıştı. Karl'a, Geli, Maria ve Luci, kocalarıyla birlikte eşlik ediyorlardı ve Amerika'dan yeni dönen Elsie de onlara katılmıştı. Kız kardeşleri eşleriyle, Cole Por­ter'ın melodileriyle dans ederlerken, Karl, Elsie'yi büfeye götürdü ve yolda durup bir garsondan şampanya aldı. İki kardeş egzotik yemeklerden seçip kütüphaneye geçtiler. Burada yerden tavana kadar uzayan kitaplığın önünde 2 sandalye bulunan boş bir masaya oturdular.</p>

  <p>Elsie tam çatalındaki peyniri ağzına götürmek üzereyken, eli havada öylece kaldı ve yüzünde, gördüklerine inanamadığını açıklayan bir ifade belirdi Karl, kardeşinin yüzündeki o şaşkın ifadeyi inceledi ama arkasına dönüp bakmadı, sessizce bir açıklama bekledi. Bu açıklama yanında, beline kadar inen uzun kızıl saçlı hoş bir kadınla içeri giren uzun boylu bir erkekti. Erkek smokin giymişti, içinde brokar bir yelek vardı, yeleğin üst cebinden bir altın saat zinciri sarkıyordu. Kadın vücudunu saran, iki yanı derin yırtmaçlı siyah ipekli bir elbise giymişti, üzerinde siyah ipek kadife bir ceket vardı. Kristal boncuklarla yapılmış bir kelepçe kolye, narin boynunu süslüyordu. Bu çift, Wolf’lara yaklaşıp durdu. Pitt samimi bir tavırla, "Seni tekrar görmek ne güzel, Elsie," dedi. Elsie karşılık veremeden Pitt, Wolf’a döndü. "Siz de hakkında çok şey duyduğum şu kötü şöhretli Karl Wolf olmalısınız." Pitt sustu ve Pat’a döndü. "Size Dr. Patricia O'Connell'i takdim edebilir miyim?"</p>

  <p>Wolf, Pitt'e tıpkı bir elmas kesicinin elmas parçasına çekici indirip de onu parçalara ayırmadan baktığı gibi bakışlarını yöneltti. Gerçi Wolf, Pitt'i tanımış gibi görünmüyordu ama Pat birden kanının donduğunu hissetti. Milyarder işadamı çok yakışıklıydı ancak insana, soğuk ve tehdit dolu gözlerle bakıyordu. Adamda gizlemeye çalıştığı vahşiliği akla getiren bir katılık vardı.</p>

  <p>Pitt dostça bir tavırla, "Gerçi sizinle hiç karşılaşmadık ama sanki sizi tanıyormuşum gibi bir duygu var içimde," dedi. Wolf çok hafif bir Alman aksanıyla ama mükemmel bir İngilizceyle, "Sizin kim olduğunuz konusunda hiçbir fikrim yok," dedi.</p>

  <p>"Benim adım Dirk Pitt."</p>

  <p>Bir an için Wolf söylenenleri anlamamış gibi göründü. Sonra yüzü ağır ağır saf düşmanlık ifadesine büründü. Wolf soğuk bir sesle, "Siz Dirk Pitt'siniz öyle mi?" diye sordu.</p>

  <p>"Ta kendisi." Pitt, Elsie'ye gülümsedi. "Beni gördüğüne şaşırmış gibisin. Seninle tekrar sohbet etmeye fırsat bulamadan Washington'u ansızın terk ettin."</p>

  <p>Elsie şaşkınlıkla, "Sen nereden geldin?" diye sordu. Pitt kibarca cevap verdi. "Ulrich Wolf’dan geliyoruz. Pat ile gemiyi turladıktan sonra kendimizi Buenos Aires'de bulduk ve size bir merhaba demek istedik."</p>

  <p>Eğer Elsie'nin gözleri lazer ışını saçsaydı, Pitt çoktan cızır cızır kızartılmış olurdu. "Seni öldürtebiliriz."</p>

  <p>Pitt gayet sakin bir tavırla, "Bunu denediniz ve plan yürümedi," dedi. "Bunu bir daha denemenizi hiç tavsiye etmem, özellikle de İngiliz elçiliğinde ve bu insanların gözleri önünde sakın yapmayın."</p>

  <p>"Sokağa çıktığınız zaman, sizin ülkenizde değil, benim ülkemde olacaksınız. Ve de kendinizi koruyamayacaksınız."</p>

  <p>"Bu hiç de iyi bir fikir değil, Karl. O takdirde, bu gece Amerikan elçisi John Horn'un himayesi altında bizi buraya getiren Amerikalı deniz piyadelerinin canlarını sıkarsınız."</p>

  <p>Wolfun irikıyım korumalarından biri, sanki Pitt'e saldırmak ister gibi öne doğru bir adım attı. Fakat o sırada Giordino arkada belirdi ve koruma görevlisinin tam karşısına dikildi, onun sağa sola hareket etmesini engelledi. Giordino'dan aşağı yukarı yirmi beş kilo daha şişmandı ve boyu da en aşağı yirmi santim daha uzundu. Adam nefretle aşağıya baktı ve, "Çok güçlü olduğunu da nereden çıkarıyorsun, küçük adam?" dedi.</p>

  <p>Giordino alçakgönüllü bir tavır takınarak sırıttı. "Eğer az önce senin arkadaşlarından yarım düzinesini yok ettiğimi söylersem, bundan etkilenir misin?" dedi.</p>

  <p>Pitt de atıldı. "İnan, seninle dalga geçmiyor," dedi. Muhafızın tepkisi çok eğlendirici oldu. Adam öfkeli mi yoksa ilgisiz mi davranması gerektiğini kestiremiyordu. Wolf elini havaya kaldırdı ve koruma görevlisine çekilmesini işaret etti. "Ulrich Wolftan kaçmayı başardığınız için hepinizi kutlarım. Benim güvenlik güçlerim çok yetersiz kaldı."</p>

  <p>Pitt dostça mırıldandı. "Hayır, hiç de öyle değil. Adamlar gerçekten bayağı iyiydiler. Sadece biz şanslıydık."</p>

  <p>"Aldığım rapora göre, bu işin şansla hiç ilgisi yok."</p>

  <p>Karl Wolfun iltifatı da ancak bu kadar olabilirdi. Adam ağır ağır sandalyesinden kalkıp Pitt'in karşısına geçti. Pitt, Wolf’dan beş santim daha uzundu ve Şu Kader Şirketi'ndeki dikene yukardan bakabilmek onu memnun etmişti. Wolf'un gri-mavi gözleri parıldıyordu, fakat bu gözlerin dik bakışlarına şu çocuksu bakışma oyunundan çok düşmanını incelemeye önem veren Pitt, aynı Şekilde karşılık verdi.</p>

  <p>"Bana karşı çıkmakla büyük bir hata yapıyorsunuz, Bay Pitt. Benim emrimdeki her imkânı, dünyayı dokuz bin yıl önce olduğu gibi saf ve temiz hale getirmek uğruna kullanmaya kararlı olduğumu herhalde artık anlamışsınızdır."</p>

  <p>"Doğrusu bu kararı uygulama yönteminiz çok garip."</p>

  <p>"Bu gece buraya neden geldiniz?"</p>

  <p>Pitt hiç bocalamadı. "Sizin aileniz yüzünden çok büyük sıkıntılar yaşadım ve evrenin efendisi rolünü oynamaya hazırlanan adamla tanışmaya karar verdim."</p>

  <p>"Şimdi benimle tanıştığınıza göre?"</p>

  <p>"Bana öyle geliyor ki siz olmayacak bir duaya amin demeye hazırlanıyorsunuz. Amenes'i yok eden kuyrukluyıldızın ikizinin gelecek ay, geri dönüp dünyaya çarpacağından nasıl bu kadar emin olabiliyorsunuz? Kuyrukluyıldızın geçen defa olduğu gibi dünyaya çarpmadan geçmeyeceğini nereden biliyorsunuz?" Wolf düşüncelerini tartarak Pitt'e baktı ve kötü kötü gülümsedi. Wolfun onun gibi varlıklı ve güçlü bir adamdan korkmayan, onun ilahi varlığı karşısında ezilip büzülmeyen birisine hiç alışkın olmadığı açıkça fark ediliyordu.</p>

  <p>"Yaklaşan felaket, kesin bir sonuçtur. Dünya artık üzerinde yaşayan canlılarının bildikleri haliyle var olmayacak. Sadece benim ailem dışında, siz dahil bu odadaki herkes yok olacak." Wolf yüzünde kötülük akan bir gülümsemeyle, "Fakat korkarım ki, bu felaket sizin düşündüğünüzden çok daha erken gerçekleşecek, Bay Pitt. Zamanı geliyor. Dünyanın sonu... tam dört gün on saat sonra gelecek." Pitt şaşkınlığını gizlemeye çalıştı. Beş günden daha az bir süre mi? Bu mümkün olabilir miydi?</p>

  <p>Pat canının sıkıntısını gizlemek zahmetine katlanmadı. "Bunu nasıl yapabildiniz? Durumu bir sır olarak saklamak için neden bu kadar fazla uğraştınız?" diye sordu. "Neden yeryüzünde yaşayan insanların hepsi başlarına gelecek olan felakete hazırlansınlar diye durumu açıklamadınız? Sizde ve şu değerli kız kardeşlerinizde hiç vicdan yok mu? Sizin hiç merhametiniz yok mu? Milyarlarca çocuğun ölümünden aklı başında bir insan gibi, acı duymayacak mısınız? Siz de milyonları katleden atalarınız kadar kötüsünüz." Elsie birden ayağa fırladı. "Ne cüretle kardeşime hakaret ediyorsunuz?" diye tısladı.</p>

  <p>Pitt kolunu Pat'in beline doladı. "Bu sümüklü böcek satıcıları için nefesini boşuna tüketme." Pitt'in yüzü öfkeyle gerilmişti. Bu yüzleşme giderek fazla gerginleşiyordu. Fakat bir açıklama daha yapmaktan kendini alıkoyamadı. Elsie'ye baktı ve ürpertici bir gülümsemeyle, "Biliyor musun Elsie, bahse girerim ki, seninle ve kız kardeşlerinle sevişmek, buzdan heykellerle sevişmeye benzer," dedi. Elsie, Pitt'in yüzüne bir tokat vurmaya hazırlandı ama Pat hemen ileri atıldı ve kadının kolunu yakaladı. Elsie silkinip kolunu kurtardı, aile bireyleri dışında birinin ona böyle kaba davranması Elsie'yi çok şaşırtmıştı. Bir an için Pitt de Wolf da iki kadının birbirlerine gireceklerini düşündüler ama Pat hafifçe gülümsedi ve Pitt ile Giordino'ya dönerek, "Ben sıkıldım," dedi. "Neden siz beyefendilerden biri beni dansa kaldırmıyor."</p>

  <p>Pitt hazır Wolf’ların ilgisini çekmişken, onlardan biraz daha bilgi sızdırmanın daha akıllıca olacağına karar verdi. Giordino'ya hafifçe eğilerek, "Önce sen," dedi.</p>

  <p>"Büyük bir zevkle." Giordino, Pat'in elini tuttu ve onu dans pistine götürdü, o sırada orkestra da "Gece ve Gündüz" isimli şarkıyı çalıyordu.</p>

  <p>Pitt, Karl Wolf'a, "Programı hızlandırmakla çok akıllılık ettiniz. Bunu nasıl başardınız?" diye sordu.</p>

  <p>"Ah, Bay Pitt, kendime sakladığım bazı sırlarım olmalı." Pitt başka bir yol denedi. "Sizi gemileriniz konusunda kutlamak isterim. O gemiler mühendislik bakımından gerçek birer şaheser. Sadece Mühendislik Çözümleri firmasından Norman Nixon'un inşa ettiği "Özgürlük" adındaki deniz kenti, sizin gemilerinizin mükemmelliğine biraz yaklaşabilmiş."</p>

  <p>Wolf her şeye rağmen bu sözlerden etkilenmişti. "Bu doğru," dedi. "Ulrich Wolf’a kazandırdığımız özelliklerden birçoğunun o çizimlerden esinlenildiğini açıkça kabul ediyorum."</p>

  <p>"O dev gel-git dalgaları devam ederken o muazzam gemilerin denizde yüzebileceklerine gerçekten inanıyor musunuz?"</p>

  <p>"Mühendislerim, hesaplarının doğru olduğu konusunda bana güvence verdiler."</p>

  <p>"Mühendisler yanılmışlarsa ne olacak?"</p>

  <p>Wolfun yüzündeki ifadeden onun böyle bir olasılığı hiç düşünmediği anlaşılıyordu. "Tufan tam benim dediğim zamanda gelip geçecek ve gemilerimiz de güvencede olacak."</p>

  <p>“Yeryüzü viraneye dönüştükten ve insanlarla hayvanların çoğu yok olduktan sonra ben buralarda kalmak istemem."</p>

  <p>"İşte sizinle benim aramızdaki fark da bu, Bay Pitt. Siz bu olayı her şeyin sonu olarak görüyorsunuz, ben ise çok büyük bir yeni başlangıç diye niteliyorum. Şimdi, iyi geceler. Bizim yapacak çok işimiz var." Wolf kız kardeşini alıp oradan uzaklaştı. Pitt büyük bir çaresizlik içinde Wolf'un delinin biri olduğuna inanmak istiyordu, fakat bu adamın ve tüm ailesinin ihtirası, delilik sınırından öteye gidiyordu. Pitt orada öylece durdu, huzursuzdu. Bu kadar akıllı bir adamın çılgınca bir tasarı uğruna milyarlarca dolar değerindeki bir imparatorluğu gözden çıkarması imkânsızdı. Bu işin mutlaka mantıklı bir yanı vardı, düşünülemeyecek kadar korkunç bir gerçek... Peki ama ne? Wolfun kendi tarifesine göre Pitt'in şimdi cevabı bulabilmek için dört gün on saat zamanı vardı. Peki, Wolf tarihi açıklamaya neden o kadar hevesli görünmüştü? Sanki adam, Pitt'in her şeyi bilmesine aldırış etmiyormuş gibi davranmıştı. Acaba Wolf artık hiçbir şeyin öneminin kalmadığına ve kimsenin bir şey yapamayacağına mı inanmıştı? Ya da acaba şu cin fikirli adamın aklında başka bir neden mi vardı? Pitt dönüp yürüdü. Bara geçti ve bir anejo, yüzde yüz mavi sabır otu karışımı tekila ısmarladı. Elçi Horn da gelip Pitt'in yanında durdu. Seyrek saçlı, ufak tefek bir adam olan Horn, bir ormanın üzerinde süzülürken etrafı kolaçan eden bir şahine benziyordu, yiyecek aramaktan çok hükümdar olması onu ilgilendiriyordu. Horn sordu. "Karl Wolf ile görüşmeniz nasıl gitti?" "Pekiyi gitti sayılmaz," diye Pitt cevap verdi. "Bu adam Tanrı'yı oynamayı aklına koymuş ve ben de diz çöküp ibadet etmeyi hiç öğrenemedim."</p>

  <p>"O tuhaf bir adam. Benim tanıdığım hiç kimse Karl Wolf’a yaklaşamadı. Onun şu dünyanın sonunun geldiğine ilişkin fantastik hikâyeye neden inandığı da kesinlikle bilinmiyor. Burada ve Washington'da meslektaşlarımla konuyu görüştüm, onlar da böyle bir olayın yaşanacağına dair en küçük bir işaretin bulunmadığını söylediler. Yani şimdilik... "</p>

  <p>"Siz Karl Wolf hakkında çok şey biliyor musunuz?" "Pek fazla bir şey bilmiyorum. Sadece istihbarat raporlarından öğrendiklerimle yetindim. Karl Wolfun büyük babası, savaşın sonunda Almanya'dan kaçan çok tanınmış bir Naziymiş. Adam buraya ailesi, bir grup Nazi dostu ve ülkenin en başarılı bilim adamları ve mühendisleriyle birlikte gelmiş. Bu insanlar, Arjantin'e yerleştikten kısa bir süre sonra iki yıldan daha kısa bir süre içinde büyük bir mali şirketler topluluğu kurmuşlar. En büyük çiftlikleri, bankaları ve ülkedeki büyük şirketleri satın almışlar. Ülkede işleri sağlama bağladıktan sonra dışa açılıp kimyasal maddelerden elektroniğe kadar pek çok dalda şubeler açmışlar. İlk sermayenin nereden geldiği hakkında da bazı tahminler yapılabiliyor. Söylentilere göre, sermaye Alman hazinesinden alınan altınlar ve kamplarda ölen Yahudilerden çalınmış eşyalarmış. Kaynak her ne olursa olsun, böyle kısa bir sürede bu derece büyük işler başarıldığına göre herhalde servet muazzammış."</p>

  <p>"Bana aile hakkında neler söyleyebilirsiniz?"</p>

  <p>Horn barmene bir martini sipariş etmek için konuşmasına ara verdi. "Bildiklerim daha çok söylentilerden ibaret. Arjantinli dostlarım, konu ne zaman golflardan açılsa hemen seslerini alçaltırlar. Söylentilere göre, şu Auschwitz'deki 'Ölüm Meleği' Dr. Josef Mengele, birkaç yıl önce boğularak ölünceye kadar Wolf’larla temastaymış. Kabul ediyorum, anlatılanlar hiç de akla yatkın değil. Fakat insanlar, genetik deneylerini sürdüren Mengele, Wolf’ların ilk nesli ile çalışmalar yapmış, çok zeki ve de olağanüstü atletik yeteneğe sahip çocuklar yaratmış. Bu çocuklar, daha sonra daha da üstün ve kontrollü bireyler yetiştirmişler. Üçüncü kuşak Wolf'lardaki olağandışı benzerlikte bunu görebiliyorsunuz. Örneğin Karl Wolf ve kız kardeşleri tüm kuzenleriyle birbirlerine inanılmaz derecede çok benziyorlar. Çok saçma, bir başka dedikoduya göre de Adolf Hitler'in spermleri, savaşın son saatlerinde Berlin'den kaçırılmış ve Mengele bunları Wolf kadınlarını hamile bırakmak için kullanmış." Pitt sordu. "Siz bütün bunlara inanıyor musunuz?" Horn martinisini yudumlarken, "Kesinlikle inanmak istemiyorum," dedi. İngiliz istihbaratı bu konuda suskun kalıyor. Fakat benim elçilikteki istihbarat subayım, Albay Steve Miller, bilgisayardan yararlanarak Adolf Hitler'in fotoğraflarıyla Wolf’larınkileri karşılaştırdı. Kulağa ne kadar iğrenç gelirse gelsin, saç ve göz renkleri dışında yüz yapılarında büyük bir benzerlik var."</p>

  <p>Pitt doğruldu ve elini uzattı. "Sayın büyükelçi, davetiniz ve korumanız için size ne kadar minnettar olduğumu anlatamam. Buenos Aires'e gelmek çılgınlıktı ve siz Karl Wolf ile karşılaşmamı sağlamak için cömertçe zamanınızı harcadınız."</p>

  <p>Horn, Pitt'in elini sımsıkı tuttu. "Şansımız varmış, Wolf’lar bu partiye geldiler. Fakat size şunu da belirteyim ki, bu kendini bilmez kaba adama birinin haddini bildirmesi beni çok sevindirdi. Ben bir diplomat olduğum için, böyle bir şeyi yapma lüksüne sahip değilim."</p>

  <p>"Wolf kıyamet gününe sadece dört gün kaldığını söylüyor. Sanırım aile Pek yakında süper gemilerine binmiş olacak."</p>

  <p>Horn, "Sahi mi?" dedi. "Bu çok garip. Yetkili birinden duyduğuma göre Karl, maden ocaklarının çalışmalarını incelemek üzere öbür gün Antarktika'ya gidiyormuş."</p>

  <p>Pitt'in gözleri kısıldı. "Wolf demek ki sıvışıyor."</p>

  <p>"Bu proje hep esrarengiz bir girişim sayıldı. Bildiğim kadarıyla CIA hiçbir zaman içeri bir ajanın sızmasını sağlayamadı."</p>

  <p>Pitt, Horn'a gülümsedi. "Siz de istihbaratla ilgili konuları çok yakından ilgileniyorsunuz, sayın büyükelçi."</p>

  <p>Horn omuzlarını silkti. "Çorbada tuzunun olması her zaman yarar sağlar. Pitt elindeki tekila bardağını salladı ve içkinin buz parçaları arasında kıvrılışını seyretti. Acaba Antarktika'da bu kadar önemli olan ne vardı ki, Wolf böyle bir zamanda araya bilide bu geziyi sıkıştırmak istemişti? Pitt'e göre, Dördüncü İmparatorluğun yeni liderinin kutup seyahati yerine şu sırada büyük olaya hazırlanmak için donanmasının bulunduğu yere gitmesi gerekirdi. Antarktika'ya gidip geri dönmek iki gün alırdı. Bu hesaplara uymuyordu.</p>

  <h3 id="sigil_toc_id_35">33</h3>

  <p>Ertesi gün iki yüz mensubu olan Wolf hanedanından yirmi yedi kişi, Kader Şirketleri'nin belli başlı yöneticileri ve Dördüncü İmparatorluğun baş mimarları, Kader Şirketleri merkezinde toplandı. Bu kişiler şirketin, duvarları tik ağacından yapılmış lambri ile kaplı ve on metre uzunluğunda yine tik ağacından yapılmış oymalı toplantı masası bulunan çok büyük yönetim kurulu salonunda bir araya gelmişlerdi. Salonun bir ucundaki şöminenin üzerinde Ulrich Wolf un büyük bir yağlıboya tablosu asılıydı. Ailenin babası, siyah bir SS üniformasıyla dimdik duruyordu. Çenesi öne uzamış, siyah gözleri tablonun da ötesinde uzak bir ufka bakıyordu. On iki kadın ve on beş erkek, kristal bardaklarla elli yıllık Porto şarabı ikram edilirken sabırla bekledi. Tam saat onda Karl Wolf başkan odasından çıkıp salona geldi ve masanın sonundaki yerine oturdu. Birkaç saniye. Bakışlarını masada merakla bekleyen kız kardeşlerinin, erkek kardeşlerinin ve kuzenlerinin yüzlerinde gezdirdi. Babası Max Wolf, Karl'ın solunda oturuyordu. Bruno Wolf ise sağındaydı. Karl Wolfun dudakları hafif bir gülümsemeyle aralanmıştı ve neşeli görünüyordu.</p>

  <p>"Kader Şirketleri merkezindeki ve çok sevdiğimiz Buenos Aires kentindeki son toplantımıza başlamadan önce, sizlerin ve sevdiklerinizin bu kadar kısa zamanda böylesine büyük işler başarmış olmanıza duyduğum hayranlığı belirtmek istiyorum. Wolf ailesinin her üyesi, kendisinden beklenenin çok üstünde çalıştı ve hiç kimsenin düş kırıklığı yaratmamış olmasından da hepimiz gurur duymalıyız."</p>

  <p>Bruno, "Yaşa Yaşa," diye bağırdı. Masadakiler de aynı sözü tekrarladılar ve büyük bir alkış koptu.</p>

  <p>Max Wolf söz aldı. "Oğlumun liderliği olmadan, büyükbabalarımız başlattığı bu mücadele asla sonuçlandırılamazdı. Yaklaşan yenidünya düzenine geçmek uğruna yaptığınız katkılarla, damarlarında Führer'in kanı dolaşan sizler, ailemizi yücelttiniz ve şimdi de Dördüncü imparatorluk fikrimi gerçekleştirmek üzeresiniz. Sizlerle gurur duyuyorum."</p>

  <p>Masadan tekrar alkışlar yükseldi. Bir yabancı salondakileri görse Max Wolf dışında herkesin kopyalanmış olduğunu düşünürdü. Aynı yüz hatları, vücut yapısı, gözler ve saçlar yönetim kurulu salonu sanki bir aynalar salonu gibiydi.</p>

  <p>Karl bakışlarını Bruno'ya çevirdi. "Bugün burada olmayanların hepsi İllrich Wolf a bindi mi?"</p>

  <p>Bruno başını salladı. "Aile üyelerinin hepsi dairelerine yerleştiler."</p>

  <p>"Yük ve malzeme tamam mı?"</p>

  <p>Wilhelm Wolf elini kaldırıp rapor verdi. 'Yiyecek stokları hazırlanıp dört gemiye yüklendi. Gemi personelinin hepsi gemilere bindiler ve sayımlan yapıldı. Araç ve gereçler ile her türlü elektronik sistem tek tek elden geçirildi, tekrar tekrar test edildi. Hepsi mükemmel çalışıyor. Hiçbir şey şansa bırakılmadığı gibi gözardı da edilmedi. Her türlü engelleme dikkate alındı ve alternatifi hazırlandı. Gemiler, bilgisayar araştırmalarında görülen en büyük gel-git dalgalarına bile dayanmaya hazır. Geriye kalan tek şey, bizim de Ulrich Wolf’a gidip dirilişi beklememizden ibaret."</p>

  <p>Karl gülümsedi. "Bensiz gitmek zorundasınız. Ben daha sonra geleceğim. Okuma Körfezi'ndeki maden işletmesinin son hazırlıklarını yerinde incelemem çok önemli."</p>

  <p>Elsie gülümseyerek, "Geç kalma," dedi. "Sensiz yola çıkmak zorunda kalabiliriz."</p>

  <p>Karl güldü. "Sen hiç korkma, sevgili kardeşim. Benim gemiyi kaçırmaya hiç niyetim yok."</p>

  <p>Rosa elini kaldırdı. "Amerikalı bilgin gemiden kaçmadan önce Amenes yazıtlarını çözebildi mi?"</p>

  <p>Karl başını iki yana salladı. "Ne yazık ki, kadın ne bilgi edindi, hepsini yanında götürdü."</p>

  <p>Bruno sordu. "Ajanlarımız o bilgileri geri alamaz mı?"</p>

  <p>"Korkarım ki hayır. Kadın, Amerikan Elçiliği'nde çok iyi korunuyor. Biz onu tekrar ele geçirmek için bir plan geliştirip operasyon düzenleyinceye kadar iş işten geçmiş olur." Eski çevreler ve onların ilkel bitki ve hayvan hayatı üzerinde ki etkilerini araştıran ve ailenin paleoekolojisti olan Albert Wolf konuşmak için izin istedi­.</p>

  <p>O gün tufanı yaşamış olanların anlattıklarına bir göz atabilmek çok yararlı olurdu, fakat sanırım bizim bilgisayar projeksiyonlarımız nelerle karşılaşacağımızı ayrıntılı olarak gösteriyor."</p>

  <p>Elsie, "Gemiler açık denize çıkınca, öncelikle onları küllerden, volkanik gazlardan ve dumandan korunmalarını sağlamalıyız," diye ekledi. Ailenin mühendislik dâhisi Berndt Wolf, "O konuda için rahat olsun, kuzenim," dedi. "Gemilerin iç kısımları birkaç saniye içinde hava geçirmez duruma gelebiliyor. Sonra da özel geliştirilmiş filtre tesisatı çalışmaya başlıyor. Sistemlerin tümü test edildi ve hepsi de yüzde yüz yeterli. Uzun bir süre, saf ve temiz hava soluma projesi gerçeğe dönüştürüldü."</p>

  <p>Maria Wolf sordu. "Karaya çıkmamız mümkün olduğu zaman dünyanın hangi bölgesine gideceğimize karar verdik mi?" Albert cevap verdi. "Biz hâlâ araştırma aşamasındayız ve bazı hesaplar yapıyoruz. Öncelikle kıyametin ve gel-git dalgalarının dünyanın kıyılarını nasıl değiştireceğine karar vermeliyiz. Tufan dindikten sonra durumun analizini yapmak gerekecek. Sorun bundan ibaret."</p>

  <p>Karl masa başında oturan akrabalarına baktı. "Her şey kara parçalarının nasıl değiştiğine bağlı olacak. Avrupa, Rusya'daki Ural dağlarına kadar sularla kaplanabilir. Su, Sahra Çölü'nü doldurabilir. Buzlar Kanada'yı ve Amerika Birleşik Devletleri'ni kaplayabilir. Bizim birinci önceliğimiz bu felaketi sağ atlatabilmek ve yenidünya düzenimiz için karargâh kentimizi nereye kuracağımıza karar vermeden önce sabırla beklemek olacak."</p>

  <p>Wilhelm, "Aklımızda birçok yer var," diye söze başladı. "İlk sırada San Francisco gibi bir liman olasılığı var. Böyle bir yerde gemilerimizi demirleyebiliriz. Yakınında ekin ve sebze yetiştirmeye uygun toprakların bulunduğu bir yer olmalı ve merkezi bir bölge seçilmeli ki kolayca dağıtım yapılabilsin. Böylece otoritemizi yeni dünyaya yayabilmek daha kolay. Aslında her şey kıyametin boyutlarına bağlı." Uzmanlık dalı eğitim olan ve de donanmanın öğretim sistemini denetlemekle görevlendirilmiş olan Gerda Wolf sordu. "Kıyıya çıkmadan önce gemimde ne kadar süre kalacağımız konusunda bir fikriniz var mı?"</p>

  <p>Albert, Gerda'ya bakıp gülümsedi. "Kesinlikle zorunlu olduğumuz süreden fazla değil, sevgili kardeşim. Yıllar gelip geçebilir fakat bizim karayı güvence altında fethetmeye başlamamız ne kadar sürer onu bilmemize kesinlikle imkân yok."</p>

  <p>Maria, "Karada sağ kalmayı başaranlar," dedi. "Biz onlara nasıl davranacağız?"</p>

  <p>Bruno karşılık verdi. "O insanların sayısı acınacak kadar az olacak. Bu arada bildiklerimizi, koşullara ellerinden geldiğince uyum sağlayabilsinler diye güvenli bölgelere yerleştireceğiz." "Biz onlara yardım etmeyecek miyiz?"</p>

  <p>Bruno başını salladı. "İnsanlarımızın topraktan yararlanmaya başlamadan önce kullanacakları yiyecek stoklarını başkalarına dağıtamayız."</p>

  <p>Max Wolf, "Zamanla, Dördüncü İmparatorluk mensuplarının dışında insanlığın tümünün nesli tükenmiş olacak. En güçlünün sağ kalması doğal. Evrim böyle gerçekleşir. Bir gün üstün bir ırkın dünyayı yöneteceği Führer tarafından ileri sürülmüştü. İşte o üstün ırk biziz," diye söze atıldı.</p>

  <p>Felix Wolf, "Lütfen dürüst olalım," dedi. "Biz fanatik Naziler değiliz. Nazi partisi büyük annelerimiz ve büyükbabalarımızla birlikte öldü. Bizim kuşağımız Adolf Hitler'e sadece önsezileri için saygı duyuyor. Gamalı haça tapmıyoruz ve Hitler'in fotoğrafı önünde durup, "Heil" diye selamlamıyoruz. Biz kendi ırkımıza mensubuz, bu ırk, daha yüksek düzeyde bir insanlık yaratıp, bugünün dünyasını suçlardan, ahlaksızlıktan kurtarmak için yaratıldı: eski toplumun günahlarından arınmış yeni bir uygarlık yaratacağız. Bizim genlerimiz sayesinde, saf ve de geçmişin kötülüklerinin değmediği yeni bir ırk doğacak." Otto Wolf toplantı süresince sessiz sedasız oturduktan sonra konuşmaya başladı. "Felix bizim amacımızı ve görevlerimizi gayet güzel özetledi. Şimdi geriye kalan sadece büyük araştırmamızı başarıyla sonuca ulaştırmak."</p>

  <p>Birkaç saniye süren bir sessizlik oldu. Sonra Karl ellerini kavuşturup ağır ağır konuştu. "Gelecek yıl bu zamanlar çevremizin durumunu görmek çok ilgi çekici olacak. Gerçekten de, inanılmaz bir dünya bizi bekliyor."</p>

  <h3 id="sigil_toc_id_36">34</h3>

  <p>Küçük üstü kapalı, beyaza boyanmış ve üzerinde yazı bulunmayan bir kamyonet, Buenos Aires'in federal bölge sınırları içinde kalan Jorge Newbery Havaalanı'nın terminal binasının önünden geçti ve de onarım hangarının kapısında durdu. Havaalanı normal olarak Paraguay, Şili ve Uruguay'dan kalkan uçaklar da dahil Arjantin'in yerel havayolu şirketlerine hizmet veriyordu. Pistte görevli elemanların hiçbiri gövdesinde NUMA kelimesi yazılı, mavi renkte özel jet uçağının alana inip kamyonetin beklediği hangara doğru ilerlediğini fark etmedi.</p>

  <p>Yolculara ayrılan kapıdan üç erkekle bir kadın çıktı ve öğle güneşi altında iyice ısınan beton piste indiler. Tam onlar onarım hangarının idare bürosunun kapısına yaklaşırlarken geri dönüp kamyonete doğru yürüdüler. Onlar kamyonetten on metre kadar uzaktayken, arka kapı açıldı ve kamuflaj giysileri içindeki dört Amerikan deniz piyadesi yere atlayıp kamyonetin çevresini sardılar. Ekibin başındaki çavuş, Kongre üyesi Bayan Smith, Amiral Sandecker, Hiram Yaeger ve üçüncü bir adamın kamyonete binmelerine yardım edip kapıyı kapadı. Kamyonetin içi özenle döşenmiş bir büro ve kumanda odasıydı. Dünyanın dört bir yanındaki Amerikan elçilikleri için geliştirilmiş elli kamyonetten biriydi bu. Elçilik personelinin, 1979 yılının Kasım ayında İran'da yaşanan kaçırma ve rehin tutma olayı gibi saldırılardan kaçabilmelerini sağlamak amacıyla geliştirilmişlerdi. Pitt bir adım öne çıkıp kamyonete ilk binen kongre üyesi Lauren Smith ile kucaklaştı. "Sen ha... Muhteşem yaratık... Seni beklemiyordum. "</p>

  <p>Pat O'Connell, Pitt'in kolunu Loren'in beline doladığını görünce birden kıskançlık duygusuna kapıldı. Colorado'lu Kongre üyesi Pat'in tahmin ettiğinden çok daha güzel ve çekiciydi.</p>

  <p>"Amiral benden gelmemi istedi ve şu sıralar bir seçim kaygısı da yoktu Birkaç saatliğine de olsa, işte buradayım." Pitt içtenlikle, "Çok yazık," dedi. "Buenos Aires'i gezebilirdik." Loren Smith kısık bir sesle, "Bunu ben de isterdim," diye iç geçirdi. Sonra Giordino'yu gördü. "Al, seni görmek ne güzel." Giordino genç kadının yanağına bir öpücük kondurdu. "Hükümetimin görev başında olduğunu görmek bana daima zevk verir."</p>

  <p>Sandecker kamyonete bindi, onu Yaeger ve yabancı adam izledi. Amiral, Pitt ile Giordino'ya sadece başıyla selam verdi. Doğruca Pat O'Connell'in yanına gitti. "Sizinle tekrar tokalaşabilmekten ne büyük mutluluk duyduğumu bilemezsiniz, doktor."</p>

  <p>Pat de amirali alnından öperek, "Siz de benim burada olmaktan ne büyük mutluluk duyduğumu bilmiyorsunuz. Bizi kurtarsınlar diye Dirk ve Al'ı gönderdiğiniz için kızım ve ben size minnettarız," diye karşılık verdi.</p>

  <p>Amiral iğneleyici bir tavırla, "Onları göndermeme gerek yoktu. Nasıl olsa kendi kendilerine karar verip giderlerdi," diyerek Pitt ve Al'in gözlerinin içine baktı.</p>

  <p>Yaeger eski dostlarıyla ve Loren'le ilk kez karşılaşan Pat'le selamlaştı. Daha sonra Amiral Sandecker, Dr. Timothy Friend'i takdim etti. “Tim benim eski bir okul arkadaşım. Lisedeyken matematik dersinden geçmeme yardımcı olmuştu. Ben denizcilik akademisine gittiğim zaman o da jeofizik dalında doktora yapmak için Colorado Madencilik Okulu'na gitti. Bununla yetinmeyince, Stanford Üniversitesi'nde astronomi dalında doktora yaptı ve ülkenin en saygın astronomlarından biri oldu. Ayrıca hükümete ait Stratejik Bilgisayar Laboratuvarı'nın müdürü oldu. Tim görüntü değiştirme tekniklerinin bir sihirbazıdır."</p>

  <p>Friend'in dazlak başını kır saçlar çevreliyordu, tıpkı bir grup gümüş balığının mercan kayalığının çevresini sarması gibi... Kısa boylu bir adam olduğu için uzun boylu sayılan iki kadınla konuşurken başını biraz yukarı kaldırması gerekiyordu.</p>

  <p>Kısa boylu olan Giordino, Tim Friend'in başını hiç oynatmadan göz göze gelebileceği tek kişiydi. Arkadaşlarının yanındayken sessiz kalan Tim Friend, öğrencilere, şirket yöneticilerine ya da yüksek mevkilerdeki hükümet görevlilerine konferans verirken dışa dönük ve çok canlı biri oluyordu.</p>

  <p>Pitt kamyonetin kargo bölümüne yerleştirilmiş olan maroken kaplı sandalye ve koltukları işaret ederek, "Oturmaz mısınız?" diye sordu. Herkes oturunca, elçilikten gelen bir görevli arabanın arka tarafındaki küçük bölmeden kahve ve sandviç alıp konuklara ikram etti.</p>

  <p>Sandecker hemen konuya girdi. "Loren de gelmek istedi. O ve kongredeki yardımcıları Kader Şirketleri hakkında soruşturma yaptılar ve ilgi çekici bilgiler edindiler."</p>

  <p>Loren, "Şu son iki gün içinde öğrendiklerim oldukça endişe verici," diye söze başladı.</p>

  <p>"Wolf ailesi ve Kader Şirketleri, sahip oldukları şirketlerin hepsini, ulusal ve uluslararası kuruluşlardaki tüm hisselerini, mali holdinglerini, tüm bonolarını, senetlerini, emlaklarını ve evlerindeki eşyanın tümünü büyük bir gizlilik içinde, sessiz sedasız satmışlar. Banka hesaplarının hepsi kapatılmış. Milyarlarca dolar altına çevrilmiş ve bu altınlar da gizli bir yere nakledilmiş." Pitt, Loren'in açıklamasını tamamladı. "O altınlar şimdi adamların gemilerinin kargo bölümlerinde."</p>

  <p>"İki yüz kişiden oluşan bir aile sanki hiç yaşamamış gibi." Pitt inandırıcı bir sesle, "Bunlar öyle aptal insanlar değiller," dedi. "Ben onların yanlış bir kanıya varabileceklerini hiç sanmıyorum. Şimdi, dünyaya gelen bir kuyrukluyıldız var mı yok mu, onu söyleyin."</p>

  <p>Sandecker, "Tim'in buraya gelmesini istememin başlıca nedeni bu," dedi.</p>

  <p>Friend koltuklarla sandalyeler arasında duran bir masanın üzerine küçük kâğıt desteleri koydu. Birinci desteyi alıp notlarını gözden geçirdi. "Bu soruya cevap vermeden önce, biraz gerilere gitmeme izin verin, böylece Wolf’ların ne yapmaya hazırlandıklarını daha iyi anlayabilirsiniz. Bence açıklamalara, M.Ö. yedi binli yıllarda kuyrukluyıldızın dünyaya çarpmasıyla başlamakta yarar var. Allahtan, bu düzenli aralarla tekrarlanan bir olay değil. Gerçi dünyamıza her gün çarpan göktaşları var ama bunlar ancak bir yumruk büyüklüğünde ve atmosfere girince de yanıyorlar. Aşağı yukarı her yüzyılda bir kez yaklaşık 50 metre çapında bir göktaşı dünyaya çarpıyor, örneğin Arizona, Winslow'daki krateri oluşturan, bir de 1908 yılında Sibirya'ya çarpmadan infilak eden göktaşı gibi. Bir milyon yılda bir kez, yarım mil genişliğinde bir göktaşı, dünyadaki tüm nükleer enerji aygıtlarının aynı anda patlamasına eşit bir güçle harekete geçiyor. Böyle, iki binden fazla doğal füze, düzenli bir program çerçevesinde dünyamızın yörüngesinden geçiyor." Pat, "Hiç de hoş bir tablo değil," dedi.</p>

  <p>Friend gülümseyerek, "Bunun için uykuların kaçmasın," dedi. "Senin döneminde bir göktaşı yüzünden ölme olasılığın yirmi binde bir. Ancak şansımızın dönmesinin sadece bir zaman sorunu olduğu da mantıklı bir ihtimal."</p>

  <p>Pitt kendine bir fincan kahve hazırladı. "Anladığım kadarıyla siz gerçekten müthiş bir felaketten söz ediyorsunuz."</p>

  <p>Friend başını hızlı hızlı sallayarak, "Gerçekten öyle," dedi. "Her yüz milyon yılda bir, dev bir göktaşı ya da bir kuyrukluyıldız, altmış beş milyon yıl önce Yucatan'ın ilersindeki denize düşüp de dinozorları yok eden kuyrukluyıldız gibi dünyaya çarpıyor. Bu son çarpışmayı da çapı altı mil olan bir göktaşı gerçekleştirdi ve yüz yirmi mil genişliğinde bir krater yarattı."</p>

  <p>Friend sözlerine devam etmeden önce önündeki notları karıştırdı. "Bu aslında dokuz bin yıl önce dünyaya çarpan kuyrukluyıldızdan daha küçüktü. Bilgisayardaki modelimiz onun yaklaşık on mil çapında olduğunu ve Kanada'da Hudson Körfezi'ne düştüğünü kanıtlıyor. Bunun sonucunda ortaya çıkan zincirleme reaksiyon, yeryüzündeki bitki ve hayvan hayatının yaklaşık yüzde doksanının sona ermesine yol açtı. Bu da altmış beş milyon önce dinozorları yok eden kuyrukluyıldızdan yüzde yirmi oranında daha fazla zarar yarattığını gösteriyor."</p>

  <p>Loren büyük bir ilgiyle Friend'e baktı. "Bir zincirleme reaksiyon ne tür felaketlere neden olabilir?"</p>

  <p>"On mil çapında ve birkaç milyar ton ağırlığında bir cismi alırsınız, sonra onu bir vakumdan geçirip saatte yüz otuz bin mil hız yapan dev bir topa dönüştürürsünüz. Ve işte o zaman aklın almayacağı derecede muazzam bir patlama yaşanır. Çarpışmanın şoku dünyanın her köşesine yayılırken belki de yeryüzünde çok büyük bir gürültü kopmuştur. Çok karmaşık olan ve ancak iki saatte anlatabileceğim bilgisayar ve görüntüleme tekniklerini kullanarak kuyrukluyıldızın Hudson Körfezi'nin güneydoğu bölümüne düştüğünü ve iki yüz otuz mil çapında bir krater yarattığını saptadık. Dev kuyrukluyıldız dünyaya çarparken körfezdeki suyun tümü buhar olmuştu ve kuyrukluyıldız iki mil derinliğe gömülmüştü. Astronotlar, kraterin kalıntılarının çevrelediği kıyıların fotoğraflarını çektiler." Yaeger sordu. "Bunun bir asteroit ya da göktaşı değil de bir kuyrukluyıldız olduğunu nereden biliyorsunuz?" "Bir asteroit küçük boyutlardadır. Aslında minik bir gezegendir, güneş sisteminde dolaşır ve güneşin çevresinde döner. Bunların bazılarında bol miktarda karbon bulunur, bazıları ise demir, silikon ve diğer mineralleri içerirler, yani mineral ağırlıklıdırlar. Göktaşları ise daha çok, birbirleriyle çarpışan asteroitlerden kopan parçalardır. Bugüne kadar görülen en büyük göktaşı yetmiş ton ağırlığındaydı. Kuyrukluyıldız ise bunlardan çok farklıdır. Bazen buz, gaz ve taşlı toz parçacıklarından oluşan kirli bir kartopu sayılır. Bunlar genellikle güneş sisteminin dış kısmında oval yörüngelerde çok uzun zaman yol alırlar ve ara sıra güneş sisteminin dışına çıktıkları da görülür. Güneşin ve gezegenlerin yerçekimi yüzünden pek azı güneşin çevresinde yörüngeye girer. Bunlar güneşe yaklaştıkları zaman, kuyrukluyıldızın yüzeyindeki buz buharlaşır ve çok gösterişli bir kuyruk oluşturur. Kuyrukluyıldızların gezegenlerin oluşumu sırasında geride kalan artıklardan meydana geldiklerini sananlar da var. Jeofizikçiler, Hudson Körfezi kenarlarında bulunan mikroskobik kalıntıları inceleyerek bunların, M.Ö. yedi bin yıllarında dünyaya çarpan kuyrukluyıldıza ait olduğunu saptadılar. Yapılan testler, asteroitlerde bulunan metal ve minerallerin var olmadığını ortaya çıkardı."</p>

  <p>Sandecker, "Yani bir çarpışma yaşadık," dedi. "Sonra ne oldu?" "Ölçülemeyecek miktarda sıcak kaya parçacıkları, buhar, toz ve duman atmosferin üzerine toplandı ve daha sonra da korkunç bir yağmur halinde yeryüzüne yağdı. Tüm dünyada kontrol edilemeyen çok büyük yangınlar başladı. Çok fazla miktarda sülfür, şok ile ısınan nitrojen ve büyük dozlarda fluorid atmosfere yayıldı. Ozon tabakası parçalandı, kasırga şiddetindeki rüzgârlar karaları ve denizleri kamçılarken gökyüzü tanınmaz hale geldi. Bizim yaptığımız modelleme, bu bulutların ve dumanın on dört aydan daha uzun bir süre gökyüzünde kaldığını gösterdi. Zaten sadece bu bile yeryüzündeki hayatın büyük bir bölümünü yok edip yiyecek zincirini çökertirdi." Loren alçak bir sesle, "Bunları hayal etmek bile bana çok korkunç geliyor," dedi.</p>

  <p>Friend acı acı gülümsedi. "Ne yazık ki bu sadece felaketin birinci perdesi. Çünkü Hudson Körfezi, Atlantik Okyanusu'na açılıyordu ve yedi sekiz mil yüksekliğindeki dalgalar düzlükleri kaplayacaktı. Dünyadaki birçok adayla birlikte, Florida da yok olacaktı. Avrupa ve Afrika'nın büyük bir bölümünde kıyılardan yüzlerce mil uzaklıktaki kara parçaları sular altında kalacaktı. Avustralya'nın eski sakinleri daha çok kıyılarda ve kıyılara yakın bölgelerde yaşadıkları için kıtada yaşayanların yüzde doksan dokuzu ölmüş olacaktı. Güneydoğu Asya sular altında kalacaktı. Denizdeki canlıların çok büyük bir bölümü kıyıların iç kesimlerine sürüklenecek ve dev dalgalar dinince onlar da ölüme terk edileceklerdi. Okyanusların kimyasal yapısı da değişecekti. Okyanuslarda hareketlendirmenin öldürmediklerini çamur ve döküntüleri yok edecekti.</p>

  <p>Kuyrukluyıldızın çarpmasıyla sarsılan dünyada, Richter ölçeğinin çok üstünde depremler oluşacak, bu da dağların, düzlüklerin ve çöllerin boyutlarını değiştirecekti. Sonra da yeryüzünde suskun olan ya da faaliyet halinde bulunan bütün volkanlar patlayacak ve bir mil kadar yükseklikteki lavlar çevreyi kaplayacaktı. Eğer bir astronot, tufandan önce Mars'a uçup da iki yıl sonra geri dönmüş olsaydı, dünyayı tanıyamayacaktı ve de tanıdığı ya da sevdiği insanları hayatta bulamayacaktı. Bu kişi dünyadaki tek canlı insan da olabilirdi."</p>

  <p>Pitt astronomi bilginine baktı. "Pek de güzel bir tablo çizmediniz." "Tufandan sonrası daha da berbattı. Karalarda sular için geniş yollar açılmıştı. Bugün bile jeologlar o suların oralara nasıl geldiğini hâlâ bilmiyorlar Topraktan sökülmüş ağaçlar, hayvanların ve deniz yaratıklarının cesetleri iç kısımlarda büyük yığınlar oluşturmuşlardı. Bu yığınlar, dünyanın donmuş bölgelerinde hâlâ bulunabilir. Bunlar dünyanın büyük bir tufan geçirdiğini kanıtlamaktadır. Çok büyük miktarda su kara parçalarıyla çevrilip gölleri oluşturdu. Bu arada Atlantik Okyanusu'nu Akdeniz'in vadilerinden ve nehirlerinden ayıran kara süpürülüp gitti ve yerini deniz aldı. Eski buzullar eridiler ve yerlerini yenileri aldı. Bir zamanlar sert rüzgârların estiği, dondurucu soğukların yaşandığı yerlere ılıman iklim hâkim oldu ve tropikal ormanlar oluşmaya başladı. Gobi, Sahra ve Mojave bölgeleri, bir zamanlar tropikal ormanlar bölgesiydi ama sonradan kuru ve bitki örtüsüz kaldı. Bir zamanlar su yüzeyinin üzerinde kalan karalar, artık kaybolmuşlardı! Kutupların manyetik güçleri de yer değiştirdi. Var olan uygarlıklar su yüzeyinin iki yüz metre kadar derinliğine gömüldü. Dünyanın yeniden kendini toparlaması için yirmi yıl gerekliydi. Her nasılsa sağ kalmayı başaran pek az sayıda insanı çok zor şartlar bekliyordu ve onların bizim atalarımız olabilmeleri de gerçekten bir mucizedir."</p>

  <p>Pat fincanını masanın üzerine bıraktı. "Dünyanın ilkel insanları öylesine kötü bölünmüşlerdi ki, binlerce yıl, neler yaptıklarının kaydını tutamadılar. Amenes'lerin, pek çoğu kaybolan yazıtlarının dışında, yaşanan kıyamet hakkında bilinenler hep ağızdan ağıza yayılmış söylentilerden İbaret. Ancak eski Mısırlılar, Sümerler ve Hindistan'daki indus uygarlığı, yazılı dili yeniden keşfedip kayıt düşmeye başladılar ve felaketle ilgili öyküler yayıldı." Pitt, "Hangi kentlerin, arkeolojik hazineleriyle hangi sarayların denizin derinliklerinde olduğunu ya da yüzlerce metre kalınlığında çamur ve kaya tabakasının altında kaybolduğunu kim bilebilir," dedi. "Sadece Amenes'lerin bıraktıkları yazıtlar dışında o çok eski geçmişin, uygarlıklar kendilerini yeniden yaratmaya başlamadan önceki durumunu öğrenmemize hiç imkân yok."</p>

  <p>Gruptakilerin her biri, bu kâbusla ilgili düşüncelerini açıklarken Friend sessiz kalmıştı. Yönetim kamyonetinde oturanlara göz gezdirdi, onların gözlerindeki korku ifadesi merakını uyandırmıştı.</p>

  <p>Sadece Pitt'in bakışları sakindi. Sanki o çok farklı bir şeyi, çok çok uzaklarda olan bir şeyi düşünür gibiydi.</p>

  <p>Sandecker somurtarak “Ve işte kıyamet böylece sona erdi," dedi. Friend ağır ağır başını salladı. "Ben daha en kötü bölüme gelmedim," derken az önce yüzünde beliren gülümseme kaybolmuştu. "Bilim adamları yerkürenin yaşadığı kıyametlerin, uzaydan gelen cisimlerin etkisiyle gerçek­leştiğini daha birkaç yıl önce fark edebildiler. Şimdi, büyük bir kuyrukluyıldızın ya da asteroitin çarpmasıyla dünyanın şeklinin değişebileceğini biliyoruz. Charles Hapgood sadece yirmi ya da en fazla kırk mil kalınlığında olan kabuk, içi mağma olan çekirdeğin ekseni etrafında dönerek iklimde ve kıtaların hareketleri üzerinde büyük bir etki yarattığını ileri sürdü. Bu, dünyanın kabuk değiştirmesi olarak tanımlanıyor ve sonuçları gerçekten çok feci olabilir. Önceleri Hapgood'un teorisine diğer yeryüzü bilimcileri güldüler. Sonra Albert Einstein bu konuya eğildi ve Hapgood ile aynı görüşü paylaştığını belirtti.</p>

  <p>Yaeger, "Bu, biraz da futbol topunu teflon ile kaplamak gibi bir şey," dedi.</p>

  <p>Friend, "Prensip aynı. Bizim bilgisayar görüntülememiz çarpmanın kabuğa basınç yapıp onu hareket ettirdiğini gösterdi. Bunun sonucunda bazı kıtalar, adalar ve bazı kara parçaları ekvatora biraz daha yaklaşırken bir kısmı da uzaklaştılar. Bu hareketlenme aynı zamanda Kuzey ve Güney kutuplarının da eski durumlarını değiştirip daha ılıman iklimlere kaymalarına neden oldu ve trilyonlarca ton su okyanusları nerdeyse 150 metre daha yükseltti. Size bir örnek vermek için şunu söyleyeyim: felaketten önce bir insan Londra'dan Manş'ı geçip Fransa'ya kadar ayağını hiç ıslatmadan yürüyebilirdi. Sonunda dünya tümüyle şekil değiştirdi. Kanada'nın ortasında olan Kuzey Kutbu, artık daha da kuzeydeydi; yani şimdi Arktik Deniz olarak bilinen yere geldi. Sibirya da inanılmayacak derecede kısa bir zaman dilimi içinde daha kuzeye ilerledi. Bunu da donmuş Mamutların midelerinde sindirilmeden kalmış, onların bulundukları yerlerden binlerce mil ötede yetişen bitki kalıntılarından anlıyoruz. Kuzey Amerika ve Avrupa'nın büyük bir bölümü güneye kaydığı için büyük buzul çağı birdenbire sona erdi. Antarktika da güneye kaydı ve Güney Amerika ile Güney Afrika'nın aşağı kısımlarındaki esas bölgesinden iki bin mil kadar güneye indi."</p>

  <p>Yaeger sordu. "Dünyanın yörüngesi bunlardan etkilendi mi?"</p>

  <p>"Hayır, yörünge güneşin çevresinde, şimdiki yerinde kaldı. Dünyanın ekseni de değişmedi. Ekvator başlangıçtan beri olduğu yerde kaldı.</p>

  <p>Dört mevsim, her zaman olduğu gibi geldi ve geçti. Sadece yerkürenin yüzü değişmişti."</p>

  <p>Pitt, "Bu da pek çok şeyi açıklığa kavuşturuyor," dedi. "Örneğin Amenes'lerin Antarktika'nın haritasını çizerken neden buz yığınlarını belirtmeyişleri gibi." Pat’de, “Ve de Amenes'lerin Almanlar tarafından keşfedilen buzlar altındaki kentleri," diye ekledi. "O kentin iklimi, değişimden önce yaşamaya uygunmuş." Giordino sordu. "Dünyanın dönme ekseni ne oldu? O da değişti mi?"</p>

  <p>Friend başını salladı. "Dünyanın yirmi üç nokta dört derece olan eğimi kalıcı. Ekvator da değişmedi. Sadece sıvı çekirdek üzerindeki kabuk değişti."</p>

  <p>Sandecker, "Eğer bir an için kuyrukluyıldıza geri dönersek, Dirk'in sorusuna cevap verme zamanın geldi. Amenes'lerin ve Wolf ailesinin M.Ö. yedi bin yılında dünyaya çarpan kuyrukluyıldızın ikizinin yeni bir felakete neden olacak çarpmasıyla ilgili kehanetlerinde haklı olduklarını söyleyebilir misin?' diyerek olaya açıklık getirilmesini istedi.</p>

  <p>Friend, "Ben bir fincan daha kahve alabilir miyim?" diye sordu. Loren, "Elbette," dedi ve orta masada duran termostan fincana kahve koydu.</p>

  <p>Friend kahveden birkaç yudum aldıktan sonra fincanı masaya bıraktı. "Pekâlâ, şimdi sorunuzu cevaplamadan önce, sizlere kısaca geçen yıl geliştirilen yeni Asteroit ve Kuyrukluyıldız Saldırısını önceden bildirme sistemi hakkında bilgi vereyim. Yörüngeleri dünyaya yakın olan asteroitleri ve kuyrukluyıldızları saptamak amacıyla bir dizi teleskop ve özel olarak geliştirilmiş aygıtlar, dünyanın çeşitli bölgelerine yerleştirildi. Bu sistemleri çalıştıran astronomlar, daha şimdiden kırktan fazla asteroitin yörüngesi dahilinde dünyaya hoş olmayacak şekilde yaklaşacağını saptadılar. Fakat yapılan ayrıntılı hesaplar bu asteroitlerin hepsinin önümüzdeki yıllarda dünyaya belli bir uzaklıktan geçecekleri sonucunu çıkardı."</p>

  <p>Loren canı sıkılmış bir halde, "Onların şu ikinci kuyrukluyıldızın dünyaya yaklaştığından haberleri var mı ve de tehdidin büyüklüğünü gizliyorlar mı?"</p>

  <p>Friend, "Hayır," dedi. "Gerçi astronomlar, böyle olası karşılaşmaları, bilgisayar görüntüleri bir çarpışmanın kaçınılmaz olduğunu kanıtlayıncaya kadar, gizli tutmak konusunda anlaşmışlardı. Ancak çarpışmanın kaçınılmazlığı kanıtlanınca, haber dünyaya açıklanacak."</p>

  <p>Yaeger, "Yani senin demek istediğin şu mu? Acil bir durum olmadığını mı söylüyorsun?"</p>

  <p>Pitt, Friend'e baktı. "Hadi, anlatın."</p>

  <p>"M.Ö. yedi bin yılında yaşanan olay, milyonda bir olasılıktı. Dünyaya çarpan kuyrukluyıldız ile birkaç gün sonra gelip dünyaya çarpamayan ikinci kuyrukluyıldız, ikiz değildiler. Onlar farklı yörüngelerde olan ayrı ayrı cisimlerdi ve nasılsa aşağı yukarı aynı zamanda dünyaya yaklaşırlarken yolları kesişmişti. Bu inanılmaz bir rastlantıdan başka bir şey değil."</p>

  <p>Pitt isteksizce sordu. "İkinci kuyrukluyıldızın geri dönme tarihi nedir?"</p>

  <p>Friend bir saniye kadar düşündükten sonra yanıtladı. "Bizim tahminimize göre, kuyrukluyıldız, on bin yıl daha dünyaya sekiz yüz bin milden fazla yaklaşmayacak."</p>

  <h3 id="sigil_toc_id_37">35</h3>

  <p>Dr. Friend'in çevresinde oturanların zihinlerini büyük bir şaşkınlık sararken birkaç saniye süren bir sessizlik oldu. Pitt alçak sesle bir küfür savurdu. Sonra da sanki astronomun gözlerinden, bir şeyler okumaya çalışıyormuş gibi dikkatli dikkatli baktı. Belki de adamın durumdan pek de emin olmadığını görmek istiyordu, fakat umduğunu bulamadı, Pitt, "Kuyrukluyıldız...." diye söze başladı. "Adı Baldwin," diye Friend onun sözünü kesti. "Kuyrukluyıldızı tekrar keşfeden amatör astronomun adını taşıyor."</p>

  <p>"Yani siz Murphy kuyrukluyıldızı ile Amenes'lerin kaydettikleri ikinci kuyrukluyıldızın aynı yıldız olduğunu mu söylemeye çalışıyorsunuz?"</p>

  <p>Friend hızlı hızlı başını salladı. "Bundan hiç kuşkumuz yok. Yapılan hesaplamalar o kuyrukluyıldızın, M.Ö. yedi bin yılında kıyamete neden olan kuyrukluyıldızla aynı yörüngede olduğunu gösterdi." Pitt, Sandecker ile Pat'e şöyle bir baktı, sonra bakışlarını tekrar Friend'e yöneltti. "Hiçbir hata olamaz mı?"</p>

  <p>M, Friend omuzlarını silkti. "Belki iki yüz yıllık bir sapma olabilir ama kesinlikle daha fazlası düşünülemez. Bilinen tarihte dünyanın atmosferine girdiği kayıtlı olan tek büyük cisim, Sibirya'da sekiz yüz mil kare alanı dümdüz eden cisimdi. Astronomlar daha yeni yeni o çarpmanın küresel bir felaket olmadığını, cismin hedefini şaşırdığını kabul etmeye başladılar."</p>

  <p>Loren afallamış bir halde, "Mutlaka Wolf’lar da aynı bilgiyi önceden ele geçirmiş olmalılar," dedi. "Gerçekleşmeyeceğini bildikleri bir felaket yüzünden ailenin nesi var nesi yoksa, kıyametten sağ kurtulabilmek uğruna milyarlarca dolara mal olan gemi filolarına harcamalarına akıl sır erdiremiyorum. "</p>

  <p>Sandecker, "Hepimiz sana katılıyoruz," dedi. "Ama şu Wolf ailesi pekâlâ kafayı yemiş bir alay üşütükten başka bir şey olmayabilir." Giordino, "Sadece aile değil," dedi. "Onlar için çalışan ve şu boşa gidecek yolculuğu sabırsızlıkla bekleyen tam iki yüz yetmiş beş bin kişi var."</p>

  <p>Loren, "Bu bana pek de sıradan bir çılgınlar mezhebi gibi görünmüyor," dedi.</p>

  <p>Pitt de genç kadını onayladı. "Çok doğru. Al ile şu süper gemiye girdiğimizde, felaketi sağ salim atlatmaya inanmışların fanatizmiyle karşılaştık."</p>

  <p>Pat de ekledi. "Ben de aynı sonuca vardım. Benim duyduğum şu yaklaşan felaketle ilgili konuşmalarda kesin bir kararlılık vardı. O insanların kafalarına dünyayı büyük bir felaketin beklediği ve onlara eski uygarlığın eksiklerinden arınmış yeni bir uygarlık kurma yeteneğinin bahşedildiği düşüncesi iyice yerleşmişti." Giordino, Pat'e baktı. "Nuh ve gemisinin kopyası." Pitt ona, "Fakat bu çok daha büyük ölçüde," diye hatırlattı. Sandecker ağır ağır başını salladı. "Bu ikilemin benim için bir bilinmez olduğunu kabul etmek zorundayım," dedi. "Wolf ailesinin sağlam bir içgüdüsü olmalı." Herkes sessizlik içinde ona bakarken Pitt sözlerini sürdürdü. "Bunun başka bir cevabı olamaz. Eğer onlar, uygar dünyanın süpürülüp sonsuza dek gömüleceğinden eminlerse, mutlaka yeryüzünde başka hiç kimsenin bilmediği bir şeyi biliyorlar demektir."</p>

  <p>Friend, "Sizi temin ederim ki, o felaket güneş sisteminden gelmiyor. Yani kesinlikle önümüzdeki birkaç gün içinde böyle bir şey olmayacak. Bizim araştırma şebekemiz, yakın bir gelecekte herhangi bir yerden dünyanın yörüngesine yaklaşacak büyük göktaşlarının ya da kuyrukluyıldızların bulunmadığını saptadı. En azından gelecek yüzyılın sonundan öncesi için böyle bir tehlike yok."</p>

  <p>"O halde, böylesine büyük bir felakete başka ne sebep olabilir? Karaların yer değiştirmesi ya da kutupların kaymasını önceden tahmin etmenin bir yolu var mı?" diye Yaeger, Friend'e sordu.</p>

  <p>"Öncelikle böyle bir olayı incelemeden buna İmkân yok. Depremler, yanardağ patlamaları vetsunami dalgalarına hep tanık olundu ve bunlar kayıtlara geçirildi. Fakat şimdiye kadar karaların hareketlenmeleri ve kutupların kaymaları, Yunanlılar yeryüzü bilimini kurduklarından beri görülmedi. İşte bu yüz­den elimizde bir sonuca varmak, hatta kehanette bulunmak için bile yeterli sağlam bilgi yok."</p>

  <p>Pitt sordu. "Yeryüzünde, karaların yer değiştirmesine ve kutupların kaymalarına neden olacak koşullar var mı?"</p>

  <p>Friend ağır ağır cevap verdi. "Evet. Yeryüzünün dengesini bozabilecek bazı doğal güçler var." "Örneğin ne gibi?"</p>

  <p>"En akla yakın senaryo, kutuplardan birinde buzulların yer değiştirmesi."</p>

  <p>"Bu mümkün mü?"</p>

  <p>"Yeryüzü, dev bir çocuk topu ya da ekseni üzerinde dönen bir jiroskop gibi, yıl boyunca güneşin çevresinde dönüyor. Ve tıpkı bir top gibi, dengesi tam değil, çünkü kara yığınları ve kutuplar sağlam bir zemine oturtulmamış. Şimdi, eğer yeryüzündeki kutuplardan biri genişlemeye başlar da gereğinden fazla büyürse, tıpkı arabanızdaki dengesi ayarlanmamış bir lastik gibi yeryüzünü iki yana sallar. Daha sonra da bu karaların yer değiştirmesine ya da kutupların kaymasına neden olabilir. Bunun düzenli olarak gerçekleştiğine inanan tanıdığım bazı saygın bilim adamları var."</p>

  <p>"Peki bu ne sıklıkla gerçekleşiyor?"</p>

  <p>"Yaklaşık her yedi sekiz bin yılda bir."</p>

  <p>"Son kayma ne zaman olmuştu?"</p>

  <p>"Denizlerin derinliklerinden çıkarılan taş örneklerini analiz eden okyanus bilimciler, son kaymanın dokuz bin yıl önce, yani aşağı yukarı sizin kuyrukluyıldızın dünyaya çarptığı zaman," olduğu kanısına vardılar. Pitt, "Yani zamanı geldi demek."</p>

  <p>"Zamanı geçti bile." Friend elleriyle çaresizliğini belli eden bir hareket yaptı. "Kesin olarak bir şey söyleyemeyiz. Bildiğimiz şey, o gün gelince kayma çok ani olacak. Hem de hiçbir uyarı işareti olmadan." Loren sıkıntı içinde Friend'e baktı. "Bunun sebebi ne olacak?" "Antarktika'nın üst kısmındaki buzullar eşit olarak dağılmamış. Kıtanın bir yanı öbür yanından daha fazla buzula sahip. Her yıl, elli milyar tondan fazla buz sadece Ross Buzulu'na ekleniyor, giderek büyüyen kitle de yeryüzünün iki yana sallanışını etkiliyor. Zamanla ağırlık yer değiştirince, kutuplar da yer değiştirecekler ve Einstein'ın tahmin ettiği gibi, trilyonlarca ton su ve binlerce metre yüksekliğinde buz, iki kutuptan Ekvator'a doğru hızla yaklaşacaklar. Kuzey Kutbu güneye doğru kayacak, Güney Kutbu da kuzeye yönelecek. Bir kuyrukluyıldızın bazı güçleri açığa çıkarması tekrarlanacak. Aradaki büyük fark, dokuz bin yıl önce yeryüzünde yaşayan bir milyon insana karşılık, bugün ölüme sürüklenecek olan yedi milyar insan olması. New York, Tokyo, Sydney Los Angeles harabeye dönecek, daha iç kısımlardaki kentler de yok olacaklar. Daha birkaç gün önce üzerinde milyonların yürüdüğü betonlardan geriye küçük bir parça bile kalmayacak."</p>

  <p>"Ve eğer Ross Buzulu da birdenbire kendini kıtadan ayırıp denize sürüklenirse ne olur?" Pitt, Friend'e bu soruyu sordu. Friend'in yüzü asıldı. "Bu, bizim de önceden dikkate aldığımız bir konu. Bizim uyguladığımız modele göre, Ross Buzulu'ndaki ani ve kararlı bir hareketlenme, yeryüzünün kabuğunda, kutupların yer değiştirmesine neden olacak kadar büyük bir dengesizliği tetikleyecek."</p>

  <p>"Ani ve kararlı hareketlenme sözüyle neyi kastediyorsunuz?"</p>

  <p>"Bizim modelimize göre eğer buzulun tümü parçalanır da denizde altmış mil kadar sürüklenirse, yer değiştiren buz kitleleri, yeryüzünün, sallanmasını, kutupların yer değiştirmelerine neden olacak derecede şiddetlendirecek."</p>

  <p>"Buz kitlelerinin altmış mil sürüklenmeleri sizce ne kadar zaman alır?"</p>

  <p>Friend bir saniye düşündükten sonra cevap verdi. "Antarktika'nın o bölgesindeki akıntılar da dikkate alındığında bu işin otuz altı saatten fazla sürmeyeceğini söyleyebilirim."</p>

  <p>Loren sordu. "Sürüklenmeyi önlemenin bir yolu yok mu?" Friend başını salladı. "Bu nasıl sağlanır bilemiyorum. Bin nükleer bombanın buzulu yeterince eritip bir değişiklik yapacağından emin değilim. Ama bakın, bütün bunlar teorik tahminler. Buzulun denize doğru kaymasına yol açacak başka ne neden olabilir ki?" Pitt, Sandecker'e baktı. Amiral de onun bakışına karşılık verdi, iki erkek de aynı kâbusu yaşar gibiydi ve ikisi de birbirinin aklından geçenleri okuyabiliyordu. Pitt'in bakışları Loren'e yöneldi. Pitt genç kadına, "Wolf’ların deniz suyundan maden çıkaran şu nanotek tesisleri, Ross Buzulu'na ne kadar uzaklıkta?" diye sordu. Loren'in gözleri faltaşı gibi açıldı. "Aman herhalde şeyi düşünmüyorsundur... "</p>

  <p>Pitt kibarca sorusunu tekrarladı. "Uzaklık ne kadar?"</p>

  <p>Nihayet genç kadın derin bir soluk aldı. "Tesisler tam sınırda."</p>

  <p>Pitt dikkatini Friend'e çevirdi. "Sizin Ross Buzulu'nun büyüklüğü konusunda bir tahmininiz var mı, doktor?"</p>

  <p>Friend sözlerinin etkisini artırmak için elini uzattı. "Çok muazzam. Size kesin boyutları veremem. Bildiğim tek şey, onun dünyada yüzen buz yığınları­nın en büyüğü olduğu."</p>

  <p>Yaeger dizüstü bilgisayarını açarken, "Bana birkaç dakika izin verin," dedi ve klavyede bir şeyler yazmaya başladı. Yaeger bilgisayar şebekesini NUMA Merkezi'ne bağlarken odadakilerin hepsi sessiz sedasız onu bekledi. Birkaç dakika sonra Yaeger, bilgisayarındaki yazıları okumaya başladı. "Ross'un yüzeyinin iki yüz on bin mil kare olduğu sanılıyor, yani aşağı yukarı Teksas'ın büyüklüğünde. Çevresi, denize bakan bölüm dışında bin dört yüz mili buluyor. Kalınlığı ise 350 metre ile 750 metre arasında değişiyor. Buz bilimcileri, onun su üzerinde yüzen dev bir buzul olduğunu söylüyorlar." Yaeger raporunu dinlemeye kendilerini kaptıran yüzlere baktı. “Tabii buzulla ilgili yığınla bilgi var, fakat en belli başlıları bunlar."</p>

  <p>Pat sordu. "Bir adamın iki yüz on bin mil kare büyüklüğünde bir buz yığınını çatlatıp parçalara ayırması nasıl mümkün olabilir?" Pitt, "Doğru hiçbir fikrim yok ama bahse girerim ki, Wolf ailesinin kurduğu büyük çiftlik, üç nesil boyunca bu amaç uğruna faaliyet gösterdi."</p>

  <p>Friend mırıldandı. "Aman Tanrım. Bu akıl almayacak bir şey." Giordino karamsar bir tavırla, "Parçalar birleşiyor," dedi. "Bu insanlar bir yolunu bulup buz dağını karadan ayırıp denize doğru kaydırmayı ve dünyanın dönüşünü etkileyip sallantısını hızlandırmak istiyorlar. Dengesizlik kritik bir noktaya gelince, kutupların kayması ve kabuğun yer değiştirmesi sağlanacak. Sonra da Wolf’ların mega gemileri, bu olay sonucunda meydana gelecek gel­-git dalgalarına dayanınca, denize açılacak ve değişen dünyanın çevresinde ortalık yatışıncaya kadar birkaç yıl dolaşacaklar. Dünyanın tekrar yaşanabilir bir yer haline geldiğinden emin olunca da karaya çıkacaklar ve yedi milyar insanın cesedi ve kitleler halinde yok olan bitki ve hayvanların üzerinde yeni bir düzen kuracaklar, yani Dördüncü İmparatorluk doğacak.</p>

  <p>Kamyonette oturanların hepsi dehşet içinde donup kalmışlardı. Hepsinin yüzlerinden korku ve çaresizlik okunuyordu. Böylesine korkunç bir şeyi kimsenin aklı almıyordu? Böyle insanlık dışı bir uygulamaya akıl erdirmek imkânsızdı.</p>

  <p>Loren alçak bir sesle, "Tanrı, hepimize yardımcı olsun," dedi. Pitt, Sandecker'e baktı. "Siz başkana bilgi vermelisiniz." "Başkanın bilim komitesi başkanı Joe Flynn'a araştırmalarımızın sonuçlarını günü gününe bildirdim, fakat şimdiye kadar hiç kimse bu tehdidi ciddiye almadı."</p>

  <p>Giordino, "Hiç vakit kaybetmeden sorunu bir daha ele alsalar çok iyi olacak," dedi.</p>

  <p>Pitt, "Biz de seçeneklerimizi bir kez daha gözden geçirelim," diyerek ayağa kalktı. "Ve de bir hareket planı hazırlayalım. Önümüzde sadece üç gün var, yani fazla zamanımız kalmadı. Eğer Wolf’ların bir kıyamet yaratmalarını önlemek istiyorsak, hemen harekete geçmeliyiz."</p>

  <h3 id="sigil_toc_id_38">36</h3>

  <p>Pilot havaalanına yaklaşırken Kader Şirketleri'nin jet uçağını yavaşlatıp uzun buzlu piste en küçük bir sarsıntı olmadan indirdi. Satılan filonun sonuncusu olan uçak, Japon malı çift motorlu Dragonfire modeli bir jet uçağıydı. Üzerinde hiçbir işaret yoktu, kanatlarında ve kuyruğunda da herhangi bir kimlik belirtisi görülmüyordu. Uçak beyaza boyanmıştı ve tepesi buzla kaplı çok yüksek bir dağa yaslanmış dik bir kayaya benzeyen karaltıya doğru ilerlerken karla kaplı çevreyle bütünleşiyordu.</p>

  <p>Uçağın dağa çarpmasına yüz metre mesafe kala, buz kaya mucizevi bir şekilde ayrıldı ve çok geniş bir dehliz meydana çıktı. Pilot ağır ağır kolları çekip uçağı hangarın ortasında durdurmayı başardı. Bu hangarı yaklaşık altmış yıl önce, köle işçiler dağı oyarak yaratmışlardı. Jet motorları kısa bir süre inildedi, sonra türbinlerinin dönüşü yavaşladı ve ağır ağır durdular. Arkada, koskocaman buz kapılar bir dizi kauçuk tekerleği gizliyordu.</p>

  <p>Hangarda park etmiş iki uçak daha vardı, ikisi de Airbus A340-300 tipi uçakların orduda kullanılan modelleriydi. Bir tanesi, 295 yolcu ve yirmi ton yük taşıyacak nitelikteydi. Öbürü sadece kargo taşıyıcı olarak imal edilmişti. İki uçakta da motorları kontrol eden ve de yakıt tanklarını dolduran teknisyenler vardı. Bu uçaklar, zamanı geldiğinde Wolf personelini Şili fiyordunda bekleyen büyük süper gemilere taşıyacaklardı.</p>

  <p>Büyük hangar sessiz bir faaliyete sahne oluyordu. Wolf’ların değişik renkli üniformalarını giymiş işçiler sessiz sedasız oradan oraya gidiyorlar, yüzden fazla tahta sandığı, Amenes'lerin serveti, İkinci Dünya Savaşı'nda çalınan sanat eserleri ve Nazilerin değerli eşyalarıyla dolduruyorlardı bunlar Ulrich Wolf gemisine taşınacaktı.</p>

  <p>Kader Şirketleri'nin siyah güvenlik üniformasını giymiş elli eleman, Karl Wolf, kız kardeşi Elsie ile uçaktan çıkarken selam durdu. Karl Wolf, Alp stili kayak pantolonu ve alpaka yünüyle süslenmiş büyük süet bir ceket giymişti. Elsie diz boyunda bir kürk paltonun altına tek parça bir kayak kıyafeti giymişti.</p>

  <p>İki kardeş uçaktan yere inerken, yükleme işini yöneten kişi, uçağın merdivenlerinin başında bekliyordu.</p>

  <p>"Kuzen Karl ve kuzen Elsie, gelmekle bizlere büyük onur verdiniz."</p>

  <p>Karl adamı selamladı. "Kuzen Horst. Kıyamet günü sisteminin son aşamalarını görmeyi bir görev bildim."</p>

  <p>Elsie gururla ekledi. "Burada bir saatlik iş kalmış."</p>

  <p>Karl, "Boşaltma işi nasıl gidiyor?" diye sordu.</p>

  <p>"Kargo ile yolcuların felaketten on saat önce Ulrich Wolf gemisine nakledilmiş olmaları planlandı," diye Horst kuzenine güvence verdi.</p>

  <p>Daha sonra erkek kardeşleri Hugo ve kız kardeşleri Blondi, onları karşılamak için yanlarına geldiler. Hepsi birbiriyle kucaklaştı.</p>

  <p>Blondi, Karl'ı, "Valhalla'ya hoş geldin," diye karşıladı.</p>

  <p>Karl, "Öbür iş yüzünden çok uzun süre buradan uzak kaldım," dedi.</p>

  <p>Ailenin güvenliğinden sorumlu ekibin şefi olan Hugo, ilerde duran küçük bir elektrikli otomobili işaret etti. Bu araba ağır malzeme taşıyan ve mağaralarda karbondioksit gazının birikmesini önlemek için akü ile çalışan taşıt filosuna dahildi. "Sizi kontrol merkezine götüreceğiz. Orada dünyanın sonunu getirmeye nasıl hazırlandığımızı kendi gözlerinizle görebilirsiniz."</p>

  <p>Karl, "Senin muhafızlarını denetledikten sonra," dedi. Karl peşinde Elsie ile birlikte, siyah üniformalı muhafızların önünden geçti. Adamlar hazırol vaziyette dimdik duruyorlardı. P-10 tipi otomatik silahları kalçalarındaki kemerlere geçirilmişti ve Bushmaster M17S tipi tüfekleri de omuzlarına asılıydı. Karl arada bir durup muhafızlardan birine hangi milletten olduğunu ve askerlik geçmişini soruyordu. Sıranın sonuna geldiği zaman, memnun bir tavırla başını salladı.</p>

  <p>"Yiğit adamlardan oluşan bir ekip," dedi. "iyi bir iş başardın, Hugo. Bu insanlar, her türlü saldırının üstesinden gelebilecek gibi görünüyorlar."</p>

  <p>"Onlara, bizim sınırlarımıza giren kimliği belirsiz davetsiz kişileri vurmaları emredildi."</p>

  <p>"Umarım bu adamlar, Erich'in tersanedeki adamlarından daha iyi iş başarırlar."</p>

  <p>Hugo kesin bir ifadeyle, "Bu bölümde asla başarısızlık olmayacak," dedi. Sana söz veriyorum, kardeşim." "Herhangi bir saldırı işareti var mı?"</p>

  <p>Blondi cevap verdi. "Hiç yok. Bizim arama-kontrol birimimiz bölgenin yüz elli mil yakınında hiçbir faaliyet saptamadı." Elsie, Blondi'ye baktı. “Yüz elli mil, pek uzak sayılmaz." "Bu, Yankeelerin Antarktika araştırma istasyonu Küçük Amerika Numara Altının buraya olan uzaklığı. O istasyon inşa edildiğinden beri, bizim operasyonlarımızla hiç ilgilenmediler. Havadan kontrol araçlarımız bizim madencilik tesislerimize girmeye çalışanları hemen saptayacak."</p>

  <p>Hugo da, "Amerikalılar gayet sakin görünüyorlar. Onlar bize sorun çıkarmayacaklar," diye ekledi.</p>

  <p>Karl, "Ben o kadar emin değilim," dedi. "Siz her türlü faaliyeti dikkatle takip edin. Korkarım ki, onların istihbaratı bizim sırrımızı keşfetmek üzere."</p>

  <p>Hugo kendinden emin bir tavırla, "Bizi durdurmayı hedefleyen bir girişimde bulunmak için çok geç. Dördüncü İmparatorluğun kurulması kaçınılmaz."</p>

  <p>Karl, "Büyük bir içtenlikle dediklerinin doğru olması için dua ediyorum," dedi ve kız kardeşlerinden önce otomobile bindi. Kadınlara karşı genellikle kibar davranan Karl, erkeklerin hiçbir zaman kadınlara boyun eğmediklerini kabullenen eski Alman soyundan geliyordu.</p>

  <p>Elektrikli arabanın sürücüsü, hangardan ayrılıp bir tünele girdi. Çeyrek mil kadar ilerledikten sonra arabayla çok büyük bir buzul mağarasına girdiler. Burası uzun yüzer doklarla dolu küçük bir limanı çevreliyordu. İç limandan denize doğru kıvrılan yüksek tavanlı boğaz, büyük gemilerin geçitten hiç görünmeden geçmelerini sağlayacaktı.</p>

  <p>Bu kompleksin tümünü tavanda asılı düzinelerle halojen ampul kullanılan avizeler aydınlatıyordu. Dört denizaltı ve küçük bir yük gemisi, dokların yanı başına demirlenmişti. Liman tamamen terk edilmişti. Vinçlerle bir grup kamyon ve malzeme orada öylece duruyordu. Doklarda ve teknelerde bir Allahın kulu yoktu. Sanki bu gemilerin mürettebatı bir daha geri dönmemek üzere işi bırakıp gitmişti.</p>

  <p>Elsie üzgün bir sesle, "Bunca yıl bize büyük bir başarıyla hizmet eden şu gemilerinin yok olmaları çok yazık."</p>

  <p>Blondi kardeşini teselli etti. "Belki de onlara bir şey olmaz." Hugo gülümseyerek, "Zamanı gelince, ben bizzat Valhalla'ya dönüp 0nların ne durumda olduklarına bakacağım. Bu gemiler, Dördüncü imparatorluğa yaptıkları hizmetlerden ötürü kutsal sayılmalı," dedi. Gizli dok terminali ile uçak hangarına kadar uzayan ve buzlar arasından geçen eski tünel dokuz mil uzunluğundaydı. Daha sonra eski Sovyetler Birliği'nden getirtilen köle işçilerin çalıştırıldığı deniz madencilik işletmelerine uzuyordu. Burada çalışanların donmuş cesetleri, buzulda toplu bir mezardaydı. 1985 yılından beri buzların kayması yüzünden tünel sürekli olarak uzatılıyordu. Başlangıçta, denizden değerli madenlerin çıkarılmasında başarı sağlanamamıştı, fakat California'da Eric Drexler'in karısı Chris Peterson'un katkılarıyla gerçekleştirilen nanoteknoloji devrimi sayesinde Kader Şirketleri, o muazzam servetini ve kaynaklarını maddenin yapısını kontrol altında tutma projesine yatırmıştı. Atomları yeniden yerleştirerek ve inanılmaz derecede küçük motorlar geliştirerek imalat işini baştan sona yeniden icad etmişlerdi. Moleküler makineler, küçük bir parçacıktan bir ağaç meydana getirebiliyorlardı. Ancak Wolf’lar, tüm çabalarını deniz suyundan altın gibi değerli madenler elde etmeye yöneltmişlerdi ve sonunda Ross Denizi'nden günde bin ons altın elde etmeyi başarmışlardı. Ayrıca platin, gümüş ve daha birçok değerli maden elde ediyorlardı. Topraktan çıkarılan maden cevherinin pahalı kimyasal maddelerle işleme tabi tutulması gerekirken, denizden çıkarılanlar nerdeyse tamamen saf oluyordu.</p>

  <p>Kader Şirketleri'nin deniz madencilik tesislerinin mühendislik merkezinin iç kısmı NASA uzay merkezinin kontrol odasını akla getiriyordu ve kubbeli damıyla dikkat çekiyordu. Elektronik konsollarda otuz bilim adamı ve mühendis çalışıyordu. Bu kişiler nanoteknik madencilik operasyonlarını bilgisayarlı elektronik sistemle yönetiyorlardı. Fakat bugün denizden değerli maden çıkarma işi tamamen durdurulmuştu ve Wolf personelinin tümü sadece buzulun parçalanması hazırlıklarıyla ilgileniyordu. Karl Wolf muazzam salona girdi ve kubbeli tavanın ortasından aşağı sarkıtılan elektronik tablonun önünde durdu. Tam ortaya Ross Buzulu'nun haritası yayılmıştı. Kenarlarda bir dizi neon ışık, buzlarla toprağı birbirinden ayırıyordu. Madencilik şirketinden çıkıp buzulun çevresini dolaşan ve üç yüz mil ötede son bulan boru sistemi yeşil renkle işaret edilmişti. Yeşilin bittiği bölümden sonrası denizin kenarına kadar kırmızıyla işaret edilmişti.</p>

  <p>Karl, Wolf’ların yanına gelen ve sert bir baş hareketiyle içerdekileri selamlayan başmühendis Jurgen Holtz'a, "Kırmızıyla gösterilen bölge henüz programlanmadı, öyle mi?" diye sordu. "Evet, bu doğru." Holtz bir elini yukarı kaldırıp tabloyu işaret etti "Moleküler tetikleme aygıtlarını yerleştirme aşamasındayız. Tünelin deniz kenarına ulaştığı noktaya gelebilmemiz için yaklaşık dört yüz millik bir bölümü programlamamız gerekiyor."</p>

  <p>Karl haritanın çevresine yerleştirilen dijital tablolar üzerinde sürekli değişen kırmızı harflere ve sayılara baktı. "Kritik an ne zaman gerçekleşecek?"</p>

  <p>"Buzulun parçalanması altı saat sürecek..." Holtz sustu ve kıyamet gününe ne kadar zaman kaldığını gösteren bir dizi rakama baktı. "Başlamaya şu andan itibaren yirmi iki dakika kırk saniye var."</p>

  <p>"Gecikmeye neden olabilecek herhangi bir sorun var mı?"</p>

  <p>"Bildiğimiz kadarıyla yok. Bilgisayarlı işlemler ve onların destek sistemleri defalarca kontrol edildi ve denendi. Şu ana dek en küçük bir arıza belirtisi görmedik."</p>

  <p>Karl buzulu çevreleyen renkli boru sistemine bakarak, "İnanılmaz bir mühendislik harikası," diye alçak bir sesle mırıldandı. "Dünya ne yazık ki bunun varlığını asla öğrenemeyecek." Holtz da, "Gerçekten bir mühendislik harikası," diye patronunun sözlerini tekrarladı. "3,5 metre çapında ve bin dört yüz mil uzunluğunda bir tünel sadece iki ayda tamamlandı." "Bu başarı, moleküler tünel açma makinesini tasarlayıp gerçekleştirdiğiniz için sana ve mühendislerine ait." Elsie duvarlardan birinde asılı duran büyük fotoğrafı işaret ederek konuştu. Fotoğrafta yüz mil uzunluğunda yuvarlak bir makine vardı. On kısmında buz içinden moleküler bağlantıları seçen ve ana gövdeden ayrılabilen bir bölüm vardı. Bu makine sayesinde elli mil uzunlunda buz yığınından yirmi dört saat içinde bir tünel açmak mümkündü. Dev makine görevini tamamladığı için şimdi madencilik tesislerinin dışında büyük bir buz tabakasının altında duruyordu.</p>

  <p>Karl düşünceli bir tavırla, "Belki de buzlar eridikten sonra tünel açıcıyı yeniden denizaltındaki kayaları delmek için kullanabiliriz," dedi.</p>

  <p>Elsie merakla, "Buzların eriyeceğini mi düşünüyorsun?" diye sordu. "Eğer hesaplarımızın yüzde doksan beşi doğru çıkarsa, felaketten iki ay sonra, Antarktika'nın bu bölümü buradan bin sekiz yüz mil kuzeye kayacak."</p>

  <p>Elsie, "Ben bütün bunların buzulu nasıl parçalayıp denize dökeceğini hiçbir zaman pek anlayamadım," dedi.</p>

  <p>Karl gülümsedi. "Senin şu son üç yıldan beri ailenin haber toplayıcısı olarak Washington'da kaldığını ve Valhalla Projesi'nin ayrıntıları hakkında bir bilginin olmadığını unutmuşum."</p>

  <p>Holtz bir elini kaldırdı ve dev gösteri tablosunu işaret etti. "Size olup bitenleri elimden geldiğince basit bir şekilde özetleyeyim, Bayan Wolf," dedi. "Bizim nanobilgisayarlı makinemiz, çok miktarda moleküler kopyalama işlemini gerçekleştirdi ve de milyonlarca minik moleküler buz ayırma makinesi üretti."</p>

  <p>Elsie düşünceli görünüyordu. "Yani başka bir deyişle, moleküler mühendisliğin yardımıyla, hemen her şeyi yaratabilecek nitelikte makinelerin imali mümkün olacak."</p>

  <p>Holtz karşılık verdi. "Zaten nanoteknolojinin güzel yanı da bu. Kopyalama ünitesi, birkaç dakika içinde kendini de kopyalayabilir. Yirmi dört saatten daha kısa bir sürede, tonlarca kopyalama makinesi trilyonlarca atomu hareket ettirecek ve tünelin üzerinde ve içinde buzlarda delikler açacak. Buz tüpleri önceden kararlaştırılmış derinliklerde açılınca, nanobilgisayar makinelere vereceği tüm emirleri durduracak. On altı saat içinde, meteorologlarımız denizden gelecek kuvvetli bir rüzgâr ve uygun bir akıntı tahmininde bulunur bulunmaz, makineleri yeniden harekete geçirmek için bir işaret verilecek. O zaman, makineler buzulu kıtadan uzaklaştırma işlemini tamamlayıp denize açılmasını sağlayacaklar." Elsie sordu. "Bu iş ne kadar sürecek?" Holtz, "İki saatten daha az," diye cevap verdi.</p>

  <p>Karl "Ve de son parçalanmadan on saat sonra, Ross Buzulu'nun yer değiştiren ağırlığı, Antarktika kıtasından dünyanın çok hassas dönme dengesini bozmaya yetecek uzaklığa gidecek ve kutupların yerkabuğuyla birlikte kaymalarını sağlayıp dünyada korkunç bir karmaşa yaratacak," diyerek açıklamayı sürdürdü. Elsie zafer coşkusuyla, "O zaman kendi zevkimize göre yeniden şekillendirebileceğimiz bir dünya olacak," dedi.</p>

  <p>Güvenlik görevlilerinin siyah üniformasını giymiş bir adam telaşla bürodan çıkıp gruba yaklaştı. Adam, Karl'a bir kâğıt uzatırken, "Efendim," dedi. Karl'ın yüzü bir an için karardı sonra düşünceli bir ifadeye büründü. Elsie sordu. "Nedir o?"</p>

  <p>Karl ağır ağır cevap verdi. "Hugo'dan bir rapor. Anlaşılan kimliği bilinmeyen bir uçak Amundsen Denizi'nden buraya doğru geliyormuş ve bizim işaretlerimize cevap vermiyormuş." Holtz, "Belki de Küçük Amerika'daki buz istasyonuna malzeme taşıyan yük uçağıdır," dedi. "Endişelenmeyi gerektirecek bir şey yok.</p>

  <p>O uçak, on günde bir gelip gider." Karl sordu. "O uçak her zaman Valhalla'nın üzerinden geçer mi?"</p>

  <p>"Doğrudan değil ama buz istasyonuna inerken Valhalla'nın birkaç mil yakınına gelebilir."</p>

  <p>Karl raporu getiren güvenlik görevlisine döndü. "Lütfen kardeşime yaklaşan uçağı dikkatle incelemesini söyle. Eğer uçak Küçük Amerika'ya gitmek için kullanacağı normal uçuş yolundan ayrılırsa, kardeşimin hemen bana bilgi vermesini sağla."</p>

  <p>Elsie sordu. "Sen endişelendin mi, kardeşim?" Karl yüzünde endişe belirtileriyle Elsie'ye baktı. "Endişeli değilim kardeşim, sadece tedbirli davranmak istiyorum. Ben Amerikalılara güvenmem." Elsie karşılık verdi. "Amerika Birleşik Devletleri buradan çok uzakta. Bir Amerikan saldırı birliğinin toplanıp Okuma Körfezi'ne kadar on bin milden fazla bir yolu katetmesi, yirmi dört saatten fazla sürer." Karl sabırla, "Yine de ihtiyatlı olmakta yarar var," diyerek Holtz'a baktı. "Eğer bir aksilik çıkarsa, buzu parçalamak için verilecek işaret zamanından önce gönderilebilir mi?"</p>

  <p>Holtz, "Eğer kesin başarı sağlamak istiyorsak, hayır," dedi. "Zamanlama çok kritik. Suların karaya gelmesini bekleyip, ondan sonra moleküler buz ayırma makinelerini çalıştırmalıyız. Sonra da dalgalar karadan uzaklaşırken, büyük buz yığınları denize sürüklenecek."</p>

  <p>Elsie iyimser bir hava içinde, "Öyleyse görünüşe göre korkulacak bir şey yok," dedi.</p>

  <p>Karl sesini alçaltarak, "Umarım sen haklı çıkarsın, sevgili kardeşim," diye karşılık verdi.</p>

  <p>O sırada başka bir güvenlik görevlisi onlara yaklaşıp, Karl'a Hugo'nun gönderdiği mesajı verdi. Karl mesajı okuduktan sonra hafifçe gülümseyerek "Hugo'nun dediğine göre, Amerikan ikmal uçağı, bizim on mil uzağımızdan normal yolunda ve on bin metre yükseklikte yoluna devam ediyormuş."</p>

  <p>Holtz, "Bu yükseklikten bir saldırı ekibinin indirilmesi pek olacak şey değil," dedi.</p>

  <p>"Yeryüzünde hiçbir ulus, bizim operasyonumuzu engellemeye çalışmadan tesislerimize füze göndermeyi düşünemez. Ve böyle bir şey de olmadı Hugo'nun güvenlik güçleri Valhalla'ya girmek isteyeceklere gününü göstereceklerdir."</p>

  <p>Karl tekrarladı. "Gününü gösterecekler." Fakat Karl'ın içi o kadar da rahat değildi. Aklında, daha önce Wolf ailesinin pek çok planını bozmuş olan bir adam vardı ve Karl, o adamın nerelerde olduğunu merak etmekten kendini alıkoyamıyordu.</p>

  <h3 id="sigil_toc_id_39">37</h3>

  <p>Kalın bir bulut tabakasıyla örtülü gökyüzünde NUMA yöneticilerine ait bir jet uçağı donmuş piste indi ve kubbeli bir binaya yaklaşıp durdu. Küçük Amerika V, 1928'de Amiral Byrd ilk buz istasyonunu kurduktan sonra ABD'nin kurduğu istasyonların beşincisiydi. Burası bir zamanlar Kainan Körfezi yakınında Ross Buzulu'nun kenarından birkaç mil uzakta kurulmuştu, fakat şimdi yıllar boyunca buzları dalgaların aşındırması sonucunda deniz artık birkaç adım ötedeydi. Bu üs, Rockefeller Platosu'ndaki Byrd Yüzey Kampı'na giden 630 millik yolun son durağıydı.</p>

  <p>Pitt uçağın yolcu kapısını açıp donmuş zemine inerken, açık yeşil parka ve kürklü başlık giymiş bir adam, güneş gözlüklerini çıkarıp ona gülümsedi.</p>

  <p>"Siz Pitt misiniz yoksa Giordino musunuz?"</p>

  <p>"Ben Pitt'im. Siz de buz istasyonu sorumlusu Frank Cash olmalısınız."</p>

  <p>Cash sadece başını salladı. "Sizi iki saatten önce beklemiyordum."</p>

  <p>"Biraz acele ettik."</p>

  <p>Uçağın motorunu stop ettiren Giordino yanlarına gelince, Pitt ona döndü. Giordino kendini tanıttı ve "Böyle kısa bir süre içinde bizimle işbirliği yaptığınız için size teşekkür ederiz. Fakat bu iş gerçekten çok acil," diye sohbete katıldı.</p>

  <p>Cash, "Daha yüksek mevkide bir yetkiliden emir almadığım halde, sizden kuşkulanmam için bir neden göremiyorum," diyerek onlara güvenini gösterdi.</p>

  <p>İki kafadar Wolf birimlerine saldırıp, yaklaşan felaketi önlemek amacıyla kurulan saldırı ekibine katılmak için ne kadar dil döktülerse de başarılı olamamışlardı ve Amiral Sandecker onlara Buenos Aires'de beladan uzak kalmaları­nı emretmişti. Pitt'in mantığına göre o ve Giordino saldırı için gerekli olacaklar-di, çünkü insan eliyle gerçekleştirilecek kıyametin arkasındaki korkunç gerçeği keşfedenler de onlardı. Üstelik Wolf’ları ve onların güvenlik yöntemlerini onlardan daha iyi bilen kimse yoktu. Dahası, Buenos Aires'deki saldırı ekibinden, çatışma yerine beş bin mil daha yakında olduklarına göre, bölgeyi daha önce inceleyebilirlerdi.</p>

  <p>Pitt'in ricalarına kulak veren olmamıştı. Yüksek rütbeli askeri erkan onların böylesine güç ve yorucu bir operasyonda görev alacak profesyonel savaşçılar olmadıklarını ileri sürmüştü. Sandecker ise en iyi adamlarının Güney Kutbu'nun donmuş çorak arazisinde intihar etmelerine izin veremezdi. Pitt ile Giordino, NUMA'ya ait bir jet uçağına binip onlara verilen emre göre Washington'a dönmek yerine, uçağın deposunu yakıtla doldurup Antarktika'ya gitmek üzere yola çıkmışlardı. Küçük Amerika'ya ayak bastıkları zaman, Wolf madencilik tesislerine kadar olan altmış millik mesafeyi nasıl katedeceklerini hiç düşünmeden, tesislere arka kapıdan girmeye karar vermişlerdi.</p>

  <p>"Oraya varınca bir şeyler düşünürüz." Pitt bu sözleri söylemeye alışıktı.</p>

  <p>Giordino'nun da, "Yapacak başka bir işim olmadığına göre ben de sana takılayım," demesi bir alışkanlıktı.</p>

  <p>Cash, "Hadi," dedi. "Buzdan birer heykel olmadan içeri girin." Giordino, "Isı kaç derece?" diye sordu.</p>

  <p>"Bugün rüzgâr yok, bayağı iyi. Son baktığımda ısı sıfırın altında on beş dereceydi."</p>

  <p>Pitt, "Eh, hiç değilse tekilamı içmek için buz istetmeme gerek olmayacak," diyerek yürümeye devam etti.</p>

  <p>Yüzde sekseni buzla örtülü kubbeli bina yerden sadece iki metre yükseklikteydi. Yaşama ve çalışma birimleri buzların altında bir sürü oda ve koridordan oluşuyordu. Cash onları mutfağın yanındaki yemek bölümüne götürdü ve konukları için aşçıya lazanya sipariş etti, sonra da bir Gallo kırmızı şarabı açtı "Pekiyi değil ama insanı ısıtıyor," dedi.</p>

  <p>Giordino, "Evimizdeki rahatı burada da bulduk," diye mırıldandı. Cash acı bir gülümsemeyle, "Pek de öyle sayılmaz," dedi. "Bu hayatı yaşamayı göze almak için zihinsel özürlü olmalısınız." Pitt istasyonda gördüğü erkeklerin hepsinin sakallı ve kadınların da makyaj ve saç bakımından vazgeçmiş olduklarını fark etmişti. "O halde neden daha ılıman iklimi olan başka bir yerde işe girmiyorsunuz?"</p>

  <p>"Erkekler ve kadınlar, sırf bilinmeyeni keşfetmek gibi tehlikeli bir işe girmenin heyecanını yaşamak için kutup bölgesinde gönüllü olarak çalışmak istiyorlar. Pek azı, evindeki sorunlardan kaçmayı amaçlıyor, fakat çoğunluğu, seçtikleri uzmanlık dalında çalışmalarını sürdürmek için nereye gitmeleri gerekirse oraya gitmekten kaçınmayan bilim adamları oluşturuyor. Bir yıl sonra ise bu insanlar geri dönmek için sabırsızlanıyorlar. O zamana kadar ya iyice keçileri kaçırıyorlar ya da hayal görmeye başlıyorlar."</p>

  <p>Pitt, Cash'e baktı. Bu adamın gözlerinde öyle kâbus görüyormuş gibi bir ifade yoktu, yani şimdilik. "Böylesine kasvetli bir ortamda yaşamak için çok güçlü bir karaktere sahip olmak gerek."</p>

  <p>Cash açıkladı. "Bu iş tamamen yaşa bağlı. Yirmi beş yaşın altında olan erkekler güvenilirlikten yoksundurlar, kırk beşin üstündeki erkekler ise dayanıklılıktan yoksundurlar."</p>

  <p>Pitt ile Giordino lazanyalarını yerlerken bir süre sabırla bekleyen Cash nihayet sordu. "Siz Arjantin'den benimle temas kurduğunuz zaman, Okuma Körfezi'ne gitmek için buzulları geçmeyi planladığınızı söylemiştiniz, acaba duyduklarım doğru mu?"</p>

  <p>Pitt başını salladı. "Bizim gideceğimiz yer, Kader Şirketleri'nin Madencilik tesisleri."</p>

  <p>Cash, "O insanlar güvenlik fanatiği. Bizim bilimsel araştırmacılarımız o yere on milden fazla yaklaşamadılar, adamların fedaileri hemen gelenleri kovaladı," diyerek onları uyardı.</p>

  <p>Giordino midesini doldurduktan sonra rahatlamış bir ifadeyle, "Biz fedaileri iyi tanıyoruz," dedi.</p>

  <p>"Oraya neyle gitmeyi düşünüyorsunuz? Burada bizim helikopterimiz yok."</p>

  <p>Pitt, Cash'in gözlerinin içine baka baka konuştu. "Bizim ihtiyacımız olan Şey sadece bir iki kar arabası." Buz istasyonu sorumlusunun gözlerindeki ifade hiç de cesaret verici değildi.</p>

  <p>Cash acı çeker gibiydi. "Korkarım ki, siz ikiniz bu kadar uzun bir yolu boşu boşuna kat etmiş oldunuz. Bizim kar arabalarımızdan ikisi tamirhanede, yedek parçaların gönderilmesini bekliyorlar. Diğer dördünü ise buranın kuzeyindeki Roosevelt Adası'ndaki buzları incelemek isteyen bilim adamları aldılar."</p>

  <p>§iş Pitt sordu. "Sizin şu bilim adamlarınız ne zaman dönecekler?"</p>

  <p>"Uç günden önce dönemezler."</p>

  <p>Giordino, "Başka taşıtınız yok mu?" diye sordu.</p>

  <p>"Bir buldozer ile on tonluk bir Snocat'imiz var."</p>

  <p>"Snocat ne durumda?"</p>

  <p>Cash omuzlarını silkti. "Onun da soğuktan bir tekerleği parçalandı. Auckland'den parça gönderilsin diye bekliyoruz." Giordino masada karşısında oturan arkadaşına baktı. "O halde uçakla gidip, inecek bir yer bulmayı ümit etmekten başka bir çaremiz kalmıyor."</p>

  <p>Pitt başını salladı. "Birdenbire ortaya çıkarak özel gücün planını tehlikeye sokamayız. Ben kar arabalarıyla o mesafeyi katedip bir iki mil geride arabaları bırakmayı ve kimseye görünmeden madencilik birimine ulaşmayı ümit etmiştim."</p>

  <p>Cash, "Siz ikiniz sanki bu iş bir ölüm kalım meselesiymiş gibi konuşuyorsunuz," dedi.</p>

  <p>Pitt ile Giordino bakıştılar, sonra ikisi de istasyon sorumlusuna gözlerini dikti. Yüzlerinde çok ciddi bir ifade vardı. Pitt, "Evet," dedi. "Aslında bu iş senin tahmin edemeyeceğin kadar çok sayıda insan için bir ölüm kalım sorunu."</p>

  <p>"Bunun neyin nesi olduğunu bana anlatabilir misiniz?" Giordino, "Anlatamayız," diye cevap verdi. "Ayrıca, bunu sen de bilmek istemezdin. Senin tüm gününü berbat edebilir." Cash bir fincan kahve hazırladı ve birkaç saniye koyu renk sıvıyı inceledi. Sonra da dedi ki: "Bir olasılık daha var ama bunun gerçekleşmesi ihtimali çok zayıf." Pitt adama baktı. "Seni dinliyoruz."</p>

  <p>Cash sanki bir konferansa başlıyormuş gibi, "Amiral Byrd'ün kar aracı. Jumbo motorlu, dört tekerlekli bir taşıt, zamanının en büyük taşıtı," diye anlatmaya başladı. Giordino sordu. 'Yani ne zaman?"</p>

  <p>"Dokuz yüz otuz dokuz." Bir sessizlik oldu. "Bu Thomas Poulter adında bir kutup kâşifinin icadıydı. Beş kişiyle bir köpeği Güney Kutbu'na götürüp geri getirebilmesi için geliştirilmiş koskocaman bir taşıttı. Sanırım bunu dünyanın ilk büyük eğlence taşıtı olarak niteleyebiliriz. Sadece lastiklerin genişliği bir metre, çaplan ise 3 metreyi buluyordu. Taşıtın boyu 18 metre genişliği 8 metreydi ve ağırlığı da otuz yedi tonu buluyordu, inanın bana, bu gerçekten müthiş bir taşıt "</p>

  <p>Pitt, "Güney Kutbu'na gidecek bir taşıt için gereğinden fazla emek verilmiş," dedi.</p>

  <p>"Gerçekten öyleydi. Öndeki kontrol kabininin dışında kendine ait bir makine bölümü, mürettebat için yatıp kalkacak yerler ve bir fotoğrafçının aynı zamanda karanlık oda olarak kullanabileceği bir bölme vardı. Arka kısımda bir yıl yetecek kadar yiyecek, yedek lastikler ve beş bin mil yol katetmeye yetecek kadar yakıt depolanmıştı. Hepsi bu kadar da değil. Taşıtın tepesine yerleştirilen kızaklar sayesinde bir Beechcraft uçağı da taşıyabilecekti."</p>

  <p>"Böyle bir canavar yakıt olarak ne kullanıyordu?"</p>

  <p>"İki adet, yüzelli beygir gücü kuvvetinde dizel motor, dört adet yetmiş beş beygir gücüne sahip elektrik motoruna bağlıydı. Bunlar dört tekerleğin her birine güç veriyorlardı. Tekerlekler, keskin dönüşler yapabiliyorlardı ve gerektiğinde geri de dönebiliyorlardı. Her tekerlek üç bin kilo ağırlığındaydı. Lastikler on iki kattı ve Goodyear fabrikalarında üretilmişti."</p>

  <p>Pitt kulaklarına inanamayarak, "Bu dev makinenin sadece varolmakla kalmayıp aynı zamanda kullanılır durumda olduğunu mu söylemek istiyorsun?" diye sordu. "Ah, evet taşıt hâlâ duruyor, fakat onun buzlarla kaplı bir bölgede altmış millik yolu katedebileceğinden emin değilim. Altmış mil pek de fazla uzun bir yol sayılmayabilir ama bu taşıtın yapımı tamamlanıp Antarktika'ya gönderildiği ve bu istasyondan pek de uzakta olmayan Küçük Amerika Üç istasyonuna teslim edildiği zaman, onun tasarımcısının tüm planları suya düştü. Motorlarda güç vardı, fakat Poulter vites oranlarını yanlış hesaplamıştı. Dev taşıt, düz bir yolda saatte otuz mil hız yapabiliyordu, ama dev cüssesini buz ve karda hareket ettiremiyordu. Bu taşıtı beyaz bir fil sayıp kaderine terk ettiler. Daha sonraki yıllarda, taşıtın her tarafı buzla kaplandı ve unutuldu gitti. Buzul denize doğru hareket ettikçe, bu taşıtın da sürükleneceği ve buzlar eriyince denizin dibini boylayacağı düşünüldü."</p>

  <p>Pitt sordu. "O şimdi nerede, hâlâ buzlar altında gömülü mü?" Cash başını sallayıp gülümsedi. "Kar taşıtı buradan yaklaşık iki mil ötede, buzul sınırına yakın, çok tehlikeli bir yerde. Zengin ve yaşlı bir maden mühendisi, şu taşıtı bulup kurtarmayı aklına takmıştı, sonra da onu Amerika'ya götürüp bir müzede sergilemeyi planlıyordu. O adam ve ekibi, aracı buzların altında, on metre derinlikte buldular ve çıkarmak için üç hafta çalıştılar. Daha son­ra aracın çevresine bir buz çadırı kurdular, son olarak duyduğuma göre çalıştırmayı da başardılar."</p>

  <p>"Acaba adamlar, onu ödünç almamıza izin verirler mi?" Cash, "Sormanın bir zararı olmaz," dedi. "Fakat sıkı bir pazarlık olacağı kesin."</p>

  <p>Pitt kararlı bir sesle, "Denemek zorundayız," dedi.</p>

  <p>"Kutup giysileriniz var mı?"</p>

  <p>"Uçakta."</p>

  <p>"Onları giyseniz iyi olur. Taşıtın bulunduğu yere kadar yürümek zorundayız." Sonra Cash sanki birden aklına bir şey gelmiş gibi, "Unutmadan söyleyeyim," dedi. "Teknisyenlerimizden birkaçını uçağınızın üzerine bir örtü örtmekle görevlendireceğim, ayrıca motorlarınızın, yakıtın ve hidrolik sistemin donmaması ve de kanatlarla kuyruğun buzlarla kaplanmaması için yardımcı bir ısıtıcı kullanacağım. Uçağınızı bir hafta böyle bir yerde bırakırsanız, buz yığınları arasında gözden kaybolmaya başlar."</p>

  <p>Giordino, "iyi fikir," diye onayladı. "Eğer girişimlerimizin hiçbirinden sonuç alamazsak, uçağı kullanmak zorunda kalabiliriz."</p>

  <p>"Sizinle, yarım saat sonra burada buluşuruz ve ben sizi taşıta götürürüm."</p>

  <p>"Kurtarma operasyonunun başındaki yaşlı adam kim?" diye Pitt sordu.</p>

  <p>Cash bir an ne diyeceğini bilemiyormuş gibi bir tavır takındı, sonra, "Doğrusu hiç bilmiyorum. O kafadan sakat bir ihtiyar. Yanında çalışanlar, ona genellikle 'Baba' derler."</p>

  <p>Cash önde, turuncu işaret bayraklarıyla belirlenmiş buz üzerinde bir saate yakın bir süre yürüdüler. Biraz sonra Pitt ilerde bir dizi küçük turuncu çadırlarla çevrili büyük mavi bir çadırın çevresinde bazı karaltılar gördü. Kar yağmaya başlamıştı ve çadırların üzerinde ince beyaz bir örtü oluşturmuştu. Gerçi garip gelecek ama Antarktika'da öyle lapa lapa kar yağdığı pek görülmez. Antarktika, yeryüzündeki kıtaların en kurak olanlarından biridir ve yüzeyinde birkaç santim kar olur.</p>

  <p>Hemen hiç rüzgâr yok gibiydi, fakat dondurucu soğuklara karşı henüz bağışıklık sağlayamamış olan Pitt ve Giordino, o kalın kutup giysilerinin içinde bile üşümeye başlamışlardı. Güneş, ozon tabakasından arta kalanların üzerinde parıldıyordu. Eğer ikisinin gözlerinde koyu renk kalın camlarla donatılmış gözlükler olmasaydı gözleri kamaşacaktı.</p>

  <p>Pitt muhteşem manzaraya bakarak, "Çok güzel ve çok da huzur dolu bir yere benziyor," dedi. "Trafik yok, hava kirliliği yok, gürültü yok." Cash atıldı. "Gördükleriniz sizi aldatmasın. Hava, bir anda siz daha neye uğradığınızı anlamadan korkunç bir fırtınaya dönüşebilir. Donup kesilen el ve ayak parmaklarının sayısını hatırlamıyorum. Donmuş cesetlerle karşılaşmak günlük olay. İşte bu yüzden Antarktika'da çalışan herkesin tam bir çene röntgeni çektirmesi ve de boynunda köpek tasması gibi künye taşıması isteniyor. Burada ne zaman cesedinin teşhis edilmesi gerekeceğini kimse bilemez."</p>

  <p>"Durum o kadar kötü mü?"</p>

  <p>"Rüzgâr soğuğu en büyük ölüm nedeni. İnsanlar kısa bir yol katetmek isterlerken şiddetli rüzgâr, önlerini görmelerine engel oluyor ve istasyona geri dönmek için yollarını bulamadan donarak ölüyorlar."</p>

  <p>Yolun son çeyrek milini konuşmadan katettiler, rüzgârla oyulmuş ve sertleşmiş buzların üzerinden sekerek yürüdüler. Pitt yorgunluğun bedenini sardığını hissetmeye başlamıştı. Çok az uyku ve şu son birkaç günün baskısı etkisini gösteriyordu ama kendini bir yatağa atıp dinlenmeyi aklına bile getirmedi. Çok büyük bir tehlikeyle karşı karşıyaydılar, inanılmaz bir durumdu bu. Fakat yine de Pitt'in adımları gerektiği kadar enerjik değildi. Giordino'nun da öyle canlı canlı yürümediğini fark etti.</p>

  <p>Kampa ulaştılar ve hemen büyük çadıra girdiler. Kar taşıtının görüntüsü onları, Wolf'un dev gemilerini ilk kez gördükleri zaman olduğu gibi müthiş etkiledi. Büyük tekerlekler ve lastiklerin yanında onların çevresinde çalışan adamlar cüce kalıyordu. Öndeki kontrol bölümü beş metre yüksekliğindeydi ve çadırın tavanına değiyordu. Kontrol bölümünün arkasındaki gövdenin tavanı, 1940 yılında büyük araçla birlikte Antarktika'ya gönderilemeyen Beechcraft uçağını taşıyabilsin diye dümdüz yapılmıştı. Taşıt itfaiye kırmızısına boyanmıştı, iki yanında enlemesine turuncu çizgiler vardı. Çadıra yaklaşırlarken duydukları büyük gürültü, dev tekerleklerin kenarlarını kesmeye çalışan adamların kullandıkları testereden çıkıyordu. Kır saçlı ve kır sakallı yaşlı bir adam, çalışan teknisyenlerin başlarında durmuş onlara yol gösteriyordu. Cash adamın dikkatini çekmek için bir adım ilerleyip bir eliyle omzuna dokundu. Yaşlı adam arkasını dönünce Cash'i tanıdı ve hepsine onu izlemelerini işaret etti. Önden yürüyüp dışarı çıktı ve yandaki daha küçük Çadıra girdi, burada küçük bir soba vardı. Yaşlı adam onlara uzun açılır kapanır bir metal masanın çevresindeki sandalyelere oturmalarını söyledi.</p>

  <p>Mavi-yeşil gözleriyle onlara bakarken tatlı bir gülümsemeyle, "Haah, burası daha sessiz," dedi.</p>

  <p>"Bu beyler Ulusal Sualtı ve Denizcilik Kurumu'ndan Dirk Pitt ve Al Giordino," diye Cash yanındakileri takdim etti. "Hükümet adına yapmak zorunda oldukları çok acil bir iş var ve bu görevi tamamlamaları için senin onlara yardım edeceğini umuyorlar." "Benim adım biraz gariptir, bu nedenle hepsi de benden kırk yaş küçük olan mürettebat bana sadece 'Baba' diyor." Yaşlı adam onlarla tokalaştı. "Sizler için ne yapabilirim?"</p>

  <p>Pitt yaşlı adamı inceleyerek, "Sizinle daha önce karşılaşmadık mı?" dedi.</p>

  <p>"Mümkündür. Ben orada burada çok dolaşırım."</p>

  <p>Pitt hemen konuya girerek, "Kar Arabası," dedi. "Acaba Güney Kutbu'na kadar gidebilecek durumda mı?"</p>

  <p>"Aslında onu, bu işi başarsın diye imal ettiler, fakat bu soruyu bana altmış yıl önce, hatta bir hafta önce sorsaydınız, size hayır derdim. Kuru arazi üzerinde harika bir taşıt olduğu kanıtlandı, fakat buz üzerinde çok başarısız oldu. Bir kere tekerlekler düzgündü ve boşa dönüyordu. Ve de vites birimi baştan aşağı hatalıydı. Bunu şöyle hafif bir yokuştan yukarı sürmek, yarı kamyonet-yarı treyler olan bir taşıtı ağır bir yük ile ve on altıncı vitesle Rocky Dağları'nı tırmandırmaya çalışmaktan farksızdı. Motor buna dayanamıyordu. Vitesleri ve tekerleklerdeki tırtılları değiştirerek sanırım onun kendisinden beklenenleri yapabileceğini ve Güney Kutbu'na gidebileceğini gösterebiliriz."</p>

  <p>Giordino sordu. "Ya buzulda, onun üzerinden geçemeyeceği kadar geniş bir yarık olursa?"</p>

  <p>"Bu taşıtın tasarımcısı ve imalatçısı Thomas Poulter zekice bir buluş gerçekleştirdi. Büyük tekerlekler ve lastikler gövdenin ortasına yakın bir yere yerleştirilmişlerdi, bu da ön ve arkada altı metre uzunluğunda bir boşluk bırakıyordu. Tekerlekler, gövdenin alt kısmıyla aynı hizaya gelecek şekilde yukarı kalkabiliyorlardı. Sürücü bir yarıkla karşılaşınca, ön tekerlekleri yukarı kaldırıyordu. Sonra da arka tekerlekler öndekileri yarığın üzerinden atlatıyordu. Ön tekerlekler kazasız belasız, yarığın öbür tarafına geçince, tekerlekler tekrar alçalıyordu. Son olarak arka tekerlekler yükseliyordu ve o zaman da ön tekerlekler taşıtı öbür yana çekiyorlardı. Gerçekten işe yarayan çok zekice yapılmış bir uygulama." "Altmış yıl öncesinin vites dişlilerini nereden buldunuz?"</p>

  <p>"Bu taşıt imal edilen tek taşıt değildi. Sorunu inceleyip onu nasıl gidereceğimize karar verdikten sonra buraya geldik. Orijinal imalatçı hâlâ bu işlerde çalışıyor ve de depolara bırakılıp unutulmuş bir sürü eski parça bulduk. Şansımız varmış, bizim gerekli değişiklikleri yapmak için ihtiyaç duyduğumuz vites dişlilerini orada bulduk."</p>

  <p>Giordino merakla sordu. "Taşıtı denediniz mi?" Baba karşılık verdi. "Çok uygun bir zamanda geldiniz. Bir saat kadar sonra, onu 1940'tan beri İlk kez buzlar üzerinde yürüteceğiz ve ne yapabileceğini göreceğiz. Zamanlama çok uygun. Birkaç hafta sonra buzlar kırılıp onu denize sürükleyebilir ve araç batabilirdi."</p>

  <p>Giordino, "Bu taşıtı Amerika'ya nasıl götürmeyi planlıyorsunuz?" diye merakını gidermeye çalıştı.</p>

  <p>"Buzulun ilersinde demirli duran küçük bir yük gemisini kiraladım. Taşıtı buzlar üzerinden yürütüp bir rampaya çıkaracağız ve oradan gemiye bindireceğiz."</p>

  <p>Pitt, "Eğer taşıt bekleneni yapabilirse, onu birkaç günlüğüne ödünç alabilir miyiz?"</p>

  <p>Baba şaşırmış görünüyordu. Sonra dönüp Cash'e baktı. "Bu adam dalga mı geçiyor."</p>

  <p>Cash başını salladı. "Hayır, o dalga geçmiyor. Bu adamların Wolf madencilik tesislerine gidebilmek için acilen bir vasıtaya ihtiyaçları var."</p>

  <p>Baba kadehini tekrar şarapla doldururken, Pitt'e yan gözle baktı. "Ben olmaz derim, işimi bitirdiğim zaman, bu taşıtı buzdan çekebilmek ve tekrar çalışır duruma getirebilmek ve onu Washington'da Smithsonian Enstitüsü'ne teslim edebilmek için tam üç yüz bin dolar harcamış olacağım. Bu taşıtı kurtarma hayalimi ilk kez anlattığım zaman herkes bana güldü. Adamlarım ve ben akla gelebilecek en kötü hava koşullarında kazma işini yaptık. Taşıtı tekrar yüzeye Çıkarabilmek çok önemli bir başarıydı ve hepimiz bununla gurur duyuyoruz. Şimdi taşıtı buzlar üzerinde eğlence gezisine çıkacak bir çift yabancıya teslim edemem."</p>

  <p>Pitt ısrarla, "Bana güvenin," dedi. "Biz eğlence gezisine çıkmıyoruz. Kulağa çok kötü gelebilir ama dünya çapında bir felaketi önlemeye çalışıyoruz."</p>

  <p>"Cevabım hayır."</p>

  <p>Pitt ile Giordino birbirleriyle soğuk soğuk bakıştılar. Sonra Pitt arktik paltosunun göğüs cebinden küçük bir dosya çıkardı ve onu masanın üzerinde Baba'ya doğru itti. "Bunun içinde birçok telefon numarası bulacaksınız.</p>

  <p>Sırasıyla Beyaz Saray'da Oval Ofis, Pentagon'da Genel Kurmay Başkanlığı, NUMA'nın Genel Müdürü ve Kongre Güvenlik Komitesi'nin telefon numaraları yazılı. Ayrıca bizim hikâyemizi doğrulayacak pek çok önemli kişinin numarası var."</p>

  <p>"Peki, sizin hikâyeniz nedir?"</p>

  <p>Bunun üzerine Pitt adama her şeyi anlattı.</p>

  <p>Bir saat otuz dakika sonra, Baba, adamları ve Frank Cash ile birlikte ayakta durmuş, büyük kırmızı taşıtın, masmavi gökyüzüne siyah egzoz dumanlarını üfürerek donmuş arazi üzerinde ufka doğru yol alışını seyrediyorlardı.</p>

  <p>Pitt direksiyon başında iki büklüm oturmuş, kelebek camından dışarı bakıp buz tarlasında kırık ya da engel var mı diye dikkatle bakınırken, "Baba'nın ismini öğrenemedim," dedi. Giordino, Pitt'in arkasında durmuş buzul bölgesinin topografik haritasını inceliyordu. "Adamın cebinden sarkan zarfın üzerinde Clive Cussler kelimeleri yazılıydı."</p>

  <p>"Bu tuhaf bir isim. Ama garip bir şekilde tanıdık geliyor." Giordino umursamaz bir tavırla, "Kim olursa olsun," dedi. "Umarım adama taşıtını bize ödünç verdiği haliyle geri getireceğimizi vaat etmekle bir mayın tarlasına girmemişimdir."</p>

  <p>"Eğer taşıtta bir çizik olursa, adama söyle faturayı Amiral Sandecker'e göndersin."</p>

  <p>“Yön saptayacak bir pusulan var mı?"</p>

  <p>"Senin GPS birimin nerede?"</p>

  <p>"Aceleden unutmuşum. Ayrıca 1940 yılında Küresel Yön tayin etme sistemi yoktu."</p>

  <p>Giordino elini karşıya uzatarak, "Şu tarafa git," dedi. Pitt'in kaşları kalktı. 'Yapabileceğin en iyi şey bu mu?" "Bugüne kadar yaratılan yön bulma aygıtlarının hiçbiri benim gözbebeği-me fark atamaz." "Senin mantığın, akıla karşı geliyor."</p>

  <p>Giordino sordu. "Sence oraya varmamız ne kadar sürer?" “Yol altmış mil, biz saatte yirmi mil hızla gidiyoruz," diye Pitt mırıldandı. "Eğer buzlar arasında bir engelle karşılaşıp da yolu uzatmak zorunda kalmaz­sak. Umarım saldırı ekibinden önce oraya varabiliriz. Yapılacak bir saldırı Karl Wolf’un buzulu programlanandan önce kırmaya zorlayabilir.”</p>

  <p>“Burada tersanedeki kadar şanslı olamayacağımız hususunda midemde ekşi bir tat var.”</p>

  <p>“Umarım yanılıyorsundur dostum, başarısız olursak birçok insan mutsuz olacak.”</p>

  <h3 id="sigil_toc_id_40">38</h3>

  <p>Güneş masmavi bir gökyüzünde parlıyordu. O kocaman kırmızı renkli Kar Arabası donarak kupkuru kalmış arazide, buruşuk bir beyaz kâğıt parçası üzerinde hareket eden böcek gibi ilerlemeye çalışıyordu. Karın oluşturduğu ince tabaka, arabanın önünü bir peçe gibi örtmüştü. Çift dizel motorundan çıkan egzoz dumanları havaya karışıyordu. O koskocaman tekerlekler, kar ve buz üzerinde hareket ederken çok fazla gıcırdıyorlardı ve lastiklerin girinti ve çıkıntıları yolda kaymalarını önlüyordu. Araba zorlanmadan, hatta beklentilerinin gerçekleştiğini görmeye ömürleri yetmemiş olan yaratıcılarının hayal ettiği gibi soylu bir görüntü sergiliyordu. Pitt sürücü koltuğuna kurulmuş, otobüs direksiyonuna benzeyen direksiyonu kavramış, arabayı ufukta yükselen sıradağlara doğru düz bir hat üzerinde sürüyordu. Kutuplarda kullanılmak üzere imal edilmiş kutup gözlüklerinin kalın camlarının arkasından dışarıya bakıyordu. Soğuk iklimlerde, kar körlüğü, çok büyük bir tehdit oluşturuyordu. Kutuplarda güneşin etkisiyle gözlerin şişmesi bu sorunu yaratıyordu. Bu bölgelerde güneş çok alçaktan morötesi ışın yaydığı için tehlike büyüktü. Bu hastalığa yakalanan herhangi bir kimse gözleri avuç avuç kumla ovuşturuluyormuş hissine kapılıyordu ve bunu iki ya da dört gün süren körlük izliyordu. Ama donma tehlikesi yoktu. Kar Arabası'ndaki ısıtıcılar, bölmeleri yeterince sıcak tutuyordu. Pitt'in tek küçük ama sıkıntı veren sorunu, kelebek camlarının sürekli buzlanmalarıydı. Havalandırma onların temiz kalmalarını sağlayacak miktarda hava veremiyordu. Pitt sadece İrlanda örgüsüyle örülmüş yün bir kazakla direksiyon başında oturuyordu ama beklenmedik bir sorun çıkarda arabadan inmesi gerekirse diye soğuk hava kıyafetini yanına koymuştu, gerçi hava şimdilik pek güzeldi ama kutupların yabancısı olmayan herhangi bir kimse, bu güzel havanın daha güzelliğinden söz etmeye bile fırsat kalmadan öldürücü bir nitelik kazanacağını bilirdi. 1895 yılında, Norveçli kâşif Carstens Borchgrevink bir balina gemisiyle Antarktika'ya gelip, kıtaya ayak basan ilk insan olduğundan beri Antarktika'da yüz elli ölüm olayı saptanmıştı. Bu insanların çoğu, Güney Kutbu'na ulaştıktan sonra dönüş yolculuğunda donarak ölen Kaptan Robert Falcon Scott ve adamları gibi soğuğa yenik düşen kişilerdi. Diğerleri ise yollarını kaybedip donarak ölmüşlerdi. Pek çok kişi de uçak kazalarında ve başka talihsiz kazalarda can vermişlerdi.</p>

  <p>Pitt ölmeyi düşünmek istemiyordu, hele şu aşamada kesinlikle düşünmüyordu; Giordino ile birlikte Wolf'ların insanlığı o korkunç akıbete sürüklemelerini önleyebilecek tek insan olduğundan ölümü aklına getirmek istemiyordu. Kar arabasını, buzula kadar götürmenin dışında daha da önemlisi mümkün olduğu kadar çabuk maden tesislerine ulaşmaktı. Pitt ve arkadaşının bulunduğu yerin saptanması olanaksızdı, çünkü hedefleri saptayan uydular orduya aitti, onlar da Antarktika'da bir savaş planı yapmadıkları için yerkürenin o bölümünde yörüngede olan uydu yoktu. Pitt aşağıda duran ve Ross Buzulu'nun haritasını incelemekte olan Giordino'ya seslendi. "Ne tarafa gideceğimizi söyler misin?"</p>

  <p>"Şu antikanın burnunu karşımızda dikili duran dağlara çevir. Ve, ah evet, deniz hep solunda kalsın."</p>

  <p>Pitt çaresizlik içinde, "Deniz solumda kalsın," diye tekrarladı. "Şey, tabii kıyıdan denize yuvarlanıp boğulmayı da istemeyiz değil mi?"</p>

  <p>"Ya hava kapanır da önümüzü göremezsek ne olacak?" Giordino alaycı bir sesle, "Sen yol gösterilmesini istiyorsun. Pusulada dilediğin yönü seç. Tam üç yüz altmış seçeneğin olacak," diye yanıtladı.</p>

  <p>"Cezayı hak ettim. Aklım başka yerdeydi. Burada tüm pusula ibrelerinin sadece kuzeyi gösterdiğini unutmuşum işte."</p>

  <p>"Sen tehlikeye hiç alışamayacaksın."</p>

  <p>"Zaten sıralanan soruların çoğu, benim şu küçücük aklımın sınırlarını aşıyor."</p>

  <p>Pitt, Giordino'ya döndü ve hafifçe sırıttı. "Bahse girerim ki, sen o korkunç öykülerini küçük çocuklara anlatıyorsundur. "</p>

  <p>Giordino, Pitt'e döndü ve onun ne demek istediğini çözmeye çalıştı. "Ben ne yapıyor muşum?"</p>

  <p>"Ross Buzulu'nun kenarındaki kayalar, yetmiş metre yüksekliğinde ve deniz seviyesinden üç yüz metre aşağıda. Kıyıdan uzaklaşırsak, hiçbir yere gidemeyiz."</p>

  <p>Giordino homurdanarak arkadaşını onayladı. "Haklı olabilirsin." "Dipsiz bir yarığa düşmenin ve kar fırtınasında yolumuzu kaybedip donarak ölmenin dışında bir başka aksilik de üzerinde ilerlediğimiz buz tabakasının parçalanıp bizi denize sürüklemesi. Öyle bir şey olursa, yapabileceğimiz tek şey, oturup kıyametin gel-git dalgalarının bizi denize götürmelerini beklemek olacak."</p>

  <p>Giordino alaycı bir ses tonuyla, "Aman sen konuşmaya devam et," dedi. "Senin korku masalların yanında benimkiler bilim kurgu türü gibi kalır."</p>

  <p>Pitt kelebek camından yukarı bakarak, "Gökyüzü kararıyor," dedi. Giordino, "Hâlâ oraya zamanında varabileceğimizi düşünüyor musun?" diye sordu.</p>

  <p>Pitt odometreye bir göz attı. "Son bir saatte, yirmi bir mil yol katettik. Önceden tahmin edilemeyen gecikmeleri hesaba katmazsak, iki saat olmadan oraya varacağız."</p>

  <p>Madene zamanında varmak zorundaydılar. Eğer özel saldırı ekibi başarısız olursa, o zaman Pitt ile Giordino, bu iş için ne kadar yetersiz görünürlerse görünsünler, yine de tek umut olacaklardı. Pitt pek de iyimser değildi. Önlerindeki arazinin engellerle dolu olduğunu çok iyi biliyordu. En büyük korkusu, erimeye yüz tutmuş buzları ve yarıkları çok geç fark etmekti. Eğer hep tetikte olmazsa, Kar Arabası'nı doğruca derin bir buz yarığına sürebilir ve yüzlerce metre aşağıda Antarktika denizinin donmuş sularını boylayabilirlerdi. Bir çiftçinin sürülmüş tarlasında rastlanan küçük engebelerin dışında her şey yolunda gibi görünüyordu. Pitt ara sıra gizlenmiş bir buz yarığını fark ediyordu. Durumu değerlendirmek için kısa bir süre durup sonra yarığın çevresini dolaşarak yollarına devam ediyorlardı. Pitt için, otuz beş ton ağırlığında çelikten yapılmış bir canavarı, derin çatlakları bulunan bir buz kitlesi üzerinde sürdüğünü bilmek hiç de rahatlatıcı bir düşünce sayılmazdı. Onun neler hissettiğini sözlükteki birkaç kelime açıklayabilirdi. Birden buz üzerinde büyük bir çatlak belirdi ama Pitt bunu ancak çatlağın neredeyse tam üstüne geldiği sırada fark edebildi. Direksiyonu hızla kıvırarak taşıtı yana alabildi ve kenara bir buçuk metre kaldığı sırada durdu. Yarım kadar çatlağın yanından yol aldıktan sonra nihayet iki yüz elli metre ötede sağlam bir zemin bulabildi.</p>

  <p>Pitt hız göstergesine göz atınca, hızın ağır ağır saatte yirmi dört mile çıkmış olduğunu fark etti. Aşağıda makine bölümünde olan Giordino çift dizel motorların düzenli çalışmalarını sağlamakla meşguldü. Dünyanın dönüşünün daha hızlı olduğu kutuplarda hava daha ince ve de çok soğuk ve kuru olduğu için yakıt oranının dengelenmesi gerekiyordu. Baba ile adamları bu düzenlemeyi yapmamışlardı. Yeni dizel motorlarda yakıt akması sürekli oluyordu fakat altmış yaşındaki Cummins motorları için aynı şey söylenemezdi. Önlerinde uzanan donmuş düzlük çok kasvetli, ıssız ve tehdit doluydu, ama aynı zamanda çok güzel ve muhteşem bir manzarası vardı. Burası bir an için sessiz sakin görünüp, bir saniye sonra ölümcül olabiliyordu. Bu manzara Pitt'e birden korkutucu göründü. Frene bütün gücüyle bastı ve en fazla otuz metre ilerde büyük bir yarık olduğunu gördü. Hf Kontrol bölmesinden aşağı merdiveni sarkıtıp kapıyı açtı ve dışarı çıkıp yarığın kenarına kadar yürüdü. Görüntü korkunçtu. Yarığın yan taraflarında buzlar beyazdan yeşile dönüşmüştü. İki yanı arasındaki açıklık neredeyse yedi metre kadardı. Pitt arkasından gelen Giordino'nun ayaklarının çatırtısını duyunca arkasına döndü. Giordino sordu. "Şimdi ne olacak? Bu şey belki sonsuza dek devam eder."</p>

  <p>"Frank Cash tekerleklerin bir yarığı geçebileceklerine değinmişti. Baha'nın bize verdiği kullanma kılavuzuna bir göz atalım." Baba'nın onlara anlattığı gibi, Kar Arabası'nın tasarımcısı Thomas Poulter, şu buz yarıkları sorununa müthiş bir çözüm bulmuştu. Arabanın alt kısmı bir kayak gibi dümdüzdü ve iki uçta tekerleklerden altışar metre açıkta birer destek vardı. Pitt kullanım kılavuzunda yer alan talimata uyarak ön tekerlekleri gövdeyle aynı hizaya gelinceye kadar yukarı kaldıran kolu çekti. Sonra arabayı yavaş yavaş hareket ettirdi. Ön tekerlekler yarığı geçince ön tekerlekleri indirip bu kez de arka tekerlekleri yukarı kaldırdı. Arka tekerlekleri de aşağı indirince tekrar yola koyuldular.</p>

  <p>Giordino hayran hayran, "Doğrusu bunun parlak bir buluş olduğunu söyleyebilirim," dedi.</p>

  <p>Pitt vites değiştirdi ve Kar Arabası'nı tekrar sıradağlara doğru çevirdi. "Bu adamın bir konuda bu kadar ileri görüşlü olup da vitesleri ve tekerlekleri ihmal etmesi şaşılacak şey." -</p>

  <p>"Hiç kimse kusursuz değildir. Tabii benim dışımda."</p>

  <p>Pitt bu görüşü istemeyerek kabullendi. "Elbette."</p>

  <p>Giordino kullanım kılavuzunu makine bölümüne götürdü ama önce aygıt tablosu üzerindeki ısı göstergesine Pitt'in dikkatini çekti.</p>

  <p>"Motorlar normalden daha fazla ısınıyor. Bence onlara göz kulak olmalısın."</p>

  <p>Pitt sordu. "Dışarda ısı sıfırın altında yirmi dereceyken motorlar nasıl ısınabilir?"</p>

  <p>"Motorların radyatörleri açıkta olmadığı için. Radyatörler, bölmenin içinde, motorların hemen önünde. Bulundukları yerde fazla ısınıyor olabilirler."</p>

  <p>Pitt onların madencilik tesislerine gelişlerini gecenin karanlığının gizleyeceğini ummuştu ama Antarktika'da yılın bu zamanında güneş batar batmaz, şafak söküyordu. Aslında Pitt tesislere fark edilmeden giremeyeceklerini düşünerek kendini aldatmamıştı. Özellikle de bu itfaiye arabasına benzeyen kıpkırmızı dev taşıt ile görülmemek imkânsızdı. Bundan sonraki bir buçuk saat içinde bir şeyler düşünmesi gerektiğini biliyordu. Yakında hem de çok yakında, dağların eteğindeki maden tesisleri ufukta belirecekti. Pitt biraz ümitlenir gibi oldu ve hemen arkasından sanki görünmeyen bir güç ona karşı harekete geçti. Hava birden ağırlaştı ve birdenbire kıtanın iç kısımlarından çok şiddetli bir rüzgâr esmeye başladı, sanki bir gel-git dalgasına tutulmuş gibiydiler. Bir dakika önce Pitt, altmış mil uzağı görebiliyordu; bir dakika sonra ise sanki sürekli hareket halinde olan bir su kitlesinin arkasından çevreye bakıyormuş gibi oldu. Göz açıp kapayıncaya kadar gökyüzü kaybolmuş, güneş tamamen yok olmuştu ve rüzgâr öfkeli bir canavar gibi buzulu dövüyordu. Dünya dönenip duran saf bir beyazlıktan ibaret olmuştu. Pitt gaz pedalına bastı, direksiyonu sımsıkı tutup hiç hareket ettirmedi ve arabayı düz bir çizgi üzerinde yürütmeye çalıştı. Onların acelesi vardı ve Tabiat Ana'nın hiçbir öfke gösterisi, onları yavaşlatamayacaktı.</p>

  <p>Kutuplarda, gökyüzünün beyazı ile buzların beyazı birbirine karıştığı zaman bir insan daireler çizerek hareket eder. Bunun nedeni sağ elini kullanması ve o yöne gitmeye niyetlenmesi değil, sadece insanların bir bacağının diğerinden bir milimetre kısa olmasıdır. Aynı durum, Kar Arabası için de geçerliydi. Lastiklerin hiçbiri diğer tekerleklerle simetri oluşturmuyordu. Eğer direksiyon, araba düz giderken belli bir noktaya kilitlenirse, zamanla yay şeklinde dönmeye başlayacaklardı.</p>

  <p>Hiçbir cisim görünmüyordu. Sanki artık dünya yok olmuştu. Kasırgadan farkı olmayan fırtına, her şeyin rengini almış götürmüştü. Buz fırtınası öylesine şiddetlenmişti ki, havada uçuşan buz parçacıkları, arabanın camlarına minik çiviler gibi çarpıyordu. Buz parçacıklarının camlara çarpmaları giderek yükselen bir şıkırtı yaratıyordu. Pitt bu saldırının savaş öncesinden kalma eski koruyucu cama zarar verip vermeyeceğini düşünmeye başladığını fark etti. Kar Arabası, beyaz girdabın içinde fark edilmeyen bir engelin üzerinden geçerken, Pitt de öne eğildi. İkinci bir tümseği aşmak için hazırlık yaptı ama başka bir tümseğe rastlamadılar. Buz alan dümdüzdü.</p>

  <p>Giordino makine bölümünden, "Göstergeleri gözden geçir. Motor hâlâ çok sıcak. Burada hava akımı da yok. Radyatörden gelen buhar boruları basınç altında," diye bağırınca, Pitt de, "Yağmur yağmıyor, bardaktan boşanıyor," sözünü hatırladı.</p>

  <p>Pitt alet tablosunda ısı göstergesine baktı. Dikkatini şu koskocaman taşıtı hareket ettirmeye öylesine vermişti ki, göstergelere bakmayı akıl edememişti. Yağ basıncı biraz düşüktü, fakat su sıcaklığı nerdeyse kırmızı işaretli tehlike bölgesine ulaşmak üzereydi. Bir yumurtayı kaynatmak için gerekli zamandan çok daha kısa bir sürede radyatörlerdeki su kaynayıp motordan dışarı fışkırtacaktı. Bundan sonra motorların, pistonları yanmadan ve silindirlerin içinde donmadan daha ne kadar çalışacağını kestirmeye olanak yoktu. Daha şimdiden motorlardan garip sesler geldiğini duyuluyordu. Pitt bağırdı. "Soğuk hava kıyafetini giy. Hazır olunca, dış kapıyı aç. Soğuk hava içeri akın edince, motorlar da soğur."</p>

  <p>Giordino geri geldi. "Ve de bizler aynı zamanda donup kalalım."</p>

  <p>"Motorlar tekrar normal ısıda çalışmaya başlayıncaya dek biz sıkıntı çekmek zorundayız."</p>

  <p>İki erkek de başlıklı soğuk hava kıyafetlerini giydiler. Pitt o kalın giysiler içinde, arabayı fırtınada sağa sola sapmadan yoluna devam ettirmekte güçlük çekiyordu. Giyinme işi tamamlanıp soğuğa karşı önlemlerini alınca, Giordino kapıyı açtı. Kontrol bölmesine birden korkunç bir uğultuyla soğuk hava doldu, rüzgâr kapıyı kamçılarken inildeyip çığlıklar atıyordu. Pitt direksiyonun üzerine abandı ve yarı kapalı gözlerle çevresine bakındı, o sırada soğuk hava, motorların sesini bastıran kulakları sağır edici bir çığlıkla kontrol bölmesine doldu.</p>

  <p>Pitt'in bölmedeki ısının otuz saniye içinde otuz beş derece birden azalmasının yaratacağı şoku tahmin etmesi olanaksızdı. Bir insan, aşırı soğuktan korunmasını sağlayacak şekilde giyinmişse, sıfırın altında kırk derece soğuğa yirmi otuz dakika, hiçbir zarar görmeden dayanabilir. Fakat rüzgârın getirdiği soğuk, ısıyı yirmi derece daha azaltırsa, birkaç dakika içinde ölüme neden olabilir. Pitt'in soğuk hava kıyafeti onu soğuk havadan koruyordu, fakat fırtınanın getirdiği soğuk, vücut ısısını yok etmişti.</p>

  <p>Makine bölmesinde Giordino iki motorun arasına oturmuş, egzozlardan ve radyatör pervanelerinden yayılan sıcaklıktan yararlanmaya çalışıyordu. Motorların ısısı düşünceye kadar Pitt'in bu soğuğa nasıl dayanacağını doğrusu çok merak ediyordu. Artık onunla haberleşemiyorlardı. Çığlıklar atan rüzgâr, sesle iletişimi imkânsızlaştırmıştı.</p>

  <p>Bundan sonraki birkaç dakika Pitt'in geçirdiği en uzun zaman oldu. Soğuğun bu derecesini hiç yaşamamıştı. Sanki rüzgâr içine girmişti ve vücudunda dolaşırken her yanını kesiyordu. Motor ısısını saptayan göstergeye baktı ve ısının insanı çileden çıkaracak derecede yavaş düştüğünü gördü. Buz kristalleri cama hiç sonu gelmeyen bir böcek sürüsü gibi saldırıyordu. Fırtınayla birlikte içeriye doluşan tanecikler kontrol bölmesine geçtiler ve çarçabuk Pitt ile alet tablosunu bembeyaz bir örtüyle örttüler. Isıtıcı artık donmuş havayla baş edemiyordu ve ön camın iç kısmı çarçabuk donmuştu, dıştaki silecekler de çok geçmeden kalınlaşan buz örtüsü yüzünden hareketsiz kaldılar. Pitt önünü göremediği için çevresinde fır dönen beyazlığın ortasında taş gibi duruyordu. Sanki binlerce dişi olan bir hayalet tarafından yutuluyordu.</p>

  <p>Pitt dişlerini, takırdamasınlar diye sıkıca kenetledi. Kontrolünün çok dışında olan güçlerle mücadele ederken; milyarlarca insanın kurtarılmasından sorumlu olduğunun bilincine varmak pek hoş değildi ama bu, çığlıklar atan rüzgâr ve iğne gibi batan buza rağmen yoluna devam etmesini sağladı. Pitt'i en fazla korkutan şey, çok geç olmadan göremeyeceği bir buz çatlağına rastlamaktı. Yapılacak en akıllıca şey, Kar Arabası'nı adeta sürünür gibi yavaş yavaş sürmek ve buzu incelesin diye Giordino'yu önden göndermekti. Fakat arkadaşının hayatını tehlikeye atmanın dışında, bu onlara çok değerli zaman kaybettirecekti ve zaman onların hiç sahip olamadıkları bir lükstü. Pitt'in uyuşan sağ ayağı artık gaz pedalında yukarı aşağı hareket edemiyordu, zaten gaz pedalı da donmuş zemine yapışmıştı.</p>

  <p>İki arkadaşın tehlikelerle dolu buz düzlüğündeki yolculuğu dondurucu kâbusa dönüşmüştü.</p>

  <p>Geri dönmenin bir anlamı yoktu. Ya bu görev tamamlanacaktı ya da öleceklerdi. Yani ölmek var dönmek yoktu.</p>

  <p>Buz fırtınasının çığlıklarla dolu öfkesi hiç dineceğe benzemiyordu. Pitt sonunda alet tablosunu örten kalın buz tabakasını temizlemeyi başardı. Isı göstergesindeki ibreler yavaş yavaş kırmızı bölgeden uzaklaşıyorlardı. Fakat eğer Pitt ile Giordino, gidecekleri yere başka bir engel ile karşılaşmadan varmak istiyorlarsa, o ibrelerin yirmi derece daha gerilemeleri gerekiyordu.</p>

  <p>Pitt adeta kör olmuştu. Ondan dokunma duyusu bile esirgenmişti. Elleri ve ayakları hissizleşmişti ve dokunma duyusu yok olmuştu. Vücudu artık onun bir parçası gibi değildi ve emirlerine karşılık vermeyi reddediyordu. Soluk alması da neredeyse imkânsızlaşmıştı. Acı soğuk ciğerlerini dağlıyordu. Kanın yoğunlaşması, içine işleyen soğuk, etlerine işkence yapan o dayanılmaz ağrı, Pitt'in gücünü tüketmişti. Bir insanın bu kadar çabuk donarak ölebileceğini hiç düşünmemişti. Giordino'ya kapıyı kapamasını söylememek için çok büyük çaba harcaması ve iradesine hâkim olması gerekiyordu. Pitt'in yenilgiye karşı duyduğu acı rüzgâr kadar güçlü ve korkunçtu. Pitt daha önce zalim yok edicinin yüzüne bakıp ona tükürmüştü. Soluk alabildiği ve düşünme yeteneğini kaybetmediği sürece, her şeye rağmen bir şansı vardı. Sadece şu rüzgâr kesilebilseydi. Fırtınaların başladıkları gibi birdenbire kesildiklerini biliyordu. Bu fırtına neden dinmiyordu? Pitt kendinden başka kimseye yalvarmıyordu. Benliğini korkunç bir boşluk sarmıştı. Gözlerinin kenarlarında kararma başlamıştı ve o ibreler hâlâ normal ısı seviyesine inmemişlerdi. Pitt öyle olmayacak hayallerle ümide kapılmıyordu. Kendine, Giordino'ya ve şansa inanıyordu. Eğer anlayışlı davranacaksa, Ulu Tanrı da onlara katılabilirdi. Tanrı'ya kollarını açarak kavuşmak istemiyordu. O her zaman meleklerin ya da şeytanların onu zorla sürükleyeceklerini ve sonuna kadar da savaşacağına inanmıştı. Jüri hâlâ toplantı halindeydi ve Pitt'in iyi özelliklerinin kötülerin yanında ağır basıp basmadığına karar vermeye çalışıyordu. İnkâr edilemeyen ve tartışılmayan tek gerçek, Pitt'in bu konuda söyleyebileceği pek bir şey olmadığı ve donup bir buz yığını haline gelmesine birkaç dakikanın kaldığıydı.</p>

  <p>Eğer bu güçlüklerin bir amacı varsa bile Pitt, bunun ne olduğunu kesinlikle bilmiyordu. Her şeyin ötesinde, bir yerde, sıradan bir ölümlü olmaktan çıkıp kendi dışında bir insan olmuştu. Aklı hâlâ başındaydı, hâlâ olasılıkları ve bunların muhtemel sonuçlarını tartabiliyordu. Üzerine çöken o kâbusu kendinden uzaklaştırdı. Acı çekmek ve kehanette bulunmak artık onun için bir anlam taşımıyordu. Kaçınılmaz sonu kabullenmeyi reddetti. Artık ölümle ilgili herhangi bir düşünce onun için anlamsız ve geçersizdi. Pitt neredeyse içindeki o havlu atıp teslim olma içgüdüsüne kendini kaptıracaktı, fakat on dakika daha dayanmaya çalıştı. Giordino ile birlikte bu işin de sonunu getireceklerinden zerre kadar kuşku duymamıştı ve bir an bile paniğe kapılmamıştı. Motorları kurtar, kendini kurtar sonra da dünyayı kurtar. İşte öncelik sırası böyleydi. Gözlük camlarının üzerinde biriken buzları temizledi ve göstergelerdeki ibrelerin hızla normal çalışma derecesine yaklaştıklarını gördü.</p>

  <p>Pitt içinden yirmi saniye daha diye düşündü, sonra yirmi saniye daha. "Sabreden derviş, muradına ermiş" sözü aklına geldi. Daha sonra ise göstergelerin ibreleri normal düzeye gelince büyük bir rahatlama ve coşku sardı benliğini.</p>

  <p>Makine bölümündeki Giordino'ya seslenmeye gerek kalmamıştı. Küçük İtalyan, radyatörlerden birinin üzerine elini koyunca, durumu aşağı yukarı tahmin etmişti. Giordino kapıyı hızla kapadı, böylece rüzgârın ve buzun ürkütücü gücünü uzaklaştırmış oldu, fakat bir an önce içerdeki ısıtıcıyı da en yüksek dereceye getirmeyi ihmal etmedi. Sonra da kontrol bölmesine geçti ve Pitt'i sert bir hareketle direksiyonun başından çekti.</p>

  <p>Giordino, Pitt'in donarak ölmek üzere olduğunu görünce adamakıllı endişelenerek, "Amacımız uğruna yeterince çaba harcadın," diye bağırdı, "Isınabilmen için senin makine bölmesine inmene yardım edeceğim."</p>

  <p>"Kar Arabası..." Pitt donmuş dudaklarını zorlukla oynatarak mırıldandı. "Arabanın yolundan şaşmasına izin verme." "Sen bunu dert etme. Şu mekanik canavarı ben de senin kadar iyi kullanabilirim. "</p>

  <p>Giordino, Pitt'i iki dizel motorun arasına yere yatırdıktan sonra buzhaneye dönen kontrol bölmesine geri geldi ve direksiyon başına geçip birinci vitese taktı. Altmış saniye içinde bu muazzam taşıtı yeniden fırtınanın içinde saatte yirmi dört mil hızla sürmeye başladı. Tekrar düzenli bir şekilde çalışmaya başlayan dizel motorların değişmeyen homurtusu Pitt'in kulaklarına güzel bir müzikten daha hoş geliyordu, çünkü bu yeniden filizlenen umudun bir simgesiydi.</p>

  <p>Pitt'in hayatı boyunca hiçbir şey, motorların verdiği sıcaklığın donmuş vücuduna yayılışı kadar iyi gelmemişti. Çok geçmeden kanı da incelip tekrar damarlarında dolaşmaya başladı ve Giordino direksiyon başındayken yarım saat süreyle sadece dinlenme lüksünü kendine tanıdı. Pitt biraz da karamsarlığa kapılarak meraklanmaya başlamıştı: Acaba özel askeri ekip gelmiş miydi? Onlar da aynı öldürücü kar fırtınasında yollarını kaybedip ölmek üzere miydiler?</p>

  <h3 id="sigil_toc_id_41">39</h3>

  <p>Duman rengine boyanmış yan tarafında küçük bir Amerikan bayrağı resminden başka hiçbir işareti bulunmayan McDonnell Douglas C-17 tipi uçak, Antarktika'yı yorgan gibi örten, inci beyazı bulutlardan oluşan bir okyanusun üzerinde uçuyordu. Hava kuvvetlerinde görevli Yüzbaşı Lyle Stafford donmuş kıta üzerinde uçarken kokpitte son derece rahattı. Aslında o her zaman Yeni Zelanda'da Christchurch ve Antarktika'daki buz istasyonları arasında gidip geliyor, bilim adamlarıyla malzemeleri taşıyordu. Bu yolculuk ise apar topar hazırlanan saldırı ekibini kısa sürede Ross Buzulu'na getirip onları Kader Şirketleri'nin madencilik tesislerine paraşütle indirmek amacıyla düzenlenmişti. Stafford bir pilottan çok halkla ilişkiler uzmanına benziyordu. Kırlaşmış saçları özenle kesilmişti ve her zaman yüzünde bir gülümsemeyle verilen işi kabul ederdi. Üstelik Hava Kuvvetleri'ne ve yardım kurumlarına gönüllü olarak hizmet etmeye her zaman hazırdı. Uçuşlarda çoğu zaman, o eline bir kitap alıp okur, yardımcısı Teğmen Robert Brannon da uçağı kullanırdı. Teğmen Brannon uzun bacaklı bir California'lıydı, kokpitte otururken dizleri çenesine değerdi. Yüzbaşı istemeye istemeye elindeki kitaptan başını kaldırıp yandaki camdan dışarı baktı, sonra da Küresel Durum Ayarlama Sistemi'ni inceledi.</p>

  <p>Yüzbaşı, Craig Dirgo'nun The Einstein Papers isimli kitabını elinden bırakıp, "İşe koyulma zamanı," dedi. Sonra pilotların arkasında bir taburede oturan Binbaşı Tom Cleary'ye dönerek gülümsedi. "Egzersiz yapıp kendinizi oksijene alıştırma zamanı geliyor, binbaşı," dedi.</p>

  <p>Cleary pilotların başlarının üzerinden dışarı baktı ama görebildiği tek şey bulut örtüsü oldu. Binbaşı, Ross Buzulu'nun bir köşesinin uçağın altında bir yerde olduğunu düşünüyordu. "Zamanımız geldi mi?"</p>

  <p>Stafford başıyla alet tablosunu işaret etti. "Bir saat içinde sizin atlama noktanıza ulaşacağız. Adamlarınız hazır ve hevesli mi?"</p>

  <p>"Hazır olmasına belki hazırlar ama onların pek de hevesli olduklarını söyleyemem. Adamlarımın her biri şu veya bu zamanda on bir bin metre yükseklikte, bir jet uçağından paraşütle atlamıştır, fakat bu işi uçak saatte dört yüz mil hızla giderken yapmadıkları da kesin. Bizler, paraşütle atlayacağımız zaman uçağın yavaşlamasına ve biraz da alçalmasına alışkınız."</p>

  <p>Stafford anlayışlı bir tavırla, "Üzgünüm, maalesef sizi daha yavaş, daha alçağa ve daha yakına götüremeyeceğim," dedi. "İşin püf noktası sizin ve adamlarınızın paraşütleriniz havada fark edilmeden buz zemine inebilmeniz. Bana verilen emirlere göre, normal uçuş planımı değiştirmem olanaksız. Hiçbir koşulda McMurdo Boğazı'na yaklaşmamalıyım. Ama sizin mümkün olduğunca yakın bir yere inmenizi sağlayacağım. Bu durumda sizler de tel örgülerin hemen biraz ilersindeki hedefinize ulaşabilmek için on mil katetmek zorunda kalacaksınız."</p>

  <p>Brannon da, "Rüzgâr denizden karaya doğru esiyor," dedi. "Bu da sizin lehinize."</p>

  <p>Cleary ağır ağır, "Bulutların gökyüzünü kaplamış olması da işe yarar," diye ekledi. "Ve eğer bu insanlar, çalışan bir radar sistemine sahip iseler, radar operatörlerinin bizi fark edebilmeleri için dörder gözlerinin olması gerekir."</p>

  <p>Stafford küçük bir manevra yaptıktan sonra, "Sizlere gıpta etmiyorum, binbaşı," dedi. "Güzel ve sıcak bir uçaktan eksi 40 derece soğukta bir buz deryasına ineceksiniz."</p>

  <p>Cleary gülümsedi. "Hiç değilse bana şu alışılmış yaşlı yorgun pilotun söylediği varsayılan 'mükemmel bir uçaktan atlamak' sözünü tekrarlamadınız. Bunun için size müteşekkirim." Profesyoneller arasında çok yaygın olan bu şakaya hepsi güldü. Onlarca yıl, paraşütçülere genellikle pilotlar hep şu soruyu sormuşlardı: "Mükemmel bir uçaktan niçin atlıyorsunuz?" Cleary'nin bu soruya genellikle verdiği klişeleşmiş cevap şöyleydi: "Gerçekten mükemmel bir uçak var olunca, ben de atamaktan vazgeçeceğim."</p>

  <p>Cleary sözlerini sürdürdü. "Soğuğa gelince, bizim elektrikle ısıtılmış ter-mal giysilerimiz daha soğuk bir yere inerken buz parçalarına dönüşmemizi önler."</p>

  <p>Brannon, "Bulutlar da karadan ancak üç yüz metre yükseklikte pusulalarınız ve GPS aletleriniz çalışana kadar, kör iniş yapmak zorunda kalacaksınız," diye belirtti.</p>

  <p>"Adamlarımız bu koşullar için gayet iyi eğitildiler. Çok yüksekten başarıyla atlamanın sırrı, rüzgâra uygun bir şekilde ve herkesin aynı yükseklikte atlamasını sağlamaktır."</p>

  <p>"Sizleri uygun bir yerde bırakacağız ama bu bir piknik olmayacak." Cleary ciddi bir tavırla, "Hayır," dedi. "Uçaktan atladıktan bir dakika sonra keşke alev alev yanan bir cehenneme atlasaydık diye düşüneceğimizden eminim."</p>

  <p>Stafford tekrar alet tablosunu inceledi. "Siz ve adamlarınız ön soluk alma egzersizini tamamladıktan sonra, ben kabinin basıncını azaltacağım. Bunun hemen arkasından da sizlere ve kendi adamlarıma yirmi ve on dakika uyarılarını yapacağım. Atlama noktasından altı dakika uzakta olduğumuz zaman da sizlere durumu bildireceğim. Atlamaya iki dakika kala rampayı indireceğim." "Anlaşıldı."</p>

  <p>Stafford sözlerine devam etti. "Atlamaya bir dakika kala alarm zilini bir kez çalacağım ve yeşil ışığı yakacağım. Uçuş hızımız yüzünden sizler çarçabuk grup halinde atlamak zorundasınız."</p>

  <p>"Zaten bizim de niyetimiz bu."</p>

  <p>Stafford pilot koltuğunda arkasına dönüp binbaşıyla tokalaştı. "Sizlere iyi şanslar."</p>

  <p>Cleary hafifçe gülümsedi. "Uçuş için teşekkürler." Stafford içtenlikle, "Bizim için zevkti," dedi. "Fakat umarım, aynı şeyi yakın bir gelecekte tekrarlayabiliriz." "Ben de aynı kanıdayım."</p>

  <p>Cleary ayağa kalkıp toparlandı, kokpitten çıktı ve uçağın bir mağaraya benzeyen kargo bölümüne geçti. İçerde oturan altmış beş adam, ciddi görünüşlü bir grup oluşturuyordu. Hepsi de son derece sakindi, birazdan yaşayacakları sonu bilinmeyen serüveni düşünüyor olmalıydılar. Hepsi de gençti-Yaşları yirmi ile yirmi dört arasında değişiyordu. Gülüşmeler, saçma sapan konuşmalar, sızlanmalar ve şikâyetler yoktu. Her biri durmadan silahlarını ve malzemelerini tekrar tekrar kontrol ediyordu. Bu gençler, Güney Amerika'nın dört bir yanında uyuşturucu operasyonları yapmak amacıyla Antarktika'ya çok yakın noktalardaki özel birimlerden apar topar seçilmişlerdi. Donanmanın SE-AL'inden bir ekip, ordunun birinci sınıf Delta Gücü'nün üyeleri ve bir Deniz Piyade Birliği'nden bir ekip... O güne kadar gerçekleştirilenlere hiç benzemeyen bir görev için bir araya gelmiş gizli savaşçılar topluluğu.</p>

  <p>Beyaz Saray Pentagon'a hareket emri verdiğinde onların yetersiz olan tek malzemeleri zamandı. Daha kalabalık bir Özel Birlik ekibi Amerika Birleşik Devletleri'nden yola çıkmıştı, fakat onların üç saatten önce Okuma Körfezi'ne varmaları imkânsızdı, bu da çok geçti ve bir felakete yol açabilirdi. Amiral Sandecker'in uyarılarını başkanın başyardımcıları ve genelkurmay başkanı da pek umursamamıştı. Önceleri, hiç kimse bu şaşırtıcı öyküye inanmaya cesaret edemedi. Ancak Loren Smith ve bazı bilim adamları hemen harekete geçilmesi için ağırlıklarını koyunca, başkan, Pentagon'a hızla yaklaşan felaketi önlemeleri için bir Özel Birlik gönderilmesi için emir vermeye ikna edildi.</p>

  <p>Füzelerle saldırma fikrinden çarçabuk vazgeçildi, çünkü eldeki istihbarat bunun için yeterli değildi. Dahası Beyaz Saray da Pentagon da suçsuz bir tesisi ve yüzlerce çalışanını ortadan kaldırdıkları için dünyayı karşılarına alacaklarından emindiler. Üstelik yeryüzünün imha edilmesi için emir verilecek merkezin tam yeri de belli değildi. Onların bildikleri kadarıyla, merkez tesislerden millerce uzakta yeraltında bir buz dehlizinde de olabilirdi. Genelkurmay insanlı bir saldırının başarı şansı olduğuna ve yanıldıkları takdirde uluslararası bir tepkiyle karşılaşmayacaklarına karar verdi. Adamlar ağır torbalarıyla paraşütlerini sırtlamışlar, atlamayla ilgili son incelemelerini yapıyorlardı. Torbalar sağ kalmaları için gerekli malzemelerle ve de yeni, keskin nişancı dürbünü bulunan Spartan Q- 99 modeli beş kilo ağırlığındaki öldürücü silahın cephanesi ve en küçük bir temasla patlayan füzelerle doluydu. Yedek şarjörler, mermiler ve şarapnel mermileri yaklaşık on kilo ağırlığındaydı ve adamların bellerine bağlanmış bel çantalarında duruyordu. Beldeki çantanın kapağında bir rota belirleme tablosu vardı, bir Silva denizci pusulayla bir dijital yükseklik ölçer de bu malzemelere dahildi ve de paraşütle atlayanlar aşağı süzülürken bu aletleri rahatça görebileceklerdi.</p>

  <p>Ordunun Delta Birliği Yüzbaşı Dan Sharpsburg'un kumandasındaydı. Teğmen Warren Garnet da Deniz Piyadesi Recok ekibini yönetiyordu. St. Paul Adası'nda NUMA'ya yardımcı olan Teğmen Miles Jacobs'un kumandasındaki SEAL ekibi de saldırı birliğine dahildi. Bu toplama grubun başında ise deneyimli Özel Birlik üyesi Cleary vardı. Cleary izinli olarak eşiyle birlikte Güney Afrika'da Kruger Avcılık Parkı'nda keyfince eğlenirken bir dakika içinde şu saldırı birliğini yönetmekle görevlendirilmişti. Amerikan askerlik tarihinde farklı özel birliklerin bir ekip halinde savaşmaları herhalde ilk kez görülüyordu.</p>

  <p>Bu özel görev için her adam MT-12 ya da Zulu adını verdikleri yeni bir paraşüt sistemiyle donatılmıştı. Sistem, yerçekimine dörtte bir oranında karşı koyabilen bir güce sahipti. Paraşüt yatay olarak da hareket edebiliyordu. Bu, üç takımın elemanlarının da hoşuna giden bir avantajdı.</p>

  <p>Cleary İki sıra halinde duran adamlara göz gezdirdi. En yakında duran subay Dan Sharpsburg başını dikleştirip gülümsedi. Bu kızıl saçlı cin gibi akıllı ve esprili subay, aynı zamanda eski bir dosttu. Şu intihar atlayışını gerçekleştirmek için sabırsızlanan çok az sayıdaki subaylardan biriydi. Dan yıllardır uçakların peşindeydi, Arizona, Yuma'daki Amerikan ordusunun çok itibarlı Özel Birlikler Askeri Serbest Paraşüt Okulu'nda öğretmenlik yapıyordu. Dan bir görevle ya da eğitim nedeniyle paraşütle atlamak zorunda olmadığı zamanlar da sırf eğlenmek için sivillerle atlamaya bayılırdı. Cleary, Jacobs ile Garnet'in dosyalarını incelemeye pek vakit bulamamıştı. Fakat onların da donanmanın ve Deniz Piyadeleri'nin özel birlik görevlerine atanan en iyi subayları olduklarını biliyordu. Gerçi Cleary kara kuvvetlerinin eski bir mensubuydu ama SEAL ve Deniz Piyadesi Özel ekiplerinin dünyadaki en iyi savaşçılar arasında olduklarının bilincindeydi.</p>

  <p>Cleary tek tek yüzlere bakarken, sağ salim atlayıp hedefe ulaşsalar bile ondan sonra Wolfun güvenlik güçleriyle savaşmak zorundaydılar. Ona, bu adamların iyi yetiştirilmiş ve iyi silahlandırılmış küçük bir paralı asker ordusu oluşturdukları anlatılmıştı ve çoğu da uçaktaki adamlarla aynı birliklerde bulunmuştu. Cleary, 'Hayır,' diye sonuca vardı. Bu bir piknik olmayacaktı.</p>

  <p>Sharpsburg gergin bir hava içinde sordu. "Daha ne kadar var?" Cleary sıranın önünden geçerken, "Bir saatten az kaldı," dedi. Jacobs ile Garnet'i hazır olmaları için uyardı. Sonra savaşçıların arasında durup onlara son talimatları verdi. Adamların her birinin termal elbiselerinin cebinde uydudan çekilmiş birer fotoğraf vardı, aşağı indikleri zaman bu fotoğrafı inceleyeceklerdi. Onların inecekleri hedef bölge madencilik tesislerinin hemen ötesindeki büyük buzla kaplı alandı. Madencilik tesislerinin engebeli arazisi, adamlara atlayıştan sonra tekrar bir araya toplanırlarken bir ölçüde korunma imkânı sağlayacaktı.</p>

  <p>Planın bundan sonraki bölümünde, kıyamet gününün yönetildiğini ümit ettikleri madencilik tesislerinin ana mühendislik merkezine saldırı düzenlemekti. Uzman askerler doğrudan binalara girmek yerine dışardan saldırıya geçmenin daha az insan kaybına neden olacağını tahmin etmişlerdi.</p>

  <p>Her birlik karaya ayak basıp saldırı için bir araya gelince tam bir beraberlik sağlanacaktı. İniş sırasında yaralanan her kim olursa olsun, soğuğa terk edilecek, ancak her iş tamamlandıktan yani tesisler ele geçirildikten ve buzulu karadan ayırmak amacıyla kurulmuş sistemler yok edildikten sonra onunla ilgilenilecekti. Cleary adamların her birinin kendisinden ne beklendiğini bildiğinden emin olunca, kargo bölümünün arka tarafına geçti ve kendi paraşütüyle malzeme torbasını aldı. Daha sonra Sharpsburg'un adamlarından biri öncelikli olarak uzun iniş için gerekli oksijen donatımını gözden geçirdi.</p>

  <p>Nihayet Cleary kargodaki kapalı rampaya arkasını vererek durdu ve adamların dikkatlerini çekmek için ellerini havaya kaldırdı. Bu aşamadan itibaren, saldırı ekibinin tümü birbirleriyle ancak el ve kol hareketleriyle haberleşebilecekti ki, bu da operasyonlarda her zaman uygulanan alışılmış bir yöntemdi. Atlayış gerçekleşinceye kadar sesli haberleşme sadece kokpitte, Cleary, Sharpsburg, Jacobs, Garnet ve Stafford arasında gerçekleşebilecekti. Adamlar, uçaktan çıkınca da her adam güvenli frekanslar üzerinden Motorola telsiz ile haberleşebilecekti. "Pilot ben atlama lideriyim."</p>

  <p>Stafford'un sesi duyuldu. "Sizi duyuyorum binbaşı. Her şey tamam mı?"</p>

  <p>"Atlama liderinin denetimi tamamlandı. Oksijenle soluk alma sistemi çalışıyor."</p>

  <p>Cleary boş koltuklardan birine oturup adamları inceledi. Şu ana kadar her şey iyi gidiyordu. Hatta Cleary fazla iyi gittiğini düşündü. Adamların hepsinin dipdiri ve hevesli olduklarını görmek onu sevindirmişti.</p>

  <p>Adamlar sıfırın altındaki soğuktan iyice korunabilmek için kurşuni Gentex uçuş başlıklarının altına kukuletalar geçirmişlerdi. Başlıklara Adidas Galeforce sarı lensli gözlükler iliştirilmişti, bunlar sis ve kapalı havalar için yararlıydı. Ayrıca adamların gözlerini, Cleary ve oksijen teknisyeni rahatça görebilecek ve havasız kalma belirtileri hemen fark edilecekti. Termal elbiselerdeki ısıtma bi­rimleri çalıştırılmıştı ve her adam yanındaki arkadaşının tüm teçhizatının yerli yerinde ve çalışır durumda olup olmadığını kontrol etti.</p>

  <p>Telsizlerinde çalışır durumda oldukları kanıtlandıktan sonra Cleary ayağa kalktı ve kapalı rampaya yaklaştı. Saldırı ekibine tekrar baktığı zaman adamların hepsinin tüm dikkatlerini ona verdiklerini gördü. Cleary solunda en yakınında duran adama başparmağını yukarı kaldırarak işaret verdi.</p>

  <p>Yüzbaşı Stafford kokpitte bilgisayarla yönlendirilen rotasını ve programlanmış olan hedefi bir daha dikkatle gözden geçirdikten sonra, aklını ve kalbini adamların sağ kalmalarını sağlayacak noktaya iniş yapabilmelerine verdi. Pilotun öncelikli sorunu, adamları on saniye önce ya da beş saniye geç gönderip de donmuş araziye gelişi güzel inmelerini önlemekti. Yüzbaşı otomatik pilotu devreden çıkardı ve görüş sahası ile zamanlamayı ayarlarken dikkati dağılmasın diye kontrolü Brannon'a bıraktı. Stafford kokpitteki mikrofonu açtı ve oksijen maskesinin altından Brannon'a hitap etti. "Bir derece kayarsan, bunun bedelini onlar öderler." Brannon kendinden emin bir sesle, "Ben adamları hedefin üzerine koyacağım ama sen onları tam hedefe yerleştirmelisin," diye uyardı. "Uçak kumandanının yön saptama yeteneğine güvenmiyor musun? Çok ayıp."</p>

  <p>"Binlerce kez özür dilerim, yüzbaşım."</p>

  <p>"Haah, bu daha iyi." Stafford kargo bölümünün mikrofonunu açtı. "Binbaşı Cleary, hazır mısınız?" Cleary kısaca, "Roger (Tamam)," dedi. "Mürettebat, siz hazır mısınız?"</p>

  <p>Yük bağlama halkalarına kenetlenmiş ve yanlarında seyyar oksijen sistemleri bulunan adamlar rampadan biraz geride iki sıra halinde duruyorlardı.</p>

  <p>"Çavuş Hendricks hazır, yüzbaşım." "Onbaşı Joquin hazır, yüzbaşım."</p>

  <p>Stafford haber verdi. 'Yirmi dakika uyarısı. Bu aşamada kabinin basıncı azaltılıyor."</p>

  <p>Hendricks ile Joquin ihtiyatlı adımlarla rampaya yaklaştılar, paraşütlerini uçağa bağlayan çengeli dikkatle takip ettiler ve bu arada askerlik mesleklerinin en alışılmamış görevlerinden birini yerine getirmeye hazırlandılar.</p>

  <p>Kabinin basıncı azaltılırken, adamlar ısının da düştüğünü fark edebiliyorlardı, hem de elektrikle ısıtılan koruyucu termal atlama kıyafetlerinin içinde... Argo bölümünün ısısı yavaş yavaş, dışardaki ısıyla eşitlenirken havanın tısladığı duyuldu.</p>

  <p>Zaman çok çabuk geçti. Ve sonunda hoparlörden Stafford'un sesi duyuldu.</p>

  <p>"Binbaşı, on dakika uyarısı."</p>

  <p>“Tamam." Bir sessizlik oldu. Cleary alaycı bir tonla, "Buraya biraz daha sıcaklık verdirebilir misin?" Stafford karşılık verdi. "Siz ayrıldıktan sonra kokteyller için buza ihtiyacımız olacağını sana söylememiş miydim?" Cleary bundan sonraki iki dakikayı madencilik tesislerine sızma planını içinden tekrarlayarak geçirdi. Fark edilme tehlikesini en aza indirmek için yüksekten atlama ve paraşütleri geç açma yöntemini uygulayacaklardı. Plana göre, adamlar sekiz bin metreye kadar paraşüt açmadan ineceklerdi, sonra paraşütleri açacaklar, havada bir araya gelip inecekleri hedef bölgesine süzüleceklerdi.</p>

  <p>Sharpsburg'un Delta Gücü önce atlayacaktı, onları Jacob ve SEAL ekibi izleyecekti ve sonra da Garnet'in Deniz Piyade ekibine sıra gelecekti. Cleary adamlarını görebilsin ve gerektiğinde durum düzeltme komutlarını verebilsin diye uçaktan atlayacak son kişi olacaktı. Sharpsburg Anaç Tavuk olacaktı. Bu atlama ekibinin liderine verilen isimdi. Onu sıraya dizilmiş Ördekler izleyecekti. Sharsburg nereye giderse Ördekler onu takip edeceklerdi. Stafford'un, "Atlamaya iki dakika kaldı," demesi Cleary'nin düşüncelerini yarıda kesti.</p>

  <p>Stafford gözlerini bulutların arasından karayı insanı şaşırtacak derecede •nce ayrıntılarıyla gözler önüne seren yeni kurulmuş foto sistemine bağlı monitörden ayırmıyordu. Brannon büyük uçağı sanki küçük bir çocukmuş gibi özenle yönetiyordu. Rotayı hiç şaşmıyordu ve daire içine alınmış atlama yerime yaklaşıyordu. Stafford birden bağırdı. "Emirlere lanet olsun. Brannon." "Efendim?"</p>

  <p>"Bir dakika uyarısında, uçağın hızını saatte 135 mile indir, bu adamların sağ kalmaları için elimden geleni yapacağım. Çavuş Hendricks, son adamın da atladığını bildirince, motorları saatte iki yüz mile çıkarırsın."</p>

  <p>"Wolf'ların yer radarı bizim hız azaltmamızı saptamaz mı?"</p>

  <p>"McMurdo istasyonunu açık bir frekanstan ara. Sonra da onlara motorlar-da bir arıza olduğunu, hızımızı azaltacağımızı ve oraya varışımızın gecikebileceğini bildir."</p>

  <p>Brannon, "Hiç de kötü bir numara sayılmaz," dedi. "Eğer adamlar yerden bizi izliyorlarsa, bu masalı yutmamaları için bir sebep yok." Brannon telsizi açtı ve onu her kim dinliyorsa, kararlaştırılan uydurma haberi açıkladı. Sonra da bilgisayar monitöründe, atlama noktasına yaklaşıldığım belirten ışıklı sayıları işaret etti. "İki dakikaya geliyoruz."</p>

  <p>Stafford başını salladı. 'Yavaş yavaş hızımızı azaltmaya başla. Atlamaya bir dakika kala, ben zili çalar çalmaz hızımız saatte 135 mil olsun."</p>

  <p>Brannon piyano çalan biri gibi parmaklarını oynatıp gülümsedi. "Motorları tıpkı bir konçerto çalar gibi yöneteceğim."</p>

  <p>Stafford mikrofonun düğmesine basıp kargo bölümüne hitap etti. "İki dakika var, binbaşı. Çavuş Hendricks, rampayı açmaya başla." Hendricks'in sesi duyuldu. "Rampa açılıyor."</p>

  <p>Stafford, Brannon'a döndü. "Kontrolü ben alıyorum. Motorlarla sen ilgilen ki, ben de kafamı atlamanın zamanlamasına yoğunlaştırayım." Cleary açıklaması tamamlandıktan sonra ayağa kalktı ve rampanın iskele tarafına geçti. Adamlarını, atlama anını, uyarı ışıklarını ve rampayı rahatça görebileceği bir yerde durdu. Sağ kolunu kaldırıp yay şeklinde tuttu, avucu koluyla dik açı teşkil edecek şekilde dışa dönüktü. Bu, ayağa kalkma emriydi.</p>

  <p>Adamlar yerlerinden kalktılar ve tekrar bağlantılarını ve teçhizatlarını kontrol ettiler, paraşüt çantasının alt kısmına asılı malzeme torbalarına baktılar. 0 muazzam rampa, yavaş yavaş açılırken kargo bölümüne buz gibi dondurucu hava doldu. Bundan sonraki saniyeler geçmek bilmedi.</p>

  <p>Adamlar ciddi bir kararlılık içinde çelik atlama bağlantılarını rampa tamamen açıldığında içeri dolacak rüzgârdan korunmak için giydikleri eldivenlerle sıkı sıkı tuttular. Gerçi birbirlerine güven verici bakışlarla bakıyorlardı, ama sanki çevrelerindeki arkadaşlarını da hiç görmüyor gibiydiler. Rampa açıldığında ve tahmin edilemeyecek derecede soğuk olan hava boşluğuna daldıklarında nelerle karşılaşacaklarını anlatmak için kelimeler yetersiz kalırdı.</p>

  <p>Kokpitte, Stafford, Brannon'a döndü. "Şimdi kontrolü ben alıyorum, böylece kafamı zamanlamaya yoğunlaştırabilirim. Motorlar senin." Brannon iki elini birden havaya kaldırdı. "Bu kız tamamen senin, kaptan."</p>

  <p>Stafford sanki acı çekiyormuş gibi, "Kaptan, kaptan," diye tekrarladı. "Bana birazcık olsun saygı gösteremez misin?" Stafford daha sonra diktafonun düğmesini çevirdi. "Bir dakika uyarısı, binbaşı." Cleary bir karşılık vermedi. Bunu yapmak zorunda değildi. Alarm zili bir kez çaldı. Cleary bundan sonraki işareti verdi. Yani sağ kolunu omuz hizasında yana uzatıp avucunu yukarı kaldırdı sonra eli başındaki Gentex miğfere değinceye kadar dirseğini kıvırdı, böylece adamlarına arkaya geçmelerini emretmiş oluyordu. Öndeki adamlar da rampaya bir metre mesafe kalınca durdular. Hendricks, Stafford'a bilgi verdi. "Rampa açılıp kilitlendi, yüzbaşı." Çavuşun sesi Cleary'yi şaşırttı. O anda, haberleşme kablosunu mikrofondan çıkarmamış olduğunu fark etti.</p>

  <p>Cleary adamlara atlamaya on beş saniye kaldığını belirten el ve kol işaretlerini verdi. Gözleri kırmızı uyarı ışığına dikilmişti. Altmış beş kişilik ekip birbirine iyice yaklaşıp dar bir alana sığmıştı ve Sharpsburg da rampanın kenarından sadece birkaç santim gerideydi. Kırmızı uyarı ışığı sönüp de yeşil atlama ışığı yanarken Cleary açık rampayı işaret etti.</p>

  <p>Teğmen Sharpsburg kendini uçaktan bulutlarla kaplı boşluğa attı. Kolları ve bacakları iki yana açılmış bir halde, sanki bir yayla fırlatılmış gibi çarçabuk gözden kayboldu. Teğmenin ekibi de bulutların arasına karışırken kumandanlarından sadece birkaç metre gerideydiler. Onları Jacobs ile SEAL ekibi izledi. Sonra sıra Garnet ile Deniz Piyadeleri'ne geldi. Ekipteki son Deniz Piyadesi rampanın kenarına gelip atladıktan sonra Cleary de kendini boşluğa attı ve gözden kayboldu.</p>

  <p>Hendricks ile Joquin uzunca bir süre orada durup boşluğa baktılar, az önce gördüklerine inanamıyorlardı. Hendricks afallamış bir halde, oksijen maskesinin altından mikrofona, "Kaptan, gittiler," dedi. Brannon hiç vakit kaybetmeden hız göstergesi iki yüz mile çıkıncaya kadar motorlara güç verdi. Bu hız, C-17'nin normal hızının tam yarısıydı. Kargo kapısı kapanmıştı ve kargo bölümündeki oksijen miktarı normal seviyeye getirilmişti. Stafford'un bundan sonra yapması gereken iş, telsizi güvenli bir frekansa getirip ABD Güney Atlantik Bölge Kumandanlığı karargâhını arayıp atlamanın programlandığı şekilde gerçekleştiğini bildirmekti. Stafford daha sonra Brannon'a döndü. Alçak bir sesle, "Umarım başarılı olurlar," dedi.</p>

  <p>"Eğer başarırlarsa, bunu senin onları normalden iki yüz elli mil daha düşük bir hız yaparken göndermiş olman sağlayacak." Stafford pişmanlık duygusuna kapılmadan, "İnşallah onları kaybetmemişimdir," dedi. "Fakat o insanları öylesine korkunç bir kasırganın ortasına atmak kesin ölüm demektir." Brannon ağır ağır, "Benden bir görüş bekleme," dedi. Stafford otomatik pilotu yeniden devreye sokarken derin derin içini çekti. "Artık bizim sorumluluğumuz kalmadı. Biz onları tam istenen yere indirdik." Stafford sustu, gözleri, görüş sahasını yok eden bulut yığınlarına takılmıştı. "Hepsi sağ salim yere insinler diye dua ediyorum."</p>

  <p>Brannon soran gözlerle ona baktı. "Senin dua eden biri olduğunu bilmiyordum."</p>

  <p>"Sadece çok kötü zamanlarda."</p>

  <p>Brannon iyimser bir hava içinde, "Adamlar aşağıya inecekler," dedi. "Asıl ayakları yere bastıktan sonra kıyamet kopacak."</p>

  <p>Stafford başını salladı. "Ben aşağıya atlayan adamlarla çatışmaya girmeyi göze alamazdım. Bahse girerim ki, bu baskın parkta bir gezinti yapmaktan farksız olacak."</p>

  <p>Stafford ne kadar büyük bir yanılgıya düştüğünün farkında değildi. Kontrol merkezinin yanındaki güvenlik merkezindeki radar operatörü, radar ekranında beliren çizgiyi incelerken telefonu açtı. "Bay Wolf. Bir saniyeniz var mı?"</p>

  <p>Birkaç dakika sonra Hugo Wolf hızlı adımlarla elektronik birimlerle donatılmış küçük karanlık odaya girdi. "Evet, sorun nedir?"</p>

  <p>"Efendim, Amerikan nakliye uçağı birdenbire hızını düşürdü."</p>

  <p>"Evet, bunun farkındayım. Bizim telsiz, onların motorlarda bir arıza olduğuna ilişkin bir mesajını almış."</p>

  <p>"Ne dersiniz, bu bir aldatmaca olabilir mi?" Hugo sordu. "Uçak normal uçuş rotasından saptı mı?"</p>

  <p>Radar operatörü başını iki yana salladı. "Hayır efendim. Uçak bizim sahamızdan on mil açıkta."</p>

  <p>"Ekranda başka hiçbir şey görmüyor musun?"</p>

  <p>"Sadece buz fırtınaları sırasında ve fırtınadan sonra görülen hareketlilik var."</p>

  <p>Hugo bir elini radar operatörünün omzuna koydu. "Uçağın rota değiştirmediğinden emin olmak için onu dikkatle izle ve denizden ya da havadan gelecek düşman saldırılarına karşı tetikte ol."</p>

  <p>"Ya arkamızdan gelirlerse, efendim?"</p>

  <p>"Bir buz fırtınasının ortasında dağları aşmayı ya da buzulu yürüyerek geçmeyi kim göze alabilir, söylesene."</p>

  <p>Operatör omuzlarını silkti. "Hiç kimse. Kesinlikle insan olan hiçbir canlı bunu deneyemez." , Hugo sırıttı. "Çok doğru." Hava Kuvvetleri Generali Jeffry Coburn telefonu yerine bıraktı ve Pentagon'un altında, çok aşağılardaki savaş odasında, uzun masanın öbür ucuna baktı. "Sayın başkan, Binbaşı Cleary ile karma birliği uçaktan ayrılmış."</p>

  <p>Silahlı kuvvetler kumandanları ve yardımcıları, masif duvarları boydan boya dünyanın dörtbir yanındaki ordu üslerini, donanma gemilerini ve hava kuvvetlerine ait hava alanlarını gösteren dev monitörler ve ekranlarla kaplı uzun bir odanın tiyatroyu anımsatan bölümünde oturuyorlardı. Denizlerdeki gemilerin o dakikalardaki durumları ve uçuş halindeki uçaklar sürekli gözleniyordu, özellikle de Amerika Birleşik Devletleri'nden acilen ayrılan Özel Birlikleri taşıyan büyük nakliye taşıtları gözleniyordu.</p>

  <p>En dipteki duvara asılı büyük bir perdede Okuma Körfezi'ndeki Kader Şirketleri'ne ait madencilik tesislerinin telefoto görüntülerinin bir montajı yer alıyordu. Montajdaki fotoğraflar, hemen biraz yukardan değil de tesislerin birkaç metre uzağından geçen bir uçaktan çekilmişti. Ordunun Güney Kutbu'nda yörüngeye girmiş casus uydusu olmadığı için bu yönteme başvurulmuştu. Cleary'nin saldırı ekibiyle tek doğrudan telsiz haberleşmesi de Ross Buzulu'ndaki ABD buz araştırma istasyonlarının kullandıkları Pentagon'a bağlı bir sivil haberleşme uydusuyla sağlanıyordu.</p>

  <p>Bir başka perdede de Beyaz Saray'ın altındaki gizil odada Başkan Dean Cooper Wallace, kabinenin altı üyesi ve başkanın yakın danışmanlarından bir grup masanın çevresinde oturuyordu. CIA ile FBl'ın başkanları ve Ron Little ile Ken Helm, Kader Şirketleri'ne ilişkin bilgisi yüzünden davet edilen Kongre üyesi Loren Smith de savaş odasıyla doğrudan bağlantı kurmuşlardı. Onlar, kod adı Apocalypse Projesi olan çalışma konusunda başkanın danışmanları olarak tanımlanırlarken, Amiral Sandecker de kuvvet komutanlarıyla Pentagon'da bir araya gelmiş, komutanların danışmanlığını üstlenmişti. Başkan sordu. "Geriye sayım ne durumda, general?" Genelkurmay Başkanı General Amos South cevap verdi. "Bir saat kırk iki dakika, efendim. Bilim adamlarımıza göre, gel-git dalgalarının en yüksek seviyeye gelip buzulu denize sürükleyecekleri saat böyle efendim."</p>

  <p>"Bu tahminin doğruluk derecesi nedir?"</p>

  <p>Loren karşılık verdi. "Bu tahminin en yetkili ağızdan onaylandığını söyleyebilirim. Tarifeyi Karl Wolf bizzat açıkladı ve bu ülkenin en tanınmış buzul ve nanoteknoloji uzmanları tarafından da doğrulandı."</p>

  <p>Ron Little, "Amiral Sandecker'in adamları Wolf Örgütü'nü ürküttükten sonra," dedi. "Wolf’ların Valhalla Projesi hakkında enikonu bilgi edinebildik. Elimizdeki bilgiye göre, bu adamlar tehditlerini hayata geçirmeye kararlılar, yani Ross Buzulu karadan ayrılacak ve dünyanın dengesi, kutupların yerlerini değiştirmek girişimiyle bozulacak."</p>

  <p>Loren ekledi. "Tahmin bile edilemeyecek derecede büyük bir felaketi tetikleyecekler. "</p>

  <p>Helm, Little'ı destekledi. "Biz de FBI’ da aynı sonuca vardık. Nanoteknoloji dalında çalışan uzmanlara gerçekleri incelemelerini önerdik ve hepsi de tahminleri doğruladı. Wolf’lar böylesine aklın alamayacağı bir tasarıyı uygulamak için gerekli bilimsel güce ve mühendislik yeteneğine sahipler."</p>

  <p>Başkan, General South'un monitörde beliren yüzüne bakarak, "Ben yine de bir füze gönderip bu çılgınlığı başlamadan sona erdirmekten yanayım," dedi.</p>

  <p>"Bu ancak son çare olarak düşünülebilir, sayın başkan. Kuvvet kumandanları da ben de bunun çok fazla tehlikeli olduğu düşüncesinde birleşiyoruz."</p>

  <p>Deniz Kuvvetleri Kumandanı Amiral Morton Eldridge tartışmaya katıldı. "Radar belirleme sistemine sahip bir uçağımız o bölgeye ulaştı. Uçaktan aldığımız bilgiye göre, Wolf madencilik tesisinde bir uçaktan ya da yakındaki bir denizaltıdan gönderilen bir füzeyi üç dakika öncesinden saptayacak güçte çok üstün bir radar sistemi var. Üç dakikada onları uyarıp kıyamet düğmesine hemen basmalarını sağlayabilir. Tabii bunun buzulu karadan ayırıp ayırmayacağı belli değil. Yine de tehlike büyük, bu kumarı oynamaya değmez."</p>

  <p>K Wallace, "Eğer adamların radar sistemi dediğiniz gibi mükemmel ise, sizin gönderdiğiniz uçağı ve telsiz haberleşmelerini fark edip harekete geçmiş olamazlar mı?" diye sordu.</p>

  <p>Amiral Eldridge cevap vermeden önce, General Coburn ile yüzünde alaycı bir ifadeyle bakıştılar. "Bizim radar sistemimiz çok üst seviyede olduğu için yeni radar uyarı sistemimizin kesinlikle saptanamayacağını çok az kişi biliyor. Biz onların işaretlerini okuyabiliriz ama onlar bizimkileri bulup okuyamazlar." South, "Eğer karadaki birlik, Wolf savunma güçlerini yaramazsa, o zaman son çare olarak Tucson nükleer denizaltımızdan füze yollayacağız."</p>

  <p>Wallace kulaklarına inanamamıştı. "Gemi şimdiden Antarktika'da mı mevzilendi?"</p>

  <p>Eldridge karşılık verdi. "Evet, efendim. Aslında çok iyi bir rastlantı. Gemi buzul bölgesinde devriye görevini sürdürürken, Wolf’ların NUMA'nın Polar Storm adlı gemisine ateş açan U-gemisini başarıyla batırdı. Amiral Sandecker tam zamanında beni uyararak, son gösteriden önce gemiyi Okuma Körfezi'ne göndermemi sağladı."</p>

  <p>"Havada durum nedir?"</p>

  <p>"İki bombardıman uçağı o bölgede ve bir saat on dakika sonra madencilik tesislerinden doksan mil ötede mevzilenecekler," diye Coburn cevap verdi. Wallace, "Demek havadan ve denizden kuşatma yapabiliyoruz," dedi. General South bu sözleri doğruladı. "Çok doğru."</p>

  <p>"Binbaşı Cleary ile birliği saldırıya ne zaman başlayabilir?" South duvarlardan birinde asılı büyük dijital saate baktı. "Rüzgâra ve bulutlanma koşullarına bağlı olarak, onlar birkaç dakika içinde hedefe inmeye başlayacaklar."</p>

  <p>"Saldırının her aşaması hakkında anında bilgi alabilecek miyiz?"</p>

  <p>"Binbaşı Cleary'nin kutuptaki istasyonlarla McMurdo istasyonuna hizmet veren uydu aracılığıyla karadan haberleşme bağlantısı var. Fakat binbaşı ile adamları önümüzdeki bir saat içinde çok meşgul olacakları ve büyük bir olasılıkla düşman ateşi altında kalacakları hesaba katılınca, onların haberleşme alanlarına müdahale etmeyi ya da haberleşmelerini kesmeyi doğru bulmuyoruz." Wallace katı bir tavırla, "O halde bekleyip dinlemekten başka yapabileceğimiz bir şey yok," dedi.</p>

  <p>Wallace'in sözlerini derin bir sessizlik izledi, iki savaş odasından da hiç kimse ona bir karşılık vermedi.</p>

  <p>Uzunca bir süre sonra Wallace mırıldandı. "Tanrım, biz bu belaya nasıl bulaştık?"</p>

  <h3 id="sigil_toc_id_42">40</h3>

  <p>Cleary kalın sis bulutları arasından on bir bin metre yükseklikten, saatte 120 mil hızla aşağıya inerken, kollarını iki yana açtı ve yüzünü, bulut örtüsü her şeyi gizlediği için kara olduğunu tahmin ettiği yöne çevirdi. Çevresini saran dondurucu havayı aklından silmişti. O aklını sadece vücudunun duruşunu düzenlemeye vermişti. İçinden bir gün, Stafford'a uçağı yavaşlattığı için bizzat teşekkür etmeyi geçiriyordu. Bu uygulama saldırı ekibinin hep birlikte uçaktan başarıyla atlayıp, binlerce metre, havada dönüp durmadan düzenli bir şekilde aşağı inmelerini sağlamıştı. Eğer adamlar havada birbirlerinden ayrı düşseler, birlikte savaşmaları olasılığı ortadan kalkacaktı.</p>

  <p>Cleary sol bileğini gözlüklerine iyice yaklaştırdı ve MA2-30 modeli altimetreyi kolayca görebildi. Hızla yükseklik kaybediyordu ve on bin metreyi geçmişti. Bu yükseklikteki havanın yoğunluğu azalacağına göre, düşme hızı iyice artacaktı.</p>

  <p>Cleary iniş rotasını bozmamaya çalıştı. C-17'den atladıktan sonra uçaktan 180 derece uzaklaşmıştı, çevresine bakınıp inişe geçen adamlarını görmeye çalıştı. Kalın ıslak bir tabakanın içinden geçerken, vücudunun ön kısmı ve paraşütçü gözlüklerinin ıslandığını fark etti. On metre kadar sağında, o kurşuni boşluk içinde yanıp sönen bir sürü ışık gördü.</p>

  <p>Işıklar her adamın Gentex miğferinin tepesine yerleştirilmişti. Miğferdeki aydınlatıcı, arka tarafa ışık verecek şekildeydi. Bu da adamlar, paraşütlerini açtıkları sırada birbirlerinin üstüne düşme tehlikesini ortadan kaldırıyordu.</p>

  <p>Cleary bir an için adamların uçaktan yanlış yöne atlayıp atlamadıklarını merak etti. Artık bunun hiç önemi kalmamıştı. Olan olmuştu. Adamları ya iniş bölgesine doğru düşüyorlardı ya da bunu başaramamışlardı. Şansları yüzde elliydi. Stafford'un uçuştaki ustalığına inandığı için biraz daha iyimser olabildi.</p>

  <p>Yüzbaşı Sharpsburg'un rampadan boşluğa daldığı ve Cleary'nin onu izleyişi arasında geçen saniyeler içinde dönüşü olmayan bir yolculuk başlamıştı!. Aşağıdaki hava boşluğuna baktı ve hiç kimseyi göremedi. Daha sonra bulunduğu yüksekliği kontrol etti. Dokuz bin metreye yaklaşıyordu.</p>

  <p>B Plana göre adamlar sekiz bin metreye kadar serbestçe aşağı inecekler, paraşütlerini açıp havada bir araya gelecekler ve hep birlikte iniş noktasına doğru kayacaklardı. Bu yüksekliğe yaklaşan her adam kablosunu çekecekti. Her adamın sekiz bin metreye indiği zaman paraşütünü açabilmesi için önceden bazı çalışmalar yapması gerekiyordu.</p>

  <p>Cleary şimdi uzakta on hatta belki de on iki ışık görebiliyordu. Bulut örtüsü incelmeye başlamıştı ve görüş sahası da giderek genişliyordu. Altimetresi sekiz bin beş yüz metreyi gösteriyordu. Mantıklı düşünceler kesildi ve yıllarca süren eğitim etkisini gösterdi. Cleary hiç tereddüt etmeden kararlılıkla hareket etti ve emirleri içinden tekrarlayarak işe koyuldu. Yay gibi kıvrıl, bak, uzan, çek, dene, dene, dene ve yine dene.</p>

  <p>Cleary'nin MT-1Z ana paraşütü açıldı ve aşağı yukarı mükemmel sayılacak bir şekilde, saatte 150 mil hızla düşerken birden havada süzülmeye başladı. Şimdi, tamamen açılmış paraşütün altında, tıpkı bir kukla gibi rüzgârla sürükleniyordu.</p>

  <p>Sanki stereo hoparlörler kapatılmış gibi, Cleary'nin yanından esen rüzgârın uğultusu kesilivermişti. Gentex miğferinin içindeki telsiz kulaklıklarında bir hışırtı oldu ve Cleary rampadan dışarı atladığından beri ilk kez oksijen maskesinin içinden kendi nefesinin sesini duyabildi. Hemen başını yukarı kaldırdı ve paraşütünde bir hasar var mı diye asılma ipleri dahil, her santimi dikkatle inceledi.</p>

  <p>"Sihirbaz, ben Teneke Adam, sıradan bir inceleme istiyorum, tamam." Teğmen Garnet'in sesi kulaklıklarda duyuldu. Herkes Motorola telsizinden güvenli bir frekans bağlantısı sayesinde rahatça konuşabiliyordu.</p>

  <p>Cleary haberleşme durumunu denetlemek için karşılık verdi. "Bütün ekipler, ben Sihirbaz, durumunuzu bildirin. Tamam." Görüş sahası çok dar olduğu için grubun tümünü göremiyordu. Ayrıntılar için yardımcı liderlerin açıklamalarına güvenmek zorundaydı. Bu çağrıya ilk cevap veren Yüzbaşı Sharpsburg oldu. "Sihirbaz, ben Astan. Yirmi yedi bin dokuz yüz metredeyim. Ayrıca ikisi hariç adamlarımın hepsini görebiliyorum. Sopaya öncülük yapabilmek için bekliyorum." Sopa bir sıra halinde iniş yapanlara verilen isimdi. 'Tamam, Aslan," diye Cleary karşılık verdi.</p>

  <p>Jacobs da, "Sihirbaz, ben Korkuluk," dedi. "Sekiz bin metredeyim ve adamlarımın hepsiyle göz temasım var. Tamam." Bundan sonraki cevap Deniz Piyade ekibindeki Garnet'ten geldi. "Sihirbaz, ben Teneke Adam. Adamlarımın biri hariç hepsiyle göz temasım var."</p>

  <p>Cleary, "Ben de öyle, Teneke Adam," dedi.</p>

  <p>Cleary uzanıp paraşütü kaldıran sol ve sağ kontrol iplerini çekti ve tam uçuş durumuna gelmesini sağladı. Paraşüt hızlanınca, Cleary'nin de içinden hızlanmak geldi. Kulaklıkları, liderlerine bilgi veren ekip üyelerinin sesleriyle doluydu. Bundan sonra olacakları kafasında sıralamaya çalıştı. Eğer saldırı birliğinin uçaktan atlamaları için doğru koordinat kullanılmışsa, madencilik tesislerinin tel örgülerle ayrılmış bölümünün yakınında geniş bir boşluğa ineceklerdi. Arazinin durumu, onların kimseye görünmeden toplanıp saldırıya hazırlanmalarına imkân verecekti. Cleary paraşütün hızını artırırken rüzgârın yanından geçtiğini hissetti, bu da onun rüzgâra karşı değil, rüzgârı arkasına alarak aşağı İndiğini gösteriyordu. Altı bin iki yüz metreye ulaştığı zaman bulutlar aralandı ve Antarktika'nın o bembeyaz donmuş toprakları ortaya çıktı. Cleary'nin önünde paraşütler alt alta sıralanmıştı. Boşluğa asılmış Noel ışıkları gibi yanıp sönüyorlardı. Birden Cleary'yi Garnet aradı. "Sihirbaz, ben Teneke Adam. Benim bir kişi eksiğim var. Tekrarlıyorum, bir eksiğim var. Tamam." Cleary içinden lanet olsun, diye geçirdi. Her şey çok iyi gidiyordu ve şimdi Garnet'in sesi şu sahte güven duygusunu da yok edivermişti. Cleary kayıp adamın adını sormadı. Bu gerekli değildi. Eğer adamın ana paraşütünde bir arıza olmuşsa, şimdi paraşüt sırasının aşağısında bir yerlerde, yedek paraşütüyle aşağıya inmesi gerekirdi. Adam düşüp ölürse diye bir düşünce yoktu. Bu pek ender rastlanan bir olaydı. Kayıp adam, aşağı indikten sonra ekip kendini güvenceye alıp da bir arama birimi gönderilinceye kadar sağ kalabilmek için kendi yeteneğine güvenmek zorundaydı.</p>

  <p>Cleary'yi kaygılandıran tek şey, adamın taşıdığı malzemeydi. 'Teneke Adam. Ben Sihirbaz. Adamın taşıdığı teçhizat neydi?" "Sihirbaz, bir tahrip takımı ve iki LAW eksiğimiz var. Tamam." Bu hiç de iyi değildi. LAW tanklara karşı kullanılan bir silahtı, çok güçlüydü ve tek atışta zırhlı bir aracı yok edebilirdi. Adamlardan ikisine daha birer LAW emanet edilmişti ve bu durumda hâlâ yedek iki silah var demekti. Tahrip takımı kritikti. Bu takımda on beş kilo C-4 plastik patlayıcı, ateşleme kablosu ve zaman ayarlı patlatma cihazları vardı. Eğer barikatları aşmak istiyorlarsa bu malzemeye şiddetle ihtiyaç duyacaklardı. Cleary bu kadar adam arasından tek saldırı takımını ve iki LAW'u taşıyan adamın kaybolmasına içinden lanet yağdırdı.</p>

  <p>Ne diyelim varsın böyle olsundu. "Sihirbaz'dan tüm elemanlara Hedef sekiz mil ilerde. Işıklarınızı söndürün ve telsizler tam sessiz olsun. Sopayı mümkün olduğu kadar sıkı tutun. Sihirbaz ayrılıyor." Paraşütle hedef iniş bölgesine varmalarına on beş dakikalık bir yolculuk kalmıştı. Cleary saatini kontrol etti. Hâlâ zamanla yarışıyorlardı. Kayıp adamın kötü bir işaret olmamasını diledi. Bundan sonraki yarım saat içinde bir sürü aksilikle karşılaşabilirlerdi. Ne başka bir adamı, ne de önemli malzemeyi kaybetmeyi göze alamazlardı. Arkalarından esen rüzgâr, onları gayet güzel itiyordu. Cleary ileriye ve aşağıya baktı. Sopa düzeninin başarıyla uygulandığını görerek rahatladı. Yeni model paraşütlerin tahmin edilenden daha da iyi kaymaları ve dengeli olmalarını sağlıyordu. Plana göre 150 metrede hedef iniş bölgesinde olmaları gerekiyordu.</p>

  <p>Madencilik tesislerine yaklaşmaya başlamışlardı. Bulutlar aralandıkça binaların ayrıntıları görülebiliyordu. Şimdi iki bin beş yüz metre yükseklikteydiler ve operasyonun en tehlikeli bölümüydü bu, çünkü sağ salim yere inmeden önce fark edilme olasılığı çok fazlaydı. İki bin metre yükseklikte Cleary bir şeylerin yolunda gitmediğini hissetti. Havada hız kaybediyordu. Paraşütü nerden çıktığı belli olmayan bir karşı rüzgârla sarsılmaya başlamıştı. Paraşütünün karşı rüzgârdan korunmayı sağlayacak sistemini çalıştırmak için kabloyu çekti.</p>

  <p>"Sihirbaz, ben Aslan. Çok berbat bir karşı rüzgâr çıktı."</p>

  <p>“Tamam, Aslan. Benim bulunduğum yükseklikte de durum aynı. Elemanların hepsi korunma sistemlerini çalıştırsınlar." Cleary aşağıya bakınca, buzlarla kaplı karanın öncesine göre çok daha yavaş kaydığını fark etti. Neyse ki yedi yüz metrede rüzgâr tekrar arkadan esmeye başladı ve karşı rüzgâr dindi. Cleary madende herhangi bir hareket ya da faaliyet var mı diye çevreyi taradı. Aşağıda her şey normal görünüyordu. Beyaz buhar yığınları ılık hava ve egzozun binalardan dışarı yayıldığını belli ediyordu. Aşağıda bir tehlike unsuru görünmüyordu ama bu aldatıcıydı. Cleary nihayet gelse diye ümitle beklediği mesajı aldı.</p>

  <p>"Sihirbaz, ben Aslan. Güvenlik engelini temizledim ve hedef iniş noktasını görebiliyorum. "</p>

  <p>“Tamam, Aslan." Cleary rahatlamış bir halde karşılık verdi. Sopanın ön kısmının hafifçe sağa kaydığını gördü. Adamlar rüzgârla aşağıya inmeye başlamışlardı. Daha sonra rüzgâra doğru dönüp yere inecekler-di. Öncü Sharpsburg uçuş yönüne dikey duruma geldi. Onun arkasındaki paraşütler de hemen aynı hareketi tekrarlayıp Sharpsburg gibi gökyüzündeki hayali noktaya döndüler. Aslan kendini tanıtmaya gerek duymadan, "Sihirbaz, 150 metredeyiz ve karaya inmeye hazırlanıyoruz."</p>

  <p>Cleary karşılık vermedi. Buna ihtiyaç yoktu. İlk paraşütün hedefe inip yere yayıldığını, sonra İkinci ve üçüncü paraşütün aynı şekilde yere indiğini gördü. Adamlar yere iner inmez büyük bir hızla paraşütlerini toplayıp savunma durumuna geçiyorlardı. Şimdi yüz elli metre yükseklikte olan Cleary, Jacobs'un SEAL ekibinin, Delta ekibinin inişini aynen uyguladığını gördü. Onları Gamet ve Deniz Piyadeleri izledi. Cleary şimdi hayali dönme noktasına gelmişti, paraşütünü rüzgâra yüzünü verecek şekilde döndürdü. Rüzgârın vücudunu ittiğini fark etti, paraşütün hareketi yavaşlamıştı. Daha sonra iki ipi çekerek donmuş araziyi ve altimetresini inceledi.</p>

  <p>Yetmiş metreye çok çabuk ulaşmıştı. Yer onunla buluşmak için hızla hareket ediyordu. Otuz metreye gelince Cleary ipleri bıraktı ve serbest inişe geçti. Daha sonra deneylerinden ve ustalığından yararlanarak paraşütünün karaya inmesini sağladı ve sonunda Antarktika'nın buzlarla kaplı toprağına sanki bir kaldırımdan inermişçesine rahatça ayakbastı.</p>

  <p>Cleary onu hedefine ulaştıran paraşütü çarçabuk topladı. Sonra yere diz çöktü ve Spartan Q-99 Yokedici'yi doldurup gerektiğinde kullanmaya hazır hale getirdi.</p>

  <p>Garnet, Sharpsburg ve Jacobs da otuz saniye içinde Cleary'nin yanına gelmişlerdi. Hemen ayaküstü bir durum değerlendirmesi yapıp, madenin kontrol merkezine gitmek için son hazırlıkları tamamladılar. Cleary öldürüldüğü ya da ağır yaralandığı takdirde ekibin yönetimini üstlenecek olan Sharpsturg’a son talimatları da verdikten sonra, dürbünüyle madencilik tesislerini inceledi. Orada herhangi bir savunma faaliyeti görmeyince, ekiplere hareket emrini' verdi. Kendisi devriye birliğinin ortasında olacaktı.</p>

  <h3 id="sigil_toc_id_43">41</h3>

  <p>Dinmekten nefret eden rüzgâr içindeki güç iyice tükeninceye kadar varlığını sürdürmek için mücadele etti. Sonra da yok oldu, geriye, rüzgârla savrulmuş buz kristallerini birer elmas tozuna dönüştüren güneşi bıraktı. Kar Arabası hiç duraksamadan buzulu geçmeye çalışırken, o iç karartıcı kurşuni aydınlık da yerini masmavi bir gökyüzüne bıraktı. O muazzam makine çok dayanıklı olduğunu kanıtlamıştı. Hiçbir aksama olmadan, kar fırtınasına aldırmadan tekerlekleri buzları ve kar yığınlarını çatırdatarak ilerliyordu. Egzozdan çıkan boğuk ve kısık ses dışında terk edilmiş buzulun üzerine çöken sessizlik yok olmuşluğun ta kendisi gibiydi.</p>

  <p>Nihayet motorlar sayesinde biraz ısınan Pitt tekrar gerçekle yüz yüze gelmeye hazır olduğunu hissetti. Direksiyonu Giordino'dan devraldı, o da eşya bölmesinde bulduğu uzun saplı bir süpürgeyle, arabanın sileceklerinde biriken buzları temizledi. Buz yığınından kurtulan silecekler çalışmaya başlayıp ön camı temizlediler. Rockefeller Dağları uzakta belirmişlerdi ve aracın üzerinden dimdik göğe yükseliyorlardı. Dağlara iyice yaklaşmışlardı. E Pitt biraz solunda güneşli bembeyaz ufukta sıralanmış siyah lekeleri göstererek, "işte Wolf Madencilik Tesisleri orada," dedi.</p>

  <p>Giordino, "İyi iş başardık," dedi. "Fırtına sırasında rotamızdan en fazla bir mil kadar şaşmış olmalıyız."</p>

  <p>"Üç dört mil daha yolumuz kaldı. Yirmi dakikaya kadar orada olmamız gerekir."</p>

  <p>"Oradakilere tepeden inme bir saldırı mı düzenleyeceksin?"</p>

  <p>Pitt cevap verdi. "Bir muhafız ordusuna karşı böyle bir harekette bulunmak akıllıca olmaz," dedi. "Dağların eteğine doğru bir açı yapan şu alçak kayalığı görüyor musun?"</p>

  <p>"Evet, görüyorum."</p>

  <p>"Madendekilere görünmeden şu son iki mili katedebilmek için o kayalıktan yararlanabiliriz."</p>

  <p>Giordino, "Eğer adamlar bizim egzoz gürültüsünü fark etmezlerse, bu işi kıl payı başarabiliriz," dedi.</p>

  <p>Pitt yüzünde gergin bir gülümsemeyle, "Parmaklarını birleştirip dua et," dedi.</p>

  <p>Ross Buzulu'nun geniş düzlüğünden ayrıldılar ve buzlanmış topraklar üzerinde, dağın eteğinden kocaman bir dil gibi uzanan kayanın yanına doğru ilerlediler. Biraz sonra donmuş şelale gibi güneş altında mavi-yeşil renk almış buzların sarktığı büyük kayaların yanından geçtiler. Dağların eteklerinin kenarından geçtikleri yol dümdüz değildi, aksine ondülin bir çatıyı andırıyordu. Tıpkı dalgalar gibi bir yükselip bir alçalıyordu.</p>

  <p>Pitt, Kar Arabası'nı küçük tepeleri aşabilmek için ikinci vitese taktı. O kocaman makine, engebeli yolda ilerleyebilmek için zorlanıyordu, fakat tekerlekleri güçlükle karşılaşmadan ilerlemeyi sağlıyorlardı. Pitt on dakika içinde belki onuncu kez alet tablosunu gözden geçirdi. Isı göstergeleri, hız adamakıllı azaldığı için dizel motorların sıcaklığının yine arttığını gösteriyordu, fakat bu kez bir kar fırtınasına katlanmak zorunda olmadan kapıyı açık tutabiliyorlardı.</p>

  <p>Pitt birdenbire Kar Arabası'nı stop ettirdiğinde, dar bir kanyondan geçiyorlardı.</p>

  <p>Giordino, Pitt'e bakarak, "Ne var?" diye sordu. "Bir şey mi gördün?" Pitt ön camdan aşağısını işaret etti. "Kanyona giden yolda izler var. Bunları büyük bir Kar Kedisi bırakmış olabilir."</p>

  <p>Giordino, Pitt'in parmağıyla işaret ettiği noktaya baktı. "Senin gözlerin çok kuvvetli olmalı. Aslında izler belli belirsiz, zor fark ediliyor."</p>

  <p>Pitt, “Tipi izleri örtmüş olmalı," dedi. "Fakat yine de onları görebiliyoruz, çünkü bu izleri bırakan taşıt tam tipi sona ererken buralardan geçmiş olmalı."</p>

  <p>"Bir Kar Kedisi neden çıkmaz yola girsin?"</p>

  <p>"Acaba madenin bir başka girişi mi var?"</p>

  <p>"Bu pekâlâ mümkün."</p>

  <p>"Gidip bakalım mı?"</p>

  <p>Giordino sırıttı. "Meraktan ölüyorum."</p>

  <p>Pitt direksiyonu kırdı ve sert bir dönüşle dar kanyona girdi. Yüksek kayalar, kanyonun tepesinde bir uğursuzluk simgesi gibi güneşin ışıklarının iyice solgunlaşıp kaybolduğu noktaya kadar yükseliyorlardı. Ne var ki, dönemeçler pek keskin değildi ve Kar Arabası muazzam gövdesini o kıvrımlardan rahatça geçirebiliyordu. Pitt'in tek endişesi, yolun sonunda karşılarına dikilen duvar gibi bir kayayla karşılaşmaktı ve o zaman dönmeye yer olmadığı için aracı kanyondan geri geri sürmek zorunda kalacağını düşünüyordu. Kanyonun ağzına çeyrek mil kalmıştı ki, Pitt sağlam bir buzdan duvarın önünde frene basıp arabayı durdurdu.</p>

  <p>Bu bir çıkmaz yoldu. İkisinin de benliğini düş kırıklığı sardı. İkisi de arabadan indiler ve enlemesine uzanan buz örtüsüne şaşkın şaşkın baktılar. Pitt kanyondan yukarı doğru gidip duvarın önünde son bulan izlere baktı. "Tuzak iyice belirginleşiyor. Kar Kedisi'nin buradan geri geri gitmiş olması imkânsız."</p>

  <p>Giordino da fikrini söyledi. "Hele ikinci bir dizi iz bırakmadan hiç gidemez."</p>

  <p>Pitt buzdan duvara birkaç santim kalıncaya kadar ilerledi. Işıktan korunmak için ellerini gözlerine siper etti ve duvara baktı. Buz engelin öbür yanında belli belirsiz bazı gölgeler görür gibi oldu. "Orada bir şeyler var."</p>

  <p>Giordino da buza bakıp başını salladı. "Acaba burası masaldaki gibi 'Açıl Susam' denilmesi gereken yer mi?"</p>

  <p>Pitt düşünceli bir tavırla, "Hiç kuşkusuz, bu yanlış parola," dedi. "Duvar en az bir metre kalınlıkta olmalı."</p>

  <p>"Sen de benim gibi mi düşünüyorsun?"</p>

  <p>Giordino başını salladı. "Ben dışarda kalıp seni Bushmaster'ımla korurum."</p>

  <p>Pitt tekrar arabaya bindi, arabayı geri vitese alıp aşağı yukarı on beş metre kadar geri geri gitti. Tekerleklerin Kar Kedisi'nin bıraktığı İzler üzerinden geçmesini sağladı. Durdu, sonra direksiyonu iki eliyle birden sıkı sıkı kavradı ve buz duvara çarptığı zaman arabanın ön camı parçalanırsa diye kendini korumak için iki büklüm oldu. Sonra birinci vitese geçti ve olanca gücüyle gaza bastı. Büyük bir egzoz gürültüsüyle mekanik dev ileri atıldı, hızını artırarak donmuş duvarı parçaladı. Giordino'nun ayakları altındaki toprak zemin çarpmanın şiddetiyle sarsıldı.</p>

  <p>Buz duvar çarpmanın şiddetiyle parıldayan parçacıklara ayrıldı. Bunlar tavandan düşen bir avizenin kristal parçacıkları gibi kırmızı Kar Arabası'nın üzerine yağdı. Çarpışmanın yarattığı ses, bir devin dişlerini gıcırdatmasından çıkacak sesi anımsatıyordu. Giordino önce arabanın şu kalın ve sağlam duvarı delip geçebilmesi için çarpmanın kimbilir kaç kez tekrarlanması gerekeceğini düşünmüştü. Fakat araba daha ilk denemede bir buldozer gibi duvarı delip öbür yanda gözden kaybolunca, Giordino geride kalakaldı. Silahını kucaklayıp, bir tankın peşine düşen piyade gibi arabanın arkasından koşmaya başladı.</p>

  <p>Pitt duvarın ötesine geçince Kar Arabası'nı durdurdu ve yüzüyle göğsüne dolan cam parçalarını temizledi. Kırılan camdan kocaman bir buz parçası içeri düşmüştü, Pitt'e çarpmasına ramak kalmış ama yan taraftan geçerek yere çarpmıştı. Cam parçaları bir yanağını kesmiş ve alnında da boydan boya bir çiziğe neden olmuştu. İki yara da dikiş gerektirecek kadar derin değildi, fakat kesiklerden akan kan, onu ağır bir şekilde yaralanmış gibi gösteriyordu. Pitt koluyla gözlerinin üzerindeki kırmızılığı sildi ve Kar Arabası'nın nerede durduğunu anlamak için dışarı baktı.</p>

  <p>Geniş çaplı bir buz tünelinin içinde duruyorlardı, arabanın ön kısmı, parçalanan duvarın tam karşısındaki buzdan duvara neredeyse değecekti. Tünelin iki ucunda da kimsecikler görünmüyordu. Giordino düşmanın varlığını belirten herhangi bir işaret görmeyince telaşla arabaya koştu ve merdivenden çıkıp kontrol kabinine girdi. İçerde Pitt'in bir kan maskesinin altından hınzır hınzır gülümsediğini fark etti.</p>

  <p>Giordino, Pitt'i sürücü koltuğundan uzaklaştırmak için bir girişimde bulunurken, "Çok kötü görünüyorsun," dedi.</p>

  <p>Pitt arkadaşını yavaşça itti. "Durumum hiç de göründüğü kadar kötü değil. Tıbbi müdahaleye zaman ayıramayız. Mürettebat bölmesindeki ilkyardım çantasını alıp gerekeni yapabilirsin. Bu arada ben de tünelde sola doğru ilerlememizi öneriyorum. Tahminimde yanılmıyorsam, bu yol bizi doğruca madene götürecek." Giordino arkadaşıyla tartışmasının anlamsız olacağını biliyordu. Hemen mürettebat kabinine gidip 1940 yılından beri hiç açılmamış olan ilkyardım çantasıyla geri döndü. Pitt'in yüzündeki kurumuş kanı temizledi, sonra yaraları o dönemin antiseptik ilacıyla, yani tentürdiyotla temizledi. Tentürdiyot yaraya değince, Pitt yanmanın verdiği acıyla kıvrandı. Giordino daha sonra derideki kesikleri onardı. "Antarktika cerrahı Dr. Giordino'nun elleriyle bir hayat daha kurtarıldı."</p>

  <p>Pitt arabada yan tarafı gösteren aynaya yansıyan yüze baktı. Bir beyin</p>

  <p>İlikli ameliyatında kullanılacak miktarda gazlı bez ve bant harcanmıştı. Pitt, "Sen ne yaptın?" diye söylendi. "Baksana bir mumyaya benzedim."</p>

  <p>Giordino gücenmiş gibi yaparak, "Estetik benim çok da başarılı olduğum bir dal değil," diye cevap verdi.</p>

  <p>“Tıp da senin başarılı olduğun dal değil."</p>

  <p>Pitt motorları çalıştırdı ve dev arabayı birkaç kez ileri geri alarak tünelde dümdüz yollarına devam etmeleri için manevra yaptı. İlk kez yan camı indirip tünelin genişliğini inceledi. Arabanın tekerlekleri ile buz arasındaki mesafeye baktı, tünelin tavanı da 45 santim yüksekteydi. Pitt daha sonra tünelin dış kavisi boyunca uzayan büyük yuvarlak bir boruyla ilgilendi. Bu borudan yanlara uzanan tüpler vardı.</p>

  <p>Pitt eliyle boruyu işaret ederek, "Bu sence neye benziyor?" diye sordu. Giordino arabadan indi, ön lastik ile boru arasında durdu ve ellerini borunun üzerine koydu. "Elektrik tellerini taşıyan bir boru değil," dedi. "Bunun başka bir işlevi olmalı."</p>

  <p>"Eğer benim düşündüğüm şey ise..." Pitt'in sesi kesiliverdi. Giordino arkadaşının düşüncelerini tamamladı. "Buzulu parçalamak için geliştirilen mekanizmanın bir parçası olmalı."</p>

  <p>Pitt başını camdan dışarı uzatıp, ucu görünmeyen uzun tüneli bir daha gözden geçirdi. "Bu tünel madenden buzulun öbür ucuna kadar bin dört yüz mil uzunluğunda olmalı."</p>

  <p>"San Francisco ile Phoenix arasındaki mesafe uzunluğunda bir tünel yapmak, akıl erdirilemeyecek kadar büyük bir mühendislik başarısı." Pitt, "Akıl erdirilse de erdirilmese de Wolf’lar bunu yapmışlar. Buzun içinden tünel açmanın sert kayaların içinden bunu yapmaya çalışmaktan çok daha kolay olduğunu da unutma." Giordino sordu. "Ya tünelde bir çökme olur da onların buzulu parçalamak için geliştirdikleri sistemin çalışması durursa?"</p>

  <p>"Böyle bir aksama işi daha erken bitirmelerine neden olabilir. Başka bir seçeneğimizin kalmadığını görmedikçe girişimde bulunmayı göze alamayız. Ancak o zaman hattı bölmeye kalkışabiliriz."</p>

  <p>Tünel açık duran çok büyük simsiyah bir ağza benziyordu. Kalın buz yığınlarının arasından sızan solgun güneş ışınları dışında tünelde hiç ışık yoktu. Yedi metre aralarla elektrik tesisatına bağlanmış halojen ampuller vardı ama elektrik ana sigortadan kesilmiş olmalıydı, çünkü lambaların hiçbiri yanmıyordu. Pitt arabanın önündeki iki küçük spot lambayı yaktı ve aracı hareket ettirdi. Saatte yirmi beş mil hızla ilerlemeye başlayıncaya kadar arabanın hızını yavaş yavaş artırdı. Aslında bir bisiklet sürücüsü de bu kadar hızı rahatlıkla yapabilirdi ama tünelin daracık yolunda ilerlerken bu, tehlikeli bir hız sayılabilirdi.</p>

  <p>Pitt arabayı buz duvara çarptırmamak için çaba harcarken, Giordino yan koltukta oturuyordu. Tüfeğini bir dizine dayamıştı, gözleri de spot lambaların aydınlatabildiği uzaklıkları inceliyordu. Sonu bir türlü gelmeyen bu tünelde herhangi bir hareket ya da bir cisim var mı diye dikkat kesilerek çevreyi inceliyordu. Tünelin terk edilmiş görüntüsü, Pitt'in aklına Wolf’ların ve çalışanlarının madeni terk edip o dev gemilerine sığınmak üzere oldukları düşüncesini getirdi. Arabanın hızını imkânlar elverdiğince artırdı, artık zaman zaman araba duvarlara çarpıyordu. Korku ve endişe Pitt'in benliğini sarmıştı. Buzulu geçmek uğruna çok fazla zaman kaybetmişlerdi. Karl Wolfun Buenos Aires'de büyük elçinin partisinde övünçle açıkladığı zamanlama dört gün on saatti. Dört gün geçmişti. Sekiz saat kırk dakika da cabasıydı ve Karl Wolfun kıyameti başlatmak için düğmeye basmasına sadece bir saat yirmi dakika kalmıştı.</p>

  <p>Pitt madenle onları ayıran yolun bir mil, en fazla bir buçuk mil olabileceğini varsayıyordu. Pitt ile Giordino'ya bölgenin uydudan çekilmiş fotoğrafları verilmemişti, bu nedenle madene girer girmez kontrol merkezini bulacakları sadece bir tahminden ibaretti. Pitt'in zihnini kurcalayan sorulardan biri de Özel Ekip güçlerinin oraya ulaşıp paralı asker ordusunu devreden çıkarıp çıkarmadıklarıydı. Aslında bu çok acımasız bir savaş olacaktı. Wolf’lar mutlaka paralı askerlere onları ve ailelerini felaketten kurtarma sözü vermiş olmalıydılar. Pitt neresinden bakarsa baksın, bu düşünceler öyle pembe bir tablo yaratmıyordu.</p>

  <p>Giordino on sekiz dakika daha sessiz sedasız tüneli inceledikten sonra öne eğildi ve ilersini işaret etti. "Bir dört yol ağzına geliyoruz." Pitt beş ayrı tünelin kesiştiği yerde Kar Arabası'nı yavaşlattı. Aksilikler çıldırtacak boyuttaydı. Zaman, onların yanlış bir seçim yapmalarına izin vermiyordu. Pitt tekrar yan camdan dışarı uzandı ve tünelin donmuş zeminini inceledi. Tünellerin hepsinde de tekerlek İzleri vardı, fakat en derin izler sağ tarafa giden tüneldeydi. "Sağdaki tünel, en fazla trafik olan tünele benziyor." W Giordino, Kar Arabası'ndan aşağı atladı ve tünelde gözden kayboldu. Birkaç dakika sonra geri döndü. "Sanırım tünel yüz metre kadar ilerde geniş bir odaya açılıyor.'</p>

  <p>Pitt başını salladı ve arabayı çalıştırıp sağdaki tünele girdi. Burada garip yapıtlar belirmeye başlamıştı, ne oldukları pek fark edilemiyordu ama bunların doğanın değil insan elinin eserleri oldukları kesindi. Giordino'nun dediği gibi, tünel hemen biraz sonra çok büyük bir odada son buldu. Bu odanın kavisli tavanı sarkıtlar gibi aşağı sarkan buz kristalleriyle doluydu. Tavandaki bir sürü açıklıktan sızan ışık içeriye ürkütücü bir aydınlık sağlıyordu. Bu odanın yarattığı etki, mucizevi ve de evrenseldi. Pitt gördüğü manzara karşısında afallayarak Kar Arabası'nı ağır ağır durdurttu. İki adam hayretler içinde öylece sessiz duruyordu. Kar Arabası'nı bir zamanlar buzdan binalarla çevrili eski bir kentin merkezindeki meydanda park etmişlerdi.</p>

  <h3 id="sigil_toc_id_44">42</h3>

  <p>Jacobs ve SEAL ekibi bir yan yoldan kontrol merkezine doğru ilerlemeye başlamıştı. "Yolun yarısını geçtik bile."</p>

  <p>"Aslan?"</p>

  <p>Ordunun Delta Birliğinden Yüzbaşı Sharpsburg neşeyle, "Süpürmeye hazırız," dedi.</p>

  <p>"Ben de size katılacağım."</p>

  <p>"Yanımızda eskilerden birinin olması bizi mutlu eder."</p>

  <p>"Hadi yola koyulalım."</p>

  <p>Ekipler gruplara ayrılıp hedeflerine doğru yola çıkarlarken saatler kontrol edilmedi ve başka bir sesli temas olmadı. Buna gerek yoktu. Hepsi de başarısızlığa uğramalarının ne gibi bir felakete yol açacağını öğrendikleri için ne yapmak zorunda olduklarını çok iyi biliyorlardı. Cleary adamlarının Wolf’ların kıyameti başlatmalarını önlemek uğruna deliler gibi savaşacaklarından ya da hiç tereddüt etmeden ölüme gidebileceklerinden zerre kadar kuşku duymuyordu.</p>

  <p>Adamlar gayet rahat bir şekilde ilerliyorlardı. İki adam önden gidiyor, iki adam da ekibi arkadan takip ediyordu. Her yirmi beş metrede bir durup yere yatıyorlar ya da kendilerini gizlemek için ne bulurlarsa ondan yararlanıyorlardı. Bu arada Cleary de araziyi kontrol edip</p>

  <p>Deniz Piyadeleri ve SEAL ekipleriyle bağlantı kuruyordu.</p>

  <p>“Teneke Adam, rapor ver."</p>

  <p>“Yol açık. Hedefe yüz elli metre yaklaştık."</p>

  <p>"Korkuluk? Herhangi bir şeyle karşılaştınız mı?"</p>

  <p>Jacobs, "Aksini bilmeseydim, buranın terk edilmiş olduğunu söyleyebilirdim," dedi.</p>

  <p>Cleary karşılık vermedi. Sharpsburg, Aslan ekibine hareket emrini verince o da iki büklüm dururken ayağa kalktı. Dışardan göründüğü kadarıyla tesisler çok kasvetli ve sevimsizdi. Cleary burada özellikle dikkat çekecek bir şey bulamadı, fakat o sırada korkusu artmaya başladı. Tesisler tamamen terk edilmiş gibi görünüyordu. Çalışanlardan hiçbiri ortalıkta değildi. Hiçbir araç hareket etmiyordu. Burası çok fazla sessizdi. Tesislerin tümü, soğuk ve ürkütücü bir sessizliğe bürünmüştü.</p>

  <p>Karl Wolf ana kontrol merkezinin bir kat aşağısındaki güvenlik muhafızlarının karargâhında bir dizi monitöre bakıyordu. Cleary ile saldırı ekipleri komp­leksin yollarında ilerlerken Wolf da şaşkınlıkla karışık bir ilgiyle onları seyrediyordu.</p>

  <p>Karl Wolf yanında ayakta duran Hugo'ya, "Bu adamlar bizim harekete geçmemizi engelleyebilirler mi?" diye sordu.</p>

  <p>"Kesinlikle hayır." Hugo, Wolf’a güvence verdi. "Böyle bir girişime karşı neler yapılacağını defalarca prova ettik. Her şey yerli yerinde. Barikatlar yükseltildi ve Kar Kedilerimiz de savaşa girmek için emrimi bekliyorlar."</p>

  <p>Karl tatmin olmuş bir halde başını salladı. "Çok iyi çalıştın. Ama yine de bunlar Amerikan savaş güçlerinin en değerli elemanları."</p>

  <p>"Sen hiç tasalanma kardeşim. Benim adamlarım da en az Amerikalılar kadar iyi eğitildiler. Üstelik sayıca onlardan çok üstünüz ve de kendi toprağımızda savaşma ayrıcalığına sahibiz. Sürpriz unsuru da, bizden yana, onlardan yana değil. Onlar bir tuzağa doğru ilerlediklerinin farkında değiller. Ayrıca biz tesislerin yeraltındaki tünellerinden geçip binalara girebiliriz ve onlar daha neye uğradıklarını anlayamadan saldırıya geçeriz."</p>

  <p>Karl sordu. "Senin stratejin mi bu?"</p>

  <p>"Onları yavaş yavaş kontrol merkezinin önündeki cebe çekip sonra da dilediğimiz gibi hepsini yok edeceğiz."</p>

  <p>"Müttefiklere karşı çoğu kez kahramanca savaşmış olan atalarımız seninle gurur duyarlardı."</p>

  <p>Kardeşinin bu övgüsünden besbelli pek memnun kalan Hugo topuklarını birleştirip sert bir selam verdi. "Dördüncü İmparatorluğa hizmet edebildiğim için onur duyuyorum." Hugo daha sonra başını kaldırıp monitörlere baktı. Amerikan savaş ekiplerinin harekâtını inceledi. "Şimdi gitmeliyim kardeşim. Savunma birliklerimizi yönlendirmem gerekiyor."</p>

  <p>"Sence, adamlarının saldırganları yok etmeleri ne kadar sürer?"</p>

  <p>"Otuz dakika, kesinlikle daha fazla sürmez."</p>

  <p>"Bu da sana ve adamlarına uçağa ulaşmak için fazla zaman bırakmıyor. Geç kalma Hugo. Seni ve cesur adamlarını geride bırakmayı hiç istemem." Hugo heyecanla "Ve de yeni bir dünyanın kurucuları olma rüyasını sona erdirmeyelim değil mi?" dedi. "Buna ihtimal vermiyorum." Karl monitörler arasında duran dijital saati işaret etti. "Tam yirmi beş dakika sonra, buzulu ayırma sistemlerini otomatiğe geçireceğiz.</p>

  <p>Sonra kontrol merkezindeki herkes, yeraltındaki tünelden geçerek savaş alanına girmeden işçilerin yatakhanesine ulaşacak. Oradan elektrikli taşıtlarla uçak hangarına götürülecekler."</p>

  <p>Hugo inançla, "Başarısız olmayacağız," dedi.</p>

  <p>"Öyleyse sana iyi şanslar." Karl böyle dedikten sonra ciddi bir tavırla Hugo'nun elini sıktı ve kendisini yukardaki kontrol odasına çıkaracak olan asansöre bindi.</p>

  <p>Garnet'in sesi diktafondan duyulduğunda Cleary ile Aslan takımı kontrol merkezinden sadece yetmiş beş metre gerideydiler. "Sihirbaz, Teneke Adam arıyor. Burada iyi gitmeyen bir şeyler var." Tam o anda Cleary kontrol merkezinin önündeki yola konulan barikatı fark etti ve ileriye uzanan koyu renk silah namlularını gördü. Cleary bağırmak için ağzını açtıysa da artık çok geçti. Muhafızların açtıkları ateş kulakları sağır edici seslerle dört bir yandan Delta Birliği'ne yönelmişti. İki yüz silahtan atılan kurşunlar binalara çarpıp geri dönüyor, dondurucu havada kulakları sağır edici bir gümbürtü yaratıyorlardı.</p>

  <p>Garnet ile Deniz Piyadeleri açıkta ateş altında kalmışlardı, fakat onlar yere yatıp karşı ateş açtılar ve binaların yanına çekilip korunmaya çalıştılar. Amansız saldırıya rağmen, Deniz Piyadeleri enerji merkezine doğru ilerlemeye çalıştılar. Ancak Garnet arkadaki beyaz fon yüzünden görülmesi imkânsız olan buzdan barikatı, oraya elli metre kala fark edebildi. Garnet'in adamları barikatların arkasındaki muhafızlara tüfek ve roketlerle ateş ettiler.</p>

  <p>Aşağı yukarı aynı dakikalarda Cleary de kontrol merkezinin önünde aynı tipte bir buzdan duvar ve öldürücü ateşle karşılaştı. Garnet ve adamlarının uğradıkları saldırının aynısını onlar da yaşıyorlardı. Delta Birliği'nin sol tarafındaki öncü, ağır ateş karşısında çaresiz kaldı ve diziyle kalçasına mermiler isabet edince yere düştü. Sharpsburg yerde yüzükoyun ilerleyerek yaralı adamı çizmelerinden tutup binanın köşesine çekti.</p>

  <p>Cleary küçük bir depoya inen merdivenlerin altına gizlenmişti. Başının üzerindeki tavandan sarkan buzlara mermiler isabet ettikçe, Cleary'nin başından aşağı buz parçaları yağmaya başladı. Sonra bir mermi, kalbinin yukarsına saplandı ve adam sendeleyerek geri geri gitti, yaşıyordu ama göğsü sanki biri çekiçle vuruyormuş gibi sancıyordu. Takımın en usta nişancısı olan Çavuş Carlos Mendoza, Yokedici silahını kavrayıp, Cleary'yi vuran Wolf muhafızına nişan aldı ve tetiği çekip mermileri adamın üzerine boşalttı. Bir zenci adam ar­ka üstü düşüp gözden kaybolmadan önce barikatların arkasında sıçrar gibi yaptı. Çavuş daha sonra ikinci hedefini seçti ve ateşe başladı. Cleary'nin başının üzerindeki tavana daha bir sürü mermi saplandı ve yüz ayrı yerden buz parçaları döküldü. Cleary, Wolf Muhafız Birliği'nin hazır olduğunu ve onları beklediğini çok geç anladı. Böyle bir saldırı için sadece bazı tahminler yapılmış ve olası bir saldırıya nasıl karşılık verileceği anlatılmıştı. İstihbarat eksikliğinin onları öldürmekte olduğunu fark etti. Aynı zamanda Wolfun adamlarının sayıca, onun saldırı ekibinden çok daha fazla olduğunu da anlamıştı.</p>

  <p>Cleary denetlenmemiş bilgiye güvendiği için kendine lanet okudu. Aynı zamanda Pentagon'a ve Wolfun muhafız birliğinin sadece yirmi ila yirmi beş kişiden ibaret olduğunu ileri süren Merkezi Haber Alma Teşkilatı'na da küfür yağdırdı. Önseziden yoksun olduğu için kendine kızdı ve o anda, askerlik hayatının en büyük hatasını yaptığı için kendine lanet etti. Doğrusu Cleary düşmanı çok hafife almıştı. Cleary mikrofonuna, "Teneke Adam," diye bağırdı. "Durumunu rapor et."</p>

  <p>"Önümüzdeki yolu kapatan altmış belki de daha fazla düşman var." Garnet monoton ve hiç değişmeyen bir sesle, sanki bir çayırda otlayan inekleri sayıyormuş gibiydi. "Ağır ateş altındayız," dedi. "Bir zorlama yapıp enerji merkezine yönelebilir misin?"</p>

  <p>"Sürekli ateş altında olduğumuz için ilerleyemiyoruz. Karşımızdaki adamlar, açık havada gösteri yapan türden muhafızlar değil. Onlar ne yaptıklarını çok iyi biliyorlar. Sen bize bir takviye ekibi gönderebilir misin, Sihirbaz? Eğer böyle bir grupla birlikte hareket edersek, belki barikatı yarabiliriz."</p>

  <p>Cleary, "Olumsuz, Teneke Adam," diye karşılık verdi. Bu adamların Deniz Piyade Kuvvetleri'nin en iyileri olduklarını biliyordu. Eğer onlar ilerleyemiyorlarsa, başka hiç kimse de bunu başaramazdı. "Biz de en az seksen düşmanın ağır ateşi altındayız ve takviye gönderemeyiz. Tekrarlıyorum, seni desteklemek için adam feda edemem. Mümkün olduğu kadar gerileyip Aslan ile birleşince "Anlaşıldı, Sihirbaz. Şimdi geri çekiliyoruz."</p>

  <p>Garnet Deniz Piyadeleri'nin ateş hattında öylece kala kalmış olmalarına rağmen kimseden destek bekleyemeyeceğini, dahası geri çekilip, Cleary ile Sharpsburg'un Delta Birliği'ni tesislerin içindeki o karmaşık yollarda arayıp bulmak zorunda olduğunu öğrenince şaşırdı. Emirlere karşı gelip saldırıyı sürdürme düşüncesiyle zaman kaybetmedi. Kendi ekibinden üç misli fazla sayıda düşmanın barikatını aşmaya çalışmanın düpedüz intihar sayılacağını ve emrindeki adamların katliamına neden olmaktan başka bir işe yaramayacağı-nı biliyordu. Garnet'in yaralıları da alıp düzenli bir şekilde geri çekilmekten başka bir seçeneği yoktu.</p>

  <p>Kontrol merkezinin çevresinde yarı yola kadar ilerleyen Jacobs ve SEAL takımı, Cleary ile Garnet'ten gelen kötü haberler karşısında şaşkınlıktan yıldırım çarpmış gibi oldular. Jacobs kontrol merkezini arkadan kuşatabilmek ve Teneke Adam ile Aslan'ın ekiplerini biraz olsun rahatlatabilmek umuduyla adamlarına ilerlemelerini emretti. Zırhlı iki Kar Kedisi köşeden onlara doğru gelip ateş açtığı zaman, SEAL'ler kontrol merkezinin ana binasından elli metre kadar uzaktaydılar.</p>

  <p>Jacobs iki adamının vurulup yere düşmesini çaresizlik içinde seyretti. Öfkeden gözleri dönmüş bir halde Yokedici silahı son roketi de fırlatıncaya kadar elini tetikten hiç çekmedi. O sırada birliğin çavuşu Jacobs'u parkasının yakasından yakalayıp mermi yağmuru ona isabet etmeden hızla bir çöp bidonunun arkasına çekti. SEAL ekibinin roketleri, Kar Kedilerini kısa bir süre için durdurdu ama çok geçmeden tekrar saldırıya başladılar.</p>

  <p>SEAL'ler yoldan yukarı doğru geri çekilirlerken mermilerden korunmak için ne bulurlarsa ondan yararlanmaya çalıştılar. Derken hiç beklenmedik bir anda arka taraftan iki Kar Kedisi daha belirdi ve bir mermi sağanağı başlattı. Jacobs sıkıntıdan midesinin düğümlendiğini hissetti. O ve adamlarının daracık bir yan yoldan başka gidebilecekleri yer yoktu. İçinden bari bir tuzağa doğru ilerlemek zorunda bırakılmamış olsalar diye dua etti, fakat yolun en az kırk metrelik bir bölümü açıktı.</p>

  <p>Jacobs, Kar Kedileri yolun köşesinden dönüp hiçbir engelle karşılaşmadan yaylım ateşi başlatmadan gizlenecekleri yere ulaşabilsinler diye adamlarının peşinden koştu. Bu arada Cleary'ye de bilgi verdi. "Sihirbaz, ben Korkuluk. Zırhlı dört Kar Kedisi bizi yaylım ateşine tuttu."</p>

  <p>"Korkuluk, adamların ağır silahları var mı?"</p>

  <p>"Göründüğü kadarıyla yok. Her arabada dört otomatik silahlı adam görüyorum. Bizim roketlerimiz onları pek etkilemiyor."</p>

  <p>Cleary merdiven altında gizlendiği yerde sürüne sürüne ilerleyerek madenin haritasını inceledi. "Bana yerini bildir, Korkuluk." "Kontrol merkezinden yüz metre kadar ilerdeki bir dizi dükkâna benzeyen yapıların arkasından denize doğru giden dar yol üzerindeyiz."</p>

  <p>"Korkuluk, yirmi beş metre daha ilerle, sonra sağa dön ve oradaki yakıt depolarının arasından ilerle. Böylece yan yoldan kontrol merkezinin önüne gelebilirsiniz ve bizi zımbalamaya çalışan düşmana yandan saldırabilirsiniz."</p>

  <p>'Tamam, Sihirbaz. Yola çıkıyoruz." Jacobs bir an düşündükten sonra sordu. "Zırhlı Kar Arabaları'na karşı kendimizi neyle savunacağız?"</p>

  <p>“Teneke Adam'da iki LAW var."</p>

  <p>"Bize dört tanesi gerekli."</p>

  <p>"Öbür ikisini taşıyan adam, atlama sırasında kayboldu."</p>

  <p>Jacobs kafası karışmış bir halde, “Teneke Adam enerji istasyonunda. Zırhlı kedilerle karşı karşıya olan o değil, biziz."</p>

  <p>"Ona da sürekli yaylım ateş yüzünden geri çekilmesini emrettim.</p>

  <p>Birazdan Aslan ile buluşmuş olur."</p>

  <p>"Ona silahlarını doldurmasını söyle, çünkü tam biz senin olduğun yere gelirken o kötü niyetli araçlar peşimizde olacaklar." Jacobs ile SEAL ekibi silah atışlarıyla karşılaşmadan çarçabuk yakıt depolarının çevresini sardılar. Jacobs sık sık maden haritasını inceleyerek adamlarını kontrol merkezinin önüne yakın bir yere kadar uzayan duvarın yanından geçirdi. Burası mükemmel bir korunaktı. Adamlar, Sharpsburg ve Delta Birliği'ne mermi yağdıran muhafızlara arkadan saldırabileceklerdi. SEAL'lerin duvarın sonuna gelmelerine yirmi beş metre kalmıştı ki, arka taraftan müthiş bir ateş yağmuruna tutuldular.</p>

  <p>Onlar bilmiyorlardı. Bir grup muhafız hızla tünelden geçip arkadaki binalardan birinden dışarı çıkmıştı, bu sık sık tekrarlanan bir taktikti. Jacobs saldın manevrasını uygulamasının imkânsız olduğunu gördü. Bu nedenle de adamlarını hiç korunmayan dar bir yola yöneltti ve onları düşman ateşinden yoksun olan bir yola soktu. Sadece kırk metre ilerde, Cleary yüzükoyun yere yatmış, dürbünüyle kontrol merkezinin girişini kapatan barikatta zayıf bir nokta arıyordu. Ama böyle bir şey bulamadı. Tıpkı Garnet'inki gibi onun da durumu hızla kötüleşiyordu. Fakat Deniz Piyade ekibi onlara katılır katılmaz ve SEAL'ler barikata saldırmaya başlayınca, Cleary de kontrol merkezine bir saldırı başlatmaya karar vermişti.</p>

  <p>Fakat Cleary'nin kalbinin derinliklerinde son zaferin kömürlerini ateşten çekip alabilmek konusunda kuşkular oluşmaya başlamıştı. Güvenlik muhafızları savaşı bir intikam duygusuyla sürdürüyorlardı. Onlar, akılları sıra sadece kendi hayatlarını korumak için değil aynı zamanda Ulrich Wolf gemisinde bekleyen ailelerinin hayatlarını da kurtarmak için savaşıyorlardı. Hugo da kontrol merkezinin önünde savaşın en hararetli olduğu bölümde ön sıralarda, kendi birliklerini yönetiyor ve Amerikan saldırı ekibine yönelen kıskacı daraltmaya çalışıyordu. Hugo'nun emir verirken takındığı kaba tavırlar, onun kendine ne kadar çok güvendiğini gösteriyordu. Hugo'nun savaş stratejisi aynen onun planladığı gibi uygulanıyordu. Savaşın koşullarını saptayan kumandan konumundaydı bu da gıpta edilecek bir durumdu.</p>

  <p>Hugo kardeşi Karl'a söz verdiği gibi düşmanı belirli bir bölgeye çekip orada imha etmeye hazırlanıyordu.</p>

  <p>Savaş miğferinin altındaki diktafon mikrofonuna, "Kardeşim Karl," diye seslendi.</p>

  <p>Karl, "Evet, Hugo," diye karşılık vermeden hatta bir iki saniye süren bir çıtırtı oldu.</p>

  <p>"Saldırganlar kontrol altında. Sen, Elsie ve diğerleri mühendisler nanotek sistemini otomatiğe alır almaz hangara gitmek üzere yola çıkabilirsiniz."</p>

  <p>"Teşekkürler, kardeşim. Seninle yakında uçakta buluşacağız." İki dakika sonra Hugo geri kalan iki Kar Kedisi'ne Amerikan ekibine saldırmaları için emir verirken bir muhafız barikatın arkasından ona doğru koştu ve bağırdı. "Efendim, uçak hangarından acil bir mesajım var."</p>

  <p>Hugo silah sesleri arasında bağırdı. "Neymiş bu?" Fakat o anda Çavuş Mendoza adamın kafasını Yokedici silahın nişan hedefi içine aldı ve yavaşça tetiği çekti. Muhafız merminin sağ şakağından girip soldan çıktığını duymadan cansız bir halde Hugo'nun ayaklarının dibine düştü. Muhafızın yabancı bir taşıtın uçak hangarına verdiği zararla ilgili acil mesajı da onunla birlikte yok oldu. Dört Kar Kedisi, Jacobs'u takip etmeyi bırakıp arkadan çift sıra halinde saldırırken Garnet'in Deniz Piyadeleri, Sharpsburg'un Delta Birliği ile birleşip korunmaya çalışıyorlardı. Kar Kedileri Deniz Piyadeleri'nin onlara yönelttiği tanksavar silahlarını fark etmeden ilerlediler, oysa elli metreden daha kısa bir mesafede bu silahların isabet kaydetmemeleri olanaksızdı. Öndeki Kar Kedileri infilak edip bir ateş topu halinde havaya fırladılar, insan vücutları ve eşya parçaları yolda bir engel oluşturmuştu ve diğer taşıtların Amerikalılara saldırmalarına imkân bırakmıyordu. Cleary bu olaydan elde edilen avantajın kısa vadeli ve geçici olduğunu fark etmişti. Muhafızların düşmanda cephane kalmadığı için tanksavar silahlarının kullanılmadığını anlamaları uzun sürmeyecekti. Bunun üzerine zırhlı Kar Kedileri saldırıya geçecekti. Jacobs ile ekibi barikatlara sağ taraftan saldırırken, savaşta avantajın onlara geçmesini umut ediyordu.</p>

  <h3 id="sigil_toc_id_45">43</h3>

  <p>Washington'da savaş alanında ateş altındaki adamlardan gelen haberler, saldırı ekibinin başının adamakıllı dertte olduğunu kanıtlıyordu. Dakikalar ilerledikçe, Cleary ve adamlarının yedikleri kurşunlarla telef oldukları iyice kesinleşiyordu. Başkan ve Genelkurmay Başkanı duyduklarına inanamıyorlardı. Bir cesaret işi olarak tanımlanan görev katliam ve felakete dönüşmüştü. Başkan ve adamları bu operasyonun başarısızlığa uğradığını ve dünyanın tüm canlılarla birlikte yok olma noktasına geldiğini dehşet içinde izliyorlardı.</p>

  <p>Başkan artık doğru dürüst düşünme yeteneğini de kaybetmiş gibiydi.</p>

  <p>"Ana birliği taşıyan uçak," dedi. "Onlar ne zaman?"</p>

  <p>General South karşılık verdi. "Onların maden tesislerine ulaşmaları kırk dakika daha sürer."</p>

  <p>"Peki ya geriye sayım?"</p>

  <p>"Buzulun kopması için akıntıların uygun bir duruma gelmesine yirmi iki dakika var."</p>

  <p>"O halde füzeleri göndermek zorundayız."</p>

  <p>General South uyardı. "Bunu yaparsak, aynı zamanda kendi adamlarımızı da öldürmüş olacağız."</p>

  <p>Başkan generale sordu. "Başka bir seçeneğimiz var mı?" General South ellerine baktı ve ağır ağır başını salladı. "Hayır, sayın başkan, başka seçeneğimiz yok."</p>

  <p>Amiral Eldridge sordu. "Tucson gemisinin kumandanına füzeleri hazırlamasını bildireyim mi?"</p>

  <p>Hava Kuvvetleri kumandanı General Coburn, "Bu işi Stealth bombardıman uçaklarının yapmasını önerebilir miyim?" dedi. "Onların mürettebatı, füzeyi hedefe gönderebilmek konusunda, bir denizaltıdan fırlatılan Tomahawk'dan çok daha başarılıdır." Başkan hemen kararını verdi. "Pekâlâ, bombardıman pilotlarını harekete geçir, fakat emir alıncaya kadar ateş açmamalarını söyle.</p>

  <p>Bir mucizenin ne zaman gerçekleşeceğini asla bilemeyiz, yani Cleary kontrol merkezine girip geriye sayımı durdurabilir." General Coburn bu emri ilgililere aktarırken, General South ağzının içinden mırıldandı. "Bunun olması için gerçekten bir mucize gerekli."</p>

  <p>Sokaklar buzdan inşa edilmiş binaların arasındaki meydandan sağa sola uzuyordu. Binaların mimari yapıları Pitt'in de Giordino'nun da onca yıldır yaptıkları gezilerin hiçbirinde gördükleri eski binalarla aynı özellikleri taşımıyordu. Kentin kaç dönümlük ya da mil karelik bir araziyi kapsadığını tahmin etmeye imkân yoktu. Onların gördükleri Amenes'lerin ihtişamının sadece küçük bir parçasıydı. Meydanın bir ucundan eski gemi filolarının rölyefleri üzerine oturtulmuş önlerinde hayvanlar ve onların arasındaki St. Paul Adası'nda bulunan mumyaların kıyafetlerini giymiş insanların kabartmaları bulunan, üçgen şeklinde sütunların üzerinde yükselen muazzam bir yapı vardı. Bir mimarın gözü, bu binaların yapılarının daha sonraki dönemlerde Luxor, Atina ve Roma'daki eski tapınaklarda kopya edildiğini hemen fark edebilirdi. Ancak sütunlar üçgen şeklindeydi ve daha sonraki Dor, İyon ve Korent tarzı yuvarlak sütunlarla karşılaştırılınca oldukça yabancı kalıyordu. Sütunların ötesinde çok büyük bir giriş bölümü vardı. Hiç merdiven yoktu. Binanın üst kısımlarına hafif hafif yükselen rampalarla çıkılıyordu. Pitt ile Gi-ordino, gördükleri manzara karşısında büyülenmiş bir halde Kar Arabası'ndan çıktılar ve sütunların yanlarından yürüyerek geçtiler. Ana odada büyük, üçgen Şeklindeki tavan göze çarpıyordu. Taş zemin buzlarla kaplıydı ve duvarların önlerine Amenes'lerin kralları ve güçlü insanlarına ait heykeller sıralanmıştı. Bu heykeller, fazla miktarda granite sahip kuarz taşından yapılmıştı. Heykellerin hepsinin yuvarlak gözleri ve dar yüzleri vardı. Erkek başları ve birkaç da kadın başı figürleri yere dizilmişti. Hepsi de üzerlerini örten ince buz tabakası­nın altından yukarılara bakıyorlardı ve Amenes'lerin yazıları üst ve alt kısımlarında görülüyordu.</p>

  <p>Büyük odanın ortasında, birebir büyüklükte eski bir gemi heykeli vardı. Kürek yerleri, yelkenleri ve mürettebatıyla bir kaide üzerinde duruyordu. Bu manzara için söylenecek en basit söz göz kamaştırıcı olmalıydı. Geminin yapımında kullanılan sanatsal ustalık ve taşın işleme tekniği ona çağdaş heykeli alaya alan esrarlı bir hava veriyordu.</p>

  <p>Giordino sanki bir katedralde duruyormuş gibi saygılı bir tavırla, "Sence burası nedir?" diye sordu. 'Tanrıları için inşa ettikleri bir tapınak mı?"</p>

  <p>Pitt yerden yükselen başları işaret ederek, "Bir anıt mezar olması ihtimali daha fazla," dedi. "Bunlar belki de eski dünyayı keşfeden ve belki de denizlerde kaybolmuş kadın ve erkeklerin anısına yapılmış olabilir."</p>

  <p>"Kuyrukluyıldızın çarpmasıyla ya da daha sonra buzların yığılmasıyla tavanın çökmemiş olması ilginç."</p>

  <p>"O insanların inşaatçıları, ancak yerleşik bir kültürde görülebilecek yüksek standartlarda çalışıyor olmalıydılar." Giordino ile Pitt büyülenmiş bir halde üzerlerine harika deniz manzaraları çizilmiş duvarlara baktılar. Manzaralarda, deniz önce sakin görünüyor sonra giderek azgın dalgalar kayalık kıyıları dövüyordu. Eğer modern erkeklerle kadınlar, Tanrılarını görebilmek için ahrete bakmışlarsa, Amenes'ler denize bakmışlardı. Onların yaptıkları heykeller sıradan kadın ve erkek heykelleriydi. Tanrıların stilize edilmiş görüntüleri değildi.</p>

  <p>Giordino filozofça, "Dünyayı keşfetmiş ve çoktan kaybolmuş bir ırk," dedi. "Ne garip oraya buraya bırakılmış sanat eserleri yok ve de insan kalıntılarına ait bir iz bulmak da imkânsız."</p>

  <p>Pitt başıyla buzlardan oyulmuş koridorları işaret etti.</p>

  <p>"Hiç kuşkun olmasın, kalan eserleri burayı keşfeden Naziler toplamışlardır ve daha sonra da Wolf’lar, Ulrich Wolf gemisindeki müzeye yerleştirmişlerdir."</p>

  <p>"Kentin yüzde onundan fazlasını ortaya çıkarmış olamazlar." Pitt alaycı bir tavırla, "Onların aklı çok daha güncel sorunlara takılmış olmalı," dedi. "Örneğin Nazi hazinelerini ve gizli eserleri saklamak, deniz suyundan altın çıkarmak ve dünyayı yeniden kendi hayallerine göre inşa edebilmek uğruna yok etmek gibi..." "Burayı keşfetmeye zamanımızın olmaması çok kötü."</p>

  <p>Pitt, "Büyük turu yapmaktan daha fazla istediğim bir şey yok," dedi. "Fakat bizim kontrol merkezini bulmak için yirmi beş dakikamız hatta belki daha da az zamanımız kaldı."</p>

  <p>Pitt ile Giordino oralarda oyalanmaya heveslendikleri için istemeye istemeye hızla meydana döndüler ve Kar Arabası'na bindiler. Pitt yine bir Kar Kedisi'nin bıraktığı izleri takip ederek büyük arabayı ürkütücü hayalet kentin ortasından geçirdi ve Amenes'lerin mozolesinin ötesindeki tünele girdi. Madene yaklaştıkça arabayı daha ihtiyatsız sürmeye başlamıştı. Giordino da alet tablosunun altına büzülmüştü, silahının namlusu kelebek camından dışarı uzanıyordu.</p>

  <p>Tünelde bir mil kadar yol aldıktan sonra bir dönemeci geçtiler ve tam karşıdan gelen elektrikli otoyla karşılaşıverdiler. Öbür taşıttaki, siyah kıyafetlerinden muhafız oldukları hemen anlaşılan üç kişi onlara doğru gelen canavarı görünce afallamışlardı. Arabanın sürücüsü paniğe kapılıp hemen frene bastı ve taşıt tünelin buz zemininde hızını hiç azaltmadan kaymaya başladı. Öbür iki muhafız kendilerini korumaya daha fazla önem verdikleri için canlarını kurtarmak uğruna arabadan can havliyle atladılar. Kar Arabası elektrikli otoya çarpıp onu üç tekerlekli bir bisiklet gibi sürüklerken bir dizi madeni gıcırtılar duyuldu. Arabanın sürücüsü, parçalanan ara-, bayla birlikte Kar Arabası'nın altında gözden kayboldu. Diğer iki muhafız da Kar Aracı'nın tekerleklerine çarparak tünelin duvarına yapıştılar. Pitt dikiz Giordino olduğu yerde kıpırdandı ve kontrol bölümünün arka camından geriye baktı. "Umarım sigorta primlerini ödemişsindir."</p>

  <p>"Sadece sorumluluk ve mala zarar maddeleri geçerli. Çarpışma için asla sigorta yaptırmam."</p>

  <p>"Bu konuyu bir daha düşünsen iyi edersin."</p>

  <p>Tünelde yüz metre daha ilerleyince, büyük bir Kar Kedisi'ne bağlı römorklara tahta sandıklar yükleyen kırmızı üniformalı işçilerle karşılaştılar. Bir forklift sandıkları menteşeleri buza sabitlenmiş kalın gümüş rengi çelik kapının K arkasından alıp arabalara bırakıyordu. Kapı bankalarda kasaları korumak için kullanılanlara benziyordu. Buzlar arasındaki küçük giriş bölümü geniş bir mağaraya açılıyordu.</p>

  <p>İki güvenlik görevlisi o dev Kar Arabası'nın terk edilmiş gibi görünen tünelden çıktığını görünce afallayıp oldukları yerde öylece kalakaldılar. Adamlar gözlerini arabanın spot lambalarına dikmişlerdi. Ancak Giordino kırık kelebek camından uzattığı silahıyla forklifte ateş etmeye başlayınca, işçiler ve güvenlik görevlileri kendilerine geldiler. Üzerlerine doğru gelen dev aracın altında kalmaktan kendilerini kurtarmak için mağaraya doğru koşuşmaya başladılar.</p>

  <p>Pitt frene basarak, "Kapı," diye bağırdı.</p>

  <p>Giordino "ne uyarıyı anladığını belirtti, ne de bir soru sordu. Sanki Pitt’in aklından geçenleri okumuş gibi arabadan aşağı atlayıp çelik kapıya koştu, bu arada Pitt de ,45'lik Colt silahını kapıya yöneltip birkaç el ateş ederek Giordino'yu korumaya çalıştı. Giordino kapınınhafif bir dokunuşla kapanıvermesine şaşmıştı. Oysa o kapıyı kapatabilmek için vücudunun olanca gücünü harcaması gerekeceğini sanmıştı ama kapı havada asılı olduğu için kendini zorlamasına gerek kalmamıştı. Kapı kapanınca Giordino kilitlemek için önündeki çarkı döndürmeye başladı. Daha sonra forkliftte bir zincir buldu ve bununla çarkı güzelce sardı. Şimdi Wolf şirketinin güvenlik görevlileri ve işçileri içerde kapalı kalmışlardı ve kolay kolay kurtulmalarına imkân yoktu.</p>

  <p>Giordino tekrar kontrol kabinine dönerken, "Acaba o sandıklarda ne var, merak ediyorum," dedi.</p>

  <p>Pitt, Kar Arabası'nı çalıştırıp sık sık vites değiştirerek hızını artırmaya çalışırken, "Sanırım o sandıklar Amenes'ler kentinden alınan tarihi eşyalarla dolu," dedi.</p>

  <p>Bu çılgın yolculukta arabanın üstüne ilişmiş bir melek buraya kadar onlara yardım etmiş olmalıydı, fakat daha yolları çok uzundu. Onlara bir tek kurşun bile atılmadan buraya kadar gelebilmeleri mucizeydi ama durum her an değişebilirdi ve Pitt bunu çok iyi biliyordu. Yardım meleğinin gücünün bir sınırı olsa gerekti. Olaylarla karşılaşılmış ve üstesinden gelinmişti. Ancak Kar Arabası merkeze gelince her şey çok farklı olacaktı. Madendeki silahların hepsi onu kurşun yağmuruna tutacaktı.</p>

  <p>Tüneldeki geniş bir dönemecin sonunda birdenbire kendilerini Kader Şirketleri'nin jet uçaklarının muhafaza edildiği uçsuz bucaksız hangarda buluver-diler.</p>

  <p>Pitt ayağını gaz pedalından çekmeden, hangarın ortasında duran A340-300 Airbus tipi yolcu ve kargo uçaklarını çarçabuk gözden geçirdi. Birinci uçağın kargo kapısının altında bir Kar Kedisi duruyordu. Bildik sandıklar, kargo bölümünde üst üste sıralanmışlardı. Wolf Şirketleri'ne bağlı mühendisler ve işçiler, süper gemilere gitmek üzere ikinci uçağın merdivenlerinden yukarı tırmanıyorlardı. Yan tarafta ise yakıt ikmali yapılmakta olan yöneticilere ait küçük bir jet uçağı duruyordu.</p>

  <p>Pitt çevrede hiç güvenlik görevlisi görmeyince biraz rahatladı. "Burada neler varmış?"</p>

  <p>Giordino, Pitt'in gaz pedalını yere yapıştırmaya çalışırmış gibi bacağının kaskatı kesildiğini fark edince birden gerginleşti. "Ahha... " Alet tablosuna bir göz attıktan sonra alçak bir sesle homurdandı. "Benim düşündüğüm şeyi mi yapacaksın?"</p>

  <p>Pitt gözlerinde şeytani bir parıltıyla, "Yok etme derbisine bir kez katılırsan, bu heves kanına işler, ondan bir daha kurtulamazsın," dedi.</p>

  <p>Hangardakilerin Kar Arabası'nı gördükleri zaman gösterdikleri tepki, daha önce tünelde arabayı görenlerin gösterdikleri tepkiden farklı olmadı. Hepsi de şaşkınlıktan donup kaldılar, birdenbire ortaya çıkan kırmızı mekanik şeytanı görünce, adamların yüzlerinde korku dolu bir ifade belirdi.</p>

  <p>Pitt'in yok etme işine girişmesi üç saniyeden daha kısa sürdü. Onun niyetinin anlaşılması da ancak üç saniye sürdü. Pitt, Kar Arabası'nı doğruca birinci Airbus'a yöneltti. Uçak yerden hayli yüksekte duruyordu ama Kar Arabası'nın yan çamurluklarından kurtulacak kadar yeterli değildi. Kar Arabası olanca hızıyla uçağa çarpınca, iskele tarafındaki kanadı koptu.</p>

  <p>Kargo yükleyicileri ve uçak mürettebatı hemen harekete geçti ve o dev araç uçağa çarpıp onu buz zeminde doksan derece döndürürken canlarını kurtarmak için kaçışmaya başladılar. Bu çıldırmış devin gazabından kurtulmak isterken buz üzerinde ayakları kayıyor, zorlanıyorlardı. Adamların seçebildikleri tek ses, vites değiştirme sırasında motorlardan çıkan sesti. Bu dev makinenin başka hiçbir yanı onlara tanıdık gelmiyordu. Fakat adamlar, yüzü gözü sargılarla iyice kapalı olan Pitt'in direksiyon başında arabayı ileri geri alışını ve Giordino'nun silahının namlusunu yan pencereden dışarı uzatışını bir an için görür gibi oldular. Adamların gördükleri şeyler güvenlik görevlilerini yardıma çağırmaları için yeterliydi ama onların çaresizce girişimleri yok oluşu durdurmak için çok geç kalmıştı. Kar Arabası, ikinci Airbus'ın kanat kısmına daldı. Pitt bu kez kanadın iyice içine daldı. Korkunç bir gürültü duyuldu ve o koskoca kanat boydan boya kesilip Kar Arabası'nın ön tekerleğinin yanına düştü. Pitt arabayı geri vitese taktı ve gaz pedalına bastı. Araba uçağı da çekerek geri geri gitti. Pitt direksiyona sarılmış, arabayı uçaktan kurtarmak uğruna çaresizlik içinde uğraşıyordu, takat hurda haline gelen uçak, arabaya takılmış bir türlü kurtulamıyordu. Üstelik arabanın dev lastikleri de buzu kavramakta güçlük çekip boşa dönmeye başlamışlardı. Pitt sanki çamura saplanmış bir arabayı kurtarmaya çalışıyormuş gibi Kar Arabası'nı önce ileri sürdü, sonra geri vitese taktı. Dakikalarca süren metalik çığlıkların ardından sonunda kanat arabadan çözüldü ve buz zemine yuvarlandı. Pitt bundan sonra yüzünde en küçük bir duygu belirtisi olmadan Kar Arabası'nı yöneticilere ait jete doğru yöneltti.</p>

  <p>Giordino bıyık altından gülümseyerek, "Buralarda gönül eğlendirmeye kalkışmayacaksın değil mi?" dedi.</p>

  <p>Pitt sinirli bir tavırla, "Bak dinle, eğer bu pislik, dünyayı bir kıyamete götürmeyi planlamışsa, onlar da burada kalıp diğerleri gibi sonuca katlansınlar bakalım," diye bağırdı.</p>

  <p>Bu sözler Pitt'in dudaklarından henüz dökülmüştü ki, Kar Arabası, Wolfun özel uçağının kuyruğunu yardı. Wolfun uçağı diğerlerinden daha alçaktı. Bu kez fazla uğraşmaya gerek kalmadı. Kar Arabası uçağın kuyruğunu, sanki bir model uçağın tahtadan yapılmış kuyruğu gibi parçalayıverdi. Uçağın yakıt deposu iki parçaya ayrıldı ve kanatları ile burnu, sanki havalanmaya hazırlanıyormuş gibi yukarı kalktı.</p>

  <p>Giordino şaşkınlık içinde başını salladı ve hayranlıkla, "Eğer her gittiğin yeri böyle çöplüğe çevirirsen seni bir daha asla davet etmezler."</p>

  <p>Pitt yüzüne yayılan bir gülümsemeyle Giordino'ya döndü. "İnsan eğlenirken zaman gerçekten çok çabuk geçiyor."</p>

  <p>Pitt parçalanmış dikiz aynasının sağlam kalan bölümünden, bir Kar Kedisi'nin birdenbire ortaya çıktığını gördü. Çok fazla endişelenmemişti, yani şimdilik. Kar Arabası'nın diğerinden saatte en az beş mil daha hızlı gidebileceğini tahmin ediyordu.</p>

  <p>Pitt büyük arabayı tünele soktu ve Kar Kedisi'ndeki güvenlik görevlilerinin önüne geçebilmek için tünelin duvarlarına çarpa çarpa, buzda kayarak ilerledi. Geçici bir süre için ateş menzilinin dışında kalabildi ve zaman kazanıp, Kar Kedisi görüş alanının dışında kalıncaya kadar hızla ilerledi.</p>

  <p>Giordino omzuna dökülen cam parçalarını sanki kepek silkiyormuş gibi umursamazlıkla temizledi. "Onları geride bıraktın," dedi.</p>

  <p>Pitt sabırla, "Bu pek de uzun sürmeyecek," diye uyardı. "Biz açık alana çıkınca onlar için iyi bir av olacağız."</p>

  <p>Dört dakika sonra terk edilip bırakılmış malzemelerin arasından, tünelin son dönemecini de geçtiler. İki dakika daha sonra ise Kar Arabası ana tesislerin merkezinden yarım mil kadar uzakta açık havaya çıktı.</p>

  <p>Sonunda hedeflerine ulaştılar ve ilk kez madencilik tesislerini görebildiler. Tünelin, tesislerin bir ucundaki bölümünden dışarı çıkmışlardı. Genellikle karın ve buzun altına inşa edilen buz istasyonlarının aksine Wolf’lar binalarını ve yolları buzların üzerinde inşa etmişlerdi. Küçük barakalar iki ana binanın çevresinde bir daire oluşturacak şekilde inşa edilmişlerdi.</p>

  <p>Silah sesleri birden soğuk havayı yırttı, bu sırada binaların bazılarından alevler ve siyah duman yığınları yükseldi. Patlamalar enkaz parçalarını havaya uçurdu, otomatik silahların gürültüsü patlamalara karıştı. Sokaklara serilmiş cesetler, karların üzerinde kana bulanmış bir haldeydi ve her beyaz kamuflaj üniformasına karşılık iki siyah üniforma dikkat çekiyordu.</p>

  <p>Pitt ciddi bir tavırla mırıldandı. "Anlaşılan parti, biz gelmeden başlamış," dedi.</p>

  <h3 id="sigil_toc_id_46">44</h3>

  <p>Uzun ve yorucu mücadeleye rağmen Apocalypse Birliği'nin felaketi önlemek uğruna gösterdiği cesaret ve görev bilinci artık işe yaramaz duruma gelmek üzereydi. Adamlar bir hiç uğruna vurulup yaralanıyorlar ve ölüyorlardı. Henüz hiçbir üstünlük sağlayamamışlardı. Cleary'nin en çok korktuğu şey gerçekleşince, felaketin üstüne felaket eklendi. Jacobs'un SEAL ekibi, barikatı yaramayınca, diğer ekiplerle aynı hizaya çekilmişti. Tuzak tamamlanmıştı. Deliklerin her biri kapatılmış, saldırı ekibinin tümü, çıkış yolu olmayan bir yerde kısılıp kalmıştı.</p>

  <p>Bir şarapnel Cleary'nin çenesini kesti ve bir mermi de eline saplandı. Sharpsburg kolundan ve omzundan yaralanıp yere düşmüştü. Gamet boğazına saplanan bir mermi yüzünden kan kusuyordu. Sadece Jacobs henüz yara almamıştı ve adamlarına cesaret vermek için bağırıp, ateş etmelerini sağlıyordu.</p>

  <p>Derken hiç beklenmedik bir zamanda güvenlik görevlileri ateşi kestiler. Özel Birlik Komutanı Cleary, Wolf'un bu kez hangi kartı öne süreceğini merak ederek ateş kes emrini verinceye kadar çatışmayı tek yönlü sürdürdüler.</p>

  <p>Çevredeki binalardaki hoparlörlerden gür bir ses çevreye yayıldı. Bu ses, Özel Birlik' in kullandığı mikrofonlar aracılığıyla Washington'a aktarılıyordu.</p>

  <p>"Lütfen, dikkatinizi bana verin. Ben Karl Wolf. Kader Şirketleri'nin madencilik tesislerine sızmaya çalışan Amerikan saldırı ekiplerine selamlarımı yolluyorum. Sayıca çok az olduğunuzu, kuşatıldığınızı ve hiçbir kaçma şansı olmadan tuzağa düşürüldüğünüzü artık anlamış olmanız gerekir. Daha fazla kan dökmenin bir anlamı yok. Sizlere silahlarınızı bırakıp buzula geri çekilmenizi tavsiye ediyorum. Ölülerinizi ve yaralılarınızı yanınızda götürmenize izin verilecek. Eğer altmış saniye içinde bu tavsiyeye uymazsanız, hepiniz öleceksiniz. Seçim sizin." Bu mesaj büyük bir sarsıntı yarattı.</p>

  <p>Cleary kaçınılmaz yenilgiyi kabul etmek istemiyordu. Yerde iki büklüm yatan vücutları delik deşik olmuş cesetlerin ve yaralıların kanayan gövdelerine çaresizlik içinde baktı. Savaşacak durumda ve bunu yapmaya hazır olanların gözleri hâlâ korkusuzluğu ve vazgeçmemeyi yansıtıyordu. Bu adamlar var güçleriyle savaşmışlar, kan dökülmüş ve ölmüşlerdi. Bir insan için mümkün olan her şeyi yapmışlardı. Fakat artık savaşarak ölmekten fazlasını yapamazlardı. Onları kimse bilmeyecekti ve hiç kimse arkalarından yas tutmayacaktı.</p>

  <p>O kahraman Cleary'nin C-17'den paraşütle atlayan altmış beş adamından geriye savaşabilecek durumda olan yirmi altı tanesi kalmıştı. Onlar da hem arkadan hem de önden, geri kalan zırhlı Kar Kedileri'nin kuşatması altındaydılar. Cleary daha önce hiç yaşamadığı büyük bir karamsarlık ve umutsuzluğu üzerinden atmaya çalışıyordu. Yeniden saldırıyı başlatmak umutsuzca bir girişim olacaktı, fakat Cleary son kez denemeye kararlıydı. İlerlemeye çalışmak, intihar girişiminde bulunmaktan başka bir işe yaramayacaktı. Yine de ekibin dağılması söz konusu değildi. Adamların her biri, burada ölmeseler bile dünyanın sonu geldiğinde ölümün kaçınılmaz olduğunu biliyordu. Cleary yüreğine çöken karamsar duygular içinde sağ kalan adamlarını kontrol merkezine son bir saldırı düzenlemek üzere bir araya topladı. Sonra o geçici ateş kesin yarattığı sessizlik içinde uzaktan gelen ve araba kornasına benzeyen bir ses duyar gibi oldu. Çok geçmeden ses daha yükseldi ve savaş alanındaki başların hepsi merakla dönüp baktılar.</p>

  <p>Ve sonra da o şey üzerlerine geldi.</p>

  <p>Loren erkeklerin mikrofonlarda duydukları şaşkınlık belirtisi sesler üzerine mırıldanmalarının arasından, "Ne oluyor?" diye bağırdı. Pentagon ve Beyaz Saray'ın savaş odalarında toplanan herkes bir anda madenin statik fotoğraflarını yayınlayan monitörlere baktı. Uzun bir süre şaşkınlıktan ağızları bir karış açılmış halde mikrofonlardan yükselen sesleri büyülenmiş gibi dinlediler. Amiral Eldridge hayretten sesi kısılmış bir halde, "Tanrım," diye mırıldandı.</p>

  <p>Başkan sordu. "Orada neler oluyor yahu?"</p>

  <p>General South bir ağızdan bağıran Özel Birlik elemanlarıyla güvenlik görevlilerinin ne dediklerini anlayamadığı için, "Hiçbir fikrim yok, sayın başkan," dedi. "Hiçbir fikrim yok."</p>

  <p>Maden tesislerindeki savaş alanında gerçekten ölümcül bir şeyler yaşanıyordu. Özel Birlik'te görevli adamlar da güvenlik görevlileri gibi şoka girmişlerdi. Cleary çılgın birinin kâbusu gibi ortaya çıkan ve çok kocaman tekerlekleri üzerinde yuvarlana yuvarlana ilerleyen kırmızı dev araca gözlerini dikmişti. Dev araç, zırhlı Kar Kedileri'nin üzerlerine gidip onları paramparça ederken Cleary de hipnotize olmuş gibi gözlerini ondan ayıramadı. Her taraftan alevler yükseliyordu; parçalanan taşıtlar, havaya uçup buzların üzerine cansız düşen görevliler, kırılan kapılar... Canavar hiç yavaşlamadı. Sürücüsü aracın hızını azaltmadan yok etme hevesini sürdürdü. Jacobs bağırarak adamlarına yana kaçmalarını söyledi, Sharpsburg da yaralarına hiç aldırmadan hızla yaklaşan canavarın yolundan çekilmek için bir hamle yaptı. Gamet ile adamları gözlerine inanamıyorlardı. Onlar da canlarını kurtarmak için binaların duvarlarının önüne sığındılar.</p>

  <p>Sonra o şey üzerlerine geldi, kulakları sağır eden egzoz gürültüsüyle ilerledi. Bu sesi, karlar üzerinde yatan, kenarlara sığınan savaşçılar asla unutamayacaklardı. Dev araba, daha sonra da buzdan yapılmış barikatı sanki karton bir duvarmış gibi ezip parçalayıverdi. Güvenlik görevlileri, Özel Birlik üyelerinin her biri gibi hayretten donmuş halde ve ellerinde olmadan hayranlık duyarak, dev canavarın barikatı yıkmakla yetinmeyip kontrolden çıkmış bir ekspres tren gibi kontrol merkezine dalışını seyrettiler.</p>

  <p>Kızılca kıyamet... Güvenlik görevlileri harekete geçip dört bir yana dağıldılar. İşte o sırada, Cleary bir an için adamlarını kurtaranın başka gezegenden gelmiş yabancılar mı olduğunu yoksa hayal mi gördüğünü düşünmekten kendini alamadı. Beynindeki perde çarçabuk açıldı ve şu muazzam makine sayesinde, küllerin arasından birdenbire zaferin yükseldiğini fark etti.</p>

  <p>O koskocaman kırmızı aracın görüntüsünü, Cleary hiçbir zaman aklından çıkaramadı. Sürücüsünün bir eliyle direksiyonu kullanırken öbür eliyle 1911 model Colt otomatik silahını camdan dışarı uzatarak güvenlik görevlilerine kurşun yağdırışını ve bir başka adamın da siyah üniforma giymiş kimi görürse tüfeğiyle ona ateş edişini asla unutamayacaktı. Bu, kesinlikle hiç beklenmeyen bir manzaraydı. İnsanları akıllarından şüphe ettirecek bir olaydı.</p>

  <p>Özel Birlik ekiplerinin öldüremedikleri ve de şu katliamdan kurtulmayı başaran otuz belki daha da az sayıda güvenlik görevlisi çarçabuk toparlanıp o ölüm kusan araca ateş etmeye başladılar. Kulakları sağır eden silah sesleri dalga dalga geliyordu. Mermiler kırmızı gövdeye ve dev lastiklere saplanıyor, metali ve kauçuğu parçalıyordu ama o canavar yine de durmayı reddedip yoluna devam ediyordu. Kontrol bölmesinde cam kalmamıştı, fakat arabanın sürücüsü ve yanındaki adam hâlâ güvenlik görevlilerine ateş yağdırıyorlardı.</p>

  <p>Kar Arabası şaşırtıcı bir vahşet ve inanılmaz bir hırsla kontrol merkezine daldı. Ağırlığı otuz tonu geçen gövdesini saatte yirmi mil hızla metal duvarlardan geçirdi ve oyuncak bir eve vurulan sert bir yumruk gibi ortalığı dağıttı. Arabanın kontrol bölümünün tavanı sanki dev bir baltayla parçalanmış gibi iyice yok edilmişti. Kontrol odasına önüne gelen her şeyi parçalayarak girdiği zaman, ön kısmı eğrilip büğrülmüştü. Odadaki elektronik aletler ve büro eşyası paramparça olmuştu.</p>

  <p>Aracın dev gövdesi artık parçalanmak üzereydi, kontrol bölmesi neredeyse arabadan ayrılacak duruma gelmiş, lastikleri parçalanmıştı. Sonunda Kar Arabası ilerdeki duvara çarpıp durdu. Böyle zamanlarda mantık kaybolur ve insanlar olayın etkisine kendilerini kaptırırlar. Sağ kalan Deniz Piyadeleri, Delta Birliği ve SEAL ekipleri, sözlü bir emir almadan bağırıp küfürler savurarak saklandıkları yerlerden fırlayıp ileri atıldılar. Kar Arabası'nın şçtığı gedikten geçerek, hâlâ dikkatlerini dev araca vermiş olan ve arabaya ateş edip saldırıya hazırlıksız yakalanan güvenlik görevlilerini yok etmeye başladılar.</p>

  <p>Hugo Wolf dehşet içinde öylece duruyordu. Nereden geldiği bilinmeyen o kırmızı canavar, iki dakika içinde savaşın seyrini değiştirmiş, iki Kar Kedisi ile mürettebatını yok etmiş, adamlarından yirmiye yakınını ezmişti. Bir maçın son dakikalarında harekete geçip pasveren futbol oyuncusunun topu rakip takıma kaptırması veya taca atması gibi, Hugo da olanlara inanamıyordu. Bir-den paniğe kapıldı ve oracıkta duran bir kar aracına binip motoru çalıştırdı, i Uçak hangarına gitmek üzere o kargaşa ortamından hızla ayrıldı. Güvenlik görevlileri lidersiz kalıp terk edilmiş olmanın sıkıntısı içinde az da olsa bir kaçma ümidine kapılmışlardı ve birer birer ellerini başlarının üzeri­ne koyup teslim oldular. Birkaçı oradan kaybolup uçak kalkmadan hangara ulaşmayı denedi. Birdenbire can pazarı garip şekilde sessiz ve sakin bir havaya büründü. O kanlı ve korkunç savaş sona ermişti. Kontrol odası anlatılamayacak derecede berbat bir durumdaydı. Konsollar yerlerinden çıkmış, masaların, dolapların ve bölmelerin içindekiler yere dağılmış, halının üzerinde büyük bir yığın oluşturmuştu. Masalar ve sandalyeler paramparçaydı. Monitörler asılı oldukları yerlerden aşağı sarkıyorlardı. Kar Arabası ise bu karmaşıklığın ortasında binlerce mermi yemiş, ağır yaralı bir dinozor gibi duruyordu. Şaşırtıcı bir durumdu ama o hâlâ ölmemişti. Makine mühendisliğinin tüm yasalarına karşı koymuştu ve dizel motorları hâlâ çok alçak bir sesle boşta çalışıyordu.</p>

  <p>Pitt, Kar Arabası'nın mermi delikleriyle dolu kapısını yana çekti ve kapının menteşelerinden kurtulup yere düşüşünü seyretti. Pitt ile Giordino'nun ölmemiş olmaları da hayret uyandırıcıydı. Mermiler giyeceklerini yırtmıştı. Pitt sol omzundan yara almıştı ve Giordino'nun da başındaki yaradan kan akıyordu. Fakat iki arkadaş tahmin bile edemeyecekleri şekilde ciddi bir yara almadan sağ kalmayı başarmışlardı.</p>

  <p>Pitt kontrol odasında ceset var mı diye bakındı, fakat Wolf’lar, mühendisleri ve bilim adamları, hangara gitmek üzere binayı terk etmişlerdi. Giordino o gülümseyen ama düşünmeyi de unutmayan koyu renk gözleriyle çevresine bakındı. Giordino ciddi ciddi, "Saat hâlâ çalışıyor mu?" diye sordu. "Sanmam." Pitt başıyla o döküntüler arasında duran dijital saatin kalıntılarını işaret etti ve rakamlarını gösterdi. Sayılar on dakika yirmi saniyede kalmışlardı. "Bilgisayarları ve tüm elektronik sistemleri parçalayarak geriye sayma işlemini durdurduk." "Buzulun parçalanıp denize sürüklenmesi söz konusu değil, öyle mi?" Pitt başını sallamakla yetindi. "Dünyanın sonu gelmeyecek değil mi?" Pitt tekrarladı. "Dünyanın sonu gelmeyecek."</p>

  <p>Giordino, "Öyleyse bu iş bitti," dedi. Colorado'da madende başlayan serüvenin nihayet Antarktika'da darmadağın olmuş bir odada sona ermesine inanmakta zorlanıyordu.</p>

  <p>Pitt gücünü yitirmiş bir halde Kar Arabası'nın enkazına yaslandı. Karl Wolf’a duyduğu öfke, onun rahatlamasını engelliyordu. "Henüz tamamlanmamış bazı işlerimiz var," dedi.</p>

  <p>Giordino sanki başka bir gezegendeymiş gibi çevresine bakındı. "On dakika ve yirmi saniye," diye ağır ağır mırıldandı. "Dünya yok olmaya gerçekten bu kadar yaklaşmış mıydı?"</p>

  <p>"Eğer Valhalla Projesi gerçekten uygulanabilseydi? Belki. Bu, dünyayı binlerce yıl sürecek bir değişikliğe sürükleyebilir miydi? Çok şükür, bunu hiçbir zaman bilemeyeceğiz."</p>

  <p>"Olduğun yerde kal, parmağını kıpırdatmaya ve hatta gözlerini kırpıştırmaya bile kalkışma." Bu emir soğuk mermer kadar sert ve ürperticiydi.</p>

  <p>Pitt başını kaldırdı ve silahının namlusunu ona yönelten baştan aşağı beyazlar giyinmiş bir adamla burun buruna geldi. Yabancının çenesinden kan akıyordu ve bir eli de yaralıydı.</p>

  <p>Pitt hayalet gibi duran adama baktı ve kar gözlüklerinin arkasından gözlerini görmeye çalıştı ama boşuna.</p>

  <p>Hiç istifini bozmadan, "Kulaklarımı oynatabilir miyim?" diye sordu.</p>

  <p>Cleary'nin açısından karşısında duran bu ne idüğü belirsiz kişilerin düşman mı yoksa dost mu olduklarını anlamak imkânsızdı. Adamların kısa boylu olanı buldog cinsi köpeğe benziyordu. İki yabancıdan uzun boylu olanı da pejmürde bir haldeydi ve yüzünün yarısı sargılar içinde olduğundan görünmüyordu. Bu ikisi yürüyen ölü gibiydiler, gözleri çukura kaçmış ve tıraşları uzamıştı. "Sizler kimin nesisiniz ve ikiniz nereden çıktınız, söyle bakalım, akıl küpü." "Benim adım Dirk Pitt. Arkadaşım Al Giordino. Biz Ulusal Sualtı ve Deniz Kurumu'nda çalışıyoruz."</p>

  <p>Cleary aklını oynatacak gibiydi. "NUMA mı?" diye sordu. "Bu gerçek mi?"</p>

  <p>Pitt hiç istifini bozmadan, "Gerçek," dedi. "Ya sen kimsin?" "Binbaşı Tom Cleary, Amerikan ordusu, Özel Birlik subaylarından biriyim. Madene saldırı düzenleyen birliğin kumandanıyım." Pitt içtenlikle, "Keşke daha erken gelip de daha fazla adamınızın hayatını kurtarabilseydik. Bunu yapamadığımız için çok üzgünüm." Cleary'nin omuzları aşağı sarktı ve silahını indirdi. "Bugün ölen adamlarımdan daha iyisi yoktu."</p>

  <p>Pitt ile Giordino sustular. Söyleyebilecekleri bir söz yoktu.</p>

  <p>Nihayet Cleary toparlandı. "NUMA'da görevli, düşmanla savaşmak için eğitilmemiş iki okyanus bilimcisinin bu kadar büyük bir zarar verebileceklerine inanamıyorum." Hâlâ karşısında duran adamları anlamaya çalışıyordu.</p>

  <p>"Sizi ve adamlarınızı kurtarmak düşünmeden yapılmış bir girişimdi. Bizim asıl amacımız Wolf’ların kıyamet girişiminde bulunmalarını önlemekti."</p>

  <p>Cleary bir süre önce yüksek teknik harikası bir operasyon merkezi olan harabeye bakınarak, "Bari amacınıza ulaşabildiniz mi?" diye sordu.</p>

  <p>Pitt karşılık verdi. "Sizin de gördüğünüz gibi, elektronik sistemlerin hepsi çalışamaz durumda. Buzları kesecek olan makinelerin elektronik kumanda sistemleri çalışmıyor."</p>

  <p>Cleary, "Tanrı'ya şükürler olsun," dedi. Stres ve yorgunluk birdenbire omuzlarından düşüvermişlerdi. Yorgun bir tavırla başındaki miğferi çıkardı, gözlüklerini yukarı kaldırdı ve bir adım ilerleyip sağlam elini uzattı. "Beyler. Hâlâ ayakta kalabilenlerimiz hayatlarını size borçlular. Sizin tam zamanında yaptığınız müdahale sayesinde kaç kişinin hayatının kurtulduğunu Tanrı bilir... " Cleary, Pitt ile Giordino'yla tokalaşırken bir zamanlar göz kamaştıran Kar Ara- bası'nın enkazına baktı. Arabanın Cummins marka dizel motorlarıhâlâ çok hafif atan iki kalp gibi ağır ağır çalışmaya devam ediyorlardı.</p>

  <p>"Kuzum, bu aslında neyin nesi?"</p>

  <p>Giordino, "Amiral Byrd'den bir hatıra," dedi.</p>

  <p>"Kimden?"</p>

  <p>Pitt hafifçe gülümsedi. "Bu uzun bir hikâye." Cleary'nin beyni vites değiştirdi. "Ben hiç ceset göremiyorum." Giordino, "Savaş sırasında merkezi boşaltıp uçağa binmek üzere hangara gitmiş olmalılar," diye cevapladı.</p>

  <p>"Benim elimdeki haritada bir uçak pisti işaretlenmiş ama paraşütle inerken hiç uçak falan görmedik."</p>

  <p>"Adamların hangarı havadan görülemez. Hangar, buzlar oyularak yapılmış."</p>

  <p>Cleary'nin yüzündeki ifade öfkeye dönüştü. 'Yani siz şimdi bana bu utanç verici bozguna neden olan iblislerin yok olduklarını mı söylemeye çalışıyorsunuz?"</p>

  <p>Giordino gülümseyerek, "Sakin olun, binbaşı," dedi. "Henüz tesislerden ayrılmadılar."</p>

  <p>Cleary, Pitt'in gözlerindeki memnun ifadeyi fark etti. "Yoksa bu da sizin marifetiniz mi?" -</p>

  <p>Pitt, "Doğrusu evet," diye cevap verdi. "Buraya gelirken yolda onların | uçaklarına rastladık. Tesislerden yapılacak uçuşların hepsinin iptal edildiğini bildirmekten kıvanç duyuyorum."</p>

  <p>Cleary'nin telsizdeki sesi buzulu kıtadan ayıracak sistemin artık çalışmadığını açıklayıp, arkadan Teğmen Jacobs'un Wolf güvenlik güçlerinin silahlarını bırakıp teslim olduklarını açıklayınca, Pentagon ve Beyaz Saray'ın savaş odaları sevinç çığlıkları ve alkışlarla inledi. Şu ölümcül krizin en kötü bölümünün sona erdiği öğrenilince iki odayı da büyük bir sevinç sardı. Odalarda sonucu bekleyenler, Cleary'nin bu görevin başarıyla tamamlanmasını sağlayanlarla yaptığı konuşmayı dinlediler. Adamlarda telsiz yoktu ve söyledikleri sözler, Cleary'nin mikrofonundan pek duyulmuyordu.</p>

  <p>Başkan sevinçten kendini tutamayarak telefonlardan birini kaptı ve sert bir sesle, "Binbaşı Cleary, ben başkan," dedi. "Beni duyuyor musunuz?"</p>

  <p>Karşı tarafta bir hışırtı oldu, sonra Cleary'nin sesi cevap verdi. "Evet, sayın başkan, sizi gayet net duyabiliyorum."</p>

  <p>"Şu ana kadar, sizin haberleşme yönteminize karışmamam söylenmişti, fakat sanırım buradaki herkes aydınlatıcı bir açıklama bekliyor."</p>

  <p>Cleary ülkenin yöneticisiyle konuştuğuna inanmakta zorluk çekerek, "Sizi anlıyorum, efendim," dedi. "Rapor verme işini kısa kesmek zorundayım, sayın başkan. Hâlâ Wolf’ları, mühendislerini ve güvenlik görevlilerinin geri kalanını yakalayamadık."</p>

  <p>"Anlıyorum, fakat şu ortaya çıkan ölüm makinesi hakkında biraz bilgi ver. Bu makine kime ait ve onu kim çalıştırıyordu?" Cleary, başkana bildiklerini aktardı, fakat son dakikada buzların arasından pat diye ortaya çıkan ve de yenilginin ağzından zaferi kapan kar canavarını tarif etmeyi pek başaramadı. Herkes oturmuş şaşkın bir halde anlatılanları dinliyordu, fakat hiç kimse, 1940 yapımı bir kar taşıtıyla altmış mil gitmeyi başaran iki adamının serüvenini öğrenince Amiral Sandecker'den daha fazla şaşırmamıştı. Amiral, Dirk Pitt ve Al Giordino'nun adlarını duyunca şaşkınlığı bir misli daha arttı, çünkü bu ikisi programa göre bir saat içinde Washington'da olacaklardı.</p>

  <p>Amiral Sandecker hayretle başını sallayarak, "Pitt ve Giordino," dedi. "Bunu tahmin etmeliydim. Beklenmedikleri bir yerde birdenbire ortaya çıkmaya meraklı iki kişi varsa, onlar da bu heriflerdir."</p>

  <p>Loren sevimli yüzünü kaplayan tatlı bir gülümsemeyle, "Ben hiç şaşırmadım," dedi. "Dirk ile Al'ın bir köşeye çekilip dünyanın durmasına seyirci kalmalarına imkân yoktu."</p>

  <p>General South öfkeyle, "Bu insanlar kimin nesi?" diye sordu. "NUMA nasıl olur da askeri bir operasyona burnunu sokar? Bu adamların oraya gitmelerine kim izin verdi?"</p>

  <p>Sandecker doğrudan General South'a bakarak, "İzin verenin ben olduğumu açıklamaktan gurur duyardım," dedi. "Fakat böyle bir açıklama gerçeği yansıtmazdı. Bu adamlar, yani benim adamlarım, kendi sağduyularına uyarak harekete geçtiler ve bana öyle geliyor ki, çok da isabetli bir iş yaptılar."</p>

  <p>Tartışma başlamadan sona erdi. Pentagon ve Beyaz Saray'daki savaş odalarında toplananların hepsi, Pitt ve Giordino olmadan o korkunç girişimi önlemenin imkânsız olduğu gerçeğini akıllarından hiç çıkarmadılar.</p>

  <p>Pitt ile Giordino'nun kulakları çınlıyor olmalıydı, fakat Cleary'nin telsiziyle bağlantı kurulmadıkça, dünyanın öbür ucunda söylenenleri duymalarına imkân yoktu. Pitt, Kar Arabası'nın basamağına oturdu ve yüzündeki sargıları çıkardı, böylece dikiş atılması gereken derin birkaç yara açıkta kalmıştı.</p>

  <p>Cleary, Pitt'e baktı. "Wolf’ların hâlâ burada olduklarından emin misin?"</p>

  <p>Pitt onaylarcasına başını salladı. "Karl, yani ailenin reisi ve kız kardeşlerinden adı Elsie olanı tesislerden kaçmalarını sağlayacak uçağın havalanamayacak durumda olduğunu görünce herhalde gözyaşlarını tutamamışlardır."</p>

  <p>"Sen ve Bay Giordino beni hangara götürebilir misiniz?" Pitt hafifçe gülümsedi. "Bunu bir onur ve ayrıcalık sayarım." General South'un sesi bu kısa konuşmayı yarıda kesti. "Binbaşı Cleary size yeniden bir grup oluşturmanızı öneriyorum, yaralılar için elinizden geleni yapın ve tesislerin geri kalan kısmını koruma altına alın. Sonra da yarım saat içinde oraya ulaşacak olan ana Özel Güç Birliği'ni bekleyin."</p>

  <p>Cleary cevap verdi. "Emredersiniz, efendim. Fakat önce yarım kalmış küçük bir işin bitirilmesi gerekiyor." Binbaşı bunları söyledikten sonra mikrofonuyla alıcısının bağlayıcısını çekip çıkardı ve Pitt'e döndü. Ona dikkatle bakarak, "Şu hangar nerede?" diye sordu. Pitt, "Yaklaşık yarım mil kadar ilerde," dedi. 'Yoksa yüz kişiyi sağ kalan birkaç adamınla kuşatmayı mı düşünüyorsun?"</p>

  <p>Cleary'nin dudakları hafif bir gülümsemeyle aralandı. "Sence cehenneme giren o insanların son darbenin indirilişinde hazır bulunmaları uygun ve doğru olmaz mı?" "Seninle tartışmam."</p>

  <p>"Siz ikiniz rehberlik görevini mi üstlendiniz?"</p>

  <p>"Washington'dan izin aldınız mı?"</p>

  <p>"İzin almayı ihmal ettim."</p>

  <p>Pitt'in açık yeşil gözlerinde hınzırca bir ifade belirmişti. "Neden olmasın? Al ile ben hiçbir zaman şeytanca bir oyundan geri kalmadık ki."</p>

  <h3 id="sigil_toc_id_47">45</h3>

  <p>Karl Wolfun uçağını parçalanmış bir halde görünce dehşete kapılıp öfkeden çılgına döndüğünü söylemek pek klasik ve sıradan bir davranış olurdu. Wolfun o harika planı paramparça olmuştu. O ve emrinde çalışan bilim adamları ile mühendisler korku ve şaşkınlık içinde hangarın çevresinde toplanmışlardı. Wolfun bildiği kadarıyla buzulu parçalamak için kullanılacak mekanizma hâlâ dört dakikadan daha kısa bir süre içinde çalışmaya başlayabilirdi. Onlara kontrol merkezindeki muhafızların hâlâ Özel Birlik ekipleriyle bir ölüm kalım savaşı vermekte olduklarını söyleyen Hugo'ya kandığı için Karl Wolf, Dördüncü İmparatorluğun doğmadan öldüğünü ya da Valhalla Projesi'nin gerçekleşemeyeceğini bir türlü anlayamamıştı.</p>

  <p>Wolf’lar kaygıyla bir arada duruyorlardı. Felaketin boyutlarının büyüklüğünü kabul edemiyorlardı ve de dev bir aracın kontrol merkezine gitmeden önce uçağı parçaladığına ilişkin hikâyeye inanmakta güçlük çekiyorlardı. Uzun zamandan beri hazırladıkları planların birdenbire bozulmasına inanamıyorlardı ve de şaşkınlıktan donup kalmışlardı. Wolf ailesi üyelerinden sadece Hugo orada değildi. Başarıya ulaşmak için sonuna kadar savaşmayı ilke edinmişti ve ailenin kehanetlerine aldırış etmeden sağ kalan güvenlik elemanlarını, biraz sonra hangara saldıracaklarından emin olduğu Amerikalılara karşı son bir mücadele vermek için toplamaya çalışıyordu.</p>

  <p>Sonunda Karl, "Eh, demek buraya kadarmış," dedi. Sonra Blondi'ye döndü, "Ulrich Wolf gemisindeki kardeşimiz Bruno'ya bir mesaj gönderin. Durumu anlatın ve buraya hemen son hızla bir uçak göndermesini söyleyin. Kaybedecek bir saniyemiz bile yok."</p>

  <p>Blondi soru sorarak zaman kaybetmedi. Hemen uçak pistinin kenarındaki kontrol odasındaki telsizin başına koştu.</p>

  <p>Elsie kardeşine, "Kıyametin başlangıç sürecinde Ulrich Wolf’a uçakla inmek mümkün olabilecek mi?" diye sordu. Elsie'nin yüzü korkudan bembeyaz kesilmişti.</p>

  <p>Karl başmühendis Jurgen Holtz'a baktı. "Kardeşime verebileceğin bir cevabın var mı, Jurgen?"</p>

  <p>Korku içindeki Holtz gözlerini hangarın buz zeminine dikti ve ifadesiz bir sesle, "Beklenen kasırga rüzgârlarının ve gel-git dalgalarının ne zaman başlayacağını hesaplamama imkân yok. Ayrıca bunların gerçek gücünü de tahmin edemem. Fakat kasırgayla gel-git dalgaları, bizim uçak Ulrich Wolf’a inmeden gemiye ulaşırlarsa, korkarım ki, sonuç büyük bir felaket olacaktır," diye açıkladı. Elsie bilmek istedi. "Yani hepimizin öleceğini mi söylüyorsun?" "Zamanı gelmeden hiçbir şeyi tahmin edemeyeceğimizi söylüyorum." Holtz sakin bir tavırla cevap verdi.</p>

  <p>Karl ailenin özel uçağının bir çocuğun oyuncağı gibi parçalanmış haline bakarak, "Bruno geldikten sonra Amenes'lerin eserlerini hasara uğramış uçaklardan çıkarıp taşımaya zamanımız olmayacak," dedi. "Sadece Üçüncü Reich'ın simgelerini alabileceğiz."</p>

  <p>"Kadın erkek, silah kullanabilen herkese ihtiyacım var." Bu ses Karl'ın arkasından geldi. Konuşan Hugo'ydu, siyah üniforması ona hangarda olup bitenleri açıklamayı başaramadan ölen muhafızın kanıyla ıslanmıştı. "Anladığım kadarıyla bir sürü korkmuş ve ne yapacağını bilemeyen insanla uğraşmak zorundayız, fakat doklardaki kardeşlerimiz tarafından kurtarılıncaya kadar sağ kalmak istiyorsak, savaşçı Amerikalılara karşı direnmeliyiz." Karl sordu. "Savaşçılarından kaçı sağ kalabildi?"</p>

  <p>"Sadece on iki kişi. İşte bu nedenle eli silah tutan herkesi yardıma çağırıyorum."</p>

  <p>"Hepimize yetecek kadar silahın var mı?"</p>

  <p>Hugo başını salladı. "Hangarın girişindeki depoda silah ve cephane bulabiliriz."</p>

  <p>"O halde ben de sana, sevdiklerini tekrar görmek isteyen herkesi yardıma çağırmana izin veriyorum."</p>

  <p>Hugo kardeşinin gözlerinin içine baktı. "Onlara savaşıp ölmelerini söylemek bana düşmez, kardeşim. Yeni kaderimizin lideri sensin. Onların saygı duydukları ve boyun eğdikleri kişi de. Sen emredersen, onlar da emirlerini yerine getirirler."</p>

  <p>Karl erkek kardeşiyle kız kardeşlerine baktı ve onların da gözlerinde aynı karamsar beklentinin işaretlerini gördü. Bir buzdağı kadar soğuk ve taş gibi katı kalbe sahip olan Karl için kendisi ve ailesi sağ kalabilsinler diye adamlarına kendi hayatlarını öne sürmelerini emretmek hiç de zor değildi.</p>

  <p>Karl, Elsie'ye, "Herkesi buraya topla," dedi. "Onlara ne yapmaları gerektiğini açıklayacağım."</p>

  <p>Cleary yaraları önemsiz olan dört adamını, yaralılarla ilgilensinler ve sağ kalan güvenlik görevlilerine karşı onları korusunlar diye orada bıraktı. Yara almamış yirmi iki adamıyla birlikte hangara giden yolu bilen Pitt ve Giordino'nun öncülüğünde tünele girdiler. Garnet'in Delta Birliği'nden iki kişi gözcülük görevini üstlendi. Teğmen Jacobs, Pitt ve Giordino ile tekrar karşılaşınca tam anlamıyla afalladı. Hele şu Kar Arabası'nı, Cleary ile adamlarının Amerika'nın iç savaşı sırasında, Little Bighorn'da General Custer ve 7. Süvari Alayı gibi katledilmelerine birkaç dakika kala savaş alanına girmesini sağlayan iki çılgının onlar olduklarını öğrenince, aklı başından gitti. Ekip büyük bir ihtiyatla ilerleyerek tüneldeki ilk dönemeci geçti. İnşaat malzemelerinin ve boş depolara açılan kapıların önünden geçerek yoluna devam etti. Buz tünelinde yürümek, Pitt ile Giordino'ya aynı yolu Kar Arabası'yla geçmekten çok daha farklı gelmişti. Pitt zırhlı Kar Kedisi'nden kaçarlarken, arabayı çılgın gibi sürmesi yüzünden kenarlarda biriken buz parçalarına bakarak gülümsedi.</p>

  <p>Tünel labirentinden malzemeleri ve eşyayı geçirmek için kullanılan taşıyıcının yanına gelince durdular. Cleary, Pitt ile Giordino'ya sordu. "Buradan hangara ulaşmak için ne kadar yolumuz kaldı?" Pitt cevap verdi. 'Tünelin hangara açıldığı yerden yaklaşık iki yüz elli metre mesafedeyiz."</p>

  <p>"Burasıyla hangar arasında barikat kurabilecekleri bir yer var mı?"</p>

  <p>"Eğer zamanları olsaydı her otuz metrede bir barikat kurabilirlerdi. Fakat adamların tesisleri korumak için giriştikleri savaşı kaybettikten sonra birkaç dakika içinde böyle bir uygulama yapmış olabileceklerine pek ihtimal vermiyorum." Pitt buz zemini işaret etti, burada sadece Kar Arabası'nın tekerlek izleri vardı. Ayrıca savaştan kaçtıkları anlaşılan bir sürü adamın ayak izleri görülüyordu.</p>

  <p>"Geriye bir düzineden fazla güvenlik görevlisi kalmış olamaz. Eğer bu adamlar, savunmaya geçeceklerse bunu hangara elli metre kala yapmak zorundalar."</p>

  <p>Giordino alçak bir sesle, "Kar Kedisi'ni unutma," dedi. "Yani şu senin parçalamayı başaramadığın Kar Kedisi'nden söz ediyorum." Cleary homurdandı. "O şeytan icadı araçlardan hâlâ ortalıkta dolaşanı var mı?"</p>

  <p>Pitt başını salladı. "Bu pekâlâ mümkün. Senin yolculuk malzemelerin arasında o aracı hareketsiz hale getirebilecek bir şey var mı?"</p>

  <p>Cleary, "Hiçbir şey, o arabanın zırhını delemez."</p>

  <p>"Adamlarına durmalarını söyle, binbaşı. Sanırım ben işe yarayacak bir şey buldum."</p>

  <p>Pitt aracın bagajındaki alet kutusunu karıştırdı, sonunda yakıt konulan boş bir teneke kutu buldu. Teneke kutuya taşıdın yakıt deposundan yakıt aktarmak için boru kullandı. Kutu dolunca Pitt onu havaya kaldırdı. "Şimdi bize gerekli olan şey yakıtın ateş almasını sağlayacak bir gereç."</p>

  <p>Pitt'in hareketlerini dikkatle izleyen Teğmen Jacobs çantasına elini soktu, geceleri ya da kötü hava koşullarında işaret vermek için kullanılan küçük tabancayı çıkardı. "Bu işe yarar mı?" Pitt, "Tıpkı güzel bir kadın ve bir kadeh iyi kalite Cabernet kadar işe yarar," dedi.</p>

  <p>Cleary kolunu havaya kaldırıp öne doğru salladı. "Haydi gidelim." Artık bilinmeyenle karşılaşmak korkusu, telaş ya da endişe yoktu. Kuşatma ekibi kedi gibi sessizce ilerliyordu. Onların arkasında da kontrol odasında yaşamlarını yitiren arkadaşlarının intikamını almak isteyen adamlar vardı. Pitt böyle seçkin askerlerin, onu ve</p>

  <p>Giordino'yu kendilerinden biri gibi kabul etmelerinden gurur duyuyordu.</p>

  <p>Birden kuşatmacılara dur işareti verildi. Herkes kulak kesilmiş dinliyordu. Uzaktan gelen bir egzoz sesi, yaklaşan bir taşıtın habercisiydi. Çok geçmeden ses iyice yükseldi ve tünelin duvarları arasında yankılandı. Sonra ikiz ışıklar göründü ve taşıt dönemeci geçmeden lambalarının ışığı buz zeminde dans etmeye başladı.</p>

  <p>Pitt sakin bir tavırla, "Kar Kedisi," dedi. "İşte geliyor." Yakındaki boş depolardan birini işaret etti. "Arabanın ışığına yakalanmadan sen ve adamlarının hemen şuraya girmenizi öneriyorum." Sıkıntılı ve alçak sesle verilen emir üzerine yirmi saniye sonra adamların hepsi depoya girerken, kapıyı da aralık bırakmışlardı. Kar Kedisi ilerlerken spot lambalarının ışığı da tüneli daha fazla aydınlatmaya başladı. Pitt deponun kapısının hemen arkasında büzülmüş, yakıt tenekesini iki eliyle birden tutuyordu. Onun arkasında Jacobs işaret tabancasını ateşlemeye hazır bekliyordu. Kuşatma ekibi yıldırım gibi depodan dışarı fırlayıp Kar Kedisi'ndekilere ve yayan olarak arabanın arkasından gelebilecek muhafızlara ateş yağdırmaya hazır bekliyordu. Zamanlama çok önemliydi. Eğer Pitt tenekeyi çok erken ya da geç fırlatır da içerdeki adamlar sağ kalırsa, Özel Birlik elemanlarının hepsi bir dolaba kapatılmış ördekler gp, depoda kısılıp kalırdı ve göz açıp kapayıncaya kadar yok olurlardı. Jacobs'un da çok iyi nişan alması gerekiyordu. Hedef şaşarsa her şey biterdi. Kar Kedisi onlara daha da yaklaşmıştı. Pitt arabanın hızının saatte on mil kadar olduğunu tahmin etti. Sürücü arabayı çok ihtiyatlı sürüyordu. Pitt kapının aralığından arabanın peşinden gelen muhafız olup olmadığına baktı, herhangi bir belirti yoktu. Alçak bir sesle Cleary'ye bilgi verdi. "Araba yayaların takip edemeyecekleri kadar hızlı ilerliyor. Benim tahminim, onların keşif görevinde oldukları." Cleary mırıldandı. "Arabada dört kişi var. Ben bu kadarını biliyorum." Pitt arabanın ışıklarından gözleri kamaşmasın diye başını öne eğdi. Araba şimdi onlara öylesine yakındı ki, Pitt tekerleklerinin buz üzerinde çıkardığı gıcırtıya benzeyen sesleri duyabiliyordu. Büyük bir dikkatle, ani bir hareket yapıp da arabadakileri kuşkulandırmamaya çalışarak kapıyı biraz daha araladı. Kar Kedisi'nin ön kısmı artık depoya öylesine yakındı ki, Pitt motorun sesini duyabiliyordu. Birden kapıyı ardına kadar açtı, olduğu yerden doğruldu ve yakıt tenekesini hızla Kar Kedisi'nin açık bölmesine fırlattı. Sonra hiç duraksamadan yana döndü ve buzların üstüne uzandı.</p>

  <p>Jacobs öyle ayaklarının altında ot bitmesine izin verecek tipte uyuşuk biri değildi. Pitt daha kapıyı açmadan, o işaret silahıyla nişan almıştı. Silahı ateşleyince mermi, Pitt'in başının iki parmak üzerinden geçti. O sırada yakıt tenekesi de Kar Kedisi'ne doğru fırlatılmıştı.</p>

  <p>Arabanın iç kısmı birden alev aldı. Dehşete düşen muhafızlar, üniformaları alev alınca, kendilerini arabadan atıp, alevlerini söndürebilmek için buz zeminde yuvarlanmaya başladılar. Bunu başarsalardı bile onların hayatları bağışlanmayacaktı. Cleary'nin emrindeki adamlar, daha önce bu muhafızlar yüzünden büyük kayıplara uğramışlardı ve şu anda bağışlayıcı olacak gibi değildiler. Adamlar depodan dışarı fırlayıp, muhafızları kurşun yağmuruna tutarak acılarını dindirdiler. Mekanik bir taşıt olma özelliğini kaybetmiş görünen Kar Kedisi, sürücüsü olmadan tünelde ilerliyor, buz duvarlara çarpmasına rağmen hızı azalmıyordu. Ölüm sahnesini incelemek uğruna hiç zaman kaybedilmedi. Cleary adamlarını tekrar bir araya toplayıp onları harekete geçirdi. Adamların biri bile dönüp de arkasına bakmadı ve hiçbiri pişmanlık belirtisi göstermedi. Tünelin içinde yollarına devam ettiler, bu kâbusu sona erdirip sorumluları cezalandırmak için sabırsızlanıyorlardı. Pitt kendini zorlayarak ayağa kalkabildi ve Giordino'nun kaya gibi sağlam omzuna yaslanıp birkaç adım attı. Bacakları tekrar eski hareketliliğine kavuşunca da Cleary'nin arkasından ilerlemeye başladı.</p>

  <p>Kar Kedisi'ne yaptığı telsiz çağrılarına cevap alamayan Hugo Wolf tünelden silah sesleri gelmeye başlayınca, en kötü ihtimalin gerçekleştiğini düşündü. Artık zırhlı aracı kalmadığı için Amerikalılar hangara ulaşıp da sağ kalan sekiz güvenlik görevlisiyle çatışmaya girmeden önce son bir oyun daha oynayacaktı. Hugo küçük bir ordu oluşturan mühendislere pek güvenmiyordu, çünkü bu adamlar silah tutmasını bile bilmiyorlardı ve başka bir insanı kurşunla vurmayı göze alamazlardı. Özellikle de profesyonel nişancıların karşısında hiç şansları yoktu. Hugo kara kara düşünürken, son bir kez daha zar atmayı planlıyordu.</p>

  <p>Hugo, Karl, Elsie ve Blondi'nin Jurgen Holtz ile konuştukları yere gitti. Karl dönüp Hugo'ya baktı ve yüzündeki karamsar ifadeyi görünce, "Problemler mi var, kardeşim?"</p>

  <p>"Elimdeki son Kar Kedisi ile yerleri doldurulamayacak dört adamımı kaybettim sanırım."</p>

  <p>Elsie, "Dayanmamız gerekiyor," dedi. "Bruno iki uçakla geliyor ve programa göre, beş saat sonra burada olacak."</p>

  <p>Holtz fikrini söyledi. "Buzul serbest kaldıktan üç buçuk saat sonra gelecekler. Buz makinelerini harekete geçirme işlemi başladı ve bunları durdurmanın imkânı yok."</p>

  <p>Karl bir küfür savurdu. "O zamana kadar dayanabilir miyiz?" Hugo sanki bir hayalet ordusuyla karşılaşmayı bekliyormuş gibi maden tesislerine giden tünele baktı. "Onların da ancak bir avuç adamı kalmış olmalı. Eğer bizimkiler adamların bir kısmını tünelde temizlerlerse, bizler de geri kalanları ortadan kaldırmaya yetecek ateş gücüne sahibiz."</p>

  <p>Karl, Hugo'ya baktı ve bir elini kardeşinin omzuna koydu. "Sonuç ne olursa olsun, kardeşim, senin cesaretle ve onurla hareket ettiğini unutmayacağım. "</p>

  <p>Hugo, Karl'ı kucakladı, sonra geri kalan adamlarını tünele götürmek için oradan ayrıldı. Adamların arkasından bir taşıyıcı geliyordu. Ona da elli beş galonluk bir silindir ve de çok büyük bir vantilatör yüklenmişti.</p>

  <p>Özel birlik ekibi tünelde hangardan yirmi beş metre uzaklıktaki son dönemeci döndü. İlerde çevreyi saran hafif sis perdesi giderek kalınlaşıyor ve adamlara yaklaşıyordu. Biraz sonra da sis hepsini içine aldı.</p>

  <p>Cleary, Pitt'e sordu. "Buna ne anlam veriyorsun?"</p>

  <p>"Kesinlikle iyi bir şey değil. Kar Arabası'yla buradan geçtiğimiz zaman hiç böyle bir şeyle karşılaşmadık." Pitt sanki rüzgârın yönünü anlamak istiyormuş gibi parmağını kaldırdı. "Bu doğal bir olay değil.</p>

  <p>Sadece garip bir koku yaymakla kalmıyor, aynı zamanda bir çeşit makineyle yaratıldığı kesin, belki de çok büyük bir vantilatör kullanılıyor."</p>

  <p>Cleary sisi koklayarak, "Zehirli değil," dedi. "Eğitim sırasında bizlere zehirli gazları tanımamız da öğretiliyor. Benim tahminim, bu adamlar, faaliyetlerini görmemizi engellemek için zararsız bir kimyasal madde kullanmış olmaları."</p>

  <p>Binbaşının yanında yürüyen Jacobs, "Acaba adamlarının sayısı çok azaldığı için can havliyle son bir oyun oynamak mı istiyorlar?" dedi. Cleary miğferindeki telsizden adamlarına, "Birbirinize yaklaşın," diye emir verdi. 'Yolumuza devam edeceğiz. Düşman ilerler de sisin arasından bize ateş açarsa, kendinizi korumak için ne bulursanız yararlanmaya hazır olun."</p>

  <p>Pitt, Cleary'yi uyardı. "Ben bu planı tavsiye etmiyorum." Cleary kısaca sordu. "Neden?"</p>

  <p>Pitt, Giordino'ya bakıp gülümsedi. "Sanırım biz daha önce buraya gelmiştik."</p>

  <p>Giordino ekledi. "Ve de onu yapmıştık."</p>

  <p>Pitt sis yığınlarına baktı, sonra elini Giordino'nun koluna koydu. "Al, sen binbaşının adamlarından birini al ve Kar Arabası'na koş, onun yedek lastiklerinden birini buraya getirin."</p>

  <p>Cleary'nin gözlerinde merak ifadesi vardı. "Bir araba lastiği ne işe yarar?"</p>

  <p>"Sadece bizim için küçük bir bahane olur."</p>

  <p>Dakikalar sonra tünelin ortasından kulakları sağır eden bir patlama sesi geldi. Alev ya da kıvrıla kıvrıla yükselen duman görülmedi, sadece gözleri kör edici bir parlama oldu. Bunu şok dalgası izledi ve tıpkı bir tüpün içinden geçen füze gibi gözden kayboldu. Patlama sesi de çok büyük bir şimşek gürültüsünden farksızdı, ama yavaş yavaş tünelin içindeki yankısı kayboldu.</p>

  <p>Hugo Wolf ve sağ kalan sekiz adamı patlamanın yarattığı şoktan afallayıp kalmışlardı. Hugo Wolf'un kulaklarında sanki katedral çanları çalınır gibiydi. Adamlar sendeleyerek ayağa kalktılar ve duvarlardan düşen buzların yarattığı öbeklerin arasından ilerlemeye çalıştılar. Bu öbeklerin altında sadece Amerikalıların cesetlerini bulacaklarını sanıyorlardı. Patlamanın verdiği zarar, onların düşündüğünden çok daha büyüktü ve düşmanı ortadan kaldırmış olma düşüncesi onları umutlandırıyordu.</p>

  <p>Dönemeci geçip, patlamanın yarattığı sis ve buhara rağmen önlerini görebilmek için el fenerlerini yakıp, tünelin tavanından kopan buzların altında kalmış cesetlere ulaşıncaya kadar ilerlediler. Hugo'nun gözleri bir cesetten ötekine yönelirken birden yüreğini bir sevinç sardı. Amerikalıların hiçbiri sağ kalamamıştı. Yerde yatan iki sivil giyimli adama baktı, bunların kim olduklarını ve nereden geldiklerini merak etmişti. Adamlar, yerde yüzükoyun yatıyorlardı. Hugo onların kontrol merkezinde büyük zarara ve birçok ölüme neden olan şu garip taşıtı kullanan kişiler olduklarını anlayamadı. Hugo'nun muhafızlarından biri ona iltifat etti. "Büyük zaferinizden ötürü sizi kutlarım, Bay Wolf."</p>

  <p>Hugo ağır ağır başını salladı. "Evet, ama bu çok pahalıya mal olan bir zafer." Hugo ve adamları ceset yığınına arkalarını dönüp hangara doğru yürüdüler.</p>

  <p>Cleary bağırdı. "Olduğun yerde kal."</p>

  <p>Hugo ile adamları arkalarına döndüler ve ölülerin birdenbire silahları ateşlenmeye hazır vaziyette ayağa fırladıklarını görünce afalladılar. Hugo o zaman orada teslim olabilirdi. Aklı başında olan herhangi bir kimse, direnmenin sadece kesin ölümle sonuçlanacağını anlardı. Fakat aklını kullanarak değil de refleksleriyle hareket eden Hugo hemen silahına sarılıp ateşetmeye başladı, adamları da aynı şeyi yaptılar.</p>

  <p>Özel Birliktekilerin silahları aynı anda ateşe başladı. Wolf'un adamları ancak birkaç el ateş edebildiler. Hugo sendeleyerek bir iki adım geri gitti, sonra olduğu yerde hareketsiz kaldı, silahını attı ve dehşetten irileşmiş gözlerle siyah üniformasında göğsünden beline kadar sıralanan mermi deliklerine baktı. Nihayet başarısızlığa uğradığını anladı ve yaşayacak sadece birkaç saniyesinin kaldığını bildiği için kendini yere atıp iki büklüm kıvrıldı.</p>

  <p>Ateş kesilmişti. Jacobs adamlarıyla birlikte cesetleri incelemeye başladı, ölü ellerinin sımsıkı tuttukları silahları çekip aldı. Pitt de Colt silahını sağ elinde sallayarak geldi. Hugo'nun yanında yere diz çöktü. Wolf ailesinin güvenlik güçlerinin lideri yanına birinin geldiğini hissetti ve ifadesiz gözlerle yukarı baktı.</p>

  <p>Hugo, "Bunu nasıl bildin?" diye mırıldandı.</p>

  <p>"Senin adamların Colorado'daki madende bana aynı numarayı yaptılar."</p>

  <p>"Ama o patlama... "</p>

  <p>Pitt adamın öbür tarafa gitmek üzere olduğunu ve her şeyi çok çabuk anlatması gerektiğini biliyordu. "Yedek lastiği tünelden aşağı getirdik ve sizin patlayıcı kablosuna bağladık. Daha sonra da depoya gizlendik. Patlamadan hemen sonra dışarı fırladık ve kendimize ölü süsü vererek yere yattık." Hugo fısıldadı. "Kimsin sen?"</p>

  <p>"Benim adım, Dirk Pitt."</p>

  <p>Hugo'nun gözleri bir an için irileşti. "Sen olamazsın," diye fısıldadı. Sonra gözler donup kaldı ve başı yana düştü.</p>

  <h3 id="sigil_toc_id_48">46</h3>

  <p>Patlama ve hemen arkasından gelen mermi fırtınası tünelin içinde yankılandı ve arıtma borusunun öbür ucundan şimşek gürültüsüne benzer sesler duyuldu. Sonra o korkunç gürültü azaldı, sonunda ürkütücü bir sessizlik dalga dalga yayılıp hangarın içine çöktü. Dakikalar geçti. Herkes donmuş gibi öylece duruyor, karanlığa bakıp huzursuzluk veren bir ürperti içinde bekleşiyordu. Sonunda o ürkütücü sessizlik tünelin buz zemininde yankılanan ve onlara giderek yaklaşan ayak sesleriyle bozuldu.</p>

  <p>Bir karaltı ağır ağır ortaya çıktı ve hangarın tavanından sarkan ışığın altına geldi. Ucuna beyaz bir bez bağlanmış bir çubuğu elinde tutan uzun boylu bir adam, hangarda yarım daire oluşturan yüz kadar eli silahlı kadın ve erkeğe doğru yürüdü, silahların hepsinin namluları yabancıya yönelmişti. Adamın yüzünün alt kısmı bir eşarpla örtülüydü. Adam doğruca Karl Wolf ile kız kardeşlerinin yanına gidip durdu. Eşarbı yüzünden çekince yorgunluktan çökmüş, bitkin bir yüz ortaya çıktı.</p>

  <p>"Hugo üzüntülerini bildiriyor, fakat sizin küçük iyi yolculuklar partinize katılamayacak."</p>

  <p>Hangara bir an için şaşkınlık hâkim oldu. Blondi hayretle karışık hayranlıkla adama baktı. Elsie'nin yüzünde şok geçirdiğini ve öfkelendiğini açıklayan bir ifade belirdi. Tahmin edileceği gibi kendini ilk toplayan kişi Karl Wolf oldu. "Demek sizsiniz, Bay Pitt," dedi. Bir yandan da kuşkulu gözlerle Pitt'i inceliyordu. "Siz bir lanet gibisiniz." Pitt samimi bir edayla, "Sıradan kıyafetimi bağışlayın," dedi. "Fakat smokinimi temizleyiciye göndermiştim."</p>

  <p>Elsie mavi gözleri öfke saçarak bir adım ilerledi ve otomatik silahının namlusunu Pitt'in karnına dayadı. Pitt acıyla homurdanıp geri çekildi ve karnını tuttu, fakat yüzündeki gülümseme hiç kaybolmadı. Pitt, "Silahsız olduğumu ve barış işareti taşıdığımın farkında olmalısınız," dedi.</p>

  <p>Karl, Elsie'nin silahlı elini yana çekti. Elsie nefret dolu bir sesle, "Onu gebertmeme izin ver," diye tısladı.</p>

  <p>Karl, "Onun da zamanı gelecek," diyerek Pitt'in gözlerinin içine baktı. "Hugo öldü mü?"</p>

  <p>"Bizim memlekette dediğimiz gibi Hugo tahtalıköyü boyladı."</p>

  <p>"Ya adamları?"</p>

  <p>"Onlar da aynı kategoride."</p>

  <p>"Uçağımın parçalanmasından sorumlu olan siz misiniz?" Pitt parçalanmış uçağa şöyle bir baktıktan sonra omuzlarını silkti. "Arabayı çılgın gibi sürdüğümü itiraf etmeliyim." Wolf sert bir sesle sordu. "Siz nereden geldiniz?"</p>

  <p>Pitt gülümsedi, Wolf’u hiç umursamadan, "Adamlarınıza çok kötü bir şekilde canları yanmasın diye silahlarını bırakmaları için emir vermenizi öneriyorum. Bugün burada çok fazla kan döküldü. Ölü sayısını artırmak çok büyük aptallık olur."</p>

  <p>"Sizin adamlarınız, Bay Pitt, Amerikan Birliği'nden geriye kaç kişi kaldı, söyler misiniz?"</p>

  <p>"Kendi gözlerinizle görün." Pitt döndü ve koluyla bir hareket yaptı. Giordino, Cleary ve geri kalan yirmi adamı tünelden çıkıp hangara girdiler ve onar adım arayla dizildiler. Silahları ellerindeydi ve ateş etmeye hazırdılar.</p>

  <p>Karl ilk kez gülümsedi. "Yüz kişiye karşı yirmi kişi."</p>

  <p>"Destek birliğini bekliyoruz, her an gelebilirler." Karl kararlı bir sesle, "Çok geç," dedi Pitt'in kandırmacayla canını kurtarmaya çabaladığına kesinlikle inanıyordu. "Buzulu karadan ayırmak için kurulan nanoteknoloji sistemi artık çalışmaya başlamış olmalı. Biz konuşurken, dünya da bir kıyamete doğru gidiyor. Bunu hiçbir şey durduramaz."</p>

  <p>Pitt normal bir ses tonuyla konuştu. "Böyle düşünmemenizi rica ediyorum. Sistemlerin tümü harekete geçirilmeden on dakika önce kapatıldı. Planlarınızı bozduğum için üzgünüm Karl, fakat kıyamet falan olmayacak. Yeni Kader de Dördüncü imparatorluk da olmayacak. Dünya eskiden olduğu gibi güneşin etrafında dönmeye devam edecek, tabii insan yapısı zaafları ve güçsüzlükleriyle birlikte... Yaz ve kış, mavi gökyüzü, bulutlar, yağmur ve kar hiç engellenmeden, insan ırkının yok olmasından çok sonra da devam edecek. Eğer bizlerin nesli tükenirse, bu doğal nedenlerden kaynaklanacak, dünyaya hükmetmeye yeltenen kendini beğenmiş bir çılgın öyle istedi diye değil."</p>

  <p>Elsie giderek artan bir endişeyle, "Siz neler diyorsunuz?" dedi. Karl sakin görünmeye çalışarak, "Paniğe kapılmana gerek yok, sevgili kardeşim," dedi. "Adam yalan söylüyor."</p>

  <p>Pitt yorgun bir tavırla başını salladı. "Wolf ailesi için her şey bitti. Eğer insanlık suçu işledikleri için dünya mahkemesinde yargılanmaları gereken bir kişi varsa o da sizsiniz. Yedi milyar insan, sizin ve ailenizin gezegendeki her erkeği, her kadını ve her çocuğu nasıl yok etmeye hazırlandığınızı öğrenirse, sizin için pek de iyi olmaz. Dev gemilerinize, servetinize ve hazinelerinize el koyarlar. Ve eğer aile üyelerinden ömür boyu hapiste yatmaktan kurtulanlar olursa, onların her hareketlerini uluslararası istihbarat örgütleri ve polis örgütleri takip edecek ve Beşinci İmparatorluk kurmaya heveslenmemelerini sağlayacaklar. "</p>

  <p>Karl yavaş yavaş kuşkulanmaya başlayarak alaycı bir sesle, "Eğer söyledikleriniz doğru ise, kardeşlerimle bana ne yapmayı planlıyorsunuz?" diye sordu.</p>

  <p>Pitt içini çekti. "Bu benim işim değil. İşlediğiniz suçlardan, size karşı çıkanları öldürtmek suçundan bir zamanda, bir yerde idam edileceksiniz. İdamı ön sırada izleyip sizin yere düştüğünüzü görmek benim için büyük bir zevk olacak."</p>

  <p>"Doğrusu çok etkileyici bir hayal bu, Bay Pitt ve de çok meraklandırıcı. Bunun sadece bir fanteziden ibaret olması çok üzücü."</p>

  <p>"Siz ikna edilmesi çok zor bir insansınız."</p>

  <p>Elsie, "Ateş emrini ver, kardeşim," dedi. "Şu pisliği vurun. Bunu sen yapmazsan ben yapacağım."</p>

  <p>Karl Wolf, Cleary'nin savaştan yorgun düşmüş adamlarına baktı. "Kız kardeşim haklı. Adamlarınız on saniye içinde teslim olmazlarsa, benim adamlarım onların işlerini bitirecekler." Pitt hemen sert bir sesle cevap verdi. "Bu asla olmayacak." "Yirmi silaha karşı yüz silahla mı? Savaş pek uzun sürmeyecek ve bu savaş bir tek şekilde sona erecek. Görüyorsunuz ya, Bay Pitt, çok büyük bir teh­likeyle karşı karşıyasınız. Kız kardeşlerim ve ben Dördüncü imparatorluk uğruna seve seve hayatlarımızı feda edebiliriz." "Çoktan ölmüş ve gömülmüş bir hayal uğruna insanları feda etmek, budalalık olur."</p>

  <p>"Çaresiz bir adamın boş sözleri bunlar. Hiç değilse ben ölecek ilk kişinin siz olacağınızı bilme şansına sahibim."</p>

  <p>Pitt uzun bir süre Wolf’a baktı, gözleri çılgın adamın elindeki otomatik tüfeğe yöneldi. Sonra da omuzlarını silkti. "Nasıl isterseniz öyle yapın," dedi. "Fakat şu kana susamışlığınızın büyüsüne kapılmadan, dönüp arkanıza bakmanızı tavsiye ederim."</p>

  <p>Wolf başını salladı. "Gözlerimi senden bir an bile ayırmayacağım." Pitt, Elsie ile Blondi'ye döndü. "Kızlar, neden siz ağabeyinize hayatın gerçeklerini izah etmiyorsunuz?" Wolf kardeşler dönüp arkalarına baktılar.</p>

  <p>Hangardaki her baş arkasına döndü. Arkadaki duvara ve uzaktaki tünelin girişine baktılar. Hangarda eksik olan bir şey varsa bile bu, otomatik silahlar değildi. Parçalanmış uçağın çevresinde yaşanan dramı iki yüz kişi daha izliyordu. Tam iki yüz yok edici tüfek Kader Şirketleri'nin mühendislerine ve bilim adamlarına yönelmişti. Bu silahlar yüzleri miğferler ve kar gözlükleriyle örtülü adamların ellerindeydi. Adamlar yarım daire şeklinde sıralanmışlardı, ön sıradakiler yere diz çökmüştü, arka sıradakiler ayakta duruyorlardı ve hepsi de Cleary ile adamları gibi arktik savaş elbiseleri giymişlerdi. Karaltılardan biri öne çıktı ve kararlı bir sesle bağırdı. "Silahlarınızı yavaş yavaş yere bırakın ve geri çekilin. En küçük bir düşmanca hareket görürsem adamlarıma ateş etmelerini emredeceğim. Lütfen emirlere uyun ve kimsenin canı yanmasın."</p>

  <p>Bir bocalama ya da direnme belirtisi olmadı. Tam aksine. Kader Şirketleri'nin bilimsel ekibini oluşturan kadın ve erkekler, pek azının kullanmasını bildiği şu silahlardan kurtuldukları için memnun bile olmuşlardı. Hepsi de silahlarını bırakıp ellerini başlarının üzerine koyarak geri çekilirlerken rahat bir soluk aldılar.</p>

  <p>Elsie sanki kalbine bir hançer saplanmış gibi duruyordu. Yüzünde şaşkın ve de olup bitenleri anlamadığını gösteren bir ifade vardı. Blondi gözlerinde dehşet ve şaşkınlık ifadesiyle sanki kusacakmış gibi görünüyordu. Karl Wolfun yüz hatları gerilmişti ve taş gibi sertti. Korkmaktan çok yeni bir dünya yaratmayı hedefleyen planının havaya uçup gitmesinin kesin olduğunu bilmenin öfkesini taşıyordu.</p>

  <p>Olay yerine yeni gelen Özel Birlik'in lideri sordu. "Hanginiz Dirk Pitt'siniz?"</p>

  <p>Pitt ağır ağır elini havaya kaldırdı. "Buradayım." Subay Pitt'in yanına geldi ve başıyla selam verdi. "Özel Birlik operasyonunun komutanı Albay Robert Wittenberg. Ross Buzulu operasyonunun durumu nedir?"</p>

  <p>Pitt cevap verdi. “Tamamlandı. Buzları kesme sisteminin harekete geçmesinden on dakika önce Valhalla Projesi durduruldu." Wittenberg rahatlamış göründü. 'Tanrı'ya şükürler olsun," dedi. "Sizin zamanlamanız da bundan daha mükemmel olamazdı, albay." "Binbaşı Cleary ile telsiz teması kurduktan sonra buzlar üzerinde, sizin aracınızla açtığınız yoldan ilerledik." Albay konuşmasına ara verdi ve merakla sordu. "Eski kenti gördünüz mü?" Pitt gülümsedi. "Evet, gördük."</p>

  <p>Wittenberg sözlerini sürdürdü. "Oradan sonra tam savaş teçhizatıyla sıradan bir koşu yapmış olduk. Hangara gelince de biri arkasına bakıp bizi görmeden yerimizi aldık."</p>

  <p>"Her şey pamuk ipliğine bağlıydı, fakat sizler savaş durumuna girinceye kadar Binbaşı Cleary ile ben de herkesin dikkatini bize vermesini sağlayıp, tünelde olup bitenlerin fark edilmesini engelledik."</p>

  <p>Wittenberg sordu. "Adamların hepsi bu kadar mı?"</p>

  <p>Pitt başını salladı. "Kontrol merkezindeki yaralılar dışında evet. Hepsi bu kadar."</p>

  <p>Cleary yaklaştı. İki savaşçı hararetle tokalaşmadan önce birbirlerine selam verdiler. Cleary'nin yüzünde yorgun bir gülümseme vardı. "Bob, senin şu buruşuk, çirkin suratını görmekten ne büyük mutluluk duyduğumu anlatamam."</p>

  <p>Wittenberg gözlerinde şakacı bir bakışla, "Bu senin kuyruğunu kaçıncı kurtarışım oluyor söylesene," dedi.</p>

  <p>"İkinci ve bunu itiraf etmekten de utanmıyorum."</p>

  <p>"Bana yapacak pek fazla bir şey bırakmamışsın."</p>

  <p>"Doğru ama sen ve adamların tam zamanında gelmeseydiniz, bir ölüler tarlası bulacaktınız."</p>

  <p>Wittenberg, Cleary'nin yorgun ve bitkin olmalarına rağmen hâlâ dimdik duran ve de Wolf personelinin her hareketini dikkatle izleyen adamlarına baktı. "Öyle görünüyor ki, adamlar sana da bir hayli kayıp verdirmişler."</p>

  <p>Cleary üzgün bir tavırla, "Pek çok iyi adamımı kaybettim," dedi.</p>

  <p>Pitt, Wolf’ları işaret etti. "Albay Wittenberg, sizi Karl Wolf ve kardeşleri</p>

  <p>Elsie ve..." Pitt öbür kardeşin adını bilmediği için duraksadı.</p>

  <p>Karl araya girdi. "Kardeşim Blondi." Karl Wolf bir kâbusun ortasındaydı. "Bizi ne yapmayı düşünüyorsunuz, albay?"</p>

  <p>Cleary gürledi. "Eğer karar vermek bana bırakılsaydı, topunuzu vururdum."</p>

  <p>Pitt, Wittenberge sordu. "Size Wolf’ları yakaladıktan sonra ne yapmanız gerektiğine ilişkin bir emir verildi mi?"</p>

  <p>Albay başını salladı. "Esirlerle ilgili bir kararı görüşmeye zaman yoktu."</p>

  <p>"O halde ben bir ricada bulunabilir miyim?"</p>

  <p>Cleary cevap verdi. "Sizin ve arkadaşınızın onca başarınızdan sonra isteğinizi açıklamanız yeterli olur."</p>

  <p>"Wolf’ların geçici olarak bana emanet edilmelerini istiyorum." Wittenberg, Pitt'e sanki aklından geçenleri gözlerinden okumaya çalışıyormuş gibi baktı. "Ben ne yapmak istediğinizi pek anlayamadım."</p>

  <p>Fakat Cleary anlamıştı. "Size esirlerle ilgili bir emir verilmediğine göre," diye albaya hitap etti. "Kanımca, bizi o hayal bile edilmesine imkân olmayan korkunç akıbetten kurtaran kişinin isteğini yerine getirmek uygun olur."</p>

  <p>Wittenberg başını öne doğru sallamadan önce bir saniye kadar düşündü. "Size katılıyorum. Savaşın süprüntüleri. Wolf’ları, gözetim altında Washington’a götürülünceye kadar size emanet ediyorum." Karl küstah bir tavırla, "Dünyadaki hiçbir mahkeme, Antarktika'daki insanları yargılama hakkına sahip değildir. Bizleri rehin tutmanız da yasalara aykırı," diye bağırdı.</p>

  <p>Wittenberg umursamaz bir tavırla omuz silkerek, "Ben sadece basit bir askerim," dedi. "Sizlerin kaderinizi kararlaştırmayı avukatlara ve politikacılara bırakıyorum."</p>

  <p>Yeniden bir araya gelen Özel Birlik ekipleri, madencilik tesislerini güvence altına alıp tutsakları işçilerin yatakhanesine kapatırlarken,</p>

  <p>Pitt ile Giordino da Karl, Elsie ve Blondi Wolfu hangarın bir duvarını kaplayan dev kapının önüne doğru yürüttüler. Sonra da Wolf’ların neye uğradıklarını anlamalarına fırsat bırakmadan onları yandaki küçük servis kapısından dışarıya itiverdiler. Hangarın ılık havasından sonra dışardaki dondurucu soğuk şok etkisi yaratmıştı. Karl Wolf, dönüp Pitt ile Giordino'ya bakarak acı acı gülümsedi. "Bizi kurşuna dizeceğiniz yer burası mı?"</p>

  <p>Blondi kendinden geçmiş gibiydi, fakat Elsie, meydan okurcasına Pitt'e bakarak, "Cesaretin varsa bizi vur bakalım," diye vahşice bağırdı.</p>

  <p>Pitt'in yüzü tiksinti maskesiyle kaplanmıştı. "Bu dünyada kutsal ne varsa, hepsi adına sizler ölmeyi çoktan hak ettiniz. Adi ailenizin tüm bireyleri ölümü hak etti. Fakat bu şerefe nail olacak kişi ben ya da arkadaşım olmayacak. Bu işi doğal nedenlere bırakıyorum."</p>

  <p>Bu açıklama Wolf’u birden heyecanlandırdı. "Kaçmamıza izin mi veriyorsunuz?"</p>

  <p>Pitt başını salladı. "Evet."</p>

  <p>"O halde benim ve kız kardeşlerimin mahkemeye çıkarılıp sonra da cezaevine gönderilmemizi istemiyorsunuz."</p>

  <p>"Sizinki gibi büyük bir servete ve güce sahip olan bir aile asla bir duruşma salonuna giremez. Sizler darağacını boylamamak ya da hayat boyu hapiste kalmamak uğruna her yolu denersiniz ve sonunda serbest kalırsınız."</p>

  <p>Karl nefret dolu bir sesle haykırdı. "Dedikleriniz doğru. Hiçbir hükümet başkanı, Wolf ailesini suçlamanın yaratacağı tehlikeleri göze alamaz."</p>

  <p>Elsie de ekledi. "Ya da bizim lanetimizi. Wolf ailesine borçlu olmayan bir tek lider ve üst düzey yöneticisi yok. Bizim teşhir edilmemiz, onların da teşhir edilmesi olacaktır."</p>

  <p>Blondi sesine küstahça bir ifade vererek, "Bizler adi suçlular gibi cezaevine kapatılamayız. Ailemiz çok güçlü ve sağlam iradeli. Biz tekrar geleceğiz ve bu kez başarısız olmayacağız," dedi. Giordino siyah gözleri nefretle dolu, "Ben şahsen bunun kötü bir fikir olduğunu düşünüyorum," diye ekledi.</p>

  <p>Pitt de soğuk bir sesle, "Sizlerin bu işlere bulaşamayacağınızı bilirsek hepimiz rahat edeceğiz," dedi.</p>

  <p>Karl Wolfun gözleri kısıldı ve buzlarla kaplı çevreye bakındı. "Sizin niyetinizi anladığımı sanıyorum," diye alçak bir sesle mırıldandı. "Buzlar arasında kalıp ölelim diye bizleri serbest bırakacaksınız."</p>

  <p>Pitt başını hafifçe salladı. "Evet."</p>

  <p>"Kutup giysileri olmadan bu soğuğa bir saat bile dayanamayız."</p>

  <p>"Benim tahminime göre süre yirmi dakika."</p>

  <p>"Öyle görünüyor ki, sizi fazla hafife almışım, Bay Pitt."</p>

  <p>"Benim şöyle bir teorim var: Dünya, Kader Şirketlerinin Başkanı ve aile imparatorluğu olmadan varlığını gayet iyi bir şekilde sürdürebilir."</p>

  <p>"Neden bizi vurup bu işi bitirmiyorsunuz?"</p>

  <p>Pitt yeşil gözlerinde bir an için beliren zevk pırıltısıyla, "Bu çok çabuk cezalandırma olur," dedi. "Oysa sizler milyarlarca masum insana yaşatmayı planladığınız dehşet üzerinde düşünmeye fırsat bulacaksınız."</p>

  <p>Wolfun şakaklarında hafif bir kırmızılık belirmişti. Koruyucu bir tavırla kollarını kız kardeşinin omuzlarına doladı. "Konferansınız beni sıkmaya başladı, Bay Pitt. Sizin şu felsefi zırvalarınızı dinlemektense donarak ölmeyi tercih ederim."</p>

  <p>Pitt düşünceli bir tavırla Karl Wolf ve kardeşlerine baktı. Bu uslanmaz ailede bir çöküntü yaratmanın mümkün olup olamayacağını merak ediyordu. İmparatorluğu kaybetmek aileyi sarsmıştı, fakat ölüm tehdidi onları zerre kadar etkilememişti. Sadece onları kudurtmuştu. Pitt aile bireylerinin yüzlerine baktı. "Bir uyarı. Sakın maden tesislerinin tünellerine girmeyi denemeye kalkışmayın. Girişlerin ve çıkışların hepsi güvenlik altında." Pitt daha sonra eski Colt silahıyla bir hareket yaptı. "Yürümeye başlayın." Blondi kaderine boyun eğmiş görünüyordu, Karl da öyleydi. Blondi dondurucu soğuktan etkilenmeye başlamış, titriyordu. Elsie öfkeyle Pitt'in üzerine atılmak istedi ama Giordino bir kol hareketiyle kadını dizlerinin üzerine yere düşürdü. Elsie, Karl'ın yardımıyla ayağa kalkmaya çalışırken, Pitt bir kadının yüzünde böylesine düşmanca bir ifadeyle karşılaşmadığını düşündü.</p>

  <p>Elsie kanayan dudaklarının arasından, 'Yemin ediyorum, seni geberteceğim," dedi.</p>

  <p>Pitt insafsızca gülümsedi. "Güle güle, Elsie. Sana iyi günler." Giordino alaycı bir tavırla, "Eğer hızlı yürürseniz daha az üşürsünüz," dedi.</p>

  <p>Sonra kapıyı hızla kapayıp kilitledi.</p>

  <h3 id="sigil_toc_id_49">47</h3>

  <p>Kırk sekiz saat sonra madencilik tesisleri, bir yandan buzulu parçalamak için kurulan şebekenin çalışmayacağından emin olmak isteyen bir yandan da Wolf ların nanoteknoloji sistemlerini incelemeye koyulan bilim adamları ve mühendislerle kaynıyordu. Onları bir arkeolog ve antropolog ordusu izledi. Onlar da eski Amenes kentinde araştırma yapacaklardı. Gelenlerin hemen hepsi de M.Ö. 4000 yıllarından önce Atlantis tarzı bir kültürün varlığını inkâr eden şüphecilerdi. Şimdi ise bu bilim adamları eski kentin harabeleri arasında şaşkınlık içinde dolaşıyorlar, buzların altında kalan sütunları gördüklerinin gerçek olduğuna inanamadan inceliyorlardı. Çok geçmeden, parçalanmış uçaktaki ve tünellerdeki depolarda bulunan tarihi eserlerin listesini yapmaya koyuldular. Bu eserler dikkatle ambalajlandıktan sonra Amerika Birleşik Devletleri'ne gönderildi ve orada halka teşhir edilmeden önce büyük bir titizlikle incelendi.</p>

  <p>Dünyada, bu işe gönül vermiş arkeoloji bölümleri bulunan üniversitelerin tümü eski kenti tetkik etmek ve dokuz bin yıl o kentin üzerini örten buzları çözmek amacıyla araştırma ekipleri gönderdiler. Bu, aslında elli yıl sürecek muazzam bir çalışma olacaktı ve de tüm Amenes siteleri araştırılacaktı; zamanla ele geçirilen o muazzam eserler, dünyanın belli başlı kentlerindeki müzeleri dolduracaktı. Pitt uçakla gönderilen bir tıp ekibi tarafından yüzünün bakımı yapıldıktan sonra Giordino ile birlikte Kar Arabası'nın kalıntılarını toplayıp yenilemek üzere Amerika Birleşik Devletleri'ne göndermek için oraya gelen Baba Cussler'ı karşıladı. İki dost Cussler'ı kontrol merkezine götürdüler ve Cussler arabayı incelerken onlar da biraz tedirgin bir halde geri çekilip beklediler.</p>

  <p>Yaşlı adam parçalanmış, üzeri kurşun delikleriyle dolu, lastikleri paramparça olmuş, kontrol bölmesinin camları kırılmış taşıtı üzgün üzgün seyrediyordu. Adamcağız arabanın enkazının çevresinde yaklaşık üç dakika kadar gezindi. Sonra başını kaldırdı ve acı acı gülümsedi.</p>

  <p>Cussler kır sakalını çekiştirerek, "Onarılması imkânsız bir şey yok," dedi.</p>

  <p>Pitt yüzünde üzüntülü bir ifadeyle, "Bu arabanın yeniden imal edilebileceğine gerçekten inanıyor musunuz?" diye sordu. "Bunu biliyorum. Birkaç yıl sürebilir ama sanırım onu yeni gibi yapabiliriz."</p>

  <p>Giordino başını sallayarak, "Bu mümkün görünmüyor," dedi. Cussler, "Siz ve ben aynı şeyleri görmüyoruz," dedi. "Siz bir enkaz yığını görüyorsunuz. Oysa ben bir gün Smithsonian Müzesi'nde milyonlarca insanın hayranlıkla inceleyeceği muhteşem bir makine görüyorum." Adam konuşurken, mavi-yeşil gözleri parıldadı. "Sizin farkına varamadığınız husus, işe yaramamış bir makineyi şaşırtıcı bir başarıya ulaştırmış olmanız. Bundan önce, Kar Arabası'nın tek ayrıcalığı tam bir fiyasko olması ve kendisinden bekleneni veremeyeceğinin bilinmesiydi. Ondan beklenen Antarktika'nın buzları üzerinde bir ekibin rahatça beş bin mil yolu katedebilmesini sağlamaktı. Araba, 1930 yılında gemiden indirildikten hemen sonra işe yaramayacağı anlaşılmış ve yıllarca bir köşede kalmıştı. Siz ikiniz, sadece bir kar fırtınasının ortasında bu arabayı altmış mil sürmekle kalmadınız, aynı zamanda dünya çapında bir felaketi önlemek için onun büyüklüğünden ve gücünden de yararlandınız. Şimdi ise sizin sayenizde, Kar Arabası paha biçilmez oldu ve tarihin değerli bir parçası haline geldi."</p>

  <p>Pitt arabaya sanki yaralı bir hayvanmış gibi baktı. "Eğer o olmasaydı, şimdi hiçbirimiz burada bulunamazdık."</p>

  <p>"Umarım bir gün bana hikâyenin tümünü anlatırsınız."</p>

  <p>Giordino yaşlı adama tuhaf bir bakış fırlattı. "Nedense sizin o hikâyeyi bildiğinizi düşünüyorum."</p>

  <p>Baba, Pitt'in sırtına vurdu. "Araba sergileneceği zaman ikinize de tören davetiyesi göndereceğim." "Al ile ben davetiyeyi sabırsızlıkla bekleyeceğiz." "Haa, aklıma gelmişken söyleyeyim. Buranın sorumlusunu bana gösterebilir misiniz? Buz istasyonundan gelirken adamlarla ben uçak pistinden yarım mil kadar ilerde donmuş üç ceset gördük. Bu insanlar, soğuğa yenik düşme­den önce güvenlik çitini aşmaya çalışmışa benziyorlardı. Durumu rapor etsem iyi olacak, gidip cesetleri kaldırsınlar." Pitt masum bir tavırla sordu. "Bir erkek ve iki kadın mıydı gördükleriniz?"</p>

  <p>Baba başını salladı. "Çok garip. O insanlar, Antarktika'da sağ kalabilmek amacıyla değil de sanki Philadelphia'da futbol maçına gitmek için giyinmiş gibiydiler."</p>

  <p>"Bazı insanlar soğuk iklimlerin koşullarına aldırış etmiyorlar." Baba bir kaşını yukarı kaldırdı, sonra elini cebine soktu ve koskocaman bir kırmızı eşarbı çıkarıp bununla burnunu sildi. "Yaa, sahiden öyle değil mi?"</p>

  <p>Uçaklar sık sık Antarktika'ya gelip bilim adamlarını ve askeri personeli indiriyorlar sonra da Cleary'nin ve Wolf’ların yaralı adamlarını Amerika Birleşik Devletleri'ndeki hastanelere taşıyorlardı. Nükleer denizaltı Tucson da bu operasyondan dışlanmamak için gelmiş Nazilerin eski U-gemilerinin yanına demirlemişti. Kaptan Evan Cunningham kısa boylu şişman ama çok hareketli bir adamdı. Kollarını ve bacaklarını sanki iplerle çekiliyormuş gibi hareket ettirirdi. Düzgün bir yüzü ve sivri bir çenesi vardı. Prusyalıların gözlerini anımsatan mavi gözleri fıldır fıldır hep hareket halindeydi. Kaptan, Washington'dan kumandayı Wittenberg'den devir almak için Okuma Körfezi'ne gönderilen General Bili Guerro ve Wittenberg ile buluştu. Cunningham, Deniz Kuvvetleri Kumandanlığımdan aldığı emir üzerine, adamlara kendi gemisinin ve mürettebatının onlara hizmet etmeye hazır olduğunu bildirdi. Wittenberg, Cunnigham'a Pitt'i tarif etmişti ve kumandan da NUMA'nın elemanını bulup onunla konuşmak istiyordu. Cunningham, Pitt'e yaklaştı ve kendini tanıttı. "Bay Pitt, sizinle telsiz aracılığıyla görüştük ama hiç karşılaşmadık. Ben Evan Cunningham, Tucson denizaltısının kaptanıyım."</p>

  <p>"Sizinle tanışmak bir ayrıcalık, kaptan. Polar Storm gemisini ve gemideki herkesi tam zamanında kurtardığınız için size gerektiği gibi teşekkür etme fırsatını şimdi buldum."</p>

  <p>Kaptan gülümsedi. "Doğru zamanda doğru yerde bulunmak şansı bu. Günümüzün donanmalarında görevli her denizaltı kumandanı bir U-gemisini batırdığını söyleyemez."</p>

  <p>"Tabii emekliye ayrılıp bir huzurevine yerleşmemişlerse söyleyebilirler... "</p>

  <p>"Söz U-gemilerinden açılmışken, buz limanında demirli dört geminin daha bulunduğunu biliyor muydunuz?"</p>

  <p>Pitt başını salladı. "Bu sabah onlara şöyle bir göz attım. Hepsi de fabrikadan yeni çıkmış gibiydiler."</p>

  <p>"Benim makine dairesinde çalışan adamlarım incelemek için gemiye girdiler. Doğrusu geminin onların büyük babalarının ortaokul öğrencisi oldukları dönemde yapılmış olduğu dikkate alınırsa, ortaya çıkarılan işin yüksek kalitesi insanı şaşırtıyor. O dönemde böylesine yüksek teknolojinin kullanılmasına akıl erdirmek güç."</p>

  <p>"Bizim anne ve babalarımız için İç Savaş ne kadar uzak geçmişte kalmışsa, 1980 yılından sonra dünyaya gelenler için de İkinci Dünya Savaşı o kadar eski bir olay."</p>

  <p>Hangara yanaşan bir Boeing 737 tipi uçağın merdivenlerinden yolcuların inmeye başladığını gören Pitt özür dileyip oradan ayrıldı. Kızıl saçları örgü kepinin altından bir şelalenin suları gibi akan kadın bir an duralayıp hangara baktı, oradaki hummalı faaliyet kadını şaşırtmıştı. Kadın sonra Pitt'in bulunduğu yöne baktı ve yüzü sevinçle aydınlandı.</p>

  <p>Pitt kadına doğru yürüyordu ama Giordino koşarak onu geride bıraktı. Pat O'Connell'i güçlü kollarının arasına alıp onu sanki bir yastıkmış gibi kolayca havaya kaldırdı ve olduğu yerde fırıl fırıl döndürdü. Sonra da ikisi ihtirasla öpüştüler.</p>

  <p>Pitt meraklanarak onları seyretti. Giordino, Pat’ı tekrar ayaklarının üzerine bırakınca, genç kadın arkasına bakıp elini salladı. Pitt kadını bir yanağından öptükten sonra geri çekildi ve dedi ki: "Ben bir şey mi kaçırdım, yoksa siz ikiniz birbirinizden hoşlanıyor musunuz?" Pat neşe içinde güldü. "Buenos Aires'deyken Al ile birbirimizin gözlerinin içine baktık ve aramızda güzel bir şey gerçekleşti."</p>

  <p>Pitt, Giordino'ya baktı. "Örneğin ne gibi?"</p>

  <p>"Örneğin birbirimize âşık olmak gibi işte."</p>

  <p>Pitt meraklanmayı bırakmış, iyice afallamıştı. "Birbirinize âşık mı oldunuz?"</p>

  <p>Giordino omuzlarını silkip gülümsedi. "Bunu izahı edemem. Daha önce hiç böyle bir şey hissetmemiştim."</p>

  <p>"Bu senin beni yarı yolda bırakacağın anlamına mı geliyor?" "Bak dostum, seninle birlikte çok şey yaşadık, hatırlamak bile istemediğim pek çok çılgınlık yaptık. Bizim hâlâ sağ olmamız bile mucize ve bunu kanıtlayacak pek çok yara izimiz var. Artık yaşlanıyoruz. Sabahları yataktan kal­karken eklemlerim çatırdıyor. Yavaşlamayı düşünmek zorundayız." Giordino susup sırıttı. "Ve tabii bir de Anne Giordino'yu düşünmek gerek."</p>

  <p>Pat, Giordino'yla gırgır geçmek amacıyla, "Ay senin bir annen mi var?" dedi.</p>

  <p>Giordino, "Annemle çok iyi anlaşacaksınız," diye karşılık verdi. "Annem, eğer ona şu ünlü lazanyasını yiyerek tombullaşacak küçük Giordino vermek istiyorsam, sonsuza dek bekâr kalamayacağımı söylemişti."</p>

  <p>Pat güldü. "Eh öyleyse elimizi çabuk tutsak iyi olacak. Otuz beş yaşında yeni bir nesil yaratmak için pek fazla zamanım kalmadı." Pitt, "Senin kızın Megan var ya," dedi. "Evet, ve Megan, Al'e bayılıyor."</p>

  <p>Pitt şaşkın şaşkın başını salladı. "Megan bu uzaylı yaratığı onaylıyor mu?"</p>

  <p>"Neden onaylamasın ki? O, kızımın hayatını kurtardı." Pitt anneyle kızının kurtarılmasına kendisinin de katkıda bulunduğundan söz etmedi. Ayrıca Pat'e arkadaşlık sınırlarını aşan bir duyguyla bağlandığını da açıklamadı. "Eh, sanırım bu durumda benim sizlere mutluluk dilemekten ve düğününüzde sağdıcın olmak konusunda ısrar etmekten başka yapabileceğim bir şey kalmıyor."</p>

  <p>Giordino kolunu Pitt'in boynuna doladı. "Yeryüzünde senden başka benim sağdıcım olmasını isteyebileceğim bir kişi yok." "Düğün için bir tarih saptadınız mı?"</p>

  <p>Pat cevap verdi. "Altı aydan önce olamaz. Amiral Sandecker kayıp kentte bulduğumuz yazıtların çözülmesi ve tercüme edilmesi işini benim üstlenmemi istedi. Aslında bu iş yıllarca sürebilir ama Al ile evlenmek için bir süre sonra memlekete dönersem bana kızacağını hiç sanmam."</p>

  <p>Pitt, Al'ın bu beklenmedik evlenme kararını özümsemeye çalışarak,</p>

  <p>"Hayır," dedi. "Amiralin kızacağını hiç sanmam."</p>

  <p>Teğmen Miles Jacobs yanlarına gelip bir selam çaktı. "Bay Pitt? Binbaşı Wittenberg sizinle görüşmek istiyor."</p>

  <p>"Onu nerede bulabilirim?"</p>

  <p>"O ve General Guerro hangarın arka tarafındaki odalardan birinde kumanda bürosu oluşturdular."</p>

  <p>"Hemen gidiyorum, teşekkürler." Pitt dönüp Giordino'ya baktı. "Pat’ı boş depolardan birine yerleştirsen iyi edersin. Orada hem yatıp kalkar hem de yazıtların çözülmesi projesi için bir karargâh olarak kullanır." Pitt bunları söyledikten sonra döndü ve kalabalığın arasından kumanda merkezine doğru yürüdü.</p>

  <p>Wittenberg masasının başında oturuyordu. Pitt, Rus esirlerin yaklaşık altmış yıl önce buzları kazarak oluşturdukları odaya girince, ona sandalyeye oturmasını işaret etti. Bir haberleşme merkezi kurulmuştu ve iki operatör bu işle ilgileniyordu. Burası tımarhaneden farksızdı. Sivil ve asker görevliler durmadan telaşla buraya girip çıkıyorlardı. General Guerro bir köşede büyük metal masanın başında oturuyordu. Çevresini bir an önce eski kentin üzerindeki buz yığınları kaldırılabilsin de çalışmalara başlayabilsinler diye ricada bulunmaya gelen bilim adamları sarmıştı. General gecikme için mazeret ileri sürerken pek de mutlu görünmedi. "Eski kentten kalan eserleri bulabildiniz mi?"</p>

  <p>Wittenberg, "O kadar meşguldük ki, aramaya zamanımız olmadı," dedi. "Sorumluluğu sana yüklemeyi düşündüm. Eğer başarılı olursan, bana haber ver, o zaman seni Amerika'ya geri götürmek için bir askeri uçak ayarlarım."</p>

  <p>Pitt ayağa kalkarak, "Ben birazdan buraya dönerim," dedi. "Sanırım Wolf ların o eserleri nereye koyduklarını biliyorum." Wittenberg ciddi bir tavırla, "Bir şey daha var, Bay Pitt. Sakın kimseye bir şey söylemeyin. Bazı çılgınlar, o eserlerin varlığını öğrenip de buranın altını üstüne getirmeden, sessizce ve çarçabuk buradan götürülmelerini istiyorum."</p>

  <p>"Peki, neden onları parçalayıp bu işten sıyrılmıyorsunuz?"</p>

  <p>"Bu bizi aşar. Başkan eserlerin Beyaz Saray'a getirilmesini bizzat emretti."</p>

  <p>Pitt, "Sanırım, anladım," diyerek Wittenberg’e güvence verdi. Pitt hangarda yürürken, sorumluluk duygusu kapkara bir bulut gibi üzerine çöktü. Huzursuz bir halde Wolf’ların terk edilmiş özel jet uçağına yaklaştı. Kar Arabası'yla işe yaramaz duruma getirdiği kuyruk bölümünü inceledikten sonra giriş kapısına yöneldi ve uçağın karanlığına daldı. Uçağın parçalanmış gövdesinden içeri sızan ışık sayesinde içerdeki deri koltuklar ve kanepelerle döşenmiş lüks bölümü inceledi. Pitt cebinden el fenerini çıkardı ve fenerin ışığını bölmede gezdirdi. Burada bar ve büyük bir TV alıcısı vardı. Bölmenin arka kısmında iki kişilik büyük bir yatak duruyordu. Uçağın sahibi yolculuk sırasında uyumak isteyebilir diye düşünülmüştü. Banyoda altın kaplamalı armatürler ve küçük bir duş vardı. Daha ilerde, tam kokpitin arkasında küçük bir mutfak göze çarpıyordu. Fırını, ocağı, bulaşıklığı, kristal bardaklar ve çini tabakların durduğu raflarıyla mükemmel bir mutfaktı bu.</p>

  <p>Karyolanın yanında yere bağlanmış duran bir sandık Pitt'in dikkatini çekti. Bir ucundan tutup kaldırmak istedi ama sandık bronzdan yapılmıştı ve çok ağırdı. Kapağına pirinçten yapılmış bir plaka yerleştirilmişti. Pitt fenerin ışığını sandığın kapağına tuttu ve daha yakından görebilmek için eğildi. Plakada Almanca bir yazı vardı. Pitt daha önce öğrendiği Almanca kelimelerden yararlanarak yazıyı şöyle tercüme etti: "Asırlar boyunca dirilişi bekleyenlerin hazineleri burada."</p>

  <p>Pitt sandığın menteşelerini oynatıp çıkardı. Sonra derin bir soluk alıp iki eliyle birden kapağı kaldırdı.</p>

  <p>Bronz sandıkta dört eser vardı. Hepsi deri kutular içindeydi ve kutular da kalın pamuklu kumaşlarla sarılmıştı. Pitt büyük bir dikkatle birinci kutuyu açtı ve en küçük eşyayı muhafazasından çıkardı. Bu, kutsal bir savaşçının canavara benzeyen bir yaratıkla savaşını gösteren küçük bir heykeldi. Pitt daha sonra bunun kutsal bir Nazi simgesi sayıldığını öğrendi. Hitler, Alman ordusunda-ki muhaliflerinin ormandaki karargâhına bomba atarak onu öldürmeye çalıştıkları gün, bu minik heykeli cebinde taşıyordu. İkinci kutuda kutsal Nazi bayrağı vardı. Amiral Sandecker, daha önce bu bayrağın 1923 yılının kasım ayında Münih ayaklanması sırasında, Bavyera polisi Nazi partisinin üyelerine ateş açtığı zaman yaralanıp yere düşen bir Hitler yandaşının kanına bulandığını anlatmıştı.</p>

  <p>Bayraktaki kan lekeleri, el fenerinin ışığı altında rahatça görülebiliyordu. Pitt bayrağı tekrar kumaşa sarıp kutuya bıraktı. Pitt daha sonra uzun maun çekmeceyi açtı ve Hazreti İsa'yı vurmak için Romalı bir askerin kullandığı kutsal oku şaşkınlıkla inceledi. Hitler bu okun ona dünyanın kaderini elinde tutmasını sağlayacağına inanmıştı. Çarmıha gerilen isa'yı öldürmek için kullanılan oku görmek, Pitt'in aklının alamayacağı bir şeydi. Hıristiyan âleminin en kutsal eşyasını tekrar maun çekmeceye koydu ve deri kutuların en büyüğünü açmaya hazırlandı.</p>

  <p>Pitt kumaş sargıyı açtıktan sonra yaklaşık elli santim boyunda saf gümüşten yapılmış, ceset külü koymak için kullanılan bir kavanozu elinde tuttuğunu fark etti. Kavanozun kapağının üzerinde altın çelengin üstünde duran siyah bir kartal kabartması vardı. Bir de oniks taşından yapılma gamalı haç dikkat çekiyordu. Kapağın altına "Der Führer" yazısı kazınmıştı. Bunun hemen altında 1889 ve 1945 tarihleri yer alıyordu. Kavanozun alt kısmında gamalı haç kabartmalarının üzerine Adolf Hitler ve Eva Braun kelimeleri yazılmıştı.</p>

  <p>Pitt sanki yüzüne bir tokat yemiş gibi dehşete kapıldı. O anda gördüğü şeyin önemi, Pitt'i titretip midesini düğümlemiş, yüzünden kanının çekilmesine neden olmuştu. Adolf Hitler ile hem metresi hem de eşi olan Eva Braun'un küllerini elinde tuttuğuna hâlâ inanamamıştı.</p>

  <p>&nbsp;</p>

  <p>BEŞİNCİ BÖLÜM</p>

  <p>KULLER, KÜLLER, HEPSİ DÖKÜLÜYOR</p>

  <p>15 NİSAN, 2001 WASHINGTON D.C.</p>

  <p>Askeri yolcu uçağı Pitt ve Giordino ile ele geçirilen eşyayı Okuma Körfezi'nden Washington'a götürürken Meksika'nın Veracruz Havaalanı'na indiği zaman Pitt pilota sorular sordu ve Amiral Sandecker'in yolun geri kalan bölümünü tamamlamaları için NUMA yöneticilerine tahsis edilen bir jet uçağını gönderdiğini öğrendi. Sıcaktan ve nemden kan ter içinde kalmış bir halde, bronz sandığı, elli metre kadar ilerde duran ve yan tarafında NUMA yazılı turkuvaz rengi uçağa taşıdılar.</p>

  <p>Kokpitteki pilot ile yardımcısı dışında uçakta başka kimse yoktu. Sandığı uçağa yükleyip güzelce bağladıktan sonra Pitt, kokpitin kapısını açmaya çalıştı, fakat kapı içerden kilitliydi. Pitt kapıyı vurup kabin hoparlöründen ses gelinceye kadar bekledi. "Üzgünüm Bay Pitt ama bana verilen emre göre, o değerli eşya, Andrews Hava Kuvvetleri karargâhında zırhlı bir kamyonete yükleninceye kadar, kabin kapısını kilitli tutmam ve kokpite hiç kimsenin girmesine izin vermemem gerekiyor."</p>

  <p>Pitt güvenliğin vur deyince öldürdüğünü düşündü. Yeşile boyanmış elini havaya kaldıran Giordino'ya döndü. "Elini nerede yeşile boyadın?"</p>

  <p>"Kapının menteşesindeki boyadan. Sandığı uçağa yüklerken destek alabilmek için kapının kenarına tutunmuştum." Giordino elindeki boyayı silip çıkarmaya çalıştı. "Bu yeşil değil, turkuvaz. Bu uçağın boyası daha kurutmamış."</p>

  <p>Pitt, "Öyle görünüyor ki, uçak püskürtücüyle boyanalı daha sekiz saat bile olmamış."</p>

  <p>Giordino, "Acaba kaçırılmış olabilir miyiz?" diye sordu. "Belki ama uçağın Washington rotasında olup olmadığına karar verinceye kadar aşağıdaki güzel manzaranın tadını çıkaralım."</p>

  <p>Uçak bir süre pistte ilerledikten sonra bulutsuz masmavi göğün altında denizin üzerinden uçmaya başladı. Pitt ile Giordino da rahatladılar ve nöbetleşe uçağın penceresinden dışarsını gözlediler. Uçak, Meksika Körfezi'nin üzerinden geçti ve Florida, Pensacola'dan ABD hava sahasına girdi. Oradan da doğruca Washington'a doğru yoluna devam etti. Giordino uzaktan Washington'u görünce Pitt'e döndü.</p>

  <p>'Acaba biz ikimiz kuşkucu ihtiyar kadınlara benzemiş olabilir miyiz?" "Uçaktan zırhlı bir arabaya kadar serilmiş kırmızı bir halı görünceye dek bir tahminde bulunmayacağım."</p>

  <p>On beş dakika kadar sonra, pilot uçağın burnunu Andrews Hava Kuvvetleri Üssü'nün uçuş yoluna çevirdi. Pistin sonuna gelmeye sadece iki mil kalınca uçak yana döner gibi oldu. Pitt ile Giordino pilot oldukları ve de kokpitte saatlerce uçak yönettikleri için bu hareketin ne anlama geldiğini çok iyi biliyorlardı.</p>

  <p>Giordino gayet sakin bir sesle, "Pilot uçağı Andrews'a indirmeyecek," dedi.</p>

  <p>"Hayır, Andrews'un hemen kuzeyinde Gordons Corner adındaki yerleşim merkezinin yakınındaki küçük özel havaalanına ineceğiz."</p>

  <p>"İçimde garip bir his var, galiba kırmızı halıyla ve VIP uygulamasıyla karşılanmayacağız. "</p>

  <p>"Görünüşe bakılırsa, öyle."</p>

  <p>Giordino gözlerini kısarak Pitt'e baktı. "Wolf’lar mı?" "Başka kim olabilir?"</p>

  <p>"Adamlar o eserleri çok istiyor olmalılar."</p>

  <p>"Onlar olmayınca, çığırtkanlık yaparken ellerinde dolaştıracakları bir şey olmaz."</p>

  <p>"Böyle oyunlar oynamak onların tarzı değil. Bizi Meksika ile Virginia arasında bir yere indirebilirlerdi."</p>

  <p>Pitt, "Ailenin başında Karl ya da Hugo olmayınca, ya şapşallaştılar ya da Veracruz'dan itibaren izleneceklerini ve uçuş planını aynen uygulamadıkları takdirde Hava Kuvvetleri'nin savaş uçaklarının peşlerine düşeceklerini düşündüler."</p>

  <p>Giordino, "Kontrolü ele geçirip Andrews'a yönelsek mi acaba?" diye sordu.</p>

  <p>Pitt, "En iyisi yere ininceye kadar beklemek," dedi. "Tam pilot uçağı yere indirirken kokpite baskın yapmak çok kötü bir sonuç yaratabilir."</p>

  <p>"Yani uçağın yere çakılması gibi mi?" "Onun gibi bir şey işte."</p>

  <p>Giordino mırıldandı. "Hayat böyle işte. Bandoyla karşılanıp kentte şeref turu atmaya kendimi iyice hazırlamıştım." Birkaç saniye sonra tekerlekler asfalt piste değince hafif bir gıcırtı duyuldu. Pitt pencerelerden birinden dışarı bakınca alanda bekleyen zırhlı bir kamyonet ve bir çift ML430 model Mercedes-Benz gördü. Bu araçlar 268 beygir gücündeki V-8 motoruyla bir 4x4'ten isteneni fazlasıyla veriyorlardı.</p>

  <p>Pitt kısaca, "Tamam şimdi," dedi. Giordino P-10 tipi silahını alırken Pitt de çantasından Colt'unu çıkardı. Sonra Giordino hiç zorlanmadan kokpitin kapısını açtı ve ikisi birden içeri daldılar. Pilot ile yardımcısı arkalarına bile dönmeden hemen ellerini havaya kaldırdılar.</p>

  <p>Pilot sanki elindeki senaryoyu okuyormuş gibi, "Sizleri bekliyorduk, beyler," dedi. "Lütfen uçağın kontrolünü almaya kalkışmayın. Uçak yere iner inmez, kontrol kablolarını kestik. Bu uçak idare edilemez ve de uçamaz."</p>

  <p>Pitt iki pilot arasındaki konsola göz atınca, kontrol sütununa bağlı olan kabloların gerçekten kesilmiş ve pedalların da parçalanmış olduğunu gördü. Adamları yakalarından tutup sürüklemeye başladı. "İkiniz de defolun," diye bağırdı. "Al, bu herifleri uçaktan at." Uçak hâlâ saatte yirmi beş mil hızla ilerlerken Giordino, pilot ile yardımcısını, uçağın yolcu kapısından asfalta fırlattı, ikisinin de bez bebekler gibi yerde yuvarlanışlarını zevkle seyretti. Giordino tekrar kokpite girince, "Şimdi ne yapacağız?" diye sordu. "Şu Mercedes arabalar sadece elli metre arkamızdalar ve hızla bize yaklaşıyorlar." Pitt karşılık verdi. "Uçuş kontrolümüz olmasa da frenler ve motorlar duruyor."</p>

  <p>Giordino kuşkuyla arkadaşına baktı. "Umarım bu mereti, Pennsylvania Bulvarı'ndan geçirip Beyaz Saray'a götürmeyi planlamıyorsundur. "</p>

  <p>Pitt uçağın hızını artırırken, "Neden olmasın?" dedi. "Gidebildiğimiz kadar gideriz ve umarım trafiğin sıkışık olduğu bir yere kadar gitmeyi başarırız. Böylece onlar da kalabalık yolda bize saldıramazlar." Giordino, "Alaycıların neden iyimserlerden daha uzun yaşadıklarını seni görünce daha iyi anlıyorum," dedi. "Wolf’lar öylesine çaresizler ki, şu kahrolasıca malzemeleri tekrar o kirli ellerine alabilmek uğruna bir stadyum dolusu kadın ve çocuğu hiç gözlerini kırpmadan öldürebilirler."</p>

  <p>"Ben önerilere açığım... "</p>

  <p>Uçağın alüminyum derisine saplanan mermilerin sesini duyunca sözünü yarıda kesti. Uçağa zigzaglar yaptırarak Mercedes arabadaki nişancıları şaşırtmaya çalıştı.</p>

  <p>Giordino, "Çılgın Bili Hicock'u oynama zamanım geldi," dedi. Pitt arkadaşına .45'lik silahını verdi. "Silahtan olabildiğince iyi yararlanmaya bak. Benim yol çantamda yedek mermi var." Giordino uçağın açık kalan yolcu kapısının yanına uzandı. Gözünün ucuyla yakıt deposunun isabet aldığını gördü. Bereket yangın çıkmamıştı, fakat motorların durması ve alev alması artık an meselesiydi. Giordino büyük bir dikkatle nişan aldı ve Pitt, uçağı sağa sola yöneltirken ateş etti.</p>

  <p>Pitt uçağı kente giden Branch Bulvarı'nın rampasına adeta fırlattı. İki jet motorundan da çığlıklar yükselirken, uçağı yolun sağ şeridinden saatte yüz mil hızla sürmeye başladı. Şaşkın araba sürücüleri hızla yanlarından geçen uçağa bakıyorlardı. Ayrıca uçağın yolcu kapısından ateş eden adamla, uçağı izleyen İki Mercedes jipteki silahlı kişilerin mücadelesini merakla seyrediyorlardı. Pitt uçağın Mercedes jipleri rahatça gerilerde bırakabileceğini çok iyi biliyordu, fakat kanatlar onun işini güçleştiriyordu. Bir otomobili, bir kamyonu ya da bir elektrik direğini biçmesi an meselesiydi. Eğer yakıt depolarının bulunduğu kanatların biri parçalanırsa, çok fazla ileri gidemezlerdi. Zaten şimdiden o delinen yakıt deposu hızla boşalıyordu. Pitt yan tarafa şöyle bir baktı ve mermilerle delik deşik olan kanattan yakıt fışkırdığını gördü.</p>

  <p>Kente yaklaştıkça trafiğin de daha yoğunlaşacağını biliyordu. Şimdilik fırsat buldukça kamyonları, arabaları geçip, Mercedes jiplerden atılan kurşunlardan korunmaya çalışıyordu. Giordino'nun hâlâ ateş ettiğini duyabiliyordu ama sonucu göremiyordu ve de onları takip edenlerin uçağa ne kadar yaklaştıklarını bilemiyordu</p>

  <p>Pitt ayağı gaz pedalında, sağ eli viteste ilerlerken, sol eliyle telsizden acil yardım istedi. Andrews Hava Üssü'ndeki kontrol kulesi operatörü çağrıya cevap verdi ve onu radardan göremedikleri için bulunduğu yeri bildirmesini istedi. Pitt uçağın Branch Bulvarı'nda, Suitland Park yoluna yaklaştığını söylediği zaman operatör Pitt'in delinin teki olduğunu düşündü ve hemen telsizi kapatmasını söyledi. Fakat Pitt ısrar etti ve en yakın polis birimini aramasını söyledi.</p>

  <p>Kabinde, Giordino'nun silahını ağır ama sistemli bir şekilde kullanması nihayet sonuç vermiş, öndeki Mercedes jipinin sağ ön tekerleğinin lastiği patlamış ve araç kontrolden çıkıp bariyerleri aşarak üç takla atıp ters dönmüştü. Öbür Mercedes hiç duraksamadan yola devam etti ve trafik giderek yoğunlaştığı için de uçakla arasındaki mesafeyi iyice azalttı.</p>

  <p>Uzaktan siren sesleri geliyordu ve çok geçmeden de karşı yönden gelen polis arabalarının kırmızı ve mavi ışıkları görüldü. Polisler yolu kesip Mercedes jipin arkasından koşarak uçağa doğru gittiler. Onlara göre uçak ya bir uyuşturucu bağımlısının ya da bir sarhoşun elindeydi.</p>

  <p>Polisler aşağı yukarı on saniye kadar, Mercedes jipteki adamların otomatik tüfeklerle ateş ettiklerinin farkına varmadılar. Fakat daha sonra mermiler, polis arabalarına da isabet etmeye başladı. Şaşırıp hayrete düşen polisler arabalarını ana yoldan çektiler. Giordino kokpitin kapısından, "Adamlar polisleri safdışı bıraktılar," diye bağırdı.</p>

  <p>Mercedes uçağa iyice yaklaşırken Pitt, onların şu kalan anı eşyalarına sahip olmak için her şeyi göze alabildiklerini düşündü. Fakat arabanın uçağa fazla yaklaşması aslında hataydı. Giordino iki elinde iki silahla, Mercedes'i kurşun yağmuruna tutmuştu. Sürücüyü vurunca adam direksiyonun üzerine iki büklüm düşüp kaldı ve kontrolden çıkan araba da süt tankeri taşıyan bir kamyonete olanca hızıyla çarptı. Süt dolu tankerin arka tekerlekleri Mercedes'i ve içindekileri ezdi ve enkazın üzerinden fırlayıp beton yola düşerek parçalandı.</p>

  <p>Coşku içindeki Giordino, "Artık yavaşlayabilirsin," dedi. "Korkunç takip sona erdi."</p>

  <p>Pitt biraz hız kesmişti ama uçak hâlâ kara yolunda ilerliyordu. "Sen benim düşündüğümden daha iyi bir nişancıymışsın." Pitt onları takip eden kimsenin kalmadığından kesinlikle emin olunca, uçağı Fort Davis Parkı'nın geniş yeşil alanına sokup motorları stop ettirdi.</p>

  <p>Birkaç dakika içinde Columbia bölgesinden on kadar polis arabası ile çevrilmişlerdi. İki arkadaşa yüzükoyun yere yatmaları söylenmiş, elleri arkalarına kelepçelenmişti. Daha sonra en yakın polis merkezine götürülüp de iki detektif tarafından sorguya çekildiklerinde, Pitt'in anlattığı Nazilere ait kutsal eşyaları taşıdıkları için havaalanından beri takip edildikleri gerçeğini polisler, 'Alice Harikalar Diyarında' masalından aktarılmış bir bölüm sandılar. Sonunda Pitt telefon etmeye izin alabildi. Kır saçlı detektif Teğmen Richard Scott polis örgütünün emektarlarındandı. Pitt'e, "Sadece bir telefon konuşması yapmaya iznin var," dedi.</p>

  <p>Pitt, "Eğer benim yerime siz konuşursanız minnettar kalırım," diye karşılık verdi.</p>

  <p>Dedektif sorgu odasına bir telefon getirtti ve başını kaldırdı. "Numarayı söyle."</p>

  <p>"Ben o numarayı hiç ezberlemedim fakat bilinmeyen numaralar servisi size Beyaz Saray'ın numarasını açıklar."</p>

  <p>Scott yorgun bir tavırla, "Senin bu saçmalarından bıktım usandım," dedi. "Hangi numaraya ulaşmak istiyorsun?"</p>

  <p>Pitt soğuk ve delici bakışlarla detektifi süzdü. "Ben çok ciddiyim.</p>

  <p>Beyaz Saray'ı arayın başkanın genel sekreterini bağlatın. Ona bizim tarihi eserlerle birlikte Potomac Bulvarı'nda bir polis merkezinde tutulduğumuzu bildirin."</p>

  <p>"Şaka yapıyor olmalısın."</p>

  <p>"Mutlaka bizlerle ilgili araştırma yapıp, aranan suçlular değil de NU­MA'nın üst düzey çalışanları olduğumuzu öğrenmişsinizdir."</p>

  <p>"Peki, kara yolundaki, ruhsatsız silahlarla çatışmayı nasıl izah edeceksin?"</p>

  <p>Pitt, "Lütfen," dedi. "Şu numarayı arayın."</p>

  <p>Scott, Beyaz Saray'ın telefon numarasını öğrendikten sonra Pitt'in talimatını uyguladı. Detektifin yüzündeki ifade tıpkı komik bir aktörünki gibi yavaş yavaş değişmeye başladı. Duyguları kuşkudan meraka ve sonunda şaşkınlığa dönüştü. Telefonu kapadığı zaman da bu kez saygı dolu bir ifadeyle Pitt'e baktı. Giordino sordu. "Ee, ne diyorsunuz?"</p>

  <p>"Başkan Wallace, kendisi telefona geldi ve sizi eşyalarınızla beraber on dakika içinde Beyaz Saray'a ulaştıramazsam, rütbemi geri alacağını söyledi."</p>

  <p>Giordino alaycı bir tavırla, "Sen hiç korkma, teğmen," dedi. "Biz dakika hesabı yapmayız."</p>

  <p>Sirenler çalarak Pitt, Giordino ve bronz sandık büyük bir hızla Beyaz Saray'ın kuzeybatı kapısına getirildiler. İçeri girilince bronz sandık açıldı ve Gizli Servis elemanları tarafından silah ve patlayıcı araması yapıldı. Nazilerin simge eşyaları deri kutularından çıkarıldılar, üzerlerine sarılı kumaşlar alındı ve dikkatle incelendiler. Daha sonra onları tekrar sarıp sarmalama zahmetine katlanmak yerine Giordino, kutsal oku aldı ve bir elinde tuttu. Pitt küçük bronz plaketi kendisi aldı, kan lekeleri olan kutsal bayrağı da gizli ajanlardan birine verdi. İki eliyle birden tuttuğu gümüş kavanozu kimseye vermedi.</p>

  <p>Başkanın sekreteri onların geldiklerini görünce hemen ayağa kalktı, başkanın konuklarına dört Gizli Sen/is Ajanı eşlik ediyordu. Sekreter gülümseyerek Pitt ve Giordino'yu selamladı. "Başkan ve bayağı kalabalık bir üst düzey konuk sizi sabırla odada bekliyorlar." Giordino buruşuk elbisesine bakarak, "Üstümüz başımız berbat, bir davete katılacak durumda değiliz," dedi. Pitt, "Bana bir saniye izin verebilir misiniz?" diye sordu. "En yakındaki tuvaletin yerini tarif edebilir misiniz?"</p>

  <p>Sekreter tatlı bir sesle, "Ah, elbette," dedi. "Erkekler tuvaleti tam sizin arkanızda, sağda."</p>

  <p>Birkaç dakika sonra Pitt ile Giordino, Oval Ofis'e girmişlerdi. İçerde kuvvet kumandanlarını, başkanın kabine üyelerini ve baş danışmanlarını, Amiral Sandecker ve Hiram Yaeger ile Rudi Gunn'ı, kongrenin ileri gelen üyelerini ve Loren Smith'i orada görünce şaşırıp kaldılar. Loren Smith yanlarına gelip Pitt'i dudaklarından öpmekten ne korktu ne de çekindi. Pitt ile Giordino afallamış bir halde odanın ortasında dururlarken bir alkış koptu.</p>

  <p>Alkış sesleri ve konuşmalar kesilince Pitt şu sözleri söylemekten kendini alamadı. "Bu bizim Gordons Corner Havaalanı'nda yaşadığımız karşılama töreninden kesinlikle çok daha iyi bir karşılama."</p>

  <p>Sandecker, "Gordons Corner mı?" diye hayretle sordu. "Ama sizin Andrew Hava Kuvvetleri Karargâhı'na inecektiniz ve orada bir karşılama komitesi hâlâ sizi bekliyordu." Dışişleri Bakanı Paul Reed de, "Evet," dedi. "Şu sizi polislerin tutuklayıp alıkoymaları da neyin nesi?"</p>

  <p>Pitt cevap verdi. "Wolf ailesi, hatıra eşyaları geri almaya çalıştı." Genelkurmaydan General Amos South, "O eşyaları kaçırmaya mı çalıştılar?" dedi. "Umarım bunu başaramamışlardır." Pitt adama güvence verdi. "Başaramadılar. O eşyalar bizde."</p>

  <p>Başkan Dean Cooper Wallace, Pitt ile Giordino'nun yanına geldi. "Beyler, ulusumuz, hayır, dünya size minnet borçlu, bunun karşılığı asla verilemez. Ne yazık ki, dünyanın bir felaketin eşiğine geldiğini ve sizin bunu önlediğinizi ancak seçkin birkaç kişi öğrenebilecek." Başkan Yardımcısı Brian Kingman, başkanın yanında duruyordu. "Bu muazzam başarınızın gerektiği şekilde dünyaya duyurulamaması size karşı büyük bir haksızlık, fakat dünyada yaşayan insanların yok olmalarına birkaç dakika kaldığı öğrenilseydi, büyük bir kargaşa yaşanırdı. Medya çıldırırdı ve tehlikenin geçmiş olmasına rağmen, korku ve dehşet uzun yıllar devam ederdi." Başkan, "Brian haklı," dedi. "Yeryüzünün bir kuyrukluyıldızın çarpmasından ya da büyük bir depremin yaşanmasından korunamayacağını bilmek halk için günlük yaşantısı içinde pek de büyük bir endişe kaynağı olmaz. Fakat Karl Wolf gibi bir delinin ve ailesinin dünyaya hükmetmek amacıyla milyarlarca insanı yok etmeye kalkıştığını hiçbir zaman akıllarından çıkaramazlar. Korku insanlara hükmeder ve bizler de böyle bir şeyin gerçekleşmesine izin veremeyiz."</p>

  <p>Giordino neşe içinde, "Benim umurumda değil, sayın başkan," dedi. "Bir lokantada yemek yerken insanların gelip benden imza istemelerinden hep nefret etmişimdir."</p>

  <p>Pitt gülmemek için başını yana çevirdi. Sandecker gözlerini tavana dikti. Başkandan hiçbir tepki gelmedi. Küçük kalyanın şaka mı yaptığını yoksa ciddi mi olduğunu galiba kestirememişti. Pitt, "Sanırım arkadaşımın söylemeye çalıştığı şey, ikimizin de meçhul kalmaktan memnun olduğumuzu belirtmekti," diye açıkladı. O anda, odadakilerin hepsi sorular sormaya başladılar, daha çok da Kar Arabası'yla buzulları nasıl geçtiklerini ve Özel Birlik ekiplerini nasıl kurtardıklarını merak ediyorlardı. O sırada başkan, Giordino'nun elindeki oku fark etti.</p>

  <p>"Bu hakkında çok şey duyduğum şu kutsal ok mu?" diye sordu. Giordino hiç düşünmeden oku başkanın eline verdi. "Evet, sayın başkan, dediğiniz gibi."</p>

  <p>Başkan odadakilerin şaşkın bakışları altında oku başının üzerine kaldırdı.</p>

  <p>Pitt, 'Tüm Hıristiyanlık âleminin en kutsal hatırası," dedi. "Bu oku elinde tutan kişinin iyi ya da kötü, dünyanın kaderini elinde tutacağı söylenir."</p>

  <p>"Besbelli Hitler, ikinci şıkkı tercih etmiş," dedi Amiral Sandecker.</p>

  <p>Wallace sanki okun sivri ucunda kurumuş kan lekesi görmeyi umuyormuş gibi dikkatle bakarak, "Bu gerçekten çarmıha gerilen İsa'ya atılan ok mu?"</p>

  <p>Başkan oku Dışişleri Bakanı Reed'e verdi. "En iyisi, bunu sen al, Paul."</p>

  <p>General South sordu. "Oku ne yapmayı düşünüyorsunuz, sayın başkan?"</p>

  <p>Cooper eski oka elini hafifçe dokundurdu. "Bana söylenenlere göre ok, Viyana'daki Kraliyet Sarayı'nın hazine odasında muhafaza edilirken 1938 yılında Hitler onu çalmış."</p>

  <p>Reed başını salladı. "Asla. Bağışlayın, sayın başkan ama bu ok, tekrar kötü niyetli kişilerin ellerine düşmesin ve felaketin simgesi olamasın diye mutlaka saklanmalı."</p>

  <p>Kanlı bayrağı ve Hitler'in hayatını kurtardığı iddia edilen küçük bronz plaketi, odadakilerin hepsi inceledikten sonra Pitt, dışarı çıkıp başkanın sekreterinin masasının önüne gitti. Gümüş kavanozu burada bırakmıştı. Kavanozu alıp Oval Ofis'e getirdi. Şöminenin karşısındaki masanın üzerine koydu. "Hitler ile Eva Braun'un külleri bu kavanozda."</p>

  <p>Oval Ofis'teki kalabalık masaya yaklaşırken Pitt de geri çekildi. Her kafadan bir ses çıkıyordu ama biraz sonra sesler azaldı, herkes dünya tarihinin en kötü şöhretli despotunun küllerini taşıyan kavanozu inceliyordu.</p>

  <p>Loren, Pitt'in kolunu tutarak, "Buna bakmak bile beni dehşet içinde titretiyor," dedi.</p>

  <p>Pitt genç kadının beline sarıldı. "Eminim böyle düşünen yalnız sen değilsin."</p>

  <p>General South, başkana bakıp, "Sayın başkan, sanırım kavanozun içindeki külleri inceletip gerçekten o kişilere ait olup olmadıklarını öğrenmeliyiz," diye ekledi.</p>

  <p>Başkan Wallace odadakilerin yüzlerine baktı. "Buna itirazı olan var mı?"</p>

  <p>Dışişleri Bakanı Reed, "Ben de aynı zamanda FBI laboratuvarlarında bu küllerin insan külü olup olmadığının iyice araştırılmasını öneriyorum," diye fikrini açıkladı.</p>

  <p>Başkan, South'a, "Lütfen kapağı açar mısın, general?" dedi. O yaşlı sert asker bile kavanoza dokunmak istemedi. İstemeye istemeye kavanozun üzerindeki siyah kartal figürünü tutup kapağı yavaşça açtı. Kapak generalin elinde kalmıştı. General sanki tehlikeli bir virüse dokunmuş gibi, kapağı hemen masaya bıraktı.</p>

  <p>Başkan kavanozun içine bir göz atarken herkes sus pus olmuştu. Başkanın yüzünde meraklı bir ifade vardı, başını kaldırınca, açıklama bekleyen endişeli yüzlerle karşılaştı.</p>

  <p>Başkan dalgın bir tavırla, "Kavanozun içi boş," dedi. "Kül falan yok." 'Boş' sözcüğünü odadakiler tekrarladılar. Başkan yardımcısı Kingman da başkan gibi meraklanmıştı. "Bu kesinlikle hiç kimsenin aklına gelmeyen bir şaşırtmaca."</p>

  <p>General South oradakilerin hepsinin akıllarından geçenlere tercüman olarak, "Wolf’ların külleri alıp, başka bir yere saklamış olmaları mümkün mü?" dedi.</p>

  <p>Odadakilerden sadece Giordino gayet sakin görünüyordu. Sonra da sanki birden önemli bir açıklamaya tanık olmuş gibi yüzü aydınlandı. Dönüp Pitt'e baktı ve "Yoo, hayır," dedi. "Bunu yapmış olamazsın." Pitt dürüstçe, "Evet, yaptım," dedi.</p>

  <p>Loren sordu. "Siz ikiniz neden söz ediyorsunuz? Külleri kimin aldığını biliyor musunuz?" "Ben biliyorum."</p>

  <p>"Öyleyse söyle, kim aldı?"</p>

  <p>Pitt açık yeşil gözleri parıldayarak, "Ben aldım," dedi. "Külleri Beyaz Saray'da erkekler tuvaletinde klozete döküp sifonu çektim."</p>
</body>
</html>
