<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css"/>
</head>

<body>
  <h4 style="text-align: center;"><b style="text-align: center;">MİTOLOJİ TASNİFİ ÜZERİNE</b></h4><!--StartFragment-->

  <p class="MsoNormalCxSpMiddle"><b>Mitolojinin Konumu</b></p>

  <p class="MsoNormalCxSpMiddle"></p>

  <p class="MsoNormalCxSpMiddle">Geçtiğimiz yüzyıla kadar insanbilimcilerin çoğu mitolojileri insanlığın "basitlikleri" ve "budalalıkları" olarak ele alma kolaycılığı içinde bulunuyorlardı. Bu aşama, araştırmalar, yeni buluşlar ve tarih bilimlerinin gelişimi ile geride bırakılsa bile hala:</p>

  <p class="MsoNormalCxSpMiddle"><i>"Her düşünür efsanede kendisine en yakın olan şeyleri bulmaktaydı. Çeşitli okullar, temelde efsanenin büyülü aynasında yalnızca kendi yüzlerini gördüler. Dilbilimciler onda bir sözcükler ve adlar dünyası; efsaneci ilkel bir felsefe; ruh hekimi ise çok karmaşık ve ilginç bir nevrotik olay buldu." '</i><br/></p>

  <p style="text-align: right;"><i>(Devlet Efsanesi E. Cassier sf. 22)</i></p>

  <p class="MsoNormalCxSpMiddle">Mitolojiler üzerine o zamandan bu zamana kadar o kadar çok şey yazıldı çizildi ki neredeyse bunları takip etmek bile imkansızlaştı. Peki mitoloji anlaşıldı mı? Hayır. Aksine, anlaşılacak yerde daha çok kafa kargaşasına kurban gitti.</p>

  <p class="MsoNormalCxSpMiddle">Çünkü lokalize olmuş bilimsel çalışmalar bütün bilimlerin senteziyle oluşmuş tarih bilimini sansür etmeye devam ediyorlardı. Dilbilimci, psikanalist, din tarihçisi, antropolog vb.leri hep mitolojiyi kendi dar sınırları içine gömerek anlaşılmaz kıldılar; üstelik materyalist bilim anlayışına prim vermemek ve tarihi olduğundan farklı göstermek adına çoğunlukla mitolojinin ne olduğunu, nasıl oluştuğunu ve ne işe yaradığını kavratacak anlayışı bir sürü laf kalabalığı arasında yok ederek.<br/></p>

  <p class="MsoNormalCxSpMiddle"><br/></p>

  <p class="MsoNormalCxSpMiddle"><b>Mitolojinin Özü ve Metodoloji</b></p>

  <p class="MsoNormalCxSpMiddle">Oysa mitolojiler başka başka olayları anlatıyor görünseler de birbirlerinden kopuk olmayan tarihsel gerçekliklerdir. Çünkü insanlık ister kabileler, aşiretler, uygarlıklar, isterse uluslar şeklinde parçalanmış olsun asla gerçek bir bölünmüşlük içinde değildir.<br/></p>

  <p class="MsoNormalCxSpMiddle">İnsanlığın maddi üretim tarihinde olduğu gibi ideolojik, entellektüel tarihinde de bir bütünlük ve süreklilik vardır. Bölünme ve birleşme sürekli zıddına atlayarak ilerleyen diyalektik bir süreçtir. Bu yüzden tarihsel aşamanın şu ya da bu anının ele alınması asla tek başına kendi gerçekliği içinde başarılamaz. Mitolojiler üzerine yürütülen bir çaba herşeyde olduğundan daha fazla böyledir. Bir halka ait olduğu sanılan basit bir masal ya da mitin bile araştırıldığında evrensel insanlık gerçeğine bağlandığı hemen görülecektir. Eğer herhangi bir insancıl olay gibi de toplumsal ve tarihsel ilişkiler içinde ve üretici güçler açısından ele alınmazsa anlaşılmaz "basitlikler" ya da spekülasyonlar olarak kalmaya devam edecektir.<br/></p>

  <p class="MsoNormalCxSpMiddle">Efsaneler insanın varolan gerçekliğini aşkın bir alanda yeniden kurarlar. Onlar, ait olduğu halkın (aslında o aşamadaki insanlığın) ekonomik, sosyal ve psikolojik gerçekliğini yansıtmakla kalmaz, varlık içindeki birliğin duygusal sezişini de yansıtırlar. Komünal varlığın manevi birliği, dilsel aktarımı, gelenekleri, anayasası ve dinidirler. Efsaneler, aynı zamanda insanoğlunun çocukluğu, kendinden sonraki ideolojilerin, dinlerin vb.nin ilk örneğidirler. Bu yüzden mitoloji tasnifi göründüğü kadar kolay, üzerinde durmaya değmez bir çaba ya da sırf bilimsel bir "hobi" sayılamaz. Yalnızca ideoloji yaratımının ilk örneği olmakla bile üzerinde durulmayı hakederler.<br/></p>

  <p class="MsoNormalCxSpMiddle">Buna karşılık insanlık, dağlarca malzeme yığdığından sentetik bir mitoloji tasnifi yapmak yinede zorluk çıkarmaktadır. Ancak bu zorluk nedeniyle olayın çözümlenmesine bir yerinden başlamamak, alanı yukarıda belirttiğimiz "bilim satıcılarına" ve spekülasyonlara bırakmak anlamına gelebilir. Bu yüzden kutsal masalların en başında gelen ve tek tanrılı dinlerin tapınımlarında yaşamaya devam eden kurban efsanesi ile konuya bir giriş yapmayı deniyorum. Bu çalışma bir yanıyla mitolojiyi çözümlemeye örnek yaratma çabası olmakla birlikte diğer yanıyla da ideolojilerin üretim mekanizmalarının ortaya konuşuna, entellektüel tarihin en eski geçmişinden, geleceğin mitlerinin yaratılış süreçlerinin ilk örneklerini ortaya koymaya kadar geniş bir alanda ilerleyecektir. Geniş perspektifine rağmen çalışmanın yine de bir giriş niteliği taşıdığı unutulmamalıdır.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_1" style="text-align: center;"><b>KUTSAL KİTAPLARDA KURBAN EFSANESİ</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">Tek tanrılı dinlerde kurban mitolojisi İbrahim peygambere dayandırılır. Çok bilinen kutsal masal, Tevrat'ın Tekvin bölümünde ve Kur’an’ın Saffat suresinde anlatım bulmuştur. İncil'de ise bilindiği gibi bir kurban mitine rastlanmaz. Çünkü İncil sadece İsa'nın başından geçenleri hikaye eder ve diğer konularda eski ahite (Tevrat'a) atıfta bulunur. Ancak İncil'de bir kurban mitinin bulunmaması çalışmanın genel akışı ve kapsamı açısından hiçbir önem taşımaz. Çünkü mitoloji çalışmam herşeyden önce biçime, ifade edilmiş olana değil, öze ilişkin bir çalışmadır.</p>

  <p class="MsoNormalCxSpMiddle">Bu nedenle ifade edilmiş olana başvurum, yaşayan efsanenin bir kez daha anımsatılması ve "Fil conducteur" (yol gösterici) olarak kullanılacak olmasından kaynaklanır.<br/></p>

  <p class="MsoNormalCxSpMiddle">Efsane, Kur'an'ın Saffat suresinde şöyle ifade edilmiştir: <i>"Rabbim! Bana iyilerden olacak bir çocuk ver"</i> diye yalvardı. Bizde ona yumuşak huylu bir oğlan müjdeledik. Çocuk kendisinin yanısıra yürümeye başlayınca : "Ey oğulcuğum! Doğrusu ben uykuda seni boğazladığımı görüyorum, bir düşün ne dersin dedi?" dedi "Ey babacığım! Ne ile emrolundunsa yap, Allah dilerse sabredenlerden olduğumu göreceksin" dedi. Böylece ikiside Allah'a teslimiyet gösterip, babası oğlunu alnı üzerine yatırınca Biz "Ey İbrahim! Rüyayı gerçek yaptın; İşte biz iyi davrananları böylece mükafatlandırırız." diye seslendik. Doğrusu bu apaçık bir deneme idi. Ona fidye olarak bir kurbanlık verdik....<br/></p>

  <p class="MsoNormalCxSpMiddle">Ona iyilerden olan İshak’ı peygamber olarak müjdeledik. (Kur'an Saffat suresi 100-112)<br/></p>

  <p class="MsoNormalCxSpMiddle">Aynı olaya ilişkin anlatım Tevrat'ta şöyledir:<br/></p>

  <p class="MsoNormalCxSpMiddle"><i>"Ve bu şeylerden sonra, vaki oldu ki, Allah İbrahim'i deneyip ona dedi: Ey İbrahim: ve o: İşte ben dedi. Ve dedi: Şimdi oğlunu, sevdiğin biricik oğlunu, İshak’ı al ve Moriya diyarına git ve orada sana söylediğim dağların biri üzerinde onu yakılan kurban olarak takdim et. Ve İbrahim sabahleyin erkenden kalktı ve eşeğine palan vurdu ve kendisiyle beraber uşaklarından ikisini ve oğlu İshak’ı aldı ve yakılan kurban odunlarını yardı, ve kalkıp Allah’ın kendisine söylemiş olduğu yere gitti. İbrahim üçüncü günde gözlerini kaldırıp uzaktan o yeri gördü. Ve İbrahim uşaklarına dedi: Siz burada eşekle beraber kalın ve ben çocukla beraber oraya gideceğim ve secde edip yanınıza döneriz. Ve İbrahim yakılan kurban odunlarını alıp oğlu İshak'a yükletti ve ateşi bıçağı kendi elinde taşıdı ve onların ikisi birlikte gittiler... Ve Allah’ın kendisine demiş olduğu yere vardılar; ve İbrahim orada bir mezbah yaptı ve odunları dizdi ve oğlu İshak’ı bağlayıp onu mezbah üzerine odunların üstüne koydu. Ve İbrahim elini uzattı ve oğlunu boğazlamak için bıçağı aldı. Ve RABBİN meleği göklerden ona çağırıp dedi: İbrahim, İbrahim; ve: işte ben, dedi. Ve dedi. Elini çocuğuna uzatma ve ona birşey yapma; çünkü şimdi bildim ki sen Allahtan korkuyorsun ve kendi biricik oğlunu benden esirgemedin. Ve İbrahim gözlerini kaldırıp gördü: ve işte arkasında bir koç çalılıkta boynuzlarından tutulmuştu; ve İbrahim gidip koçu aldı ve oğlunun yerine onu yakılan kurban olarak takdim etti" (Tevrat, Tekvin Böl. Bab 22-1l-14)</i><br/></p>

  <p class="MsoNormalCxSpMiddle">Görüldüğü gibi kutsal masal hem Tevrat'ta hem Kur'an'da" küçük farklılıklar bir yana bırakılırsa hemen hemen aynıdır. Kur’an’da kurban edilecek çocuğun kim olduğu belirtilmemiş, anılan surede sadece İshak’a peygamberlik müjdelemekle yetinilmiştir. Oysa İslam inanışlarında kurban edilecek çocuğun İshak değil İsmail olduğu kabul edilir.<br/></p>

  <p class="MsoNormalCxSpMiddle">Esasen kurbanın İsmail ya da İshak olması çok önemli değilse de, bu farklılık Kur'an'ın İbrahim geleneğine, yani geleneğin orjinaline dayanmasına ve bu yüzden katışıksızlığına karşılık, diğerinin tefeci bezirganlığın yaz boz tahtasına çevrilip, mitosların bile tersine döndürülmüş olmasından kaynaklanır: İbrahim geleneği aşağı barbarlığın sonunda henüz anaerkil yaşamın izlerinin taze olduğu, ataerkil sistemin bütün ağırlığıyla egemen olmadığı, geçiş aşamasındaki bir dönemi karşılar. Dolayısıyla İbrahim'in karısı Sara'nın "anahan" olarak ağır basması ve İbrahim'in cariyesi Hacer'den doğan İsmail’i kurban etmeye İbrahim'i ikna etmesi daha gerçeğe yakın bir olasılıktır. Ayrıca İsmail, İbrahim'in kölesi Hacer'den olma ilk çocuğu olduğuna ve Tarih öncesinde "ikicilerin" adanmasına hiç rastlanmadığına göre, İsmail'in kurban edilmesi daha çok gerçeğe uyar. Her zaman tarladan çıkan ilk ürün, ilk doğan hayvan tanrıya armağan edilir ki ondan sonraki ürünler bol olsun. Bu yüzden İshak’ın kurban edilmek istediğine ilişkin kanı yanlıştır. Aradan geçen yüzyıllar içinde kulaktan kulağa aktarımın yol açtığı doğal tahrifattır.<br/></p>

  <p class="MsoNormalCxSpMiddle">Fakat bu üzerinde fazla durulmaya değmeyecek bir konu olduğundan anlatımların ortak özelliklerini hem birleştirip hem de bahse konu olayları sorular şeklinde ayrıştırarak mitoloji çözümlemesine girelim:<br/></p>

  <p class="MsoNormalCxSpMiddle">1- Kutsal masalda kurban tanrıya adanmaktadır. Öyleyse uğruna adak yapılan Tanrının niteliği ve kimliğinin ortaya konması ve tanrısal sürecin açıklanması, ortaya konulması gereken ilk olaydır. Tanrı bilinmeden uğruna neden adak yapıldığı asla bilinemez. Bu yüzden yazımızda buradan başlamak gerekecektir ki; buda bizi dinler tarihine ve insanlığın ideolojik, maddi tarihine götürecektir. Mitolojiyi çözümlemek için bu zahmetli yola girmekten başka yol yoktur.<br/></p>

  <p class="MsoNormalCxSpMiddle">2-Tanrıya ilk oğlunu kurban etmeye çalışan kişi İbrahim’dir. İbrahim kimdir ve onun peygamberlik sıfatı nereden gelmektedir? Peygamberlik nedir?<br/></p>

  <p class="MsoNormalCxSpMiddle">3- Tanrıya başlangıçta şu ya da bu sebeple (efsanede rüya gereği) kurban edilmeye çalışılan şey "insandır". Tanrıya insan kurban edilmesinin asıl sebebi nedir?<br/></p>

  <p class="MsoNormalCxSpMiddle">4- Efsaneye göre kurban edilmeye çalışılan İsmail (ya da İshak) İbrahim'in kendi oğludur. İbrahim bir başkasını değilse neden kendi oğlunu kurban etmektedir?<br/></p>

  <p class="MsoNormalCxSpMiddle">5- İsmail'in (ya da İshak'ın) yerine gönderilen koyunun (koçun) tarihsel bakımdan ve konumuz bakımından bir önemi varmıdır?<br/></p>

  <p class="MsoNormalCxSpMiddle">Bu soruların yanıtları bulunduğu zaman, "Kurban göksel olayının" "Yersel karşılığı da" bulunmuş olacaktır. Fakat dinsel inanış; bir düşünceler, olaylar ve eylemlerin zincirlenişidir. Bunların en üstünde de Tanrısallık vardır. Dolayısıyla Tanrının kimliğine ve niteliğine ilişkin tarihsel sürece girmek (dolayısıyla ideolojisinin ve mit'in kökenine inmek) yazımın başında belirttiğim gibi metodolojik bir zorunluluktur.<br/></p>

  <p class="MsoNormalCxSpMiddle"></p>

  <p class="MsoNormalCxSpMiddle" style="  text-align: center;  "><b>TANRISAL SÜREÇ</b></p>

  <h4 class="MsoNormalCxSpMiddle" id="sigil_toc_id_2" style="text-align: justify;"><b>Tanrı Tanımı Üzerine</b></h4>

  <p class="MsoNormalCxSpMiddle"><i>"İnsanlar şimdiye kadar kendileri hakkında ne oldukları ya da ne olmaları gerektiği hakkında her zaman yanlış fikirlere sahip olmuşlardır. Tanrı hakkında ki, normal insan hakkında ki vb. tasarımlarına uygun olarak düzenlenmişlerdir. Onların beyinlerinin ürünleri olan bu tasarımlar, ulaştıkları yüksekliklerden insanları egemenlik altına alacak kadar yücelmişlerdir. Yaratıcılar kendi öz yaratıkları önünde korkuyla eğilmişlerdir." (Alman İdeolojisi. Marks-Engels)</i><br/></p>

  <p class="MsoNormalCxSpMiddle">Yukarıdaki satırlar her ne kadar genç Hegelcilerin safça düşünüşlerinin bir ifadesi olarak insanları kuruntuların fikirlerin ve dogmaların idare ettiği, yönlendirdiği gibi bir teze dayanıyorsa da, insanın kendi öz yaratığı olarak çağlar boyunca dehşet yaratmış ve uğraştırmış bir konuya giriş yapmak için ideal bir betimleme gibi görünüyor.<br/></p>

  <p class="MsoNormalCxSpMiddle">Gerçekten de insanlığı; kendi yaratığı olupta bu kadar meşgul etmiş, uğruna kanlar akmış tanrı fikri gibi bir fikir daha yoktur.<br/></p>

  <p class="MsoNormalCxSpMiddle">Ama yukarıda belirtildiği şekilde fikir gerçeği yaratmaz gerçek fikri yaratır ve fikir de gerçeği etkiler.<br/></p>

  <p class="MsoNormalCxSpMiddle">Fakat asıl sorun şudur:<br/></p>

  <p class="MsoNormalCxSpMiddle">İnsanlık böylesi bir inanışı neden yarattı? Bu inanışı yaratmakta ne yararı vardı? Hangi mekanizmalarla yarattı ve bu kadar yüceliklere hangi mekanizmalarla çıkarttı? Başlangıçta ki sorularla yanıt bulmak için bu soruların yanıtlarını da bulmak gerekiyor..<br/></p>

  <p class="MsoNormalCxSpMiddle">Öncelikle şunu belirtmem gerekir ki, tanrı fikri hiçbir zaman bir ve aynı şey olmamıştır. Deyim yerindeyken uzun çağlar öncesinden beri binlerce tanrı ve bir o kadar da tanrı fikri vardı. Hatta bir filozofun deyişiyle tanrıya dönüştürülmemiş hiçbirşey yoktu. Bunun için bir tanrı tanımı yaparak başlamak hemen hemen imkânsızdır.</p>

  <p class="MsoNormalCxSpMiddle">Zaten tanım, tanrı fikri gibi mutlaklaştırılan bir kategori olduğunda, buna ihtiyaç da yoktur. Çünkü hemen her olayı ve bu arada tanrıyı da mutlak kategori olarak değil, insanlık tarihinin somut akışında, gerçeklikle ilişkileri içinde ve somut olayların ideolojik görünümü olarak aramak gerekir. Bu, süreçlerin bilimi olmak iddiasında bulunan gerçek "nükleer tarih biliminin" <a href="../Text/Section0005.xhtml#DN1" id="BN1">(*)</a> <span style="">metoduna</span> da uygundur.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_3" style="text-align: center;"><b>Tanrının Doğumuna Kaynaklık Eden Tarihsel Temel: Komün Temeli</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">İnsanlığın başından geçenler iki ana bölümde ele alınıyor: 1 -Tarih 2 -Tarihöncesi.</p>

  <p class="MsoNormalCxSpMiddle">Tarihöncesinde gerek arkeolojide gerekse sosyoloji de iki ana sınıflamaya uğratılıyor: 1-Arkeolojinin Paleolotik çağ dediği çağ; Sosyolojide Yabanıllık ya da Vahşet çağı olarak, 2 Arkeolojinin Neolitik çağ dediği çağ; Sosyolojide Barbarlık <a href="../Text/Section0005.xhtml#DN2" id="BN2">(**)</a> olarak adlandırılıyor.<br/></p>

  <p class="MsoNormalCxSpMiddle">İnsanlık yabanıllık (Vahşet) çağların da yaşarken tanrı yoktu. Çünkü insanlar lokal yaşam sınırları içinde, sürü halinde yaşamanın biraz ötesinde, kandaş aile temeli üzerinde yükselen bir sosyal örgütleniş içinde yaşıyorlardı. Bu yaşam tarzı içinde insanlar, tanrı gibi soyut, bir varlığı yaratmak bir yana kendilerini doğadan, örneğin hayvanlardan ayıramayacak denli ilkel bir örgütleniş içindeydiler. İnsanlar bu çağda, üretim yapmak için değil, doğanın doğrudan ve dolaysız bir parçası oldukları için bir aradaydılar.<br/></p>

  <p class="MsoNormalCxSpMiddle">Bundan böyle kısaca komün diye adlandıracağımız bu birliktelik insan üretici gücünün zorunlu örgütlenişi olup, çağlar boyunca en etkin üretici güç olayda bu arada ideolojide de en önemli yeri tutmuştur.<br/></p>

  <p class="MsoNormalCxSpMiddle">Tüm antik tarih komünün çözülüşü tarihidir. Özgür bireyin, özgür birlikteliği gerçekleşinceye kadar devam edecek olan ve henüz sona ermemiş bu sürecin başında (yabanıl çağlarda) komün birey için herşeydir. Birey komün dışında hiçbir şekilde var olamaz. Birey bir doğa parçasına tek başına sahip olamaz, komün sahipse sahip olurdu. Komünle üretir komünle eşit bir şekilde paylaşır, komün neyi düşünür neyi yaparsa o da onu düşünür ve yapardı. İnsana adını bile komün verir, gerekirse adı geri alırdı. Doğaya pasif uyum (uzuvların doğal etkilerle değişmesi) yukarı yabanıllıkta Homo-Sapiensle birlikte sona erdiyse de doğanın dolaysız ve doğrudan varlığı kendini komün şeklinde devam ettiriyordu. Kısaca komün herşeydi.<br/></p>

  <p class="MsoNormalCxSpMiddle">Komün içinde bugünkü gibi görevler ve haklar gibi bir anlayış bölünüş yoktu. Herşey herkes tarafından doğal bir işbölümü içinde başarılırdı. Örgütlenmenin ana ekseni kadındı. Babanın kim olduğunun bilinmediği ve bilinmesinin de önemli olmadığı bu dönemde kadın ateş yakma, ateşin devamım sağlama, daha sonralarıda barınağın mağaranın bakım ve ihtiyaçlarını karşılama ile; erkek ise av bulmak, yiyecek temin etmekle görevlenip tarihteki (daha doğrusu tarihöncesindeki) ilk doğal işbölümü meydana gelmişti. Buna bölünmüşlük denirse tarihteki ilk bölünüş buydu.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_4" style="text-align: center;"><b>Cinsel Yasak ve Ruh Soyutlaması</b></h4>

  <p class="MsoNormalCxSpMiddle">Kısaca arka planını vermeye çalıştığımız bu dönemde insanın ilk toplumsal varlık oluşu cinsel yasakla başladı. Ana baba ile çocuklar arasındaki cinselliğin yasaklanması bu üç temel sonucu yarattı:</p>

  <p class="MsoNormalCxSpMiddle">1- İnsanın isteyen-arzulayan içgüdüleri ile toplumun koyduğu yasağın çatışması. Bu, insanın zihinsel süreçlerini (bilinç-bilinçaltını) ve bilincinden ayrı içindeki ikinci kişiliği yani ruh sezişini yarattı.</p>

  <p class="MsoNormalCxSpMiddle">2- Toplumda bu yasak o topluluğun en yakınında ki en çok ilişkide bulunduğu hayvan ya da bitkinin seçilmesiyle oluşan ve topluluğun adına bağlı kaldığı totem denilen sembolü yarattı.<br/></p>

  <p class="MsoNormalCxSpMiddle">3- Yine aynı çatışma bilinçdışının bir başka cisimleşmiş totemi olarak dili yarattı.<br/></p>

  <p class="MsoNormalCxSpMiddle">İşte bu üç temel zihinsel süreç ve arka planını vermeye çalıştığımız sosyal olaylar (özellikle ilkel komünal birlik) tanrı fikrinin en eski ve en temel başlangıç noktasını oluşturdular.<br/></p>

  <p class="MsoNormalCxSpMiddle">Konunun bazı uzmanları bu zihinsel sürecin kimi kategorilerini seçerek gelecekteki din ve tanrı fikrini onun üzerine oturtmaya çalışmışlardır. Örneğin" ..din tasarımını," Tylor" Canlıcılığa, "Maret" kişilikdışı bir güç tasarımına, "Schmit" yaratıcı tek tanrı inancına, "Spencer" ölülere ve atalara tapmaya, "A.Comte" fetişçiliğe, "R.Smith" doğadışı nesnelerle soydaşlık inancına, "Thronwald" hayvanlara tapmaya, "Söderblom" gizli ve esrarlı güç inancına "Frazer" büyücülüğe, "Durkheim" Totemizme dayandırmaya çalışmışlardır. (Dünya inançları sözlüğü)<br/></p>

  <p class="MsoNormalCxSpMiddle">Halbuki ne biri ne de öteki tek başına din tasarımının temeli değildirler. Bu metafizik düşünürler zaten toplumsal yaşamı hep zihinsel kategoriler üzerine oturtmak eğiliminde oldukları, insanların maddi gerçeklerinin bu zihinsel kategorileri yarattığı ve bunun bir süreç olduğunu anlamadıkları için bol bol konunun bir o yanını bir bu yanını çekiştirerek spekülasyon yapmışlardır. Sürecin şu ya da bu yerinde ortaya çıkmış bir soyutlamanın (örneğin canlıcılığın, totemin, atalara tapmanın vb.) sonraki gelişmelerin temelini oluşturduğunu söylemek "önemli" bir keşif yapmak değildir. İnsanlar hangi ekonomik ve sosyal koşullar altında yaşıyorlardı ve bu hangi inanış ve düşünüşlere yol açtı; asıl sorun budur. Yoksa çoğunun kuramlarına temel aldıkları kategorilerde (bazıları hariç) yanlışlık yoktur. Aynı ünlü bilim adamları inanışı yaratan sürecinde bazı yanlarını işlerine geldiği gibi almış, diğer faktörleri atlama ya da yok sayma yolunu seçmişlerdir. Örneğin Durkheim komünal yaşayışın toteme yol açtığını belirtirken neden bir başka şeye değilde buna yol açtığını hiç açıklamamış yada açıklayamamıştır.<br/></p>

  <p class="MsoNormalCxSpMiddle">Gerçekten de herşeyin basit görüldüğü ilk aşamada bile durum hiç de öyle değildir. Hayvan sürülerinden hiçbir farkı bulunmayan insan sürülerinin nasıl olup da bir yukarı aşamaya yani “toplum" dediğimiz aşamaya ilerlediği ve bu ilerlemeye yol açan faktörlerin ne olduğu bütün tarihsel süreç için olduğu gibi konumuz bakımından da önemli bir sorun teşkil ediyor.<br/></p>

  <p class="MsoNormalCxSpMiddle">Bu sorunun yanıtı "emek" diye yanıtlanırsa, bu yanıt ilkel emeğin neden ve nasıl ruh soyutlamasına yol açtığını açıklamaktan uzak ve sığ bir yanıt olacaktır. Toplumsal yaşamda emek verimliliğindeki doğal olarak daha ileri bir soyutlamaya yol açtığı doğrudur. Fakat bu haliyle bırakılırsa "eksik" olmaktan kurtulamayacaktır. Çünkü soyutlama yeteneği emeğin ve işbölümünün gelişimiyle belirlenmesine karşın, başka faktörler de vardır. İşte bu faktörlerin başında yukarıda açıkladığım cinsel yasağın yol açtığı sonuçlar gelmektedir. Bu yasak yine yukarıda belirttiğim gibi çift kişilikli insan yaratmış olup, bu nedenle sürecin başı ileri sürüldüğü gibi ruh, totem vb. şeklinde sayılan teorik kategoriler değil, daha çok değişen, gelişen insan ilişkileri ve insanın kendisidir.<br/></p>

  <p class="MsoNormalCxSpMiddle">Esasen "sürecin başı kavramı" metafizik bir kavramdır. Ama her aşama bir öncekinin üzerinde yükseldiği, bir önceki aşamanın ilişki ve düşüncelerini temel alarak ilerlediği için "sürecin başından" itibaren incelemeyi sürdürmek azçok bir zorunluluk olarak kendisini dayatmaktadır.</p>

  <p class="MsoNormalCxSpMiddle">Onun için "sürecin başını” üzerine basarak tekrarlamak gerekirse; insanın bilinç-bilinçaltı şeklinde bir bölünüş yaşadığı ve yaşayabildiği için ruh, totem ve dil soyutlamaları doğabilmiştir. Yoksa nasıl ve neden olduğu bilinmeyen yada tesadüfen bir ruh varsayımına ulaşıldığı için değil.<br/></p>

  <p class="MsoNormalCxSpMiddle">Bu noktada ruh soyutlamasının gelişim seyrini uzun uzadıya ortaya koymadan önce bunun ayrılmaz bir parçası olan dile kısa bir giriş yapmakta yarar görüyoruz.<br/></p>

  <p class="MsoNormalCxSpMiddle">Dil bir simgeler dünyasıdır. İnsanlık emeğin yol açtığı tüm ilerlemeleri ve hemen herşeyi "soyut bir depo" niteliğindeki bu yapı içinde saklar ve sonraki kuşaklara aktarır. Bireyin bilinç-bilinçaltı şeklindeki zihinsel bölünüşün bir sonucu olduğu için, sonraki kuşaklara işaretler şeklinde aktarılan herşey hem somut hem de soyut anlamlar taşır. Örneğin köpek sözcüğünün hem somut olarak bir hayvan, hem de “fadailik" ve "sadakat" gibi soyut erdem veya erdemsizlikleri işaret etmesi gibi.<br/></p>

  <p class="MsoNormalCxSpMiddle">Dilin taşıdığı bu ikili karakter insanın simgeler dünyası içindeki oluşumunun, bilinçaltının, her türlü hayali dünya üretiminin ve tabii tüm efsanelerin önkoşulunu oluşturur. Dil, bununla da kalmayıp varlık yokluk atagonizmasını insan yaşamına sokarak hızla ilerleyen bir soyutlamaya sonsuz olanaklar sunar. Bu yüzden dilin konumuz açısından önemi büyüktür.<br/></p>

  <p class="MsoNormalCxSpMiddle">Bütün bunlara yol açan ve süre hayvanından başka bir şey olmayan insanı çift kişilikli toplum yaratığı ve toplum yaratıcı bir varlık haline koyduğunun keşfi (kişiliğin bu ikili yanını ilk anlayan) Freud’a aittir.<br/></p>

  <p class="MsoNormalCxSpMiddle">Fakat Freud bu yasak koyuşu "baba katli" gibi tam anlamıyla uydurma ve spekülatif bir olaya dayandırmamıştır. Üstelik cinsel yasağın toteme ve ruhçuluğa yol açtığını da zerrece farketmeden güya psikanalizi tarihe ve insanlığın geçmişine uygulamıştır.<br/></p>

  <p class="MsoNormalCxSpMiddle">Kısaca girişini yapmaya çalıştığım bu gelişmeler sonucu insan, ruh kavramına ulaşmakla kendini kendi somut varlığından ayrı düşünmeye, doğanın görüngülerini de bu soyut varlığın yansımasıyla algılamaya başlıyoruz. Bu yüzden ruh yalnız kendi içinde değil dağların, taşların, ağaçların kısaca her şeyin içindeki hareket ettirici faktör olarak görünüyordu. Bu insanlığın geçmişindeki ilk soyut düşünüş olarak canlıcılık(animizm) adını aldı.<br/></p>

  <p class="MsoNormalCxSpMiddle">Artık bundan sonra doğa aynasında yansıyan bu şeyin (ruhun) şu ya da bu şekilde etkilenmesi çabası başlayabilirdi;<br/></p>

  <p class="MsoNormalCxSpMiddle"><i>"Yabanıl genellikle cansız doğa süreçlerini nasıl görüngülerin (phenomena) içinde ya da gerisinde çalışan canlı varlıklarca meydana getirildiklerini varsayarak açıklıyorsa, yaşamın kendisinin görüngüleri de öyle açıklar. Eğer bir hayvan yaşıyor ve hareket ediyorsa onun düşüncesine göre bu ancak içinde onu hareket ettiren küçük bir hayvan olduğu içindir. Hayvanın içindeki hayvan, insanın içindeki insan işte ruh budur. Ve bir hayvanın ya da bir insanın eylemi nasıl bir ruhun varlığı ile açıklanıyorsa, uyku ve ölüm dinlenmeside onun yokluğuyla açıklanır; uyku ya da kendinden geçme ruhun geçici, ölümse devamlı olmasıyla açıklanır; uyku ya da kendinden geçme ruhun geçici, ölümse devamlı yokluğudur." (Altın Dal)</i><br/></p>

  <p class="MsoNormalCxSpMiddle"><i>"Bazı Avusturalyalı zencilerle (Yabanıllık döneminde) konuşan Avrupalı bir misyoner şöyle söylüyor: "Sizin sandığınız gibi ben bir tek kişi değil iki kişiyim." Bunun üzerine güldüler. "İstediğiniz kadar gülebilirsiniz" diye devam etti misyoner, "bir vücudun içinde iki kişi olduğunu söylüyorum size; bu sizin gördüğünüz büyük vücut; onun içinde görülmeyen küçük bir vücut daha var. Büyük vücut ölür, gömülür ama küçük vücut büyüğü ölünce uçar gider." Bazı zenciler buna şöyle cevap verdi: "Evet, evet. Bizde ikiyiz, bizimde göğsümüzde küçük bir vücut var." Öldükten sonra küçük vücudun nereye gittiği sorulduğunda, bazıları çalılığın arkasına, bazıları denize gittiğini bazılarıysa bilmediklerini söyledi. "(A.g.e. 121)" Huronlar ruhun bir başı ve vücudu, kolları ve bacakları olduğuna inanırlardı; kısacası insanın kendisinin tam bir küçük modeliydi ruh."(4) (A.g.e. 122)</i></p>

  <p class="MsoNormalCxSpMiddle">"Celebeste hasta bir insanın burnuna, göbeğine ve ayaklarına ruhu kaçmaya kalkışırsa oltalara takılsın ve gidemesin diye balık oltaları takılır."(5) "Haida büyücü hekiminin özel eşyalarından biri içi oyuk bir kemiktir, kaçan ruhları onun içine doldurur ve sahiplerine geri verir." (6)<br/></p>

  <p class="MsoNormalCxSpMiddle"><i>"Morquesanlar ruhun kaçmasını engelleyerek hayatta tutmak için ölmekte olan bir insanın ağzını ve burnunu tıkarlardı. Güney Amerika'da Honomamolar ölmekte olan bir insanın gözlerini, ağzını ve burnunu kapatırlar, ruhu dışarı çıkıpta ötekileri de götürmesin diye." (7) "Bir bedenin ruhu doğar doğmaz kaçıpta kaybolmasın diye Celebesli Alfonerler doğum olmak üzereyken evdeki her açıklığı, hatta anahtar deliklerini bile dikkatle tıkarlar. Aynı zamanda evin içindeki ve dışında ki bütün hayvanların ağızlarını bağlarlar, içlerinden biri çocuğun ruhunu yutmasın diye. Aynı nedenle evde ki herkes, hatta annenin kendisi bile doğumun başından sonuna kadar ağzını kapalı tutmak zorundadır. Burunlarını neden tutmadıkları sorusu ortaya atılınca çocuğun ruhu bunlardan birine girebileceğine göre yanıt şu oldu: Burun deliklerinden soluk alındığı gibi verildiği için ruh daha bir yere yerleşemeden soluk vermeyle dışarı atılırda ondan." (8)</i><br/></p>

  <p class="MsoNormalCxSpMiddle"><i>"Bombay'da uyuyan bir kimsenin yüzünü acayip renklerle boyayarak ya da bir kadına bıyık takarak görünümünü değiştirmek onu öldürmekle bir tutulur. Çünkü ruh döndüğünde (uykuda geçici olarak gezmeye çıkar-bn) bedenini tanıyamayacak ve kişi ölecektir. "(9) (A.g.e. 126)</i><br/></p>

  <p class="MsoNormalCxSpMiddle"><i>"Ruhun gidişi her zaman isteyerek olmaz. Hayaletler, cinler ya da büyücüler tarafından kendi isteği dışında bedenden ayrılabilir. Bundan dolayı Burmalı Karenler evin önünden bir cenaze alayı geçerken çocuklarını özel bir iple evin belli bir yerine bağlarlar, çocukların ruhları bedenlerini terk edip geçmekte olan cesede girmesin diye. Cenaze gözden kayboluncaya kadar çocuklar bağlı olarak tutulur." (10) (A.g.e. 127) "Keisar adasında (Batı Hint adaları) hayaletler oradan geçenin ruhunu yakalar ve bırakmaz korkusuyla geceleyin bir mezara yaklaşmak sakınımsızlık sayılır." (11) (A.g.e.)</i><br/></p>

  <p class="MsoNormalCxSpMiddle">Frazer'den seçilmiş yukarıdaki örneklerin de yeterince ortaya koyduğu gibi ilk soyut düşünüş olan ruh o kadar da soyutlanmış bir varlık değildi. Oltayla, kutuyla, kemikle vb. yakalanacak kadar somut insan yaşayışına yakın, hatta onların arasında her an yaşamaya devam eden bir varlıktı.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_5" style="text-align: center;"><b>Ruh’ un Ölümsüzlüğü -Tarihsel Serüvenine Başlaması</b></h4>

  <p class="MsoNormalCxSpMiddle" style="  text-align: center;  "><br/></p>

  <p class="MsoNormalCxSpMiddle">Bu yüzden ruh soyutlaması ölümsüzlük niteliğine kavuşmamış, dolayısıyla "öteki dünya" fikrîde henüz doğmamıştı."</p>

  <p class="MsoNormalCxSpMiddle">Sonsuzluk fikri ise, bu ikisini (ölümsüzlük" ve "öteki dünya" fikrinin) yeterince gelişmesiyle ortaya' çıkabilecek daha derin bir soyutlama niteliği taşıyordu."<br/></p>

  <p class="MsoNormalCxSpMiddle">"Öteki dünya" fikri için varolan, yaşanmakta olan dünyanın çekilmez bir hal almasını, ruhun öncesiz ve sonrasızlığını, "sonsuzluk" fikri içinde mevcut dünyaya ilişkin bilginin hayli ilerlenmesinin beklenmesi gerekirdi.<br/></p>

  <p class="MsoNormalCxSpMiddle">Oysa "ruhun ölümsüzlüğü" fikri bu ikisi gibi ("Sonsuzluk" ve "Öteki Dünya") değildi. Yaratılmış olan ruhun hemen yanıbaşında, insanın yaşama arzusunun yarattığı bir zorunlulukla hemen oracıktaydı. Dolayısıyla bir adım daha atılarak "ruhun ölümsüzlüğü" fikrine varıldı.<br/></p>

  <p class="MsoNormalCxSpMiddle">Bu ikinci adım birincisi kadar önemliydi. Çünkü ruh bir kez ölümsüzlüğe kavuşunca ormanların, dağların, yeraltının ve göklerin ardına ilerleyen ve uzun çağlar buyunca süren tarihsel serüvenine de başlamış oluyordu. Yine aynı şekilde insanın kendine ve doğaya ilişkin kavrayışıda hızla ilerliyor ve böylece ölümsüz ruhlar azalıp, santralizasyona uğrayarak somut kavrayışın ve bilginin ötelerine doğru çekiliyordu.<br/></p>

  <p class="MsoNormalCxSpMiddle">Yani kısaca insanoğlu "somutun tutsaklığından kurtuluyor", küçük grupların birleşmesi ya da nüfusun artışıyla oluşan daha büyük toplulukların ideolojik ve tekçi birleştiricisi ilerliyordu. Bunun tek tanrılı dinlere kadar uzanan ve Yuhanna İncilinde "Tanrı ruhtur" (Tevrat, 24) anlayışına kadar varan uzun bir serüveni oldu. Bu serüven, ruhun totem şeklinde ki ilk cisimleşmesinden başladığına göre önce bunu ele almak gerekir.<br/></p>

  <p class="MsoNormalCxSpMiddle"><b>Kollektif "Ruh”:Totem</b><br/></p>

  <p class="MsoNormalCxSpMiddle">Başlangıçta herşeyin olduğu gibi ilkel komünal topluluğunda ortak bir “Ruhu" vardı. Bu ortak ruhu totem temsil ediyordu.<br/></p>

  <p class="MsoNormalCxSpMiddle">Her ne kadar bütün yazında özellikle Durkheim sosyolojisinin etkisi altında ki yazında totem, dinlerin başlangıcı ve en eski din olarak kabul edilirse de durum hiçte öyle değildir. Eğer konu inanış=din şeklinde sığ bir anlayışıyla ele alınırsa belki böyle düşünülebilir. Fakat bu yaklaşım, totem=tanrı ve totemizm=din olmadığından konuyu açıklamak şöyle dursun, kalp bir yoruma ve kafa kargaşasına yol açar.<br/></p>

  <p class="MsoNormalCxSpMiddle">Yeri geldiğinde göstereceğim gibi din bir uygarlık ideolojisidir totem ise başka şey.<br/></p>

  <p class="MsoNormalCxSpMiddle">Totem, cinsel yasakla oluşmuş toplumsal yer tutuşun sembolize edilmesi, ata ruhuna tapıncın ortak ifadesi, toplumsal kural ve yasakların bileşkesidir. Yabanıl insanlar seçtikleri kartal, yılan, kanguru, yarasa, ayı, kurt, ağaç vb. totemlerle aynı soydan geldiklerini düşünürler, sosyal ve cinsel yasakları bu topluluk ruh ve sembolüne yansıtıp, yasak ve engellerin ondan geldiğini sanırlardı. Yani totem bilinç-bilinçaltı bölünüşünün tipik bir sonucu olarak henüz kopuşmayı başaramadığı doğaya doğru, doğadan kendisine doğru etkileşen toplumsal yansıtma mekanizmasının bir sonucuydu. Fakat burjuva etnolog antropolog ve Durkheim gibi sosyologların sandığı gibi bir tanrı değildi.<br/></p>

  <p class="MsoNormalCxSpMiddle">Totem, komünal bireyin anası, babası, erkek kardeşi, kız kardeşi veya ölmüş atasıydı. Bütün dokunulmazlığına, yasaklarının keskinliğine rağmen komünal bireylerden biriydi. Ne topluluktan nede bireyden herhangi bir üstünlüğü yoktu. Zaten böyle olmasıda mümkün değildi. Çünkü insanlar arasında doğal bölünüşün ötesinde bir bölünmüşlük ve altlık-üstlük gibi ilişki henüz doğmamıştı.<br/></p>

  <p class="MsoNormalCxSpMiddle">Frazer'in iyi bir biriktirici olarak sezdiği ve fakat eksik olarak betimlediği gibi; totem bir insanın yaşamını içine gizlediği kaptan başka bir şey değildir." (Altın Dal sayfa 305)<br/></p>

  <p class="MsoNormalCxSpMiddle">Totemin yabanıl insanlara nasıl göründüğünü ve onlarca nasıl değerlendirildiğini göstermek için bir kaç örnek verelim;<br/></p>

  <p class="MsoNormalCxSpMiddle"><i>"Guatemala kızılderilileri arasında nagual yada naval (totem-bn) canlı bir nesne genellikle bir hayvandır, belli bir insanla koşut bir ilişki içindedir, öyle ki insanın mutluluğu ya da üzüntüsü hayvanın yazgısına bağlıdır." (A.g.e.)</i><br/></p>

  <p class="MsoNormalCxSpMiddle"><i>"Birçok Avusturalya kabilesinde her cinsiyet grubu belli bir türden hayvanlara, Orta Amerika kızılderilisinin kendi nagualına baktığı gibi bakar, ancak bir farkla; kızılderili yaşamının bağlı olduğu hayvanı açıkça bildiği halde, Avusturalyalılar her birinin yaşamının o türün bir hayvanına bağlı olduğunu bilir, ama hangisi olduğunu söyleyemez. Doğal olarak sonuçta her erkek, erkeklerin yaşamının bağlı olduğu türün bütün hayvanlarını korur ve gözetir; her kadın bütün kadınların yaşamlarını bağlı olduğu türün bütün hayvanlarını korur ve gözetir; çünkü herkes bu karşılıklı türlerden herhangi bir hayvanın ölümünün erkek ya da kadın herhangi bir insanın ölümüne neden olacağından başka bir şey bilmez;" (A.g.e.)</i><br/></p>

  <p class="MsoNormalCxSpMiddle"><i>"Avusturalyalı erkek ve kadınların yarasalara ve baykuşlara sağladığı bu kıskanç koruma (yarasaların ve baykuşların genellikle erkeklere ve kadnlara ayrılan yaratıklar olduğu anlaşılmaktadır) yalnızca bencil düşüncelere bağlı değildir. Çünkü her erkek yalnızca kendi yaşamının değil, aynı zamanda babasının, erkek kardeşlerinin oğullarının vb. yaşamınında belli türden yarasaların yaşamına bağlı olduğu kadar, bütün erkek yakınlarının yaşamını da koruduğuna inanır." (A.g.e. 302)</i><br/></p>

  <p class="MsoNormalCxSpMiddle"><i>"Bir yabanıl kendine bir hayvan adını verdiğinde o hayvanı erkek kardeşi olarak çağırır ve öldürmez; hayvanın onun totemi olduğu söylenir." (A.g.e.) "Ama bir cinsel bir totem belirlenmesi nispeten nadirdir ve şimdiye kadar yalnızca Avusturalya'da rastlanmıştır buna. Totem daha yaygın olarak bir cinsiyet grubuna değil, bir kabileye ya da bir klana mal edilir, kalıtsal olarak da ya erkek ya da kadın çizgisindedir. Bir bireyin kabile totemiyle ilişkisinden farklı değildir; onu öldürmez, ondan kendi erkek kardeşiymiş gibi sözeder, kendini onun adıyla çağırır." (A.g.e. 303)</i><br/></p>

  <p class="MsoNormalCxSpMiddle">Yukarıdaki örneklerde de görüldüğü gibi totemin komünal bireylerden bir farkı yoktu. Fakat topluluğun hem temel birleştiriciliğini hem de bölünmüşlüğünü "belirlemek'' ve temsil etmek gibi ayırtedici bir özelliği vardı. Belirleyicilik totemin kendisinden kaynaklanıyormuş gibi görünse de asıl sebep topluluğun cinsellik temelinde örgütlülüğü ve aynı zamanda bölünmüşlüğüdür. Cinsel yasak, topluluğu ve insanı kendi içinde bölmüş ve akrabalık ilişkileri çerçevesinde bir örgütlülük yaratmıştır. Dolayısıyla yabanıllığın orta aşamasından, özellikle ateşin keşfinden sonra insan sürüsünü, insan yaratığı "toplum" haline koyan şey bu cinsel yasak ve sembolü olan "totem"dir. Totem bu yanıyla, insan ruhunun egemenlik altına alınabilmesi için ideal bir buluştur.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_6" style="text-align: center;"><b>Binlerce Yıllık Geçmiş ve İlk Kurban</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">İnsan yaşamına yasakların ve totemin gelip yerleşmesine karşın, toplumsal sürecin hiçbir anında kesin bir kopuş yoktur. Her yeni aşamanın içinde eskisi varlığını ve etkilerini uzun zaman devam ettirir.</p>

  <p class="MsoNormalCxSpMiddle">İnsanlık, cinsel yasaklar konmadan ve dolayısıyla totem ortaya çıkmadan önce, binyıllar boyunca hiçbir engelle sınırlanmamış, hiçbir kurala bağlı kalmamış cinsel ilişkiler içinde bulunmuştu. Yeni aşamada geçmişin tekrarına ilişkin bir bilinçdışı eğilimin ya da toplumsal alt bilinci bulunmaması düşünülmezdi. Bu bilinçdışı eğilim bir şekilde doyurulmalı, yasak yüzünden doğan gerilim bir şekilde boşaltılmalıydı. Yeni aşamada yasak yön değiştirerek totemin avlanmazlığı, yenilmezliği biçimine dönüştüğüne göre yasağın kaldırılması totemin kaldırılmasına bağlı olacaktı.<br/></p>

  <p class="MsoNormalCxSpMiddle">Dolayısıyla insanlık kısaca belirtmeye çalıştığımız etkileri etkisizleştirmek için, "Kurban" ve "Kurban Bayramı" niteliği taşıyan "intişuyuma" ları (totem yeme bayramlarını) geliştirdi. lntişuyuma, yılda bir ya da birkaç kez yapılan bütün komün bireylerinin eksiksiz katıldığı, hiçbir cinsel ya da sosyal yasağın bulunmadığı, totem hayvanı ya da bitkisinin törenle kesilip yenildiği bir toplumsal bayram günüydü. Totemi yiyen insanlar bir yandan yasakları aşıyor, diğer yandan onunla özdeşleşiyordu. Totemin yenilişi onu yiyen için bile öte hatta onun içinde erimek gibi bir şeydi. Aynı zamanda topluluk bu bayramda totemli-kurallı yeni aşamanın yerine bir gün için bile olsa binlerce yıllık geçmişini yerleştirmiş oluyor, onu yadederek bilinçdışı boşalımını sağlıyordu.<br/></p>

  <p class="MsoNormalCxSpMiddle">Bu olayın konumuz bakımından taşıdığı önem, kurban olayının ilk ve en eski örneği ve en eski temeli oluşundandır. Bugün Hristiyan komünyonundaki şarap ve ekmeğin dağıtılması törenini yöneten papazın ekmek için "bu İsa’nın eti", şarap için "bu İsa’nın kanı" benzetmesi Hristiyan toteminin eti ve kanından başka bir şey değildir. Benzer bir başka ayin Yahudilerde ki Kudas ayini olup, bu ayinde de ekmek ve şarap dağıtılır. Karmaşık bir paralellik olmakla birlikte İbrahim peygambere dayandırılan efsanedede totem yerine geçen tanrıda aynı özdeşleşmenin bir tekrarıdır.<br/></p>

  <p class="MsoNormalCxSpMiddle">Ruh'un Natürel Tanrılara Kaynaklık Edişi<br/></p>

  <p class="MsoNormalCxSpMiddle">Ruh ve topluluğun ortak ruhu totemle başlayan süreç gelişmelerin ilerleyen safhalarında niteliksel bazı değişikler geçirdi.<br/></p>

  <p class="MsoNormalCxSpMiddle">Önce, nesnelerin içinde bulunan ruhlar bunların dışına çıktı. (Nasıl ve neden çıktı? Konuyu ayrıntıya boğmamak için şimdilik buna girmiyoruz.) Nesnelerin dışına çıkan ruhlar, daha sonra doğal bazı görüngülerle birleşerek doğayı dışardan etkileyen tinsel güçler olmaya doğru erginleştiler. Bu doğal görüngülerin başında da insan geliyordu; öncelikle de toplumsal örgütlenmenin merkezini oluşturan kadın.<br/></p>

  <h4 class="MsoNormalCxSpMiddle" id="sigil_toc_id_7" style="text-align: center;"><b>İlk Tanrılar Kadındı</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">Ateşin keşfedildiği orta yabanıllık (Vahşet) aşamasında başlayıp, yukarı yabanıllık aşaması boyunca ve barbarlığın aşağı aşamasında komünal örgütlenmenin kadın(Ana) ekseni etrafında gerçekleştiğini belirtmiştim. Bu dönemlerde kadının değeri büyüktü; üremedeki etkin rolü ve doğurganlığıyla toplumun kendisini yeniden üretmesini sağlıyor, akrabalık ilişkileri temelinde örgütlenmeyi belirliyor ve avcılıkla geçinen topluluklar için en önemli üretici gücü oluşturuyordu.</p>

  <p class="MsoNormalCxSpMiddle">Zaten baba yoktu. Tarihin, cinselliğin ve dinin gelişim çizgisinde en önemli rolü üstlenecek erkeğin (babanın) insanın üretiminde ki (dolayısıyla hayatın yeniden üretiminde ki) rolü bu dönemlerde (avcı-toplayıcılık döneminde) bilinmiyordu. Bundan dolayı hayatın yeniden üretiminde ki rolüyle kadın, kozmik bir değer ifade ediyordu. Doğa sürekli ölüyor ve yeniden diriliyordu. İnsanda (toplumda) aynı şekilde ölüyor ve kadın tarafından yeniden diriltiliyordu. Bu durum doğada ki görüngülerle kadının doğurması yani insanın yeniden üretilmesiyle kozmik bir şekilde birleşiyordu.</p>

  <p class="MsoNormalCxSpMiddle">Ayrıca aşağı barbarlığa kadar süren anaerkil dönem boyunca fiziksel haz ile manevi haz birbirinden ayırt edilmemişti. Dinsel huşu ve coşku ile cinselliğin yarattığı coşku ve haz birbirinin yaratıcısı olarak birarada bulunuyorlardı. Heyecan faktörünün ortaklığı ve toplumun cinsellik temelindeki örgütlülüğü kadının ve kadın cinselliğinin "dinsel" varlığını gerektiriyordu.<br/></p>

  <p class="MsoNormalCxSpMiddle">Yeri gelmişken belirtmek gerekirse bu konuda iki zıt süreç yaşanmıştır: Birincisi cinsellikle dinselliğin birbirine karışarak ilerlediği aşağı barbarlığa kadarki, her bakımdan hür dönem. İkincisi orta barbarlıkta erkeğin üstünlüğü ile başlayıp modern çağa kadar gelen dinselliğin, cinselliğin bastırıldığı ve şiddetle yasaklandığı yerde ve bastırıldığı ölçüde ilerlediği zorbalık ideolojisi olarak dinsel dönem. Bu konuya ileride tekrar değineceğimden burada sadece kadının bu bakımdan ayırtedici özelliğinden bahsederek geçiyorum.<br/></p>

  <p class="MsoNormalCxSpMiddle">Bu sebeplerden dolayı ruhlar dışlaşıp insan biçimli olmaya başladığında tanrılar ilk önce kadın oldular. Arkeolojik kazılarda bulunan en eski heykellerin hep ve her zaman kadın ve tanrıça heykelleri olması bu durumu tartışmaya yer bırakmadan kanıtlamaktadır.<br/></p>

  <p class="MsoNormalCxSpMiddle"><i>"Tüm antik dünya, Küçük Asya'dan Nil'e, Yunanistan'dan Indus vadisine kadar çıplak dişi formun türlü biçimlerini barındırır: Hepsi herşeyi besleyen göğüslerini sunan; sol eliyle cinsel organını tutup, sağ eliyle sol memesini kollarını uzatmış bir erkek çocuğa veren, onu emziren, şefkat gösteren şekillerdir.” (J. Campbell - İlkel Mitoloji)</i><br/></p>

  <p class="MsoNormalCxSpMiddle">Tanrıların Dünyanın heryerinde önce kadın olduğunun tanrıça ağzından I.S.150'de Tanrıça Isis'in şu seslenişi "Tanrı sözü" kadar kesinlikte geçmişin gerçeğini gözler önüne serer;<br/></p>

  <p class="MsoNormalCxSpMiddle"><i>"Ben herşeyin doğa anası, sahibesi ve tüm öğelerin yöneticisiyim, dünyaların ilk soyu, kutsal güçlerin başı, cehennemdeki her şeyin ecesi, cennette yaşayanların özü, bütün tanrı ve tanrıçaların tek başına ve tek biçimde açıklayıcısıyım. Benim isteğimle gökyüzünün gezegenlerin, denizlerin tüm rüzgârları ve cehennemin ağlanası sessizliği düzenlenir. Benim adım, benim kutsallığım, tüm dünyada, çeşit çeşit biçimde, türlü geleneklerde ve birçok ad altında sevilmektedir.</i><br/></p>

  <p class="MsoNormalCxSpMiddle"><i>İnsanların ilki olan Frigler bana ana tanrıça Pessinus dediler. Kendi topraklarından çıkmış olan Atinalılar Cecropian Minerva, denizle sarılmış Kıbrıslılar Pahian Venüs, ok taşıyan Giritliler Dictynian Diana, üç dil konuşan Sicilyalılar melun Proserpine, Elevsisliler eski tanrıçaları Ceres, bazıları Juna, ötekiler Bellona, başkaları Hecate, başkaları Rammnusie ve güneşin ilk ışınları ile aydınlanan doğuda oturan her iki türdeki Etiyopyalılarla her tür eski kuramda mükemmel olan ve düzenli törenlerle bana tapınan Mısırlılar bana gerçek adımla Kraliçe Isis dediler." (Apuleius, aktaran J.Campbell Batı Mitolojisi)</i><br/></p>

  <p class="MsoNormalCxSpMiddle">Yüzlerce örnekle Amerika'dan Avrupa'ya, Avrupa'dan Japonya'ya kadar dünya halklarının tümünde tanrıça Isis'in söylediğinin yani kadın tanrıların ilk olduğunun kanıtlarını bulmak çok kolaydır. Bilinen bu gerçekliği ortaya koymak için daha fazla örnek gereksizdir.<br/></p>

  <p class="MsoNormalCxSpMiddle">Orta barbarlığa kadar süren kadıncıl düzen insanların yalanı dolanı, sahtekarlığı bilmediği, henüz insanın insana ve doğanın insana göründüğünden başka türlü olmadığı bir tarihi aşamaydı.<br/></p>

  <p class="MsoNormalCxSpMiddle">Bu yüzden kadın tanrılar, tanrıçalar, doğal yaşayışın bir anlatımından başka özelliklere sahip değildiler. Yani insanlara eziyet eden, yeryüzünde adaleti canının istediği gibi alıp veren, şeylerin ve insanların kaderlerini tayin eden özelliklere sahip değildiler. Doğanın açıklanması zorunluluğunun ve mevcut insan yaşayışının bir yüceltimi olmaktan öte bir anlam ve fonksiyonları yoktu.<br/></p>

  <p class="MsoNormalCxSpMiddle">Bu durum erkeğin egemenlik sağladığı orta barbarlık aşamasından itibaren temelli olarak değişti. Bu noktayı daha sonra ayrıntılı olarak ele almadan önce ekolojik yokoluşun yol açtığı kaçınılmaz bir durum üzerinde durmak gerekecek; Tanrıya insan kurban etme.<br/></p>

  <p class="MsoNormalCxSpMiddle"></p>

  <p class="MsoNormalCxSpMiddle" style="  text-align: center;  "><b>Ruh‘un İnsan Biçimli doğal Tanrılara Dönüşmesi</b></p>

  <p class="MsoNormalCxSpMiddle" style="  text-align: center;  "><b>Aşağı Barbarlığın Kıtlık Düzeni</b></p>

  <h4 class="MsoNormalCxSpMiddle" id="sigil_toc_id_8" style="text-align: center;"><b>Tanrılara İnsan Kurban Etme</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">Kabilelerin nüfusunun artışıyla daha büyük kabileler, kabilelerin birleşmesiyle oymaklar, oymakların birleşmesiyle daha büyük topluluklar meydana geldi. İnsanlık Pitekantroptan (yarı maymun insandan) başlayıp, aradaki insan türlerini yok ederek Homo Sapiens'le yukarı yabanıllık aşamasının son durağına ulaşmıştı.</p>

  <p class="MsoNormalCxSpMiddle">Bu aşamaya kadar avcılık elle ve labut gibi ilkel araçlarla yapılıyordu. Bu aşamadan sonra mekanik bir gücün (ok ve yayın) katılımıyla avcılık daha gelişkin bir duruma vardı.<br/></p>

  <p class="MsoNormalCxSpMiddle">Hemen bunun arkasından balçığın ateşte pişirilmesi ile elde edilen çömlekçiliğin geliştirilmesiyle yabanıllık (vahşet) çağı son bulmuş barbarlığın aşağı aşamasına geçilmiş oldu.<br/></p>

  <p class="MsoNormalCxSpMiddle">Bütün bir yabanıl dönemin ana karakterinin ne olduğu sorulacak olursa, denilebilir ki hayvanlıktan insanlığa geçiş, insanın toplumsallaştırılması ve insan ruhunun egemenlik altına alınmasıdır. Konumuz bakımından ise, bu aşamaya paralel olarak geliştirdiği en önemli iki sonuç ruh ve totem soyutlamasıdır.<br/></p>

  <p class="MsoNormalCxSpMiddle">Aşağı barbarlık kadıncıl düzeni ve ana hukukuna bağlı endogam-egzogam (içerden-dışardan evlenen) komün düzenini devam ettirdi. Üretici güçlerin ve işbölümünün gelişmesiyle boş zamanı olan insanlarda yavaşça sosyal örgütleniş içinde yerlerini almaya başladılar. Bunların başında büyücüler ve kabile şefleri geliyordu. Büyücüler komünün ata ruhuyla, ruhlara izafe edilen doğal dünyayla ilişkilerle görevli, kabile şefleri de toplumsal ilişkileri idare ve organize etmekle görevli kişiler olarak tarih sahnesine çıktılar. Mevcut insan toplulukları kabile şefleri ve büyücüler tarafından idare edilmeye başlanınca soyutlama yeteneği daha da gelişti.<br/></p>

  <p class="MsoNormalCxSpMiddle">Ruhlar, bütün doğanın ve nesnelerin içinde gizli "onların gizli modelleri" olmaktan çıkıp, somut özelliklerinden sıyrılıp, daha büyük ruhlar, doğanın büyük azametli görüngüleriyle özdeşleşmiş ve dışlaşmış ruhlar olarak soyutlandılar.<br/></p>

  <p class="MsoNormalCxSpMiddle">Bu durum nicelik olarak birikimin yeni bir niteliğe sıçramasıydı. Varılan şey tanrıydı. Bu aşama kendinden önceki en ilkel ruh ("küçük ve gizli model") soyutlamasını kendi içinde barındırmakla birlikte yeni bir aşamayı muştuluyordu. Bu aynı zamanda ata ruhunun da bir yüceltimiydi.<br/></p>

  <p class="MsoNormalCxSpMiddle">Komün toplulukları, bu "atalara" yani toplumu idare edenlere öyle alıştı, öyle bir kanıksadı ki onlarsız yaşanamaz olduğunu sanmaya başladılar. Öyleya sıradan insanlar öldüklerinde toplumun devamında en küçük bir değişiklik olmazken; idarecilerin, uluların ölmesi ya da yokolmaları toplumun devamını tehlikeye düşürebilirdi.<br/></p>

  <p class="MsoNormalCxSpMiddle">Bu ata ruhunun yüceltimi olan Tanrılar, yabancıl döneminin eski zamanlarından beri gelen, şeyleri tasvir etme yeteneğiyle toplumsal yansıtma mekanizmasının bir sonucu olarak hayvan ve insan biçimli olacak şekilde putlaştırıldılar, fetişleştirildiler. Onları hayvan ve insan biçiminde tasvir etmek totem etkilerinin devam etmesinden kaynaklandı.<br/></p>

  <p class="MsoNormalCxSpMiddle">Bu durum bir süre sonra yarı hayvan, yarı insan biçimli Tanrı tasvirleri aşamasından geçerek ve giderek daha çok insan olmaya (insan biçimli olarak tasvir edilmeye) başlandılar. Tanrılar, böylesi put şeklinde tapınım nesneleri olabildiği gibi, somut yaşayan insanlar da olabiliyorlardı ve oldukça yaygındı.<br/></p>

  <p class="MsoNormalCxSpMiddle">Ancak bu Tanrılar, tanrı-krallar ne bildiğimiz 'Tanrıydılar" ne de bildiğimiz "Kraldılar". Onlara sadece komünal ilişkiler içinde "Tanrılık" ve "Krallık" (Şeflik vb.) görevi verilmişti o kadar. Bu sıfatları onlara bir üstünlük bahşetmek şöyle dursun, düpedüz bir eza ve ölüm getiriyordu. Babadan oğula geçmez, bazen gönüllü çoğu kez de zorla verilirdi. Birkaç örnek vererek konuya devam edelim:<br/></p>

  <p class="MsoNormalCxSpMiddle"><i>"Eski bir gezgine göre Quilacare eyaletinde bir pagan dua evi vardı, burada çok önem verdikleri bir put vardır, her on iki yılda bir (bu aynı zamanda tanrı-kralın görev süresi-bn) onun onuruna büyük bir şölen verirler, bütün Paganlar bir bayrama katılır gibi katılır bu şölene. Bu tapınağın birçok toprağı ve bir hayli geliri vardır; büyük iştir bu. Bu eyaletin bir kralı vardır; jübileden jübileye on iki yol hüküm sürer. Yaşam tarzı şöyledir: On iki yıl tamamlandığında şölen günü sayısız insan toplanır oraya, Brahmanlara yiyecek vermek için bol para harcanır. Kral ağaçtan bir iskele yaptırır, üzerine ipek kumaşlar yayar; o gün büyük törenler müzik eşliğinde bir gölde yıkanmaya gider, bundan sonra putun yanına gider ve ona yalvarır, iskelenin üzerine çıkar, orada bütün halkın önünde çok keskin bıçaklar alır eline ve önce burnunu, sonra kulaklarını, dudaklarını ve bütün organlarını kesmeye başlar, yapabildiğince fazla et kesmeye çalışır vücudundan; ve bunları aceleyle etrafa saçar, o kadar kan akarki vücudundan bayılmaya yüz tutar, en sonundada gırtlağını keser. Bu kurban töreni puta adanmıştır; on iki yıl hüküm sürmek ve put aşkına kurban olmak isteyen kişi orada bulunmak ve bunları seyretmek zorundadır; bulunduğu yerden onu alıp, kral olarak iskeleye çıkarırlar." (J.G. Frazer Altın Dal sf. 230)</i><br/></p>

  <p class="MsoNormalCxSpMiddle"><i>"Bazı yerlerde öyle görünüyor ki halk kralın (tanrı-kral-bn) bedence ve akılca bir yıldan fazla sağlam kalacağına güvenmiyordu; bundan dolayı da bir yıllık saltanatın sonunda kral öldürüyor, yerine bir yıllık krallığı sonunda öldürmek üzere yeni bir kral atanıyordu. "(A.g.e. 221)</i><br/></p>

  <p class="MsoNormalCxSpMiddle"><i>"Eski günlerde Samarin yada Malabar sahilinde Calicut kralı da on iki yıllık krallığının sonunda halkın önünde gırtlağını kesmek zorundaydı. Ama onyedinci yüzyılın sonuna doğru bu kural şöyle değiştirildi: "Çağdaş Samorinler yeni bir töre izliyorlar. On iki yılın sonunda, jübile yapılacağı bütün ülkeye duyuruluyor, geniş bir ovada kral için bir çadır kuruluyor, on-oniki gün süreyle büyük bir şölen veriliyor, herkes sevinç ve neşe içinde eğleniyor, gece gündüz tüfekler patlıyor havada, şölenin sonunda tehlikeli bir eylem sonunda bir taç kazanmak isteyen dört konuk kralın muhafızlarıyla dövüşe dövüşe çadıra yanaşıp Samorini çadırında öldürmeye çalışıyor, bunu yapan kişi onun yerine geçiyor. 1695 yılında bu jübileden biri yapıldı ve çadır, Calicutun on beş fersah güneyinde bir liman olan Pennany yakınında kuruldu. Bu tehlikeli işe girişecek üç adam çıktı, kılıçları ve kalkanlarıyla muhafızların arasına düştüler, birçok kişiyi öldürdükten sonra kendileride öldürüldüler. Bu gözü dönmüş kişilerden birinin onbeş, onaltı yaşında bir yeğeni vardı, muhafızlara saldırırken amcasının yanından ayrılmıyordu, amcasının öldüğünü görünce delikanlı muhafızların arasından çadıra daldı ve majestelerinin başına bir darbe indirdi, başının üzerinde yanan koca bir prinç lamba darbeyi boşa çıkarmasaydı, kesin işini bitirmişti kralın; ama bir ikinci darbeye girişmeden muhafızlar tarafından öldürüldü ve sanırım hala aynı Samorin hüküm sürüyor. Şans eseri sahile o zamanlar gelmiştim, üç gün üç gece arkası kesilmeden tüfek sesleri duydum." (Alex Hamilton Aktaran Frazer sf.231)</i><br/></p>

  <p class="MsoNormalCxSpMiddle">Görüleceği üzere Tanrı-Krallık zor işti. Daha sonra incelediğimiz her şeye kadir, hükmeden, hatta zulmeden, sahip tanrı ve kral olmaktan çok, yaşayan bireylerden ve komünden biriydiler. Avcılık, balıkçılık, alet yontma gibi işler yapmakla görevli insanlara, nasıl ki bu görevleri bir ayrıcalık yaratmak için yetmiyorsa "Tanrılık ve Krallık" ta öylece bir üstünlük ve ayrıcalık bahşetmiyordu. Tanrı ve krallar başlangıçta adları ne kadar "Tanrı" ve "Kral" olsalarda insanlarla eşit ilişkiler içinde ve onların arasında ve onlardan biri olarak "yerde" yaşıyorlardı.<br/></p>

  <p class="MsoNormalCxSpMiddle"><i>Malililerin bwa mitinde bu durum çok açıklıkla şöyle dile getirilir; "Başlangıçta gökkubbe, Tanrı yere öyle yakındıki ona elle dokunulabilirdi ve mutluluk, barış ve bolluk vardı. Ama bir gün, başında odun taşıyan kadının, yükü göğe değince kızdı ve Tanrıdan göğü biraz yükseltmesini istedi. Tanrı onun arzusunu kabul etti ve göğü çok yukarılara kaldırdı. Ve o zamandan beri insanları güçsüz bıraktı ve artık onların yaşamlarına karışmadı" (Din ve insan, Aktaran H. Portakal sf. 76)</i><br/></p>

  <p class="MsoNormalCxSpMiddle"><i>Tanrıların yerde yaşayıp, ölümlü olduklarına ilişkin bir başka örnek; "Bir Kuzey Amerikalı Kızıldereli Albay Dodge'un sorularına verdiği yanıtta, dünyanın büyük ruh tarafından yaratıldığını söyledi. Hangi büyük ruhtan, iyisindenmi yoksa kötüsündenmi sözettiği sorulduğundaysa "yoo onlardan hiçbirisi" diye yanıt verdi. "Dünyayı yaratmış olan büyük ruh çoktan ölmüş. Bu kadar uzun yaşayamadı belkide. "(Altın Dal sf. 211)</i><br/></p>

  <p class="MsoNormalCxSpMiddle"><i>Tanrıların ve insanların aynı kökten çıktığına bir başka örnek; "Tekdir, bir tekdir insanların ve tanrıların soyu; Tek bir anadan alırız soluğumuzu. '"I.Ö.IV. yy'da yaşayan Thebai'li şair Pindaros. (Aktaran E. Canger Mitoloji sf. 11)</i><br/></p>

  <p class="MsoNormalCxSpMiddle">Örneklerin de gösterdiği gibi Tanrılar soyut bir varlık olduklarında bile insandan ayrılamayacak özelliklere sahiptiler. Yabanıllık döneminde ve barbarlığın aşağı aşamasında insanlar arasındaki eşitlik öyle katıksız öyle saftır ki insanlarla Tanrılar aynı sıradan özellikleri taşırlar. Örneğin "Tanrılar ölümlüdür, korkusuz değil, zaman zaman korkaktırlar, her zaman güçlü değildirler bazen istediklerini yapamazlar, her zaman tinselde değildirler, çünkü insanlarla evlenirler, çocuk doğururlar. Tanrı hep saygın olamamıştır, koruyucuda. Çünkü birçok mitolojide kötü oldukları ve saygı gösterilmediği halde tapınılan tanrılar vardır. Tanrıların yeri her zaman gökkubbede olmayıp, bu nedenle gökselde değildirler vb." Yani özetle insan nerede biter, Tanrı nerede başlar kestirilemez durumdadır.<br/></p>

  <p class="MsoNormalCxSpMiddle">Ancak sözü edilen aşamalar eninde sonunda avcılık diye adlandırılabilecek bir üretici güce (üretim tekniğine) dayanan toplumsal aşamalardır. Her ne kadar yukarı yabanıllık döneminde ok ve yay, aşağı barbarlıkta çömlekçilik keşfedilip ileri doğru adımlar atılsa bile, üretim tekniğinde refah arttırıcı büyük bir gelişme yaratıldığı söylenemez. Egemen üretim avcılık olduğu sürece ürünlerin artışıyla nüfusun artışı arasında bir dengesizliğin doğması kaçınılmazdı. Gerçekten de nüfus hızla artarken, av hayvanları hızla tükeniyordu. Bu durum kıtlık içindeki insanlara nüfusun azaltılmasını veya ürünlerin bir yol bulunup arttırılmasını yakıcı bir şekilde dayatıyordu. Avcılık ne kadar geliştirilirse geliştirilsin bunu sağlayamadığından ve hatta ekolojik dengeyi insanlar aleyhine giderek daha fazla bozduğundan ürünler artacak yerde eksiliyordu.<br/></p>

  <p class="MsoNormalCxSpMiddle">Dolayısıyla nüfusu bir şekilde azaltmak için Kurban ve savaş yöntemlerine başvuruldu.<br/></p>

  <p class="MsoNormalCxSpMiddle">Savaş zaten komünal yaşamın ayrılmaz bir parçasıydı. Komün kendi dışında hemen her zaman başka komünlerle savaş halindeydi.<br/></p>

  <p class="MsoNormalCxSpMiddle">Fakat savaşın bile yetmediği noktada tek bir yol kalıyordu; o da kurban.<br/></p>

  <p class="MsoNormalCxSpMiddle">Bu yüzden onlarca değişik şekilde kurban ayinleri türetildi. Toplumsal bir ihtiyaç dinsel bir nitelik alıyor, ideoloji tarafından da onaylanıyordu. Zaten Totem yeme (Intişiyuma) şeklinde ki kurban törenleri binlerce yılın yerleşik bir uygulaması olarak vardı. Yeni aşamada (Tanrı aşamasında) kurbanın Totem yemeden başlayarak çeşitlenmesi son derece doğaldı. En önemlisi de tabii ki insan oldu.<br/></p>

  <p class="MsoNormalCxSpMiddle">Bu yüzden Tanrı krallardan, bakire genç kızlara ve küçük oğlan çocuklarına kadar onlarca değişik şekilde insan kurban etme ayinleri türetildi. Bunlar insanlığın çocukluğunda geçici ve zaman zaman başvurulan bir yöntem olmayıp düzenli ve sistemli bir uygulamaydı.<br/></p>

  <p class="MsoNormalCxSpMiddle">Bu uygulamaya en iyi örnek Mesomerican halklarıdır. Evcilleştirilecek hayvan bulamayan ve bu nedenle de düzenli tarım aşamasına geçemeyen Aztekler ve Inkalar gibi Amerikan halkları yaygın ve sistemli olarak kurbana başvurdular.<br/></p>

  <p class="MsoNormalCxSpMiddle"><i>"Sherburn Cookka göre Azteklerde savaş ve kurban nüfus artışını düzenlemeye yönelik sistemin bir parçasıdır. Onun yaptığı hesaba göre savaşta ölenlerin ve kurban edilenlerin birleşik etkisi yıllık ölüm oranında %25'lik bir artış meydana getirmiştir. "(Yamyamlar ve Krallar. M. Harris sf. 162)</i><br/></p>

  <p class="MsoNormalCxSpMiddle">Bu alıntıyı yapan yazar açıklamaya itiraz ediyor ve diyor ki madem savaş ve kurban bir nüfus sorunudur, öyleyse Aztekler neden savaş alanında öldürmeyip, tapınakların tepesinde kesmişlerdir? Bunun cevabınıda kendisi veriyor:<br/></p>

  <p class="MsoNormalCxSpMiddle">Besleyip zamanı geldiğinde yemek için. Eğer savaş alanında öldürürlerse besin kaynağı olarak hiçbir işe yaramazlardı. Gerçekten de Bernadio De Sohogun'un betimlemesi bunu çok açık ortaya koyuyor;<br/></p>

  <p class="MsoNormalCxSpMiddle"><i>"Onların göğüslerinden yürekleri kopartıldıktan ve çıkan kan su kabağından yapılmış bir kaba döküldükten sonra ki bu kabı öldüren adamın sahibi bizzat aldı, onlar cesedi piramitlerin (tapınağın-bn) basamaklarından aşağı doğru yuvarlamaya başladılar. Ceset aşağıda kare biçiminde ki küçük bir alanda durdu. Orada Quaquacuiltin adını verdikleri bazı yaşlı adamlar onu alıp kendi kabile tapınaklarına taşıdılar, organlarına ayırdıktan sonra yemek üzere parçalara böldüler. "(A.g.e. sf 163)</i><br/></p>

  <p class="MsoNormalCxSpMiddle">Dengesizliğin boyutları o kadar büyük ve kurbanların sayısı o kadar fazladır ki insanı şaşkınlık içinde bırakabilir;<br/></p>

  <p class="MsoNormalCxSpMiddle"><i>"Direkler birbirlerinden bir varadan (Yaklaşık bir yarda) biraz daha küçük aralıklarla ayrılmışlardı ve her biri tepesinden dibine dek çapraz sırıklarla donatılmıştı ve tapınakların her yanında her bir çapraz sırıkta kazığa çakılmış beş kafatası bulunuyordu: ve yazar ile Gonzaloi De Umbiria adında biri çapraz sırıkları saydık, toplamı direklerdeki her çapraz sırıktaki beş kafatasıyla çarparak dediğimiz gibi, 136.000 kafa bulunduğunu gördük" (A.g.e. sf. 160)</i><br/></p>

  <p class="MsoNormalCxSpMiddle"><i>Bunlar esir kurbanlardı: "Ayrıca özel tanrı ve tanrıçaları temsil etmek üzere bazı genç erkekler ve bakire genç kızlar seçilmişlerdi: Öldürülmelerinden önceki yıl boyunca onlara büyük özen ve sevecenlik içinde davranılırdı. Azteklerin dili olan Nahvatl dilinde 16.yy'da yazılmış bir kitap olan Florentine Codex'in de tanrıça Uixtocivatl'ın rolünü üstlenmiş olan bir kadının ölümüne ilişkin şu açıklama yer alır "Ve onlar ancak tutsakları kılıçtan geçirdikten sonradır ki sıra tanrıça Uixtocivatl'ın (taklitçisi)'ne geldi; o kadın en sonda geldi. Onlar işin sonuna vardılar ve görevi onunla bitirdiler. Ve hu yapılınca onlar onu kurban taşının üzerine bıraktılar. Onu sırtüstü uzattılar. Sonra yakaladılar; kollarını ve bacaklarını çektiler ve gerdiler, beli aşağıda göğsü bir hayli yukarıda tuttular ve başını toprağa doğru gerilmiş duruma getirdiler, ve her iki yanı dikenli, kancalı bir kılıçbalığının preslenmiş kılıç benzeri uzantısını kadının ensesine dayadılar ve Cellat oradaydı; ayakta duruyordu. Birden kadının göğsünü kesip açtı. Ve göğsü kesip açınca kan havaya fışkırdı; kaynar gibi köpürüp akarken kan hayli yükseldi. Bundan sonra o kadının yüreğini (Tanrıya) bir sungu olarak havaya kaldırdı. Ve sonra onu yeşil tas çömlek denilen yeşil çömleğin içine yerleştirdi. Ve bu yapılırken yüksek sesle borular çalındı. Ve bu sona erince onlar Uixtocivatl'ın (benzerini) değerli bir örtü altına konmuş olan cesedini ve yüreğini aşağıya indirdiler. "(A.g.e. sf. 152)</i><br/></p>

  <p class="MsoNormalCxSpMiddle">Dramatik şekilde anlatıldığı gibi Aztekler nüfusu azaltmanın yanında protein ihtiyacını insan bedenlerinden karşılamak amacıyla dramatik tanrılar ve dinlerle birlikte vahşi kurban tapınımları yaratmışlardı.<br/></p>

  <p class="MsoNormalCxSpMiddle">Kurban ederek kıtlığa çözüm bulmak, kurban ederek doğanın tanrısal gazabını, öfkesini dindirmek, aynı zamanda yine aynı sebeple Tanrı-Kralları, tanrı taklitlerini veya sıradan insanları bolca yok etmek yalnızca Amerikan halklarında rastlanan birşey değildir. Onların bu konuda ki yeteneklerinin çokça bilinmesi zamanımıza yakın oluşlarından ve onlar aşağı barbarlık aşamasını geçememişken eski dünyanın çoktan uygarlık aşamasına varmış olmasındandır.<br/></p>

  <p class="MsoNormalCxSpMiddle">Bu kadar ayrıntılı kanıt olmamasına karşılık eski dünya halklarında da aynı aşamayı geçerken aynı tür kurban ayinlerini görmek mümkündür. İşte birkaç örnek:<br/></p>

  <p class="MsoNormalCxSpMiddle"><i>"Ölüm tanrıçası Kali(Hint tanrısı), kana susamış Aztek tanrılarına çarpıcı bir benzerlik içindedir. Tanrıça, Kali'nin kutsal kitabı Kalika Purana'da insan kanına bulanmış, bir dizi insan kafataslarıyla süslü, bir elinde kafatası öteki elinde bir kılıç tutan bir figür olarak betimlenir. İnsan kurbanlarının nasıl öldürüleceklerine ilişkin ayrıntılı buyruklar yer alır: "Tapınan kişi kurbanı tanrıçanın önüne koyduktan sonra, çiçekler, sandal ağacı macunu ve kabuğu sunarak kurban eylemine özgü mantra’yı sık sık yineleyerek ona tapınmalıdır. Sonra o kuzeye dönüp kurbanı doğuya bakacak biçimde yerleştirerek arkaya bakmalı ve şu mantra'yı yinelemelidir: "Ey adam, benim iyi şansımdan dolayı sen bir kurban olarak ortaya çıktın; bu nedenle seni selamlıyorum. Seni bugün ben kılıçla öldüreceğim ve kurban amacıyla öldürme cinayet değildir." (Yamyamlar ve. M. Harris sf. 173-174)</i><br/></p>

  <p class="MsoNormalCxSpMiddle">Aşağıda ki örnekler kurbanların yaygınlığını ve çeşitliliğini gösterir:<br/></p>

  <p class="MsoNormalCxSpMiddle"><i>"...eski Roma'da Tanrı Saturn için halkın huzurunda çocuk kurban edilirdi. "(Hz. Muhammedin felsefesi C. Sena sf. 244)</i><br/></p>

  <p class="MsoNormalCxSpMiddle"><i>"Kartacalılar, sitelerinin koruyucusu olan Moloch'a kendi öz evlatlarını yakmak suretiyle kurban ederlerdi." (A.g.e. 244)</i><br/></p>

  <p class="MsoNormalCxSpMiddle"><i>"Mısırlılar her yıl Nil nehrine bir genç kızı kurban olarak atarlar, ayrıca Tanrı Seth'e her yıl erkekler kurban ederlerdi. "(A.g.e., aynı yerde)</i><br/></p>

  <p class="MsoNormalCxSpMiddle"><i>"Putatapar Ruslar çoğunlukla ilk çocuklarını Tanrı Perun'a kurban ederlerdi. "(Altın dal 230)</i><br/></p>

  <p class="MsoNormalCxSpMiddle"><i>"New Sout Wales'te bazı kabilelerde, her kadının ilk doğan çocuğu bir dinsel törenin parçası olarak kabile tarafından yenirdi. Florida kızılderilileri ilk erkek çocuklarını kurban ederlerdi. Doğu Afrika'da Senjero halkı arasında birçok ailenin ilk doğan oğullarını kurban olarak sunmak zorunda oldukları söylenir." (A.g.e. aynı yerde)</i><br/></p>

  <p class="MsoNormalCxSpMiddle"><i>"insan kurbanların genellikle Kuzey Avrupa uygar ırklarının ataları (Keltler, Tötonlar ve Slavlar) tarafından sunulduğu kesindir. "(A.g.e.)</i><br/></p>

  <p class="MsoNormalCxSpMiddle"><i>"..Zulu yağmur sorumlusu öldürüldüğünde verimi arttırmak için kanı tohuma karıştırılır" (Din ve insan H.Protakal sf. 113)</i><br/></p>

  <p class="MsoNormalCxSpMiddle"><i>"Girit krallarını yirmi yaşın gençliğinde gösteren birçok temsil vardır fakat yaşlı adam olarak gösteren bir tanesi bile yoktur. Yani her Venüs döneminde bir kral-katli olmuş olmalı." (J.Campell Batı Mitolojisi)</i><br/></p>

  <p class="MsoNormalCxSpMiddle">Tüm dünya halklarından alınan bazı örneklerden de anlaşılacağı gibi çocukların, özellikle "'ilk çocukların" tanrıya kurban edilmeleri töresi yaygındı. Bazı yerlerde geçici, bazı yerlerde sistemli olarak uygulanan bu nüfusu azaltmanın dinsel yöntemi Peygamber İbrahim'in maddi-manevi önderliğine bağlanan Arap-İsrail (Sami) halklarında da yaygın bir uygulamaydı. İşte birkaç kanıt:<br/></p>

  <p class="MsoNormalCxSpMiddle"><i>"Sami ırkları arasında kral ulusal bir tehlike anında kendi oğlunu kurban ederdi. Örneğin Byblos'lu Philo Yahudiler üzerine yapıtında şunları söylüyor: "Büyük bir tehlike anında bir kentin ya da ulusunun yöneticisinin öç alıcı meleklere bir fidye olarak bütün halk adına kendi sevgili oğlunu kurban vermesi eski bir töreydi; bu şekilde sunulan çocuklar gizemli dinsel törenlerle öldürülürdü... Fakat Samiler (Arap ataları-bn) arasında çocuklarını kurban etme işi yalnızca krallara ait bir şey değildi... Fenikeliler en sevdikleri çocuklarından birini Baal'e kurban ederlerdi. "(Frazer Altın Dal sf.229)</i><br/></p>

  <p class="MsoNormalCxSpMiddle">Bir başka kanıt "tanrı sözünden":<br/></p>

  <p class="MsoNormalCxSpMiddle">"Her cesetten gerek insan gerek hayvanlardan Rabbe sunacakları her ilk doğan senin olsun. "(Tevrat)<br/></p>

  <p class="MsoNormalCxSpMiddle">Ancak yukarıdaki örnekler eski dönemlere ait olup, kimi İslam kaynaklarının iddia ettiği gibi kız çocuklarının diri diri gömülmesi şeklinde ki kurban uygulamasının Muhammed'e kadar gelmesi ve onun tarafından yasaklanmış bulunması olanaksızdır. Çünkü insan kurban etme töresi aşağı barbarlıkla birlikte son bulmuş bir olaydır. Dolayısıyla orta barbarlığı geçmiş, yukarı barbarlıktan uygarlığa geçme aşamasındaki bir toplumda çocuk kurban edilmesi olayı hemen hemen imkânsızdır. Fakat bazı istisnai örneklerin bulunduğuda bizzat Kur'an'daki bir betimlemeden anlaşılıyor; "yoksulluk korkusuyla çocuklarınızı öldürmeyin" (Enam suresi 151. Ayet)<br/></p>

  <p class="MsoNormalCxSpMiddle">Yazının girişini hatırlarsak, Peygamber İbrahim'in neden ilk oğlunu kurban etmeye çalıştığını sormuş ve bunun yanıtının tarihsel süreci izlerken ortaya çıkacağını savunmuştum. İşte konunun bu bölümünde tüm örneklerin ve açıklamaların sonucu olarak;<br/></p>

  <p class="MsoNormalCxSpMiddle">1- İbrahim peygambere atfedilen efsanenin öncelikle aşağı barbarlığın kıtlık düzeninin sonunu muştuladığı,<br/></p>

  <p class="MsoNormalCxSpMiddle">2- Tanrıya insan kurban etmenin aşağı barbarlığın kıtlık düzenine çare olarak bulunmuş bir töreye ait olduğu,</p>

  <p class="MsoNormalCxSpMiddle">3- Kurban edilen hemen herşeyin ilkinin en makbul sayıldığı ve buna göre "İlk oğulun" kurban edildiği,</p>

  <p class="MsoNormalCxSpMiddle">4- "Ben veriyorum ki sende ver" töresine uygun olarak İbrahim’inde kabile şefi sıfatıyla kendi oğlunu kurban etmeye kalkıştığı ve efsanede geçen rüyanın binlerce yıllık uygulamaya yansıyan bilinçaltı bir kehanet olduğu,</p>

  <p class="MsoNormalCxSpMiddle">5- Totem döneminin kapanıp, ruhların 'Tanrılaştığı" bir döneme geçildiği, özet sonuçlar olarak ortaya çıkmış olmaktadır.</p>

  <p class="MsoNormalCxSpMiddle">Fakat asıl sorun sudur; efsaneleştirilen bu töre neden İbrahim peygambere mal edilmiştir? Efsanenin en çok tartışılacak yönlerinden birisi budur. Zaten karşılaştırmalı mitoloji araştırmalarında da bu konu çok tartışılmakta, İbrahim'in hangi çağda ve hangi zamanda yaşadığı ve Arap atalarının geçmişinin neden sürekli İbrahim'e mal edilmekte olduğu bir türlü tespit edilememektedir.<br/></p>

  <p class="MsoNormalCxSpMiddle">Gerçekten de somut mitoloji kahramanı olarak onu somut bir zamana gerçekleştirmenin imkânsızlığı ile sürekli karşılaşılmaktadır. Örneğin ele aldığımız kurban efsanesine göre İbrahim peygamber aşağı barbarlığın sonunda, orta barbarlığın başında yaşamış olmalıdır. Çünkü efsanenin mesajları tümüyle bu döneme aitmiş gibi görünmektedir. Oysa kutsal kitap Tevrat'ta onun Sümer'in Ur kentinden çıktığı bildirilmektedir. İki zaman aralığı yüzlerce yılı bulduğuna göre ve fizik olarak İbrahim'in bu kadar uzun yaşaması mümkün olmadığına göre nasıl bir çıkar yol bulunmalıdır?<br/></p>

  <p class="MsoNormalCxSpMiddle">İbrahim'in çağları aşan, bu birleştirici özelliği yazımızın ilerleyen bölümlerindeki kentler ve peygamberler bahsinde açığa çıkacaktır.<br/></p>

  <p class="MsoNormalCxSpMiddle"></p>

  <h4 class="MsoNormalCxSpMiddle" id="sigil_toc_id_9" style="text-align: center;"><b>Orta Barbarlık: Tanrının Erkekleşmesi</b></h4>

  <p class="MsoNormalCxSpMiddle" style="  text-align: center;  "><b>Koyunun Tarihsel Önemi - Kutsalın Keşfi:</b></p>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">Yazının girişindeki efsane alıntılarını ve sorduğumuz sorulardan birini hatırlayalım; İbrahim Peygamber oğlunu Tanrıya kurban etmek üzereyken Tanrı ona seslenmiş ve kurban edilmek üzere bir koyun yada koç göndermişti. Burada koyun (Koç) gönderilmesinin bir tarihsel gerçekliği ya da bir önemi olup olmadığını sormuştum.</p>

  <p class="MsoNormalCxSpMiddle">Bu sorunun yanıtı, insanlığın tarihsel gelişim aşamalarından, toplumbilimde Morgan tarafından Orta Barbarlık diye adlandırılan tarihsel aşamada gizlidir. Konumuz bakımından bu aşamada gerek yabanıllık döneminde, gerekse barbarlığın aşağı aşamasında rastlanmayan çok temel gelişmeler olmuştur.<br/></p>

  <p class="MsoNormalCxSpMiddle">Konuyu bir tarih yazımına ya da dinler tarihine çevirmek istemiyorum, ama bu aşamada ki toplumsal yaşamı ve gelişmeleri enikonu ele almak zorundayım. Çünkü bu, sadece efsaneyi anlaşılır kılmak için değil, gelecekteki dinsel ve ideolojik gelişmeyi temellendiren bir aşama olmak bakımından da önemlidir.<br/></p>

  <p class="MsoNormalCxSpMiddle">Bir kere orta barbarlık Semit-Aryen ve hatta Turanlıların Orta Asya'da hayvan evcilleştirmeleriyle başlar. Aşağı barbarlığın çocukları bile kurban etmek zorunda bırakan, avcılığa dayalı kıtlık düzeni hayvanların evcilleştirilmeleriyle son bulur.<br/></p>

  <p class="MsoNormalCxSpMiddle">Evcil hayvanlar insanlığa o zamana kadar görülmemiş bir bolluk ve zenginlik sunmuştur. Kemiklerinden av ve geçim araçları, eti ve sütünden besin kaynakları, postundan ve kılından iklime karşı korunma araçları vs. elde edilen evcil hayvanların ortaya çıkması toplumsal yaşamı da baştan aşağı değiştirmiştir.<br/></p>

  <p class="MsoNormalCxSpMiddle">Öncelikle daha önce olduğu gibi artan nüfusun baskısı ile zorunlu olarak başvurulan yamyamlık ve insanların (özellikle çocukları) Tanrılara kurban etmek gerekli değildir. Koyun, inek at ve diğer evcil hayvanlar kendilerine verilenden çok daha fazlasını insanlar için vermekte ve yeniden üretilmelerinin mümkün olması ile de tükenmez bir ürün kaynağı oluşturmaktadırlar. Hal böyle olunca herkese yetecek kadar rızık (besin) temin eden halklar için ve bu arada Peygamber İbrahim için çocuk yerine evcil hayvan (Koyun veya koç) kurban etmek, hem mümkün hem de zorunludur artık. Bu yüzden insanlık ve Arap ataları geçmişin (aşağı barbarlığın) törelerini bir masal haline getirmişler ve evcil hayvanın insan yaşamına girişini büyük ve kutlu bir olay olarak bayramlaştırıp kuşaktan kuşağa aktarmışlardır. Efsanede koyun (koç) gönderilmesi göksel olayının yersel karşılığı öncelikle budur.<br/></p>

  <p class="MsoNormalCxSpMiddle">Fakat bu olumlu gelişmenin yanında toplumsal yaşamda bazı önemli olumsuz gelişmeler de yaşanmıştır. Öncelikle hayvan evcilleştirmenin yol açtığı bolluk ve zenginlik kadının alt edilmesi pahasına ödünlenmiştir.<br/></p>

  <p class="MsoNormalCxSpMiddle">Yabanıllık ve aşağı barbarlık dönemleri boyunca kadının bu önemli yerinin ideolojik karşılığının, kadın tanrılar ve tanrıçalar olduğunu göstermiştim. Ancak barbarlığın bu aşamasında hayvan evcilleştirmeyi ve evcilleşmiş hayvanı tekelinde tutan erkek, kadının tüm değerini, insanlığını ve hatta varlığını tehdit etmeye başlamıştır.<br/></p>

  <p class="MsoNormalCxSpMiddle">Erkek, egemenliğini sağlamak, elde ettiği ekonomik gücün karşılığını sosyal anlamda da yerleştirmek için yüzyıllar süren bir savaşım yürütmüştür. Mitolojilerde çok açık görüldüğü gibi bu savaşım her türlü kalleşliği ve düzenbazlığı içeren bir savaşım olmuştur.<br/></p>

  <p class="MsoNormalCxSpMiddle">Sonunda erkek, anaya (kadına) göre örgütlenmiş toplum düzenini babaya (erkeğe) göre örgütlenmiş bir toplum düzenine sokmayı başarmıştır. Böylece tarih ve insanlık, sürü çobanı erkeğin kişiliğinde ilk kez insanın insana üstünlüğünü tanımış ve öğrenmiştir. Bunun ideolojik sonucu olarak da ailedeki baba rolü evrene yayılmış ve tanrılar yavaş yavaş erkekleşmiştir.<br/></p>

  <p class="MsoNormalCxSpMiddle">Dolayısıyla Freud ve benzerlerinin iddia ettiği gibi "Tanrının babalığı", ve "erkekliği" baştan beri “baba katlinden” değil toplumdaki ekonomik ve sosyal değişimin erkek tarafından belirlenmesinden kaynaklanmıştır.<br/></p>

  <p class="MsoNormalCxSpMiddle">Tabii ki tanrının erkekleşmesi ve kadın tanrıların önemsizleşmesi öyle birden bire ve kolayca gerçekleşmiş değildir. Kadın tanrıçalarla, erkek tanrıların savaşımı şeklinde efsanelere yansıyan bu savaş bin yılların savaşımı olmuştur. En eski efsanelere bakılacak olursa, başlangıçta erkek tanrılar birden bire önemli tanrılar arasına girebilecek kadar cesur değillerdi. Bunun için erkek tanrılar ilk önce ana tanrıçanın ya sevgilisi ya da kardeşi olmak zorundaydılar. Daha sonradır ki kadın tanrıçaları "Devanası” ”'Meduz" gibi aşağılayıcı konumlara doğru iten ve daha önce belirttiğimiz gibi her türlü efsanevi "tanrısal kalleşliği" içeren bir savaşın zafer kazanan kahramanları olarak "Büyük Tanrılar", örneğin Zeus olabiliyorlardı.<br/></p>

  <p class="MsoNormalCxSpMiddle"><i>"Eski Yunan mitolojisi, anacıl Girit toplumuna karşı Barbar sürülerinin Ataerkil düzenlerini dayatışlarıyla doludur. Kahraman Thesee'lerin, Tanrı Zeusların başlıca sosyal ve tarihsel görevleri Anaerkil düzeni yıkmak ve kötülemektir. Tanrıların atası. Zeus kadından tohumunu çalacak, kadın yerine kendisi gebe kalacak ve çocuk doğuracak kertelere dek, Anaşahı en doğal görevlerinden bile ortadan kaldırmaya kalkar". (TT; Kıvılcımlı sf. 193)</i><br/></p>

  <p class="MsoNormalCxSpMiddle">Konumuz bakımından orta barbarlığın ilk adımı bu erkek tanrılar oldu elbette. Fakat ikinci ve birincisinden daha az önemli olmayan bir adım daha atıldı; Kutsal denilen daha doğrusu "tabu" denilen anlayışın geliştirilmesi.<br/></p>

  <p class="MsoNormalCxSpMiddle">Gerek tarihçiler, din tarihçileri gerekse sosyolog ve filozoflar "tabu"nun ruh kavramıyla çıktığı, totem ve tabunun ayrılmaz ikili oluşturduklarında tümüyle hemfikirdirler. Hatta alan dışı müdahaleye kalkışan, sığ tarih ve toplumbilim anlayışıyla bir takım olayları kendine göre açıkladığını sanan Freud bile 'Totem ve Tabu" isimli bir kitap yazıp, "Totem" ve "Tabu"nun birlikte anılmaları gerektiğini ve ayrılmaz bir bütün oluşturduklarını kanıtlamaya kalkışmıştır. Tabii ki kendi "Psikanalitik" görüşlerini "tarihe" uygulamak için.<br/></p>

  <p class="MsoNormalCxSpMiddle">Oysa; ne yabanıllık dönemlerinde ne de aşağı barbarlıkta "Kutsal" denilen anlayış ve "Tabu" yoktur. Yazımın bir bölümünde belirttiğim gibi Totem "ilahi bir güç" ya da “Tanrı" değildir. Komünün kendisi ne kadar değerliyse, komün bireyi bir diğer birey için ne kadar değerliyse Totemde o kadar değerlidir. Totem ve kuralları topluluğu bölmek için değil, aksine ortak bir ruh temelinde birleştirmek için vardır. Bundan dolayı Totem ve Totem kurallarının dokunulmazlığı ne kadar keskin olursa olsun, bildiğimiz, halen yaşanan ve topluluğu bölen tabu kurumundan bambaşka bir şeydir.<br/></p>

  <p class="MsoNormalCxSpMiddle"><i>Totem; her tek kişinin eşitçe ruhunu topluma ve bütün öteki kişilere ayrılmaz parça gibi bağlamıştı. Toplum içinde seçkin kişi mülk ve yetkililerine Devlet ve kanun bulunmadığı, toplum içinde zor kullanılmadığı için dokunulmazlıklar sağlayan TABU (Körmüs), totemin tam zıddını yaptı. Eşit kandaşlar arasına ayrı seçi koydu. Bir yanda totem bağlarıyla birleşik olan kişileri tabu imtiyazlarıyla birbirinden ayırdı.</i><br/></p>

  <p class="MsoNormalCxSpMiddle"><i>Totem: Kişi üstüne Ruhu çıkarmıştı; tabu: Kişinin ve dolayısıyla toplumun üstüne seçkin kişiyi çıkardı. Yalnız gerek totem gerekse tabu kandaşlık temeli üzerine kurulmuş toplum kurallarıydılar. O toplumda, KANDAŞ EŞİTLİĞİNİ inkâr etmek hiç kimsenin, en zorba, en "barbar" babahanın bile aklından geçmiyordu. En seçkin kişi, ancak; Totem ve tabu emrinde toplumun eşitçe yaşama savaşını gütme sorumluluğunu taşıyordu.</i></p>

  <p class="MsoNormalCxSpMiddle"><i>Bununla birlikte, insanın hem lehinde, hemde aleyhinde iki gelenek yerleşmişti; Totem insanın ruhuna hükmetme geleneğiydi; Tabu insanın Tümüne (ruhuna-bedenine) hükmetme geleneği oldu. Sınıf bölümü yoktu. Ama toplumda sınıf bölümünün zemini hazırlanmıştı. (A.g.e. sf. 187)</i><br/></p>

  <p class="MsoNormalCxSpMiddle">Totemle tabu işte böylesine ayrı şeyler, ayrı aşamalardır. Fakat "Tabu"nun konumuz bakımından daha da ayırdedici bir önemi vardır. Tabu'nun orta barbarlıkta çıkması enikonu "Kişi" ayrılıklarının, üstünlüklerinin de ortaya çıkması anlamına geliyordu. Nitekim aile içinde erkek sivrilirken, evcilleşmiş hayvan mülküne sahip "Kişi"de diğerlerinden yavaşça kopmaya başlıyordu. Buna bağlı olarak da bütün bir topluluk evcil hayvanın beslenmesi zaruretiyle göçebeleşiyor ve yerleşik topluluklardan ayrılıyordu. Üstelik davar, önemli bir değişim aracı olmak vasfıyla, düzenli mübadeleyi de yaratmış oluyordu.<br/></p>

  <p class="MsoNormalCxSpMiddle">Bu durum insanlık için tümüyle yeni bir şeydi, yeni bir işbölümüydü. İşte "Tabu", bu yeni durumun yeni ideolojisiydi. Daha sonraki toplumun bölünmesine dair bütün ideolojiler bunun üzerine oturtulacaktı.<br/></p>

  <p class="MsoNormalCxSpMiddle">Kişi imtiyazlarını koruma ideolojisi olarak doğan tabu, bundan sonra ki gelişmesi de hemen herşeye sirayet ederek gelişmeye başladı. 'Tabu" yani küçük farklarla "Kutsal" bir kere toplumsal yaşayışa girince dünyada ve evrende herşey, kutsal olan ve olmayan şeklinde hızlı bir ayrışıma uğradı. Daha doğrusu kandaş topluluk orta barbarlıktan itibaren gittikçe bölünmeye başlayınca "Kutsal"da o ölçüde hızla yol almaya başladı. İnsanların, ilişkilerin, yerlerin, şeylerin dokunulmazlıkları bunları tabulaştırarak, kutsallaştırarak yapılır oldu.<br/></p>

  <p class="MsoNormalCxSpMiddle"><i>İşte bir örnek; "Muska-mührünü bir fıçının tıpasına, yapıştırılmış böyle bir balçık parçası üzerine basarak, bir kimse fıçıya "tabu" koyabiliyor, kişiliğinin bir parçasını ona aktarabiliyor ve fıçının kendi mülkü olduğunu gösterecek biçimde onu işaretleyebiliyordu. "(Gordan Childe Tarihte Neler oldu. Sf.64)</i><br/></p>

  <p class="MsoNormalCxSpMiddle">Bu örnekte kişi dokunulmazlıkları yanında gelecekte ki özel kişi mülkünün nasıl elde edildiğine, bunda dinin ve tabunun nasıl bir rol oynadığına ilişkin ipuçlarıda var.<br/></p>

  <p class="MsoNormalCxSpMiddle">Bundan önce yani aşağı barbarlık ve yabanıllık dönemlerinde totem örgüt ve inançları bütün kandaş toplum üyeleri için eşitçe ve gönüllüce benimsenmiş ve kabul edilmiş inanç ve örgütlenişlerdi. Bir takım dokunulmazlıklar bulunmakla birlikte, bunlar komün varlığını korumaya yönelik uygulamalardı. Hiçbir komün üyesinin aklından diğerlerinden üstün ya da ayrıcalıklı olduğu düşüncesi geçemezdi. Dolayısıyla kişi ayrıcalıklarını koruyan "tabu" kurumuna da ihtiyaç yoktu.<br/></p>

  <p class="MsoNormalCxSpMiddle">Oysa orta barbarlıkta temel değişikliklerle karşılaşıyoruz; Sürü sahibi erkek kadınları alt ederek ilk toplumsal ayrışmaları, zorbalığı, inançlarda sahtelik ve çıkarcılığı yarattığı, toplum içinde ilk defa "kişi sivrilişlerini" doğurduğu içindir ki bunları koruyacak manevi aygıtlara yani "tabu" yada "kutsal" diye adlandırılan kurumlaşmalara ihtiyaç duyuldu.<br/></p>

  <p class="MsoNormalCxSpMiddle"><i>"Kutsal"ın keşfi bundan sonraki gelişimin manevi ekseni oldu. Çok tanrılar, putlar ve nihayet tek tanrılı dinler en temel dayanaklarını "kutsal"da buldular ve bu kaynağı genişleterek ilerlediler.</i><br/></p>

  <p class="MsoNormalCxSpMiddle"><i>"En ilkelerinden en gelişkinlerine kadar, tüm dinlerin tarihinin kutsal gerçeklerin açığa çıkmaları aracılığıyla kutsalın tezahürlerinin birikimi olduğu söylenebilir; örneğin kutsalın herhangi bir nesnesinin, bir taşın veya ağacın içinde ortaya çıkmasından, bir hristiyan için Tanrı'nın İsa'da bedene bürünmesi cinsinden yüce bir kutsalın tezahürüne kadar, süreklilik çözümü bulunmaktadır. Her zaman aynı esrarlı sahne sözkonusudur; "tamamen farklı" birşeyin bizim dünyamıza ait olmayan bir gerçeğin, "doğal", din dışı dünyamızın ayrılmaz parçası olan nesneler içinde açığa çıkması. "(Kutsal ve Dindışı M. Eliade X)</i><br/></p>

  <p class="MsoNormalCxSpMiddle">Kutsal böylesine "birikimli" ve bereketli bir şeydir. Ama aynı zamanda son derece bulaşıcıdır, hemen herşey kutsallaşabilir; "...sözkonusu olan bizatihi taş veya ağaca tapınma değildir. Kutsal taş, kutsal ağaç, taş veya ağaç olarak tapınma nesnesi değildirler; onlara tapınılmaktadır, çünkü onlar birer kutsal tezahürüdürler, çünkü onlar artık ne taş, nede ağaç olan, ama kutsal olan ganz andere olan bir şeyi "açığa çıkartmaktadırlar" ... Herhangi bir nesne kutsalı açığa çıkarırken, kendi olmaya son vermeksizin başka birşey haline gelmektedir". "Başka terimlerle ifade edersek, dinsel bir deneyimi olanlar için, doğanın tümü (tabii insanda-bn) kendini kozmik kutsallık olarak açığa çıkartma yeteneğine sahiptir. Evrenin tümü, bütünü itibariyle bir kutsalın tezahürü haline dönüşebilir. "(A.g.e. aynı yerde)<br/></p>

  <p class="MsoNormalCxSpMiddle">Kutsal öyle bir şeydir ki eline geçireni ve geçirmeyeni yakar.<br/></p>

  <p class="MsoNormalCxSpMiddle"><i>"Kutsal güç demek, hem gerçek, hemde ebediyet ve etkinlik demektir. "(A.g.e. Aynı yerde)</i><br/></p>

  <p class="MsoNormalCxSpMiddle">Kutsal olan bir kez ortaya çıkınca gerçek dünya toz duman arasında kaybolur. "Doğrusunu söylemek gerekirse, artık "Dünya" yoktur. "(A.g.e.)<br/></p>

  <p class="MsoNormalCxSpMiddle">Kutsal olan varolandır, kutsal olmayan ise değersiz ve yok olan. Kutsal; evreni tam bir aşkınlık içinde bütünlük ve birlik içine sokar. Bu durumdan başkasının olabileceğinin düşünülmesi bile "kıyamettir", "kaos"tur.<br/></p>

  <p class="MsoNormalCxSpMiddle">Kutsal olana saldırı, aynı zamanda evrenin bütünlüğüne, kozmik dünyaya saldırı anlamına gelir. Bu durum kutsalı her türlü cezanın dışına çıkarır ve hepsinden daha etkin ve güçlü hale getirir. Kutsalın kayan bir enerji gibi her kılığa ve her yere girmesi ve hepsinden önemliside insan tarafından içselleştirilmesi ile duvarların ve cezaların en büyüğü yaratılmış olur. Örneğin kutsal olan nesne ya da duruma aykırı hareket eden bir insan görünürde fiziki bir şey olmadığı halde korkudan ve kendi vicdanından dolayı bir köşede tecrit edilmiş bir durumda ölebilir bile.<br/></p>

  <p class="MsoNormalCxSpMiddle">Orta barbarlıkta henüz herkes silahlı ve diğeri ile eşit olduğundan, devlet denilen adamlar ve cezaevleri örgütü de doğmamış bulunduğundan kutsalın keşfi, bunların başlangıçta ki işlevini yerine getirmek Üzere mükemmel bir kurumlaşmaydı. Böylece kadınlar üzerine bir takım manevi engeller konulabildiği gibi komün içindeki kişiler arasına da yine manevi çizgiler koymak mümkün hale gelmişti.<br/></p>

  <p class="MsoNormalCxSpMiddle">Fakat buraya kadar anlattıklarımızdan tümüyle olumsuz sonuçlar çıkarılmamalıdır. Çünkü orta barbarlık kan (Latince gens) denilen soy bileşimlerinin oluşturduğu toplum örgütlülüğüdür. Tamamıyla eşitliğe dayalı, ilkel ama sosyalist bir bileşimdir. Dolayısıyla özellikle uygarlıkla birlikte ortaya çıkan kullaşma ve kullaştırma prosesi ve bu prosesin kutsallaşması bu aşamada görülemez. Kutsallık yukarıda belirttiğimiz nitelikleri yanında bu aşamada komünün birliğini ve bütünlüğünü sağlayan bir manevi kurumdu. Zaten yine bu aşamada ortaya çıkan kabile tanrılarıda yerden ne kadar göklere doğru seyretse bile yine de kabilenin birleştirici ve bütünleştirici unsurlarından biriydi.<br/></p>

  <p class="MsoNormalCxSpMiddle">Dolayısıyla orta barbarlıkta kutsalın seyri ve bulaşıcılığı yukarı barbarlıkta ve uygarlıkta olduğu denli hızlı gelişmemiş sadece toplumsal bölünüşlerin yavaşça ortaya çıkmasına paralel olarak manevi bir temel hazırlamıştır. Nasıl ki sürü ekonomisine geçiş ve kadının alt edilmesi sınıfsal bölünüşlerinin ekonomik ve sosyal hazırlayıcısı olmuşsa, kutsalda bunun ideolojik taşıyıcısı ve temeli olmuştur.<br/></p>

  <p class="MsoNormalCxSpMiddle">Kutsal üzerine şimdilik bu kadar yeter. Şimdi insanlığın orta barbarlığa geçişinin konumuz bakımından diğer sonuçları üzerinde duralım ve özetleyerek toparlayalım.<br/></p>

  <p class="MsoNormalCxSpMiddle">Totem orta barbarlıkta yavaşça sahneden çekilirken kabile tanrıları ortalığı kaplamaya başlar. Gelişen üretici güçlerin, işbölümünün ve ürün artışının sonucu olarak boş zamanı bulunan insanların sayılarının artması gelecekteki din adamlarının öncüsü olan büyücülerin etkisini arttıracak ideoloji taşıyıcıları olarak sivrilmeye başlamışlar ve gelecekteki din adamları tipinin prototipini oluşturmaya başlamışlardır.<br/></p>

  <p class="MsoNormalCxSpMiddle">Kadınların egemenlik altına alınmasından başka toplum içindeki eşitsizlik artmış, kişi sivrilişleri iyice göze batar hale gelmiştir. Özellikle kabile başkanlığı kurumu gittikçe daha önemli hale gelirken yetkileri iyice çoğalmıştır. Bu kişi sivrilişlerine paralel olarak "Tanrılar"da yerden, insanlar arasından iyice ayrılmış ve gittikçe gökselleşip sivrilmişlerdir.<br/></p>

  <p class="MsoNormalCxSpMiddle">Ayrıca orta barbarlık tanrıların sayısını sayılamayacak noktalara kadar genişletmiştir. Ne kadar kabile varsa o kadar da tanrı olduğundan hatta her kabilenin birden fazla tanrısı bulunduğundan ortalık tanrı bolluğundan geçilmez olmuştur. Nitekim henüz uygarlığın doğmadığı kentler çağına girişte bir seferde 36.000 tanrı sayılmıştır. Bu rakam bile bilinen tanrıları kapsadığından iyimser bir rakam olarak değerlendirilebilir.<br/></p>

  <p class="MsoNormalCxSpMiddle">Üstelik bu tanrıların sayısı azalmak bir yana artmaktaydı. Çünkü kabileler arası savaşlarda bir kabile yenilip yok olsa bile tanrısı yok olmuyordu; yenen kabile yenilen kabilenin tanrısını bir zararı dokunmasın diye kendi yurduna götürüp ona da tapınıyordu.<br/></p>

  <p class="MsoNormalCxSpMiddle">Yazının bu bölümünün başında belirttiğim gibi kurban da erkek tanrılara adanan, ve bir adım daha ilerleyerek "kutsal"ın yani kozmik bir bütünlük arzeden aşkın dünyanın kapılarını açan tek ve en önemli anahtar olma yolunda evrim geçirmiştir.<br/></p>

  <p class="MsoNormalCxSpMiddle">Dolayısıyla daha önce arizi olarak başvurulan kurban, bu aşamada kurban edilebilecek hayvanların çoğalmasının bir sonucu olarak her adımda her vesileyle başvurulan bir tapınım oldu. Özellikle kutsal olanla her ilişki bir kurban törenini gerekli kıldı.<br/></p>

  <p class="MsoNormalCxSpMiddle">Orta barbarlık bunların dışında sürüye bağımlı olarak göçebeleşen halklarla diğer halklar arasında yoğun ilişkilere ve mübadeleye imkân verdi. Bu mübadelede paranın öncü rolünü davar üstlenerek bir değişim aracı haline geldi. Gelecekte kıymetli madenlerin "para" denilen gelişimin de habercisi oldu. Takas şeklinde başlayan bu gelişim giderek daha düzenli olarak yapılarak, antik dünyanın temel ilişkisi olan "ticaret"e zemin hazırladı. Mal " değişimleri henüz kişiler kendi adlarına bunu yapabilecek kadar sivrilmedikleri için kabile adına ve kabile için yapılıyordu.<br/></p>

  <p class="MsoNormalCxSpMiddle">Orta barbarlık yol açtığı tüm bu yenilikler yanında insanlık için geçirilmesi elzem olan bir aşamaydı. Aksi takdirde tarımın keşfedildiği yukarı barbarlığa, uygarlığa ve oradanda modern uygarlığa geçmek asla mümkün olamazdı. Nitekim hayvan evcilleştiremeyen ve bu yüzdende orta barbarlık aşamasına geçemeyen Amerikalı ve Afrikalı bazı halklar asla düzenli tarıma ve uygarlığa varamayıp binlerce yıl aşağı barbarlığın kıtlık düzeninde çakılı kaldılar.<br/></p>

  <p class="MsoNormalCxSpMiddle">Bu bilgiler ışığında yeniden İbrahim'e dönelim. Onu aşağı barbarlıkta belirttiğim sebeplerle oğlunu tanrıya kurban ederken bulmuştuk. Oysa bu kez orta barbarlıkta tanrıya oğlunun yerine evcilleştirdiği koyunu armağan ederken buluyoruz. Demek efsane öncelikle aşağı barbarlıktan orta barbarlığa geçişin müjdesini vermekledir. Fakat olay bununla sınırlı değildir. Eğer İbrahim'in kim olduğunun ve neden peygamber olduğunun yanıtları bulunamazsa efsane açıklanmış olmaktan uzak olacaktır. Bu soruların yanıtı ise yukarı barbarlık ve kentler bahsinde bulunabilir.<br/></p>

  <p class="MsoNormalCxSpMiddle"><br/></p>

  <h4 class="MsoNormalCxSpMiddle" id="sigil_toc_id_10" style="text-align: center;"><b>Yukarı Barbarlık: Kent Dinleri -Tanrıları-</b></h4>

  <p class="MsoNormalCxSpMiddle" style="  text-align: center;  "><b>Peygamberler ve İbrahim Peygamberin Orjinalitesi</b></p>

  <p class="MsoNormalCxSpMiddle"></p>

  <p class="MsoNormalCxSpMiddle">Yukarı barbarlık tarımın keşfi ile başladı. Aşağı ve Orta barbarlık aşamalarında da geçici bahçecilik şeklinde bir tarım vardı. Fakat bu, kadınların aileler için ayrılmış küçük alanlarda toprağın verimi tükenene kadar yapılan, daha sonra bırakılıp gidilen, ne gübreleme ne de sulama tekniklerinin kullanılmadığı küçük ekim işleriydi.</p>

  <p class="MsoNormalCxSpMiddle">Oysa Mezopotamya'ya gelip yerleşen Sümerli halkların yaptığı "tarım" bundan bambaşka bir şeydi. Fırat ve Dicle'nin sürekli getirdiği miller nedeniyle bırakılıp gidilmesi gerekmeyen, komün birliğine dayanılarak oluşturulmuş, sulama kanallarının kullanıldığı, bütün toplumsal yapıyı kendine göre şekillendiren büyük ve organize bir tarımdı. Bu nedenle birincisine "tarım" diyebilmek pek mümkün değildir.<br/></p>

  <p class="MsoNormalCxSpMiddle">Zaten birincisi göçebeliği kaldırmayıp, aksine daha fazla gezginciliğe yol açarken, ikincisi toprağı üzerinde sürekli oturulan bir "Vatan" durumuna sokmuştur. Toprak, proto Sümerler ve tabii insanlık için yeryüzünde ilk defa insanı sabit bir yere perçinleyen toplumsal yapının temel taşını oluşturan bir yenilik olmuştur. Bu birincisinden çok farklı bir gelişimdir.<br/></p>

  <p class="MsoNormalCxSpMiddle">Daha önce açıkladığımız kutsallaşma prosesi gereğince toprak bu nitelikleriyle hemen kutsallaşmıştır. Kutsal olan yerler <i>“ölüm göze alınarak savunulur. Toprağın kutsallaşmasından; toplumu temsil eden tapınak doğar; savunulmasından; üzerine basan kişiye ölüm getiren sınır doğar; şairin "Toprak eğer uğrunda ölen varsa vatandır" dediği şey: Vatan kurulur: KENT (Cite) doğmuştur" (Tarih Tezi Dr. H. Kıvılcımlı)</i><br/></p>

  <p class="MsoNormalCxSpMiddle">İşte bunlar yani tarımın keşfi ve onun yol açtığı kentin kuruluşu daha sonra ki gelişimlerinde 7000 yıl sürecek uygarlık batış çıkışlarının ve antik çağ kıyametlerinin kopması bakımından ve tabi konumuz bakımından müthiş bir gelişimdir. Fakat ilk Mezopotamya kentiyle (Ereş mi yoksa Uruk mu olduğu kestirilemiyor) başlayan burada ki kentleşme (Grekçe Polis, Latince Cite) ne modern anlamda bir şehirdir, ne de bir kasabadır. Kent bambaşka bir dünyadır. Uygarlığın, dinlerin ve antik çağın en önemli merkezleri olan bu kentler üzerinde ne kadar dursak azdır.<br/></p>

  <p class="MsoNormalCxSpMiddle">Bir kere tarımın keşfi ve kentin kuruluşuyla komün dağılmış değildir. Aksine orta barbarlıkta kurulan ataerkil komün kentin ilk kuruluşunun ve varoluşunun temel şartıdır. Zaten eğer ilk kentleri kuran Sümerliler böylesine bir komünal birliğe sahip olmasalar bataklıkları kurutmak, su basmalarını önlemek için bentler, suların düzenli dağıtımını sağlamak için su kanalları yapmak gibi devasa bir işi başaramazlardı. Onun için komünal varoluş daha önceki aşamalarda nasıl "herşey" demekse kentlerin kuruluş aşamasında da öyleydi.<br/></p>

  <p class="MsoNormalCxSpMiddle">Kenti komün kurduğu için doğadan koparılıp alınan topraklar kişiye değil, topyekün komüne aitti. Hatta başlangıçta bunların kişilere ait olabileceği insanların aklından bile geçmezdi. Bu yüzden göçebe komün, toprakları toplumsallaştırıp yerleşik bir niteliğe kavuşunca ortaya çıkan şey kent komünü oldu. Evvelce komüne giriş nasıl ki zorlu bir takım engellere tabi ise, kent komününe girişte aynı zorlu engellere tabiydi. Örneğin kentin etrafında ki surdan izinsiz girmek öldürülmeye bile yol açabilirdi. Kent komününe giriş istisnasız bütün kenttaşların, kandaşların onayına bağlıydı. Bir tek kişinin itirazı bile girişe engel teşkil ederdi. Kenttaşlıktan çıkarılan (örneğin yılda bir kez yapılan ve mal beyanı niteliği taşıyan "temizlik" toplantısına katılmayan, geleneklere uymayan vs.) kişilerin bütün toprakları, malvarlığı elinden alınır ve asla bir daha kente girişine izin verilmezdi.<br/></p>

  <p class="MsoNormalCxSpMiddle">Kentin yönetimi tüm komüne aitti. Bunu çoğunlukla ihtiyarlar meclisi ve kenttaşlar meclisi aracılığıyla yapar, ama diğer zamanlarda yürütme görevini seçimle görev alan kent lideri ifa ederdi. Kent lideri bir kamu görevlisidir. Görevini yürütürken mutlaka kenttaşlara karşı sorumludur. Dolayısıyla kentin kuruluş aşamasında yani sınıfların doğmasından sonra rastladığımız müstebit "kral" değildirler henüz. "Krallar"ın "Tanrının yeryüzünde ki temsilcileri" olmadan önce durumlarını ne olduğunu görmek için Sümerlerden bir örnek verelim;<br/></p>

  <p class="MsoNormalCxSpMiddle"><i>"Çok daha geç bir çağda Yunanistan'da olduğu gibi, Sümer I.Ö.III. binde hegemonya için birbirleri ile mücadele eden bir miktar kent-devletten oluşuyordu. En önemlilerinden biri de Sümer efsanesine göre "Tufan"dan hemen sonra krallığını Cök'ten almış olan Kiş'ti. Buna karşın, çok daha güneyde bir diğer kent, Uruk gücünü ve etkisini yayıyor ve rakibinin üstünlüğünü ciddi bir şekilde tehdit ediyordu. Kiş kralı (şiirde Agga) sonunda tehlikenin farkına vardı; Urukluları eğer kendisini hükümdar olarak tanımazlarsa savaş açmakla tehdit etti. işte bu önemli anda Uruk'un iki kurulu toplantıya çağrıldı: ihtiyarlar meclisi ve Yurttaşlar meclisi." "...Gılgamış (Uruk lideri-bn) ültimatoma bir cevap vermeden önce, Kiş'e boyun eğmek yerine silahlara sarılıp zafer için dövüşmeyi ısrarla rice ederek "Kentin ihtiyarlar meclisi"ne danışır. Buna karşın "senatörler" (lhtiyarlar-bn) aynı duyguları paylaşmaktan uzaktırlar, onlar barış için boyun eğmeyi tercih ederler. Ama böyle bir karar Gılgamış'ın hiç hoşuna gitmez ve oda "Yurttaşlar Meclisi"nin önüne çıkıp savunmasını tekrarlar. Bu ikinci meclisin üyeleri aynı konuda savaş kararı verirler. Gılgamış memnundur. (S.Noah Kramer. Tarih Sümerde başlar sf. 47)</i><br/></p>

  <p class="MsoNormalCxSpMiddle">Bu örnekte kent liderinin yetkilerinin sınırını bulduğumuz gibi, her yurttaşın daha doğrusu kenttaşın etki ve karar sahibi olarak durumunu ve eşitliğini de görüyoruz. Efsanevi, Yarı-Tanrı Gılgamış bile topluluğu tek başına canının istediği gibi idare edemeyip, meclislerden "ricada bulunur". Kaldı ki bu örnek Sümer kentler çağının sonuna gelindiğinde, yani zalim kralların, büyük tanrıların ve sınıfların ortaya çıkmak üzere olduğu bir zamandan alınmıştır. Dolayısıyla kentlerin ilk kurulduğu zamanlar, komünal ilişkilerin en fazla ağır bastığı, tüm kenttaşların eşit ilişkiler içinde bulunduğu zamanlardır. Aynı zamanda kenttaşların herbiri yekdiğeri kadar silahlıdır. Silahsızlandırılmış hiçkimse olmadığından yazarın bahsettiği gibi ortada "Devlet" te yoktur. Silahlar yurttaşlara karşı değil, yukarıda ki örnekte görüldüğü gibi hiçbir zaman eksik olmayan dış düşmanlara karşı kullanılır.<br/></p>

  <p class="MsoNormalCxSpMiddle">Kentin anayasası kralların keyfi kararları değil, atalardan devralınan ve çok eski çağlardan beri kuşaktan kuşağa yazısız ve edebi (şiirsel) olarak aktarılan geleneklerdir. Herkes onları bilir ve herkesin onları bilmesi istenir.<br/></p>

  <p class="MsoNormalCxSpMiddle">İşte kentin yaşayışı böylesine komünal ve apayrı bir tüm dünyadır. Bu komünal yaşayışta konumuz bakımından önem taşıyan yegâne gelişim tapınak ve kent tanrısıdır. Tabii bir adım daha ilerleyen kutsallık.<br/></p>

  <p class="MsoNormalCxSpMiddle">Tanrı yazımızın bundan önce ki bölümünde özetlediğimiz niteliklerini aynen devam ettirir. Doğanın ve komünanın doğal bir ifade edilişidir. Zulmeden, adalet dağıtan ve insanların kaderlerini tayin eden bir varlık değildir. Çünkü kentin kuruluş safhasında kişinin kişiye zulmü ve baskısı doğmamıştır henüz. Kişiler yavaşça sivrilmişlerdir, ama tanrısal yücelik katına kadarda gelmemişlerdir. Bu yüzden başlangıçta Herodot'un da şaşarak belirttiği gibi Allahların adları bile yoktur;<br/></p>

  <p class="MsoNormalCxSpMiddle"><i>"Pelasgüsler vaktiyle Allahlara herşeyi kurban ediyorlardı. Dodon'da bunu öğrendim; ve dua ediyorlardı, ama o zaman tanrıların herbirisine ne ad ne soyadı takmamışlardı. Çünkü Allahların adlandırıldıklarını hiç işitmemişlerdi. Genel olarak Allahlara tanrı diyorlardı. Sebebi de tanrıların herşeyi düzenleyerek evren kanunlarını ellerinde tutmalarıydı. Ancak sonralar çok geç olarak Mısır'dan getirdikleri vakit allah adnıı öğrenebildiler; fakat Baküs adını yalnız öteki tanrı adlarını öğrendikten uzun süre sonra öğrendiler. Bu seferde o adlar üzerine Dodon orakline (Kehanetine) danışmaya gittiler. Bu orakl(Kehanet, tapınak) Yunanistan'ın en eskisi sayılır ve o zamanlar ülkede bir tekti. Pelasgüsler Dodon kehanetine barbarlardan (ecnebilerden) gelen bu adları kabul edip edemeyeceklerini sorunca edebilecekleri karşılığını aldılar. O vakitten beri kutsal kurbanlarında (Sakrifislerinde) bu adları kullandılar. Daha sonra Grekler aynı adları Pelasgüsler'den aldılar. (Herodot tarihi)</i><br/></p>

  <p class="MsoNormalCxSpMiddle"><i>" Tanrı'nın henüz adının bile belli olmadığı böylesi bir eşitlik düzeninde topraklara komünal sahip oluş, tanrının önemini bir kat daha arttırdı. Komün birliğinin doğal ifadesi ve temsilcisi olarak Tanrı, soyut birleştiriciliğinin yanında somut ekonomik ve sosyal görevlerde üstlendi. Bu görevlerin en önemlisi kamuya ait toprakların komün adına mülkiyetine sahip olmaktı. Soyut tanrı bu nedenle en zengin "kişi" oldu:</i><br/></p>

  <p class="MsoNormalCxSpMiddle"><i>"Tanrı, toplumun en varlıklı üyesidir. Halkın dindarlığı sayesinde edindiği varlığı herkese açıktır" (Gordon Childe Kendini Yaratan insan. sf. 112)</i><br/></p>

  <p class="MsoNormalCxSpMiddle">Tanrı, yeryüzünde ki malvarlığını komün görevlilerinden oluşan bir örgüt aracılığıyla idare eder, yani tapınak aracılığıyla.<br/></p>

  <p class="MsoNormalCxSpMiddle">Tapınak kent sorununun en çarpıcı yanını oluşturur. Bütün önemli değişimler tapınak çevresinde olup bitmiştir. Tapınak, tanrının manevi otoritesine dayanarak, bütün komün mallarını uhdesinde toplayan, onları idare edip kollayan, somut ekonomik görevler üstlenmiş bulunan bir komün örgütüdür. Zenginliğin üleşimini de üstlenen bu örgüt, kentin en önemli kutsallığı olmakla kalmaz, her türlü kutsallığı da bu örgüt yayar.<br/></p>

  <p class="MsoNormalCxSpMiddle"><i>"...her Tanrı’nın yeryüzünde bir evi vardır, bu evde kent tapınağıydı. "Tapınak, gerçekten bir konaktı; insandan uşakları, rahiplerden bir örgütü vardı;... kayıtlara göre tapınak yalnızca kentin dinsel yaşamının özeği değil, aynı zamanda sermaye birikiminin çekirdeğidir. Tapınak büyük bankadır; tanrı da ülkenin baş kapitalisti; (A.g.e. aynı yerde)</i><br/></p>

  <p class="MsoNormalCxSpMiddle">Tapınak, bu nitelikleriyle orjinal kent kuruluşlarının başlangıcında kentin hem gücüdür, hemde zayıf noktasıdır. Gücüdür; çünkü kentin komünal birlikteliğini soyut (ideolojik-dinsel) ve hemde somut (ekonomik sosyal) anlamda görünüşte kurar ve devam ettirir. Bu sistemin zayıf noktasıdır; çünkü toplumsal yaşamın bu odak noktasını, bu büyük kamu gücünü eline geçiren büyük bir gücü (aslında kenti demek gerekir) ele geçirmiş olacaktır. Biraz sonra göreceğimiz gibi, bu zaaf noktası sınıfları, sınıflarla birlikte her türlü zulüm ve soygunu yaratacaktır.<br/></p>

  <p class="MsoNormalCxSpMiddle">Yukarı barbarlık henüz komünal yaşamın sona ermediği bir çağdır. Fakat komünal yaşamda kişilerin sivrilişleri artmış, komün içinde oldukça fazla çatlaklar meydana gelmiş bulunmaktadır. Kamu mallarını kişi mülkü haline getirme yani son zamanların moda deyimiyle "özelleştirme" yollu, komüne karşı provakasyonlar artmıştır. Bu nedenle ilk komünal kentler (Sümer kentleri) kamu mallarını korumak için balçıktan yapılmış silindir mührünü bulmuşlardı. Kamu mallarının bu yolla kutsallaştırılıp diğerlerinden ayrılmasına çalışılmıştı. Kentlerin ilk komünal çağları sona erip, sınıflı toplum yaşamı olan uygarlığa geçilirken bu mühürler çok önemli roller oynayarak, "mühür çalma"nın yol açtığı birçok efsaneye konu oldular. "Mühürlere" dayalı efsaneler Sümerlerden diğer halklara geçerek evrensel "mühür" efsanelerini yarattılar. Aslında konu basitti; kamu mallarının kişi malı haline dönüşümünün çağlar süren efsanevi anlatımı.<br/></p>

  <p class="MsoNormalCxSpMiddle">İnsanlığın yukarı barbarlığa ulaşması sadece tarım ve kentin doğumuna yol açmakla kalmadı, göçebe orta barbarlık zamanında başlamış takas şeklinde ki mal değişimini sabit ve sürekli hale getirdi. Kentler mükemmel bir pazar rolünü oynayarak hem dağınık insan toplulukları açısından bir çekim merkezi oldu, hem de ticaret denilen antik dünyanın "aşil topuğunu" meydana getirdi. Böylece geçici ve düzensiz değişim yerine, davar kullanımı yerine kıymetli madenlerin kullanıldığı kapsamlı bir değişim gerçekleştirildi. Ticaretin doğumunda ve yürütülmesinde tapınak başrolü oynadı.<br/></p>

  <p class="MsoNormalCxSpMiddle">Sümerler kent komünü adına başka halklarla mal değişimini gerçekleştirmek üzere Damgar veya Tamkara denilen kişilere görev vermişlerdi. Bunlar toplum içinde en az işe yarayan insanlar içinden seçilmelerine karşın toplum adına yaptıkları ticaretten kendilerine pay ayırmak suretiyle kısa zamanda zengin oldular. Birbirleriyle uzak ilişkiler içinde bulunan küçük üreticiler arasına giren Damgarlar, tapınak görevlileriyle işbirliği içinde tüm kamu zenginliklerini kendi kişi hesaplarına geçirmekte kısa zamanda ustalaştılar. Zamanla topraklarda ipotek-faiz kıskacıyla bu bezirgânların eline geçti. Dolayısıyla toplum (Kent=Cite) içinde ilk kez zengin-fakir ayrılığının doğumuna yol açtılar. Zaten tarımda ki işgücü ihtiyacı nedeniyle ele geçirilen esirlerin köleleştirilmeleride çoktan başladığından kentin komünal varlığının sonuna da gelinmiş oldu. Bunun arkasından zenginliklerin korunması için halkın silahsızlandırılması ve silahlı adamlar örgütünün yani devletin oluşturulması geldi. Düzenli ve devşirme bir ordu beslemekle devlet (kent devleti) doğmuş oldu.<br/></p>

  <p class="MsoNormalCxSpMiddle">Sonunda bir komün birliği olarak tarih sahnesine çıkan ilk orjinal kentlerde kişi kişinin, devlet toplumun, kral devleti tanrı hepsinin üstüne çıkacak şekilde yeni bir toplumsal yaşama ulaşıldı ve yeni bir hiyerarşi kurulmuş oldu. Kent kralı ele geçirdiği büyük güçle daha önce tanrının yeryüzünden ayrılışına benzer bir süreç sonunda sıradan insanlardan ayrılarak yarım ya da tüm tanrı olarak evrimleşti ve ortaya çıkan yeni bezirgan devletin müstebit başı olarak apayrı bir güce kavuştu. Bütün bu gelişmelerin manevi zeminini ve gelişme yönünü tapınak belirliyordu.<br/></p>

  <p class="MsoNormalCxSpMiddle">M.Ö.5000 ile 3000 yılları arasında Mezopotamya'da doğan ve yukarıda belirttiğimiz gelişim süreçlerini yaşayan ilk kentler artık basit çiftçilerden oluşan topluluklar olmayıp, büyümeye ve yayılmaya eğilimli, sınıflı topluma varmış birer kent devletleriydiler. 12 tane olan bu kentler her biri ayrı komün varlığı olarak doğdukları için hemen birbirleriyle savaşmaya rekabet için mücadeleye başladılar. Savaşım, en önemli üretim araçlarını oluşturan toprak ve insan (Köle) için yürütülüyordu. Kimi eskiden henüz yeni girmiş olmasına karşın hepside yukarı barbarlığın sonuna gelmiş ilk kez uygarlığa ulaşmış kentlerdi.</p>

  <p class="MsoNormalCxSpMiddle"><i>"Irak'ta barbarlıktan uygarlığa geçiş yeryüzünün başka ülkelerinde görülmedik derecede orjinal ve kendiliğinden olmuştur". (T.T.sf.367)</i><br/></p>

  <p class="MsoNormalCxSpMiddle"><i>Yukarı barbarlıktaki de kenttir, uygarlıktaki de. Fakat aralarında çok temelli farklar vardır. Anlaşılması için tekrar etmekten kaçınmayalım: "Yukarı barbarlıkta geniş işbölümü sayesinde aşırı bol üretimler tapınaklar büyük zenginlikler yığdığı zaman: Bunların hiçbirisi hiçbir özel kişinin malı değildi; tam tersine hemen bütün zenginlikler Tanrı adlı sosyal sembolün manevi şahsiyetine adanmış (Consacre) mallar idi: Yani toplumun ortaklaşa mülkiyetinde idi. Uygarlık ise, bunun tam taban tabana zıddı olarak; bütün zenginliklerin özel kişiler adına belirli zümrelerin tekeline geçmiş bulundukları çağdır. "(A.g.e. 369)</i><br/></p>

  <p class="MsoNormalCxSpMiddle">Burada bir soru akla gelebilir: Bu kadar kutsallaştırmasına rağmen kamu mallarının kişi mülkü haline getirilmesi nasıl mümkün olmuştur? Zor olmakla birlikte iki yoldan gerçekleştirilmiştir; Tapınak ve bezirganlık yolundan. Fakat bunlar bile binyılların komün varlığının el değiştirmesine yetmediği noktada ilk büyük barbar akını (ilk büyük "Tufan") buna yardım etmiştir. Bu ilk büyük tufanın etkisini ve bundan sonra ki gelişimleri göreceğiz. Ama şu kadarını belirtelim ki, kentler federasyonu kurulmadan birinci sülaleler devri denen uygarlığın doruğuna varmak mümkün olmamıştır.<br/></p>

  <p class="MsoNormalCxSpMiddle">Mezopotamya'da bunlar olup ilk uygarlık (Sınıflı toplum) kurulurken dünyanın geri kalan her yerinde lokal topluluklar halinde barbarlar (Uygarlığa varmamış ilkel sosyalist topluluklar) yaşıyorlardı. Dolayısıyla ilk Mezopotamya kentleri bir merkezi çekim gücü olarak bir santrafüj gibi barbarlığı uygarlığa geçiren "Kara Delik" oldular. Bunun nasıl ve hangi yollardan gerçekleştirildiğini, tanrı, kurban, peygamber gibi temel ideolojik konularda hangi sonuçlara yol açtığını ele almadan önce orjinal kent kuruluşunun tanrı ve din kavramındaki gelişmeleri nasıl etkilediğini biraz daha açalım.<br/></p>

  <p class="MsoNormalCxSpMiddle">Dicle-Fırat deltasında kurulan kentlerden sonraki her kent daha önceki bir kentten tohum alarak ya da bir başka ifade ile onun dalı olarak kurulmuştur. İlk kent hangisidir ve nerede kurulmuştur? Bu henüz bilinmiyor. Fakat tarihte önemli etkilerde bulunmuş büyük kentlerin kuruluşları üzerine efsanelerden de olsa çok şey biliniyor.<br/></p>

  <p class="MsoNormalCxSpMiddle">Kent kuran topluluklar bir ana kentten kopup gelirler. Ana kentin kurum ve kurallarını taşıyıp getirdikleri halde ayrı bir toplum gibi davranırlar. Komün grubu olarak yola çıkan bu topluluğun başında seçimle göreve getirilmiş komün lideri bulunur. Kentin kuruluşu bu liderin adına bağlıdır. Kentler altın çağlarını (komünal dönemlerini) tamamlayıp, aradan uzun yıllar geçtikten sonra bir liderler tanrılaşır yada tarihin ilerleyen dönemlerinde peygamberleşirler. Örneğin Uruk kenti kurucusu Gılgameş başlangıçta kent kurucu kahraman iken uzun zamanlar geçince ve altın çağlar efsanevi geçmişte kalınca yarı tanrı yarı insan niteliklerine ulaşır. Kentin kuruluşu mutlaka kent kurucusunu kahraman seçen bir efsaneye bağlanır. Böylece ana kentin doğaüstü tanrısının yanında insan temelli, kimliği belirli bir kent tanrısı daha yaratılmış olur.<br/></p>

  <p class="MsoNormalCxSpMiddle">Ana kentten ayrılanların kent kuruluşları somut olarak şöyle gerçekleşir:</p>

  <p class="MsoNormalCxSpMiddle"><i>"Kent kurmaya çıkılırken hangi yönde yol alınacağı Kehanet, (Orakl)'a başvurarak kestirilir. Bu kehanetler, yerinde görüldüğü gibi, hep hatırlanamayacak kadar eski zamanlarda, ilk ana uygarlığın örgütlerinin barbar yığınları içine gönderdikleri ve en stratejik noktalara yerleştirdikleri antika "istihbarat" yuvalarıdır. Yani ilk kenti kurmuş ana uygarlığın vücudu yeryüzünden kalktıktan sonra da, "Ruh"u kehanet biçiminde gene barbar yığınların alın yazılarını kendi ekonomik ve bezirgân gelişimi yönünde güder.</i><br/></p>

  <p class="MsoNormalCxSpMiddle"><i>Varılan ülkede, yeniden Fal’lara bakılacak, Uğur alametleri kollanacak, süreklice kalınacak ve barınılacak yer seçilir. O yerde kurbanlar kesilir. Herkes yakılan ateşler üzerinden atlayarak arınır. Açılan Yurd (Patria) adlı çukura, kendisinden ayrılınıp gelinmiş bulunan ana Kentin toprağından alınmış ve özellikle getirilmiş bir parça kesek atılır: ana-toprakla, yavru-toprak maddece birbirine kaynaşmış olur. Hemen oracığa bir Mihrap (autel) yapılır. İçine anahanlığın ölmez sembolü Ateş yakılır. Yeni toplumun, tarih hücresinin Ocağı yeniden tütmüştür. Bütün kenttaşların ilk görevi bu ocağı "Kıyamete" dek söndürtmemektir.</i><br/></p>

  <p class="MsoNormalCxSpMiddle"><i>Bunun üzerine, Kent kurucu kahraman özel kutsal kılığına girer. Eline tarım üretimi temelinin, yeni geçim prensibinin kutsal sembolü saban alır. Toplumun en unutulmaz bayram havasını taşıyan töreni ortasında Kentin sınırı boyunca çepe çevre bir Herk (Sillon) çizer. Bu çizisi üzerine ayağıyla basma küstahlığını gösterecek yerli yabancı her insan sorusuz öldürülecektir. Yalnız saban demirinin kaldırıldığı geçit yerleri Kapı (Portea) olur. Herk çizisi hizasına veya az gerisine Sur yapılır: Din yetkilisinin buyruğu olmadıkça kimse oraya dokunamaz.</i><br/></p>

  <p class="MsoNormalCxSpMiddle"><i>Bu dokunulmaz kabuğu "mahrem" kozası içine kapanan Kentin ortasında genel Tapınak ("Kudüs-ül Akdas", "Bey-tül haram", "Palatin") inşa edilir. Bütün kenttaşların o manevi birlik yeri gibi, bir de muntazaman toplanıp her sorunu eşitçe ve elbirliği ile tartışıp çözümleyecekleri maddi birleşme yerleri (Roma'da: "Domicilium", Greklerde: "Agora", Mekke'de: "Darunnedve") ayrılıp açılır. Geri kalan Kentin bütün topraklan, Kent aileleri arasında en büyük eşitlikle üleşilir." (T.T.sf. 396)</i><br/></p>

  <p class="MsoNormalCxSpMiddle">Buraya kadar Kentler bahsini bütün eksikliklerine rağmen yeterince işlemiş bulunuyoruz. Konumuzun İbrahim ve onun peygamberliği ile Tek tanrılı dinlerin doğuş kaynaklarını inceleyeceğimiz son ve somut bölüme girmeden önce bu Kentler olayının önemini bir kez daha göze batıralım: Tarımın keşfedildiği M.Ö.5000 yılından başlayarak bütün antik tarihin zincirleme Kentlerin kuruluş ve yıkılışlarının tarihi olması, doğal olarak bir kentle ilişkili olmayan uzun ömürlü ne bir tanrı, ne de bir dinin mevcut olamayacağını açıklıkla ortaya koyar. Mitos inceleyipte Kent bahsine girmemek ve onu yeterince bilince çıkarmamak su üstüne yazı yazmaya benzer. Çünkü insanlık üzerinde en derin izler bırakmış her mitos bir kent kuruluşu ya da kent yıkılışıyla ilişkilidir. Nitekim aşağıda somut seyrini görebileceğimiz gibi tek tanrılı dinlerin hepsi de kentler çevresinde oluşmuş, oradan malzeme almış ve o temele dayandığı ölçüde yaygın ve güçlü olmuşlardır.<br/></p>

  <p class="MsoNormalCxSpMiddle">Şu ana kadar kentler bahsini kısmende olsa soyut argümanlarıyla açıklamaya çalıştık. Kentler bahsini somut, hatta kronolojik olarak ortaya koyduğumuzda çok tanrılıktan tek tanrılığa geçişin gerçek sebeplerini, uygarlık ve barbarlık çatışmalarının ideoloji-tinsellik alanında yol açtığı sonuçları, uygarlıkla birlikte gerçek "Din"in doğuşunu, İbrahim'in kim olduğunu ve peygamberliğini, Arapların neden din ve peygamber yaratıcı bir halk olduğunu görmek ve anlamak olanağını bulacağız.<br/></p>

  <h4 class="MsoNormalCxSpMiddle" id="sigil_toc_id_11" style="text-align: center;"><b>Tek Tanrılı Dinlere Geçişte Ortadoğu'nun Belirleyiciliği ve İlk Tek Tanrıcılık Girişimi</b></h4>

  <p class="MsoNormalCxSpMiddle" style="  text-align: center;  "><br/></p>

  <p class="MsoNormalCxSpMiddle">Bu yanıt bekleyen sorulara sondan yani Arapların tarihte neden din ve peygamber yaratıcı bir halk olarak ortaya çıkmış olduğunu araştırarak başlayalım.</p>

  <p class="MsoNormalCxSpMiddle">Sümer kentleri altın çağlarını tamamlarken sınıflı toplum yaşamının cehennemi ilişkileri içine girmişlerdi. Alt sınıflar sınırsız bir soygun ve zulüm içinde kıvranıyorlar, fakat varolan kentler için sosyal bir çözüm bulunamıyordu. Bu kördüğümün çözülmesi Sümer kentlerinin en genci olan Sus kentinden çıkma Yukarı Barbar Elamlılara düştü. Elamlar bir küçük tarihsel devrimle tüm Sümer kentlerini birleştirdiler. Böylece Mezopotamya'nın güneyinde başlayan uygarlaşma biraz daha kuzeye doğru ilerlemiş oldu.<br/></p>

  <p class="MsoNormalCxSpMiddle">Ortaya çıkan Sümer-Elam uygarlığının hemen her yanı çepe çevre Semitler (Sam oğulları: Araplar) tarafından sarılmış ve bunların kimisi aşağı barbarlık aşamasında kimisi göçebe orta barbarlık aşamasında bulunuyorlardı. Sümer uygarlığının attığı tohumlarla Yukarı Barbarlık aşamasına girip kentler kurmaya başlayan Arap boyları gelişimini tamamlayıp çökkünlük konağına ulaşan Sümer kentleriyle hemen kutuplaştılar. En yeni Semit kentlerinden Agade'nin kralı Sargon M.Ö. 3000'den itibaren tüm Sümer kentlerini ele geçirerek, Irak'ta ilk büyük tarihsel devrimi, ilk büyük "Tufan"ı gerçekleştirmiş oldu. Böylece uygarlığı Toroslara, Zagroslara taşıyan Akat-Sümer imparatorluğu ortaya çıktı. Bunun konumuz bakımından önemi şuradadır: 1- İlk büyük tarihsel devrimdir. 2- Bir bölük Semitin, Arabın uygarlığa girişidir. 3-Çok küçük alanlara sıkışmış olan Sümer kentleri yerine tüm Mezopotamya'yı kaplayan bir uygarlaşma hareketi olmuştur. 4- İlk kez büyük imparatorlukların yolu açılmıştır.<br/></p>

  <p class="MsoNormalCxSpMiddle">İmparatorluklar döneminin açılması evrende kişinin (tabii öncelikle kralın sonra şürekâsının) gücünü erişilmez boyutlara sıçratmıştır. Fakat aynı zamanda çelişkileride büyük boyutlara çıkarmıştır. Giderek ticareti evrenselleştirdiği için uygarlık bir insan ömrü kadar kısa zaman aralıklarına sıkışmış, koca koca imparatorlukların bir günde paçavraya döndürüldüğü bir kuruluş yıkılış tekerrürünün de başlamasına yol açmıştır.<br/></p>

  <p class="MsoNormalCxSpMiddle">Bu durum insanların ideolojilerinde, tanrı anlayışlarında ikili bir gelişme yaratmıştır: Birincisi tanrıların çokluğu yerine mademki kralların kralı var, tanrılarında kralı olmalı şeklinde bir düşünüş geliştirmiştir. Nitekim hemen tek tanrı fikrine varılmamışsa da tanrılar içinde bir baş tanrı ve sonra yardımcı tanrılar türemiştir. En güzel örneği bu süreci anlatan Babil baş tanrısı Marduk'un hikâyesidir. İkincisi meta ticaretinin de gelişmesidir. Bu gelişme kişileri ve şeyleri daha da çok bilinmez güçlerin eline düşürmüş arz ve talep kanunu kişileri kader-talih fikrine sürüklemiştir. Ortaya çıkan güç (Arz-Talep) öyle bir güçtür ki tanımı aynen tanrıya uyar: Her yerde hazır ne nazır, gözle görülmez, elle tutulmaz, insanı bir anda ondurur ya da söndürür vb. Bu güce evren kralı bile söz geçiremez. Eğer kasası bu bilinmez gücün sonucu olarak boşalırsa yerin yedi kat dibini (Celladın yanını) boylar. İmparatorluk ve uygarlığın yukarılara doğru yayılmasının ilk düşünsel sonuçları bunlar olmuştur.<br/></p>

  <p class="MsoNormalCxSpMiddle">Başlayan süreç artık durdurulamaz. Akat-Sümer uygarlaşması altın çağını kapatınca dairevi dönüşün içinde yıkılışını gerektirecek yeni bir tarihsel devrimi bekleyecektir. Nitekim yeni "Tufan'"lar gelmekte gecikmez. Babil, Asur, Guti, Kassit, Med vb. Bu yıkılış ve kuruluşlarla her seferinde bir bölük barbar uygarlığa giriş yapar. Hangi barbarın uygarlığa gireceği ise ticaret yollarının akışına, uygarlığın attığı tohumların ulaştığı, yerlere bağlıdır.<br/></p>

  <p class="MsoNormalCxSpMiddle">Tarihin bu safhasında uygarlık etkilerinin ulaştığı en önemli yer Mısır'dır. Mısır'a uygarlık tohumu uygarlaştırıcı kahraman Osiris'le gelmiş ve zaten ilerleyen zamanlarda Mısır'ın en önemli tanrısıda Osiris olmuştur. Tüm Mısır efsaneleri ona ithaf edilmiş gibidir. Uygarlık tohumlarının Mısır'a varması ile orada lokal olmakla birlikte hiç de küçük olmayan İmparatorluklara yol açmış ünlü tüm tanrı-kral Firavunları yaratmıştır.<br/></p>

  <p class="MsoNormalCxSpMiddle">Ancak tanrılar arasında sivrilmeler ortaya çıkmasına rağmen tek tanrı fikri yine de bu iki imparatorluk merkezinde yerleşik bir şekilde ortaya çıkamamıştır. Her ne kadar evrende büyük imparatorluklar, yaşamda ticaretin yarattığı belirsizlik ve kadercilik insanlığı hızla tek tanrı fikrine itiyor olsa da bu uygarlıklarda ki din sınıfları çok güçlü olduklarından bu yeni ve soyut fikrin uzun ömürlü olmasına izin vermiyorlardı. Nitekim Mısır Firavunlarından Amonhotep IV. M.Ö.XIV. yüzyılda tanrılar bolluğunu bir yana bırakıp o zamana kadar önemsiz bir tanrı olan Amon'u tek tanrı olarak benimseyip yeni bir din kuruluşunu denemeye çalıştı.<br/></p>

  <p class="MsoNormalCxSpMiddle"><i>"...bilindiği kadar dünya tarihinde bu yolda girişilen ilk denemeydi."(Freud Hz. Musa ve Tek Tanrıcılık sf. 33)</i><br/></p>

  <p class="MsoNormalCxSpMiddle">O zamana kadar en önemli tanrı konumunda bulunan güneş tanrısı Amon'un adından gelen Amonhotep adını bırakıp "Aton'un görkemi" anlamına gelen Akhnoton adını aldı. Bu firavun Aton adına bağlı yeni dini zorla ve baskıyla kabul ettirdi ve diğer tanrıları ortadan kaldırarak onlara tapınımı yasakladı. <i>"Böylelikle olağanüstü bir din devrimi başarıldı; çok tanrıcı geçmişle bütün bağlar parlak biçimde kesildi. "(Dinler tarihi F.Challaye sf. 42)</i> Ancak bu tek tanrılı din girişimi yukarıda belirttiğimiz sebeplerle fazla uzun ömürlü olmadı. Amonhotep'in 17 yıl süren hükümdarlığından sonra yeni din kaldırılıp bir kenara atıldı. Ölümünden sonra kafir ilan edilen kralın anısı lanetlendi ve aforoz edildi. Uygarlığın kutsal din sülaleri (Saserdoslar) öylesine etkindiler ki işlerine gelmeyen her türlü yeni inanç ve düşünce girişimini kraldan bile gelse daha doğmadan boğuyorlardı. Bu nedenle bu türlü tek tük girişimler İbrahim dinine zemin hazırlamaktan öteye geçemedi.<br/></p>

  <p class="MsoNormalCxSpMiddle">Bu noktada Freud'un tek tanrıcılığın kaynağının Mısırlı firavun olduğunu çünkü güneş gibi doğup batan yeni dinin halk içinde derin izler bıraktığını, baskılamakla yok olmayıp daha sonra daha büyük bir dinamizmle yeniden ortaya çıktığını ileri sürerek psikanaliz yolundan güya sosyal bir açıklama yapmaya kalkışmış olduğunu bir parantez açarak belirtmekte yarar var. Baskılanan ideolojilerin kollektif bellekte yaşamaya devam ettiği, uygun ortam bulunduğunda yeni gelişimlerin düşünüş sistemlerine sızdığı kabul edilmesi gereken bir gerçek. Fakat burada kollektif belleğin işleyiş yapısını yalıtılmış bireyin belleğine ya da bilinçdışına benzetmeye kalkışmak saçmalamaktan başka bir şey olmayacaktır. Çünkü toplumsal işleyişin kendi kural ve yasaları vardır. Üretici güçler, sosyal ve tarihsel gelişim gibi belirleyici etmenler bir yana bırakılıp, tarih düşünceler ya da inançlar tarafından hareket ettirilen bir şeye çevrilirse tümüyle bir spekülasyona kapı açılmış olur. Nitekim üzerinde durduğumuz çağda tek tanrı fikri kaçınılmaz bir düşünüş olarak doğmak durumundaydı. Çünkü insanlığın geldiği nokta başka hiçbir açıklamaya olanak tanıyamazdı. "Bastırılanın geri dönüşü"nden çok, arz ve talep yasalarının yol açtığı belirsizlik ve kadercilikle birlikte insanın gökyüzüne düşen gölgesi kaçınılmaz bir şekilde tek tanrı fikrine yol açıyordu. Fakat yine Freud'un sandığı gibi Amonhotep'ten sonra buna ilk aracılık eden Musa peygamber değildi.<br/></p>

  <h4 class="MsoNormalCxSpMiddle" id="sigil_toc_id_12" style="text-align: center;"><b>Tek Tanrıcılığa Gerçek Girişim: İbrahim Peygamber</b></h4>

  <p class="MsoNormalCxSpMiddle" style="  text-align: center;  "></p>

  <p class="MsoNormalCxSpMiddle">İlk aracı İbrahim peygamber adına bağlanan; başka Arap boylarıydı. Bunların aracılık etmelerinin sebebine gelince; çağ tek tanrı düşünüşünün eşiğindeydi, fakat uygarlıklar her türlü yeni düşünceyi yasaklayan kastlar sistemi haline geldiğinden bu düşünüşü ancak ve ancak daha hür ilişkiler içinde bulunan, yeni düşünce ve yaşam biçimlerine açık olan barbarlar benimseyebilirlerdi. Dolayısıyla Antik uygarlıklar arasında ticaret yapıp mekik dokuyan Arap barbarları buna en uygun düşen halklardı.</p>

  <p class="MsoNormalCxSpMiddle">Mezopotamya'da ilk büyük tarihsel devrimi gerçekleştiren Agade Semitleri (Akatlar) büyük arap topluluklarının küçük bir bölümüdür. Dalga dalga gelip bir yandan Mezopotamya bir yandan Mısır uygarlığına çarpan öteki Arap toplulukları habire itilip, çekilerek, kovalanarak dolaşır dururlar<i>. "Kutsal tarihin Yakup oğlu Yusuf’a yakıştırdığı serüven: Hiksoslar denilen Semit barbarlarının Mısır Uygarlığını kapsayışlarıdır. Sümer Tufanında kayığına oğulları ile her cins canlıyı bindirip kurtaran Nuh, başı sıkışınca "Balığın karnına" atlayıp canını kurtaran Yunus, Kent tanrılarına satır attığı iddiasıyla büyük (Sınıflar savaşı kadar yakıcı) ateşin ortasına atıldığı halde bastığı yerde ateşi bahçe edip söndüren İbrahim.. hep Irak Antika uygarlıklarında İlkel Komünist kişiliğini henüz yitirmemiş Semit Uluları-Kahramanlarıdır."</i><br/></p>

  <p class="MsoNormalCxSpMiddle">Tek tanrı fikrinin benimsenmesi ve yaygınlaştırılması bakımından zaman ve yer İbrahim adına bağlanan Arap boyuna uygun düşmüştür. Çünkü İbrahim (Abram, kutsallaşınca Abraham, İslamiyet’te İbrahim) uygarlığa en geç gelmiş orta barbar göçebe Arap boylarının toplum şeflerinden birisi ve aynı zamanda en önemli mitoloji kahramanıdır. Nerede ve ne zaman yaşamıştır, diğer peygamberlerden farkı nedir?<br/></p>

  <p class="MsoNormalCxSpMiddle">Efsane kahramanlarının hepsi yaşamış insanlar değillerdir. Birçoğu tarihsel olayların kişileştirilmesiden türetilmiştir. Bir çoğuda yaşamış olmalarına karşın aşkın bir dünyanın insanı haline getirildiklerinden somut insan varlıkları tanınmaz hale gelip, Tarihsel gerçekliğin ve gerekliliğin yol açtığı bir varlık olarak karşımıza çıkarlar. Buna ilişkin tarihten ve tarihöncesinden onlarca örnek bulmak mümkünse de İbrahim peygambere hangi özelliklerin neden yüklenmiş bulunduğunu daha anlaşılır kılmak için bu örneklerden bir kaç tanesini göstermekle yetinelim:<br/></p>

  <p class="MsoNormalCxSpMiddle">Gerçekte yaşamadığı halde sanki bir insanmış gibi efsane kahramanı yaratmaya en iyi örnek Türk ve Moğol mitoloji kahramanı Oğuz Kaan'dır. Bu konuda uzun açıklamalara girmeksizin gerek tarih ve gerekse coğrafya bakımından değerlendirmeler yapıldığında görüleceği gibi Oğuz aslında tarihte yaşamış bir kişi değil bir Türk klanlar topluluğundan meydana gelen bir oymağın adıdır. O zamanlar için Atalara tapan toplum, mitolojisinden onu bir efsane yiğidi haline koymuş, kutsal bir kılığa sokmuştur.<br/></p>

  <p class="MsoNormalCxSpMiddle">Sümer kentlerinden Ur kentinin kurucusu Gılgameştir. Gılgameş yaşayan bir kişi iken kentin altın çağının timsali olmuş ve bu nedenle yarı-insan, yarı-tanrı kılığında efsane kahramanı haline koyulmuştur.<br/></p>

  <p class="MsoNormalCxSpMiddle">Agadeli kral Sargon su yolcu fakir bir ailenin çocuğu iken kral yetiştirilen bir soylu ailenin çocuğu haline koymuştur. Bu Sargon'un ağzından şöyle anlatılır:</p>

  <p class="MsoNormalCxSpMiddle">"Ben Sargon'um, güçlü kral, Agade Monarkı" "Annem düşük bir soydan, babamı bilmedim, babamın kardeşi dağda yaşardı ve benim şehrim Azupiranu Fırat kıyılarındadır.<br/></p>

  <p class="MsoNormalCxSpMiddle"><i>Düşük soydan annem gebe kaldı ve beni gizlice doğurdu, beni hasır bir sepete yerleştirdi, katranla mühürledi ve ırmağa bıraktı fakat ırmak beni yutmadı. Beni ırmak yetiştirdi ve beni Akku'ya sulamacıya taşıdı. O beni ırmaktan aldı, oğlu olarak büyüttü, beni bahçıvan yaptı. Ve ben bahçıvan iken Tanrıça Iştar beni sevdi. Sonra ben krallığı yönettim" (Aktaran J.Campbell Batı Mitolojisi sf. 66)</i><br/></p>

  <p class="MsoNormalCxSpMiddle">Kral Sargon'un hikayesinin aynısı Musa'ya da uyarlanmıştır. <i>"Musa'nın doğuşu efsanesi, açıkta Agadeli Sargon'un doğum öyküsünü model almıştır.":</i><br/></p>

  <p class="MsoNormalCxSpMiddle"><i>"Ve Levi evinden bir adam gitti ve Levi kızını aldı. Ve kadın gebe kalıp bir erkek çocuk doğurdu;..onun için sazdan bir sepet alıp harç ve ziftle sıvadı; Ve içine çocuğu koyup ırmağın kenarında sazlığın içine bıraktı... Ve çocuk büyüdü ve onu Firavunun kızı aldı ve onun oğlu oldu. Ve onun adını Musa koyup dedi: Çünkü onu sulardan çıkardım." (Tevrat, Çıkış Bap 2:1-10)</i><br/></p>

  <p class="MsoNormalCxSpMiddle">Antik tarihin göçebe Araplarının askeri şefliğinden terfi eden İsrail kralları sonradan tümüyle peygamberler haline gelmişlerdir. Kur'an'da Süleyman, Davut vb. gibi peygamberler tamı tamına yaşadıkları tarihler kronolojik olarak tespit edilebilen kent krallarıdırlar.<br/></p>

  <p class="MsoNormalCxSpMiddle">Bu örneklerinde yeterince açıkladığı gibi tarihte rol oynamış kişilikler hiçbir zaman oldukları haliyle kalmamışlardır. Nitekim İbrahim Peygamberde kutsal metinlere göre yüzyetmişbeş yıl yaşamış, bir insanın fizik olarak hepsinde birden yaşaması imkansız olan birçok tarihsel olayda baş kahraman rolünü oynamıştır. Kurban efsanesi aşağı barbarlık sonunu muştulayan bir olayken, aradan yüzlerce yıl geçtiğinde gerçekleşen Ur'dan çıkış yada Suriye'ye giriş ya da Mısır'a gidiş aynı İbrahim'in başından geçen olaylarmış gibi kutsal metinlerde anlatım bulmuştur. İbrahim kronolojik çalışmalarda "...dörtyüz yıllık bir zaman dilimi içine yerleştirilememiştir." (A.g.e. sf. 102)<br/></p>

  <p class="MsoNormalCxSpMiddle">Tüm bunların anlamı nedir? Besbelli ki Arap atalarının tüm mitolojik geçmişleri İbrahim'e mal edilmiştir. Ona mal edilmesinin sebebi uygarlık yıkılışı sonunda göç eden barbar topluluklarının başlıca atası olmasındandır. Bu durum onu Med uygarlığının sonunda çıkan Cyrus, Pers uygarlığı sonunda çıkan İskender gibi tarihsel kahramanlar ile aynı paralellik içine sokar. Nasıl ki tarihte önemli olayları gerçekleştirirken bu kahramanlar öne çıkmış ve her olumlu gelenek onlara mal edilmişse aynı şekilde Arap-İsrail gelenekleri de İbrahim'e mal edilmiştir.<br/></p>

  <p class="MsoNormalCxSpMiddle">Asıl kaynağın İbrahim dini olduğunu sonrakilerin değil, onun esas alınması gerektiğini Kur'an her vesileyle açıklar:<br/></p>

  <p class="MsoNormalCxSpMiddle"><i>"Ey kitap ehli! İbrahim hakkında niçin tartışıyorsunuz? Tevrat da İncil de şüphesiz ondan sonra indirilmiştir. Akletmiyor musunuz?" (Kur'an Ali Imran 65)</i><br/></p>

  <p class="MsoNormalCxSpMiddle"><i>"İbrahim, Yahudi de Hristiyan da değildir, ama doğruya yönelen müslimdi; puta tapanlardan değildi" (A.g.e. 67)</i><br/></p>

  <p class="MsoNormalCxSpMiddle">"Ey Muhammed! Kitap’ta İbrahim'e dair anlattıklarımızıda an; o şüphesiz dosdoğru bir peygamberdir. Babasına şöyle demişti: 'Babacığım! İşitmeyen, görmeyen ve sana bir faydası olmayan şeylere niçin tapıyorsun? Babacığım! Doğrusu sana gelmeyen bir ilim bana geldi. Bana uy, seni doğru yola eriştireyim." (Kur'an Meryem Suresi 41-42-43)<br/></p>

  <p class="MsoNormalCxSpMiddle"><i>"Şimdi ey Muhammed! Sana, 'Doğruya yönelen, puta tapanlardan olmayan İbrahim'in dinine uy’ diye vahyettik." (Kur'an Nah 123)</i><br/></p>

  <p class="MsoNormalCxSpMiddle"><i>"Allah uğrunda gereği gibi cihat edin. O sizi seçmiş, babanız İbrahim'in yolu olan dinde sizin için bir zorluk çıkarmamıştır. "(Kur'an Hacc 78)</i></p>

  <p class="MsoNormalCxSpMiddle">Yukarıda kutsal kitaptan verdiğim örneklerin de gösterdiği gibi İbrahim, "Dinin aslı" ve Arapların “babasıdır". Zaten ''İbrahim" adı da İbranicede "Yüce Baba” “Cumhurun babası" anlamına gelmekte olup, Abram olan eski isminin İbrahim olarak değiştirildiğini Tevrat tanrı buyruğu olarak açıklar:<br/></p>

  <p class="MsoNormalCxSpMiddle"><i>"Ve artık adın Abraham çağrılmayacak, fakat adın İbrahim olacak; çünkü seni bir çok milletlerin babası ettim." (Tevrat, Bab 17:5)</i><br/></p>

  <p class="MsoNormalCxSpMiddle">Bunu İncil'de tekrarlar:<br/></p>

  <p class="MsoNormalCxSpMiddle"><i>"İbrahim'in soyu, yalnız Kutsal Yasa'ya bağlı olanlar değil, aynı zamanda İbrahim'in imanına sahip olanlardır. "Seni birçok ulusun babası yaptı" diye yazılmış olduğu gibi İbrahim iman ettiği Tanrı'nın ölülere yaşam veren, var olmayanı varlığa çağıran Tanrı'nın katında hepimizin babasıdır. "(İncil, Romalılar 16-17)</i><br/></p>

  <p class="MsoNormalCxSpMiddle">Kötü işler yapanları İsa şöyle paylar: "İsa, "İbrahim'in çocukları olsaydınız, İbrahim’in yaptıklarını yapardınız" dedi." (Yuhanna Bölüm 8:39-40)<br/></p>

  <p class="MsoNormalCxSpMiddle">Bu haliyle İbrahim masal çizgilerini en çok aşmış bulunan Semit kişiliği olarak tek tanrılı dinlerin doğuş kaynağını oluşturdular. Fakat göçebe bedevilerin kutsal başı olduğundan ve göçebe barbarlar yazıyı bilmeyip tarihte yeterli kanıt bırakmadı. İbrahim üzerine anlatılanlar yine de "masal çizgileriyle gerçek arasında" bir yerde bulunur. Buna göre İbrahim Ur kentinden yola çıkar. Ne zaman çıkmıştır? Araştırmacılar bunun kesin tarihini hiçbir yere oturtamıyorlar: Çünkü Tevrat'a göre İbrahim Harran'dan ayrılığında 75 yaşında, İshak doğduğunda l00 yaşında, Yusuf doğduğunda İshak 60 yaşında ve İbrahim Mısır'a gittiğinde Yakup 130 yaşında bulunur. Bu tarihlerin esas alınması ve Tevrat'a göre bir kronoloji oluşturulması hemen hemen imkânsızdır.<br/></p>

  <p class="MsoNormalCxSpMiddle">Öyleyse kronolojiyi bir yana bırakarak olay ve gerçeklikleri izleyerek İbrahim’i ve Arap geleneğini "masal çizgilerinden" kurtarmaya çalışalım.<br/></p>

  <p class="MsoNormalCxSpMiddle">İbrahim Ur'dan çıkışı Mezopotamya'daki "Cehennem ateşinden" kaçıştır. Bu olay bütün çürüyen uygarlıklar içinde yaşam olanağı bulamayan, çevre barbarların boyunduruk altından çıkışlarının bir tekrarıdır. Aynı olay Mısır'da Hiksoslar egemenliğinin sonunda Musa'nın önderliğinde bir Semit gurubunun Kenan'a (Filistin)'e göçüşlerinde de yaşanmıştır. Buna benzer "Çıkışlar"lar tarihte bol bol rastlanan örneklerdendir.<br/></p>

  <p class="MsoNormalCxSpMiddle">İbrahim kendi boyundan Arapları Ur'dan çıkardıktan sonra Suriye'ye gider. Bir süre Harran'da kaldıktan sonra Mezopotamya ile Mısır arasında ticarete aracılık yapar. Basra körfezi ile Umman Denizi arasında ki ticaret yolu işlemediği, kentler uygarlığı tarafından tıkandığı için ('Tahtı Yeller üzerinde uçan Sultan Süleyman ve Seba Melikesince de denenmiş") Güney ticaret yolunu dener. Bu nedenle Arabistan madenlerine uzanmak için Mekke'ye de uğrar. Bu gidiş (Arabistan'a gidiş) Tevrat'ta İbrahim'in karısı Sara'nın Hacer'i kıskanmasına bağlanır. Yani Basra körfezinden Anadolu'ya, Filistin'den Mısır'a ve Arabistan'a kadar sürekli uygarlıkların kurulup yıkıldığı alanlar üzerinde her yerde İbrahim'in karısı Sara'nın Hacer'i kıskanmasına bağlanır. Yani Basra körfezinden Anadolu'ya, Filistin'den Mısır'a ve Arabistan'a kadar sürekli uygarlıkların kurulup yıkıldığı alanlar üzerinde her yerde İbrahim'in ayak izlerine rastlarız. Fakat İbrahim'in asıl yaşadığı yer Filistin (Kenan)'dır. Özellikle Filistin İbrahim dini üzerinde derin etkiler uyandırmıştır.<br/></p>

  <p class="MsoNormalCxSpMiddle">Filistin (Sonra ki bulgularla Ugarit) tek tanrılı dinlere geçişte en önemli kapı ağzıdır. Bir yandan Irak’ta Kurulu uygarlıklara, diğer yandan Mısır ve Yunanistan'a ve Anadolu'ya doğru akan ticaretin dört yol ağzında bulunur. Bu nedenle sürekli tüm uygarlık ve barbar yığınlarının ezdiği, aynı zamanda uygarlık kuruluş yıkılışlarını en fazla etkileyen "din doğurucu" bir merkezdir. Nitekim 3 ayrı tarihsel zamanda İbranilerin sonra Yahudiler diye adlandırılan bölüklerinin gelip hal hamur oldukları "Vaad edilen" (Arz-Mevud) kutsal topraklardır.<br/></p>

  <p class="MsoNormalCxSpMiddle">İşte İbrahim'i peygamberleştiren ve onu en önemli din doğurucu gelenek yapan şey bu tarihsel gerçekliktir. Bu gerçeklik daha sonra ki peygamberlerinde gerçekliğidir. Bütün peygamberlerin burada çıkması tesadüf değildir. Zorunluluğa yol açan bu tarihsel gerçeklik üzerinde bir kaç şey daha eklemekte, peygamber ve tek tanrı ideolojisi ile bunun ilişkisinin daha iyi anlaşılması için sayısız yararlar var.<br/></p>

  <p class="MsoNormalCxSpMiddle">Toplumsal ilişkiler Asur-Babil-Fenike-Anadolu-Mısır ve Yunanistan’da ki kurulup yıkılan uygarlıkları ve tabi tanrılarını -çok Allahlarını- egemen olmaktan tümüyle çıkarmıştı. Bu somut tanrıların egemenliklerinin gelip geçici olduğunu, bunun yerine bir başka gücün, arz-talebin yol açtığı Kader-Kısmet eğilimi şeklinde ki tek tanrının egemen olduğu iyice hissediliyordu. İsrail peygamberleri tüm bu kıyametin tam ortasında bulundukları için inanışı bir adım daha ileri taşımak onlara düştü. Çünkü egemen oldukça kendi tanrısını dayatan uygarlığa kısa zaman sonra bir başkası egemen oluyor ve kendi tanrısını dayatıyordu. Her biri kendi tanrısını egemen diğerlerini yardımcı tanrı haline sokuyordu. Demek ha bire gelip geçmekle olan tanrılar yerine tek ve biricik bir tanrı egemenliği olmalıydı. İsrail peygamberleri için bulundukları yerden bunu anlamak kolay değil, zorunluydu artık. Fakat İsrail peygamberleri koca koca uygarlıklar karşısında, onların vahşi ve disiplinli orduları karşısında hiçbir şansa sahip değildiler. Onun için ağıt, dua, beddua silahlarından başka silahları olmadığı gibi gelen felaketin habercisi olup; "ey insanlar! Tanrının yasasına uymadınız, yıkılacaksınız!" yollu düşünce ve inanç tacirliği yaptılar.<br/></p>

  <p class="MsoNormalCxSpMiddle"><br/></p>

  </body>
</html>