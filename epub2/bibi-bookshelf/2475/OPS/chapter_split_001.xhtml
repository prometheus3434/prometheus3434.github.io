<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Beyaz Yakalının Kara Kitabı</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
<section>
<h2><st c="0">Cherie Kozmetik – İki yıl önce</st></h2>
			<p><st c="31">“Güüüül… Neredesin Allah aşkına? </st><st c="65">Sermin Hanım, on dakikadır seni arıyor.” Nazlı arkamdan bağırıverince, irkilip ilk yudumumu almak üzere olduğum kahveyi yanlışlıkla üzerime döktüm. </st><st c="213">Önce toplu iğne başı kadar görünen kahverengi leke, birkaç saniye içinde beyaz gömleğimde yayılarak bozuk para boyutuna geliverdi.</st></p>
			<p><st c="343">Göğsümdeki lekeye bakarken, bir an Nazlı’nın gözlerinde durumdan memnun bir bakış yakalar gibi olduysam da akıllı kız kendini hemen topladı. </st><st c="485">“Aa kusura bakma, seni korkutmak istememiştim.” dedi, o iri, mavi gözlerini masumca kırpıştırarak. </st><st c="584">“Sermin Hanım sorup duruyordu da daha fazla kızmadan seni bulsam iyi olur diye düşünmüştüm.”</st></p>
			<p><st c="676">“Kahve alıyordum…” diye sakince yanıt verdim, tezgâhın üzerinden kaptığım peçeteyi gömleğime bastırırken.</st></p>
			<p><st c="782">“Bugün stajyer görüşmelerini senin yapmanı istiyor, kendisi Mösyö ile önemli bir toplantıya girecekmiş. </st><st c="887">Bu görüşmelerin ve alacağın notların çok önemli bir sorumluluk olduğunu ve titiz davranman gerektiğini de söylememi istedi sana. </st><st c="1016">CV’ler masasındaymış.”</st></p>
			<p><st c="1038">“Benim mi? </st><st c="1050">Hay Allah, peki anladım. </st><st c="1075">Geliyorum şimdi.” Nazlı arkasını dönüp uzaklaşırken ben de masama doğru ilerleyip tek düğmeli, siyah ceketimi üzerime giydim. </st><st c="1201">Üniversite son sınıf öğrencilerinin karşısına lekeli gömlekle çıkıp, kimsenin alay konusu olmaya niyetim yoktu.</st></p>
			<p><st c="1312">Stajyer adaylarının gözüne ilk andan itibaren bir otorite figürü, geleceklerine yön verebilecek bir karar mercii gibi gözükmeli, ciddiye alınmalıydım ve lekeli bir gömlek böyle bir izlenim yaratmayı çok zorlaştırırdı. </st><st c="1531">Kış ortasında, ofisin neredeyse 28 derece olmasına aldırmadan ceketi üzerime geçirdim ve Sermin Hanım’ın boş duran odasından özgeçmişleri aldıktan sonra, görüşmelerin yapılacağı toplantı odasına doğru ilerledim.</st></p>
			<p><st c="1742">Toplantı odasının açık duran jaluzilerinden, içeride oturmakta olan, henüz yirmilerinin başındaki genç kıza şöyle bir baktım. </st><st c="1869">Çok değil, altı sene önce ben de bu odada Sermin Hanım’la ilk görüşmemi yapmıştım. </st><st c="1952">O kadar heyecanlıydım ki iki-üç zekice cümle kurmak ve onu etkileyebilmek için debelenirken ne ellerimin ne de sesimin titremesine engel olabilmiştim. </st><st c="2103">Kendinden emin bir şekilde, parlak kırmızı rujuyla oturan bu genç kıza hiç benzemiyordum doğrusu.</st></p>
			<p><st c="2200">Kapıya varınca duruşumu dikleştirip, havalı bir şekilde odaya girdim. </st><st c="2271">Kız ayağa kalkmak şöyle dursun, cep telefonundan başını bile kaldırmaya zahmet etmedi. </st><st c="2358">Hararetle yazıştığı konu her neyse geleceğinden daha önemli olmalıydı.</st></p>
			<p><em><st c="2428">“Ooo merhaba tatlım… Çok yanlış bir şey yaptın.”</st></em><st c="2477"> diye geçirdim içimden.</st></p>
			<p><st c="2500">Nihayet ben bir iki saniye tepesinde bekledikten sonra, elindeki telefonunu masaya bırakıp bana bakma zahmetinde bulundu. </st><st c="2623">Yerinden kalkmadığı için elimi aşağı doğru uzattım, o da hafifçe doğrulur gibi yaparak ama aslında kıçını sandalyeden bir santim bile kaldırmadan elimi sıktı.</st></p>
			<p><st c="2781">Masanın diğer tarafındaki sandalyeye geçip, özgeçmişini inceliyormuş gibi yaptım. </st><st c="2864">Tavrı, ilk dakikadan maça bir-sıfır yenik başlamasına neden olmuştu. </st><st c="2933">Uzun uzun inceliyormuş gibi bakıyordum ama işin doğrusu artık umurumda değildi. </st><st c="3013">Özgeçmişinde </st><em><st c="3026">Orta Dünya Elf Kraliçesi</st></em><st c="3050"> yazsa bile şansı kalmamıştı. </st><st c="3080">Zaten 20 yaşında bir genç kızın özgeçmişinde ne yazabilir? </st><st c="3139">Okumakta olduğu, İngilizce eğitim veren özel üniversite, okuduğu özel lise, hobileri, katıldığı etkinlikler, üniversite kulüpleri. </st><st c="3270">“Pazarlama Kulübü” Aman, ne kadar etkileyici(!)</st></p>
			<p><st c="3317">Nihayet, elimdeki kâğıdı bırakıp ona doğru döndüm. </st><st c="3369">“Hoş geldiiin…Iıı…” Kâğıda tekrar bakıp, gözlerimi kısarak, ismini okur gibi yaptım. </st><st c="3454">“Damla…”</st></p>
			<p><st c="3462">Adını tabii ki biliyordum. </st><st c="3490">Bugün gelecek adayların listesi, görüşme sırasına göre önümde yazıyordu. </st><st c="3563">Ama kendinden bu kadar emin görünen kırmızı rujlu bu küçük kıza bir ders verme arzusu tüm damarlarımı yakmaya başlamıştı bile.</st></p>
			<p><st c="3689">“Merhaba” diye yanıt verdi kendinden emin bir tonla. </st><st c="3743">Kırmızı ojeli ellerini masanın üzerinde birleştirmişti. </st><st c="3799">Kendini büyük veya olgun göstermeye çalıştığı çok belliydi… Kurumsal hayata atılmaya hazır olduğunu belirtecek her türlü işareti vermeye çalışıyordu. </st><st c="3949">Siyah kumaş pantolon, siyah topuklu ayakkabılar. </st><st c="3998">Düz renkli bir gömlek… “Acaba okulda nasıl giyiniyordur?” diye geçirdim içimden. </st><st c="4079">Kot pantolon, spor ayakkabılı bir kız mıdır, yoksa zengin, şımarık, mini etekli, </st><em><st c="4160">concon</st></em><st c="4166"> tayfasından mıdır okulun? </st><st c="4193">Şu an bir şey söylemek mümkün değildi, ama birazdan anlayacaktım.</st></p>
			<p><st c="4258">“Bir şey içer misin Damla?”</st></p>
			<p><st c="4286">Özenle fön çekilmiş kalın telli kumral saçlarını omzundan geriye doğru savurdu. </st><em><st c="4367">“Yolarım o saçları Damla…”</st></em><st c="4393"> dedim içimden.</st></p>
			<p><st c="4408">“Eğer varsa filtre kahve alayım. </st><st c="4442">Kahvemi içmeden ayılamıyorum da…” dedi gülümseyerek.</st></p>
			<p><st c="4494">Zoraki bir tebessümle başımı salladım ve yanımda duran telefonu alarak, mutfaktaki Sadık Abi’yi aradım. </st><st c="4599">“Sadık Bey, küçük toplantı odasına bir filtre kahve bir de su lütfen…”</st></p>
			<p><st c="4669">Sonra kıza döndüm. </st><st c="4689">Gerçekten de sinir bozucu bir yaratıktı. </st><st c="4730">Nesine bu kadar takılmıştım bilmiyorum. </st><st c="4770">Belki de onun yaşındayken kendimden öyle emin olamamama… Ya da o kırmızı rujlu dudaklarının karşımda ukala bir biçimde büzülmüş durmasına ya da buz gibi boş bakan, soğuk yeşil gözlerine. </st><st c="4957">Bilmiyorum. </st><st c="4969">Ama sinir olmuştum. </st><st c="4989">Sanki dünya üzerinde müsait olan her iş pozisyonu onun doğuştan hakkıymış gibi bir hava yayılıyordu tüm gözeneklerinden. </st><st c="5110">Öyle olmadığını göstermek için sabırsızlanıyordum.</st></p>
			<p><st c="5160">“Evet, Damla. </st><st c="5175">Öncelikle Cherie’ye başvurun için teşekkür ederiz. </st><st c="5226">Şu anda önümüzdeki yaz programı için bizimle staj yapacak ve daha sonra kalıcı bir iş birliğine imza atmak isteyeceğimiz genç arkadaşlarımızla görüşmeler yapıyoruz…”</st></p>
			<p><st c="5391">“Biliyorum…” dedi hınzır bir gülümsemeyle, daha sözümü bitirmemi beklemeden. </st><st c="5469">Elbette biliyordu, bu görüşme için oradaydı. </st><st c="5514">Derin bir nefes aldım, kızı daha kahvesini içmeden masadan kaldırmak istemiyordum. </st><st c="5597">Hafifçe öksürdüm.</st></p>
			<p><st c="5614">“Aslında söylemeye çalıştığım, bu yıl maalesef yerimiz kısıtlı olduğundan pazarlama departmanına yalnızca 5 kişi alacağız.”</st></p>
			<p><st c="5738">Haspanın yüzü düştü. </st><st c="5760">Ya, işte böyle kızım. </st><st c="5782">Cin olmadan adam çarpmaya kalmayacaksın. </st><st c="5823">Gülümsememe engel olmaya çalışarak devam ettim:</st></p>
			<p><st c="5870">“Yani çok ince eleyip sık dokumamız gerekiyor. </st><st c="5918">Neden seni seçmemiz gerektiğini bana birkaç cümleyle özetleyebilir misin?”</st></p>
			<p><st c="5992">Bu sırada Sadık Abi, elinde tepsiyle içeri dalıverdi. </st><st c="6047">Zamanlamasına kızdım aslında, Damla’ya düşünecek birkaç saniye kazandırdı, çünkü. </st><st c="6129">Yine de kibarca gülümseyerek teşekkür ettim. </st><st c="6174">Sadık Abi, karşımda yavaş yavaş endişe alametleri göstermeye başlayan Damla’ya göz ucuyla şöyle bir bakıp, odadan çıkarken o fırça gibi kaşlarını “Hayır” anlamında kaldırınca, gülümseyerek “Ayıpsın, ben de anladım.” dercesine göz kırptım.</st></p>
			<p><st c="6412">Akıllı adamdır Sadık Abi. </st><st c="6439">Bu şirkette on beşinci yılını devirmiş, elinden kimler geçmiş. </st><st c="6502">Kim işini zorlaştıracak, kim ona buyurganlık taslayacak, kimle iyi anlaşacak saniyesinde anlar.</st></p>
			<p><st c="6597">Kimin kahvesini nasıl içtiğini, kimin fincanını toplayıp, kiminkini fal için masasında bırakması gerektiğini, şirketteki en gizli dedikoduları, olasılıkları, tüm iç hesapları Sadık Abi bilir. </st><st c="6790">Eğer hayat ona biraz daha iyi davranmış da üniversiteye falan gitmiş olsaydı şu anda bu şirketin CEO’su konumundaydı. </st><st c="6908">Hatta belki, kendi holdinginin bile başında olabilirdi.</st></p>
			<p><st c="6963">Ne yazık ki şu anda Cherie’nin “Çay işleri müdürü” olarak hayatını sürdürüyor. </st><st c="7043">Damla’ya gelince, kendisinin haberi yok ama bu şirkette çay bile koyamayacak. </st><st c="7121">Zaten bu yeni nesil stajyerlerden kazayla kahve falan isteyecek olursanız, onların üstün potansiyellerini ziyan ettiğiniz gerekçesiyle, ağlayarak şirketi anında terk edebilirler. </st><st c="7300">Hep annelerinin “prenses kızı”, “paşa oğlu” oldukları için bütün bunlar. </st><st c="7373">Zavallı çocuklar, kendilerini Dünya’nın en muhteşem insanı zannederek büyütüldükleri için, hayatın gerçekleriyle yüzleşmekte sonra çok zorluk çekiyorlar. </st><st c="7527">Oysa, iyimser bir tahminle, en fazla ortalama üstü olan zekâlarıyla, ortalama üstü bir maaşla, orta düzey yönetici pozisyonuna gelebilecekler bu hayatta. </st><st c="7681">Dünyadaki milyonlarca “vasat” hayattan biri onları bekliyor olacak. </st><st c="7749">Yine de onlar henüz bu gerçeğin farkında değiller ve şu an kırmızı rujlu dudaklarını büzerek, gözlerini havaya dikmiş, neden onu işe almamız gerektiğini düşünüyorlar.</st></p>
			<p><st c="7915">“Şey…” dedi Damla, zaman kazanmak için kahvesinden bir yudum aldıktan sonra. </st><st c="7993">“Öncelikle, Cherie’ye katacak çok şeyim olduğunu düşünüyorum.”</st></p>
			<p><st c="8055">Gülümsedim. </st><st c="8068">Hiçbir şey söylemedim ama artık görüşmeyi bitirmek için sabırsızlanıyordum.</st></p>
			<p><st c="8143">“Kozmetik ürünleri özel ilgi alanıma giriyor, Dünya’daki bütün trendleri takip ediyorum. </st><st c="8233">Üstelik gençlerin eğilimlerinin ne olduğunu da sosyal medya üzerinden gözlemleyebiliyorum. </st><st c="8324">Yani böyle bir ihtiyaç olduğunda, etrafınızda genç düşünen, yeni teknolojilere hâkim, ‘</st><em><st c="8411">up-to-date</st></em><st c="8422">’ birilerinin olması sizin için de çok iyi olmaz mı?”</st></p>
			<p><st c="8476">Yine gülümsedim.</st></p>
			<p><st c="8493">Ben yanıt vermedikçe, Damla geriliyordu. </st><st c="8535">Huzursuzca sandalyesinde kıpırdandığını fark ettim. </st><st c="8587">Onu biraz daha germek için, önümdeki kâğıda hakkında birtakım notlar alır gibi yaptım. </st><st c="8674">Odada, kalemimin çıkardığı hışırtıdan başka ses çıkmıyordu. </st><st c="8734">Yaklaşık bir dakika sonra gülümseyerek başımı kaldırdım.</st></p>
			<p><st c="8790">Gözlerindeki bakışlar hâlâ donuktu ama avuçlarının terlemiş olduğunu görebiliyordum.</st></p>
			<p><st c="8875">“Teşekkürler Damla.” diye yanıt verdim soğuk bir tavırla. </st><st c="8934">“Başvuruları uzun uzun değerlendireceğiz. </st><st c="8976">Eğer seni ekibimize dahil etmeye karar verirsek, insan kaynakları departmanımız seninle iletişime geçecek.”</st></p>
			<p><st c="9083">Anlamıştı. </st><st c="9095">Ben de anladığını biliyordum. </st><st c="9125">Birazdan dışarı çıktığında, gerginliğini atmak için, plazanın altındaki Starbucks’tan bol karamel şuruplu mokasını içerken nerede hata yaptığını düşünecekti.</st></p>
			<p><st c="9282">“Eğer bir şirkette işe girmeyi ümit ediyorsan, kendini övmeye çalışırken, seninle görüşme yapan kişinin yaşlı ve demode olduğunu ima etme.”</st></p>
			<p><st c="9422">Bunu ona söylemeyecektim tabii. </st><st c="9455">Ukala tavrının onun yüzüne daha çok kapının kapanmasına neden olacağını umuyordum. </st><st c="9538">20 yaşındaki bir genç kıza birkaç dakika içinde büyük bir garez beslemeye başladığım için kendimi biraz kötü hissettiğimi itiraf ediyorum. </st><st c="9677">Ne var ki, Damla’yı buraya staja kabul etmem, onun anlamsız bir biçimde tavanda gezen özgüveni ve dünyanın en harika pazarlama stratejileri olduğuna inandığı saçma sapan fikirlerine kendimi maruz bırakmam anlamına gelecekti. </st><st c="9902">Hayatım yeteri kadar zordu. </st><st c="9930">Bir de karşımda tüm Z kuşağının vücut bulmuş hali gibi oturan bir stajyere hiç ihtiyacım yoktu. </st><st c="10026">Bizim jenerasyonumuzdan sonra gelen bu kuşağı, ürünler için yaptığımız araştırmalar sayesinde çok iyi tanıyordum. </st><st c="10140">Onlara yüz yıkama jelleri, akne kremleri, rujlar, parfümler satıyorduk. </st><st c="10212">Henüz iyi para kazanmaya başlamadıkları için genelde en ucuz ürünlerimiz oluyordu bunlar. </st><st c="10302">Bu kuşak sosyal medya öncesi dönemi bilmiyordu. </st><st c="10350">Hayatları telefonlarının başında geçiyordu ve sosyal medyada yarattığı kimlikler onlar için her şeyden daha önemliydi. </st><st c="10469">Kıyamet kopsa, Instagram’a fonda patlayan bir yanardağın ve lavların önünde kahve fincanlarının durduğu fotoğraflar yükleyip, altına da “Dünya yıkılsa, lattemden ödün vermem.” Yazabilecek kapasitedelerdi. </st><st c="10674">Bu kızla uğraşmaktan çok daha önemli işlerim vardı benim.</st></p>
			<p><st c="10731">Ayağa kalkıp elimi sıkarken, fikrimi değiştireceğimi umarak son bir kez şansını denedi.</st></p>
			<p><st c="10819">“Bu arada Fransızcam çok iyidir…”</st></p>
			<p><st c="10853">Yine cevap vermedim ve gülümsemekle yetindim. </st><st c="10900">Asansöre binip kapılar kapandığında ağlamaya başlarsa şaşırmayacaktım. </st><st c="10971">Kapıdan çıkarken omuzları düşmüştü. </st><st c="11007">Onun için biraz kötü hisseder gibi oldum ama birkaç dakika sonra kapıdan giren yeni adayla Damla’yı da, vaktimi gereksizce almasını da unutmuştum.</st></p>
			<hr />
			<p><st c="11153">Üç aday ve bir buçuk saat sonra, kafeteryada Nazlı’yla öğlen yemeğimizi yiyorduk. </st><st c="11236">Zihnim, 20 yaşından büyük olmayan gençlerin ne kadar hırslı ne kadar istekli olduklarını dinlemekten pelteye dönmüş gibiydi. </st><st c="11361">Karşıdan Tayla’nın geldiğini gördüm… Öyle şık, öyle yakışıklı görünüyordu ki, elindeki metal tepsi, sanki başka yerden alınıp photoshop’la yapıştırılmış gibi duruyordu.</st></p>
			<p><st c="11529">Dar kesim gömleği pahalı bir markanın 2018 koleksiyonlarından birine aitti. </st><st c="11606">Siyah pantolonu, siyah kravatı ve kemik çerçeveli gözlükleriyle sanki şu an Roma’nın plazalarından birinde espressosunu yudumlamaya hazırlanıyor gibi bir havası vardı. </st><st c="11774">Ne var ki, bu moda dergilerinden fırlamış hali, boynundan sarkan kırmızı bir şeritle tutturulmuş, turnikelerden geçmesini sağlayan kimlik kartı ve elindeki tabldot metal tepsiyle tam bir tezat oluşturuyordu. </st><st c="11982">Gülmeme engel olamadım. </st><st c="12006">İşte buyduk biz… Cebindeki her kuruşu giysiye, asla ev alamayacağımız semtlerdeki kiramıza, dışarıda lüks kafelere ve restoranlara harcayan ama sonuçta sığır sürüsü gibi boyunlarımıza astığımız kartlarımızla, 5 göze ayrılmış metal tepsilerden yemek yemek zorunda bırakılan, arada derede kalmış grotesk bir kitle.</st></p>
			<p><st c="12318">İçimizde porselen tabakla da yemek yiyenler vardı tabii. </st><st c="12376">Ancak onlar bulutların arasındaki özel salonlarında, tebaanın arasına karışmadan, farklı bir menüyle hazırlanan yemekleri, tatlıları yiyor sonra da ağızlarını kâğıt değil, kumaş peçetelere siliyorlardı. </st><st c="12579">Bu adamların ve kadınların giydikleri markaları giymeye ve sanki aramızda dört-beş kat maaş ve sınıf farkı yokmuş gibi görünmeye çalışmak, kendimizi kandırmaktan başka bir şey değildi. </st><st c="12764">Tayla’yı dışarıda görseniz o havalı giyimi ve pahalı saatiyle, şirketin sahibi zannedebilirdiniz. </st><st c="12862">Oysa işe her sabah özel şoförüyle değil, metrobüsle geliyordu. </st><st c="12925">Yine de o kalabalık, sıkış tıkış metrobüsten gömleğinde tek bir kırışık olmadan inebilmek de büyük marifet doğrusu. </st><st c="13041">Ne terlemiş ne de zorlanmış görünüyor. </st><st c="13080">Tek kelimeyle kusursuz…</st></p>
			<p><st c="13103">Tayla, bana uzaktan selam verdikten sonra, köşede yemek yemekte olan Tufan Bey’in karşısına oturdu. </st><st c="13204">Belki bizim tarafa gelir diye ümit etmiştim. </st><st c="13249">Ama tabii patronuyla sosyalleşmesi daha akıllıca bir hareketti.</st></p>
			<p><st c="13312">Nazlı, gözlerimi Tayla’ya diktiğimi fark etmişti. </st><st c="13363">Elbette her şeyi fark ederdi o. </st><st c="13395">Ofisteki tüm geleceğinin buna bağlı olduğunu çok iyi biliyordu.</st></p>
			<p><st c="13458">Hınzırca güldü. </st><st c="13475">“Çok hırslı, diyorlar bunun için. </st><st c="13509">Gözü hiçbir şey görmüyormuş. </st><st c="13538">Bir iki seneye marka yöneticisi olmayı planlıyormuş.” dedi.</st></p>
			<p><st c="13597">İlgilenmiyormuşum gibi omzumu silktim. </st><st c="13637">“Şu anda burada yemek yiyen herkes için geçerli bu söylediklerin.” diye yanıt verdim.</st></p>
			<p><st c="13722">“Evet ama kimse bunu Tayla gibi ulu orta söylemiyor. </st><st c="13776">Herkes sessiz ve derinden gitmeye çalışıyor. </st><st c="13821">Bu ortalıkta çok fazla konuşuyormuş…”</st></p>
			<p><st c="13858">“Bu da taktiktir. </st><st c="13877">Kendine güvendiğini üst yönetime göstermek istiyordur.” diye yanıt verdim. </st><st c="13952">Böyle olduğundan neredeyse emindim.</st></p>
			<p><st c="13987">Saate baktım, görüşmelere dönme vakti yaklaşıyordu. </st><st c="14040">Birazdan, burada staj olanağı bulabilmenin hayatlarının en önemli fırsatı sayan yeni gençlerle görüşecektim. </st><st c="14149">Hangisi boynuna kırmızı şeritli, ileride kalıcıya dönüşmesini umdukları ‘misafir’ yaka kartını takma ve 5 gözlü metal tepsilerde yemek yeme şerefine nail olacak, buna karar vermem gerekiyordu.</st></p>
			<p><st c="14341">Yeni adayım, İngilizce eğitim veren bir devlet üniversitesindendi. </st><st c="14409">Güzel. </st><st c="14416">Karşıma oturduğunda heyecanını saklayamadığı belliydi. </st><st c="14471">Kot pantolonunun üzerine düzgün bir gömlek giymişti. </st><st c="14524">Saçlarını atkuyruğu yapmış, yalnızca bir göz kalemi ve rimel sürmüştü.</st></p>
			<p><st c="14594">Elif. </st><st c="14601">Elifleri severim, sessiz, sakin olurlar. </st><st c="14642">Bir de başkasından ödünç aldığı çok belli olan pahalı, deri çantasının dev, metal zincirleri yanındaki sandalyeden bana doğru sırıtmasaydı…</st></p>
			<p><st c="14781">Gözümü çantadan ayırmaya çalışıp, Elif’e döndüm.</st></p>
			<p><st c="14830">“Hoş geldin Elif.”</st></p>
			<p><st c="14849">Gergin bir biçimde gülümseyerek yanıt verdi: “Hoş bulduk.”</st></p>
			<p><st c="14908">Elif’e de kısa bir giriş yapıp, yalnızca beş stajyer seçeceğimizi söyledim ve aynı soruyu sordum. </st><st c="15007">Neden onu seçmeliydik?</st></p>
			<p><st c="15029">Kızardı. </st><st c="15039">“Bunun benim için çok önemli bir fırsat olduğunu biliyorum. </st><st c="15099">Cherie çok büyük bir şirket. </st><st c="15128">Ürünlerinizi de beğenerek kullanıyorum. </st><st c="15168">Burada staj yapmak benim için bir rüyanın gerçekleşmesi. </st><st c="15225">İş hayatıma böylesine önemli bir kurumda başlamak, pazarlamayı burada sizlerin yanında öğrenmek benim için paha biçilemez olurdu.</st></p>
			<p><st c="15354">Neden beni seçmelisiniz konusuna gelecek olursak… Eminim çok iyi adaylar vardır elinizde. </st><st c="15445">Kendi adıma söyleyebileceğim, çok çalışkan ve istekli olduğum. </st><st c="15508">Hızlı öğrenip, kısa zaman içinde işinize yarayacağımı umuyorum.”</st></p>
			<p><st c="15572">Bütün doğru kelimeleri söylemişti. </st><st c="15608">Gerçekten böyle mi düşünüyordu yoksa bundan etkileneceğimi mi umuyordu bilmiyorum. </st><st c="15691">Hangisi olursa olsun, başarılı bir cevaptı.</st></p>
			<p><st c="15734">Sırf işe girebilmek için bile söylüyorsa, kızın sosyal yeteneklerini takdir ederdim. </st><st c="15820">21 yaşındaydı ve bir iş görüşmesinde neyin çalışıp neyin çalışmayacağını bu genç yaşında çözmüştü.</st></p>
			<p><st c="15918">Duyduklarımdan keyif aldığımı belli eder bir biçimde gülümsedim. </st><st c="15984">Elif ilk beşe girmeyi başarmıştı. </st><st c="16018">Birkaç gün sonra, Cherie insan kaynakları departmanından Birgül onu aradığında muhtemelen tek kişilik yatağında sevinçten parendeler atacaktı. </st><st c="16161">Annesi ve babası onu tebrik edecekler, eşe dosta kızlarının çok uluslu bir firmada staja kabul edildiğinden bahsedeceklerdi. </st><st c="16286">Elif’in hayalini kurduğu kariyer an itibariyle başlamıştı. </st><st c="16345">Eğer beni yanıltmaz da bu performansını devam ettirebilirse, altı ay içinde üzerinde </st><em><st c="16430">‘junior marketing manager’</st></em><st c="16456"> yazan bir kartviziti bile olabilirdi.</st></p>
			<p><st c="16494">Benim bildiğim bu gerçeği onun henüz bilmemesi ve bu genç kızın geleceğinde payım olması, içimde tuhaf bir tatmin duygusu uyandırmıştı. </st><st c="16631">Acaba Sermin Hanım da beni staja almaya karar verdiğinde böyle güçlü, böyle muktedir mi hissetmişti?</st></p>
			<p><st c="16731">Elif’i en kısa zamanda ona haber vereceğimizi söyleyip, uğurladım. </st><st c="16799">İsminin üzerini sarı fosforlu kalemle işaretledim. </st><st c="16850">İlk stajyerimiz Elif Canoğlu olmuştu.</st></p>
			<p><st c="16887">Boş toplantı odasında, sandalyeme yaslanıp birkaç dakika durdum. </st><st c="16953">Sermin Hanım seçimi bana bırakmıştı ama bu onun benimle yüzde yüz aynı fikirde olacağı anlamına gelmiyordu.</st></p>
			<p><st c="17060">Seçtiğim beş kişiden birini, birkaçını, hatta beşini birden beğenmeme ihtimali vardı. </st><st c="17147">Doğru düzgün bir savunma hazırlamam gerekiyordu. </st><st c="17196">Biz alttakilerin yapması gereken en önemli şeylerden biri, üst yönetimdekilerin keyfi huysuzluklarına karşı defansı sağlam tutmaktır.</st></p>
			<p><st c="17329">Elif’in yanına, “Düzgün, ağırbaşlı, zeki ve çalışkan” notlarını düştüm. </st><st c="17402">Sermin Hanım’a anlatırken neden onu seçmiş olduğumu iyi ifade edebilmek istiyordum.</st></p>
			<p><st c="17485">Görüşmeler tamamlandığında, saat akşamüzeri 4’ü çoktan geçmişti. </st><st c="17551">Sadık Abi’den bir yorgunluk kahvesi istedikten sonra masama geçtim. </st><st c="17619">Açık ofisimiz yine arı kovanı gibi büyük bir uğultuyla çalışıyordu. </st><st c="17687">Masamın arkasında duran dev boyuttaki yazıcı, biri ne zaman çıktı almak için bir doküman gönderse, önce ısındığını belli eden bir homurtu çıkarmaya başlıyor ve sonra da bastığı şey sanki, üzerinde etkinlik bütçesi, bilmem ne toplantısı notları, ürün etiketi gibi sıradan şeylerin olduğu A4 ebadında bir kâğıt değil de </st><em><st c="18005">Magna Carta</st></em><st c="18016"> anlaşmasıymış gibi büyük bir gürültü ve ciddiyetle çalışmaya başlıyordu. </st><st c="18090">İlk başta, bir süre sonra alışacağımı düşünüyordum ama öyle olmadı. </st><st c="18158">O dev makineden beş dakikada bir yükselmeye başlayan her gürültüyle yerimde hopluyordum. </st><st c="18247">Bilgisayarıma bağlı olan kulaklıklarımı taktım ve Chopin’in Noktürn Opus 9 No:2’sini çalmaya başladım. </st><st c="18350">Müzik her ne kadar beni sakinleştirip, e-maillerime konsantre olmama yardımcı olsa da, baskıya gönderdiği dokümanı almak için masalarından kalkıp, yanımdan geçenlerin trafiği sürekli dikkatimi dağıtıyordu. </st><st c="18556">İnsanlar benden, masamın etrafında sürekli bir yaya trafiği ve gürültüyle iş yapmamı bekliyorlardı. </st><st c="18656">Bu bir arıyı, hiç çiçek açmayan kupkuru bir çöle atıp, bal yapmasını beklemeye benziyordu açıkçası.</st></p>
			<p><st c="18755">“Evet, arkana sürekli gürültü çıkaran, dev bir makine yerleştirdik ve insanlar gün boyu etrafında dolanarak bu makineye seferler düzenleyecek. </st><st c="18899">Senden ise büyük bir performans beklentimiz var. </st><st c="18948">Yapman gereken tek şey, 62 kişinin aynı anda iş yapmaya çalıştığı, telefonda konuştuğu, birbirine bağrıştığı bu ağılda, sanki tek başına çalışıyormuşçasına büyük bir konsantrasyonla, hatasız işler yapman.”</st></p>
			<p><st c="19153">Gözümün ucuyla, masalarımızın arasında yalnızca alçak bir separatör bulunan Nazlı’ya baktım.</st></p>
			<p><st c="19246">Kaşlarını çatmış, dudaklarını büzüştürmüş, büyük bir ciddiyetle e-mailini yazmaya dalmıştı. </st><st c="19339">Ne yazdığını hiç merak etmedim çünkü büyük bir ihtimalle beş-on dakika sonra kendi posta kutumda görecektim. </st><st c="19448">Ya yeni çıkaracağımız gece kremi için gelen araştırma sonuçlarının özetini atıyordu ya da rimel ilanları için ayırdığımız moda dergileri bütçesini hazırlıyordu. </st><st c="19609">Önüme dönüp, reklam ajansından gelen başlık alternatiflerini incelemeye başladım.</st></p>
			<blockquote>
				<p><em><st c="19690">“CHERIE DERİN RENKLER KOLEKSİYONU. </st><st c="19726">DERİNLİK BAKIŞLARINDA.”</st></em></p>
			</blockquote>
			<p><st c="19749">Görselde, kucağında boş bir not defteri olan ve elindeki kalemi dudağına dayamış, uzaklara bakan güzel bir kadın. </st><st c="19864">Numarasız gözlüklerinin ardından ufka doğru bakıp, ne yazacağını, nasıl bir şaheser çıkaracağını düşünüyor. </st><st c="19972">Gerçi mankenimiz üzerindeki seksi kıyafetleri ve koyu göz makyajıyla o kadar sığ görünüyordu ki, bu kadının bırak kitap yazacağına, ömründe herhangi bir kitap okuduğuna bile ikna olmak gerçekten çok zordu. </st><st c="20178">Gözlerindeki far, Cherie, sonbahar-kış sezonu koleksiyonundan. </st><st c="20241">Füme griler, antrasit mavilerle buluşmuş. </st><st c="20283">Bakışlara derinlik katan, kalem ve farlar.</st></p>
			<p><st c="20325">Bir diğer alternatif. </st><st c="20348">Aynı görselin üzerine:</st></p>
			<blockquote>
				<p><em><st c="20370">“CHERIE DERİN RENKLER KOLEKSİYONU. </st><st c="20406">GÖZLERİNDEKİ İFADE, DURUŞUNU ANLATIR.”</st></em></p>
			</blockquote>
			<p><st c="20444">Dudak büküyorum. </st><st c="20462">Şu anda gözlerimde hiç de memnun bir ifade yok. </st><st c="20510">Bence biraz daha çalışılabilir.</st></p>
			<p><st c="20541">Olabildiğince kibar bir dille neden bu başlıkların zayıf olduğunu anlatıyorum. </st><st c="20621">Marka stratejimizdeki “Güçlü kadınlar, güçle bakar.” iç görüsünü onlara yeniden hatırlatıyorum ve tekrar çalışılmasını rica ediyorum. </st><st c="20755">Aslında sert bir ton kullanmam, şirket içinde daha makbul bir davranış. </st><st c="20827">Sermin Hanım olsaydı ne yaratıcı yetersizliklerini ne de iş bilmezliklerini bırakır, karşı tarafı dayak yemişten beter bir hale getirirdi. </st><st c="20966">Ama, ajansın müşteri ilişkileri direktörü Gamze iyi bir kızdı ve elinden geleni yaptığını biliyordum. </st><st c="21068">Ona karşı kırıcı bir üslup kullanmak içime sinmiyordu.</st></p>
			<p><st c="21122">Ben bu maili gönderdikten sonra, bilgisayarımı kapatıp çıkmaya hazırlanırken, Sermin Hanım odasının kapısından başını uzattı. </st><st c="21249">Benimle göz göze gelmeye çalıştığının farkındaydım ama işini kolaylaştırmak istemedim. </st><st c="21336">Sonunda pes edip içeri gitti. </st><st c="21366">Dahili telefonumda onun numarasını görünce, kulaklarımı çıkarıp telefonu açtım.</st></p>
			<p><st c="21445">“Efendim Sermin Hanım?”</st></p>
			<p><st c="21469">“Odama gelir misin lütfen.” dedi ve telefonu </st><em><st c="21515">çat</st></em><st c="21518"> diye kapattı. </st><st c="21533">Yanıtımı beklemeden ‘</st><em><st c="21554">çat</st></em><st c="21558">’, müsait miyim diye sormadan ‘</st><em><st c="21590">çat</st></em><st c="21594">’.</st></p>
			<p><st c="21597">Ahizeyi yerine bırakıp, yerimden kalktım. </st><st c="21640">Kapısı açıktı, ben de kapının çerçevesine tıklatıp, içeri girdim.</st></p>
			<p><st c="21705">Yorgun görünüyordu. </st><st c="21726">Mösyö ile toplantısı hangi konudaysa iyi geçmediği belliydi. </st><st c="21787">Mösyö, yani François Bey, şirketin Türkiye ayağına üç yıl önce Fransa’dan atanan müdürümüzdü ve geldiğinden beri hayatı zorlaştırmaktan başka bir iş yapmamıştı açıkçası. </st><st c="21957">Yine de üç yıl içinde öğrendiği kırık dökük Türkçesiyle, Türk kadınını ne kadar iyi anladığını ve aslında bizim ne istediğimizi çok iyi kavradığını iddia ediyordu.</st></p>
			<p><st c="22120">Sermin Hanım bir yandan telefonundaki birikmiş mesajları okurken, sanki aslında yanıtını hiç merak etmiyormuşçasına, ilgisiz bir tavırla sordu:</st></p>
			<p><st c="22264">“Nasıl geçti, stajyer adaylarıyla görüşmeler?”</st></p>
			<p><st c="22311">“İyi…” dedim hevesli bir ton tutturmaya çalışarak. </st><st c="22363">“Sekiz görüşme yaptım, bir tanesini gerçekten çok beğendim. </st><st c="22423">Yarın da gelecek olanlar var…”</st></p>
			<p><st c="22453">“Hmm…” dedi ilgisizce. </st><st c="22477">“Yarınkilerle de Nazlı görüşsün.”</st></p>
			<p><st c="22510">“Nasıl?” diye irkilerek sordum. </st><st c="22543">Bana verdiği bu tatlı yetkiyi, durduk yere niye elimden alıyordu ki?</st></p>
			<p><st c="22611">“Nazlı görüşsün yarınki stajyerlerle. </st><st c="22650">Onun bakış açısını ve kriterlerini de merak ediyorum.”</st></p>
			<p><st c="22704">“Yanlış bir şey mi yaptım?” diye sordum dayanamayarak.</st></p>
			<p><st c="22759">“Hayır, bu tarz görüşmeleri yönetmeyi ikinizin de öğrenmesini istiyorum. </st><st c="22833">İleride ya sen ya o, bir markanın başına geçecek. </st><st c="22883">İş görüşmesi yeteneklerinizi geliştirmeniz lazım. </st><st c="22933">Yani herkese eşit olanak.”</st></p>
			<p><st c="22959">“Ya sen, ya o…” Sermin Hanım’ın ağzından en sık duyduğum cümlelerden biri. </st><st c="23035">Nazlı ve beni rekabete sürükleyerek daha iyi verim alacağını düşünüyordu. </st><st c="23109">Taktik gereği yaptığını çok iyi biliyorum ama itiraf etmeliyim işe yarıyordu. </st><st c="23187">Nazlı da ben de ileride birimizin marka yöneticisi olacağını ve bu yarışta sürekli kendimizi göstermemiz gerektiğini biliyorduk.</st></p>
			<p><st c="23315">Ben en doğru kararları vererek, geceleri eve iş götürerek, bütün sorulara en iyi cevapları vererek, çalışkanlığımla öne geçmeye çalışıyordum. </st><st c="23458">Nazlı ise dinliyor, izliyor ve sessizce gözlemliyordu. </st><st c="23513">Kime nasıl davranması gerektiğini çok iyi biliyordu.</st></p>
			<p><st c="23565">Fazla uzatmadım. </st><st c="23583">“Anladım.” diye yanıt verdim. </st><st c="23613">Hayal kırıklığına uğramıştım ama yapacak bir şey yoktu. </st><st c="23669">Kapıdan çıkmak üzereyken, Sermin Hanım “Yeni bir parfüm markası lansmanımız olacak.” dedi. </st><st c="23760">Bugün Mösyö, işi bizim ekibin yapmasını istedi. </st><st c="23808">Sanki sırtımızda yeteri kadar yük yokmuş gibi…</st></p>
			<p><st c="23854">Sermin Hanım, hiç mutlu görünmüyordu. </st><st c="23893">Yine de Mösyö’ye itiraz edememişti anlaşılan.</st></p>
			<p><st c="23938">“Yarın sabah erkenden toplanalım. </st><st c="23973">Zamanlamalar çok dar, iki ay sonra rafa çıkacakmış…” derken telefonu çaldı. </st><st c="24049">Kimin aradığını görünce gergin ve sinirli görünen yüzü bir anda şefkatli, sevecen bir ifadeye büründü. </st><st c="24152">Belli, evden arıyorlardı.</st></p>
			<p><st c="24177">“Efecaan, anneciiim… Nasıldı bakalım kreş bugün?”</st></p>
			<p><st c="24227">Sessizce odadan dışarı süzüldüm. </st><st c="24261">Servisi yakalamak istiyorsam, son mailleri de cevaplayıp bir an önce çıkmalıydım.</st></p>
			<p><st c="24342">Yerime otururken Nazlı’ya seslendim: “Sermin Hanım yarınki stajyer görüşmelerini senin yapmanı istiyormuş.”</st></p>
			<p><st c="24450">Nazlı bir şey demedi, bana şöyle bir bakıp başını salladıktan sonra, bilgisayar ekranına döndü. </st><st c="24547">Gülümsüyordu. </st><st c="24561">Tabii ki, bu görüşme işinin de ikimizin arasındaki bir yarışmaya döndüğünü anlamıştı. </st><st c="24647">Yarın, harika bir performans sergileyecekti.</st></p>
			<p><st c="24691">“Keşke önceden bilseydim.” diye geçirdim içimden. </st><st c="24742">O zaman ben de bugünkü görüşmeleri daha farklı, kendimi daha iyi gösterebileceğim şekilde yönetebilirdim. </st><st c="24848">Mesela çok daha detaylı notlar tutabilirdim adaylar hakkında. </st><st c="24910">Tufaya düşmüştüm resmen. </st><st c="24935">Sermin Hanım’ın böyle bir şey yapabileceğini tahmin etmem gerekirdi. </st><st c="25004">Oysa, bu iş için Nazlı’dan çok benim iletişim becerilerime ve karar yeteneklerime güvendiğini düşünmüş, açıkçası biraz da gururlanmıştım. </st><st c="25142">Yarışmada olduğumu fark etmediğim için de gerektiğinden rahat davranmıştım.</st></p>
			<p><st c="25217">Göz ucuyla Nazlı’ya baktım. </st><st c="25246">Kahverengi saçlarını ensesinde bir kalemle toplamış, bir yandan raporları okuyor, bir yandan da bilekliğiyle oynuyordu. </st><st c="25366">Gümüş, kalın bir zincirin etrafında, yine gümüşten bir Eyfel Kulesi, bir uçak, bir valiz ve bir ruj olan saçaklı bir şeydi. </st><st c="25490">Ünlü bir markanın en bilinen bilekliklerinden biriydi. </st><st c="25545">Tüm uçlar ayrı satılıyordu ve sen her birine neredeyse bir servet ödeyerek, dilediklerini seçerek kendi bileklik tasarımını oluşturuyordun.</st></p>
			<p><st c="25684">Bu bilekliği alabilecek kadar çok kazanmıyordu. </st><st c="25733">Hiçbirimiz kazanmıyorduk… Olsa olsa hediye olabilirdi. </st><st c="25788">Bildiğim kadarıyla ona böyle pahalı hediyeler alacak bir erkek arkadaşı da yoktu.</st></p>
			<p><st c="25869">“Bilekliğin çok güzelmiş, yeni mi?” diye sordum.</st></p>
			<p><st c="25918">Gözü bir an bilekliğine kaydıktan sonra gülümseyerek başını salladı. </st><st c="25988">“Hı.. </st><st c="25994">Hı…”</st></p>
			<p><st c="25998">Sonra yine raporları okumaya döndü. </st><st c="26035">Aradığım cevabı alamamıştım. </st><st c="26064">Bir iki e-mail daha yanıtladıktan sonra, eşyalarımı toplamaya başladım. </st><st c="26136">Birazdan asansörler hıncahınç dolacaktı. </st><st c="26177">Birkaç dakika daha erken çıkıp, oksijensiz, sıkış tepiş aşağı inmekten yırtarım diye düşünüyordum.</st></p>
			<p><st c="26275">Nazlı’ya iyi akşamlar dileyip, asansöre doğru ilerlerken önümü Tayla kesti.</st></p>
			<p><st c="26351">“Gül merhaba, nasılsın?”</st></p>
			<p><st c="26376">Gömleği öğlen nasıl gördüysem, yine öyleydi: Bembeyaz ve kırışıksız. </st><st c="26446">Bir an Tayla’nın hiç terleyip terlemediğini merak ettim. </st><st c="26503">Bense, kahve lekesini saklamak için hamam gibi ofisin içinde bütün gün ceket giymekten, kan ter içinde kalmıştım. </st><st c="26617">Tayla’yı görünce ısınan alnımı elimdeki selpakla kuruladım.</st></p>
			<p><st c="26676">“Selam Tayla. </st><st c="26691">İyiyim, sen?”</st></p>
			<p><st c="26704">“Ben de iyiyim çok teşekkürler. </st><st c="26737">Şey… biliyorsun yakında bizim tıraş losyonunun lansmanı yapılacak. </st><st c="26804">Ajanstan da işler geldi, araştırmaya sokacağız…”</st></p>
			<p><st c="26852">“Evet?”</st></p>
			<p><st c="26860">“Şey, yarın bir ara boş vaktin varsa işlerin üzerinden birlikte geçelim mi? </st><st c="26937">Bakalım kadın gözüyle ne diyeceksin. </st><st c="26974">Yani Tufan Bey ve bana iyi geliyor ama, bence kadınların da fikrini almak lazım. </st><st c="27055">Ne de olsa, bu tip ürünleri Türkiye’de erkekler kendilerine aldığı kadar, kadınlar da eşlerine, sevgililerine hediye olarak alıyor.”</st></p>
			<p><st c="27187">Gülümsedim. </st><st c="27200">Tabii gülümseyecektim. </st><st c="27223">Tayla benden hoşlanıyordu. </st><st c="27250">Belki de en az benim ondan hoşlandığım kadar hoşlanıyordu, kim bilir? </st><st c="27320">Yoksa ne diye benimle vakit geçirebilmek için bahane yaratsın. </st><st c="27383">Yarın işlerin üzerinden geçerken birbirimizi daha iyi tanırdık, sonra belki öğlen yemeğini birlikte yerdik. </st><st c="27491">Sonra belki bir akşam yemeği… Durduk yerde kendimi heyecanlandırmayı başarmıştım. </st><st c="27573">Alnımda yeni ter boncukları belirmişti bile. </st><st c="27618">Belli etmemeye çalışarak, bir adım geriye çekilip, Tayla’ya baktım. </st><st c="27686">Allah’ım, bu çocuk gerçekten çok yakışıklıydı.</st></p>
			<p><st c="27732">“Tabii, olur.” diye yanıt verdim, olabilecek en düz ses tonumla. </st><st c="27798">“Yarın sabah 9’da Sermin Hanım’la toplantımız var ama sonrasında seve seve bakarım. </st><st c="27882">Saat 11 nasıl?”</st></p>
			<p><st c="27897">Tayla, “Harika, anlaştık” diye yanıt verdi gülümseyerek. </st><st c="27955">Sonra elimde tuttuğum çantamı fark etti; “Ah, sen çıkıyor muydun? </st><st c="28021">Kusura bakma, tuttum seni. </st><st c="28048">İyi akşamlar.”</st></p>
			<p><st c="28062">Yanımdan uzaklaşırken, “İyi akşamlar” demeyi akıl edebildim ben de. </st><st c="28131">Lobiye çıktığımda, her 4 asansörün başında en az 10 kişi bekliyordu.</st></p>
			<p><st c="28199">Her zamanki gibi İstanbul trafiğinde dura-kalka geçen 50 dakikanın sonunda, eve vardığımda midem bulanmıştı. </st><st c="28309">Dolabı açıp, domates, ekmek, peynir çıkarttım. </st><st c="28356">Saat zaten 7’yi çoktan geçmişti. </st><st c="28389">Bu saatten sonra yemek yapmakla uğraşamayacaktım. </st><st c="28439">Hızlıca bir sandviç yaptıktan ve dolaptan kolamı kaptıktan sonra, televizyonun karşısındaki üçlü kanepeme keyifle yerleştim.</st></p>
			<p><st c="28563">Bu saatten sonra artık, yalnızca kendime aittim. </st><st c="28613">Televizyonu açtım, sonra da Netflix’den dizimi ayarladım. </st><st c="28671">Battaniyemi de dizlerime yerleştirdim. </st><st c="28710">Oynat tuşuna bastıktan ve dün kaldığım yerden tekrar başladıktan sonra, sandviçimden büyük bir ısırık aldım. </st><st c="28819">İşte şimdi, nihayet rahatlayabilirdim.</st></p>
			<p><st c="28857">Ne e-mailler, ne toplantılar, ne üstlerine yanlış bir şey söyleme korkusuyla yaşanan gerilimler… Artık hepsi geride kalmıştı. </st><st c="28984">En azından 12-13 saatliğine. </st><st c="29013">Burada, korunaklı ve güvenli kalemdeydim. </st><st c="29055">Yünlü, pembe battaniyem, yıkana yıkana ağzı burnu yamulmuş yeşil tişörtüm ve pembe tavşanlı pijama altımla kendimi en kendim gibi hissettiğim yerde. </st><st c="29204">Battaniyenin altından çıkan ayak parmaklarıma baktım. </st><st c="29258">Tarak kemiğim, topuklu ayakkabı giymekten hafifçe yamulmaya başlamıştı. </st><st c="29330">Eğer önlem almazsam muhtemelen ileride çok kötü deforme olacaktı. </st><st c="29396">Acaba Sermin Hanım’ın ayakları ne durumdaydı. </st><st c="29442">Şimdi 35 yaşında olsa, bu en az 15 senedir topuklu ayakkabı giydiği anlamına gelirdi. </st><st c="29528">O daracık burunlar, onda da yıkıcı etkisini göstermiş miydi? </st><st c="29589">Yoksa zaten ince bir ayak yapısına sahip olduğu için ayakları hâlâ bir prensesinki gibi miydi?</st></p>
			<p><st c="29683">6 yıldır onun, Efecan’ın doğumu haricinde kilo aldığını hiç görmemiştim. </st><st c="29757">Her zaman pilatesini yapar, hafta sonları Belgrad Ormanı’nda koşuya çıkar ve öğle yemeklerinde yalnızca salata ve ızgara et yerdi. </st><st c="29888">Giydiği kaliteli marka takımlar, üzerinde her zaman sanki onun için özel dikilmiş gibi dururdu. </st><st c="29984">Ayakkabıları her zaman çok havalı, hepimizin giydiğinden daha yüksek topuklu modellerdi. </st><st c="30073">Ama beni bitiren ipek gömlekleriydi. </st><st c="30110">O incecik bedenini saran ipek gömlekler ve boynuna taktığı zarif aksesuarlarla, Sermin Hanım kurumsal </st><em><st c="30212">gusto</st></em><st c="30217">’nun vücut bulmuş hali gibiydi. </st><st c="30250">Tıpkı Tayla gibi, onda da hiçbir zaman kusur göremezdiniz.</st></p>
			<p><st c="30308">Sanki ikisi, bu dünya için doğmuş gibilerdi. </st><st c="30354">Onların yanında kendimi tam bir sünepe gibi hissediyordum açıkçası. </st><st c="30422">Benim giydiğim ortalama fiyatlı, seri üretim markaların etekleri, pantolonları ve ceketleri asla onların giydikleri gibi güzel ve kalıplı durmuyordu. </st><st c="30572">Mutlaka bir yerlerinde bir falso vardı. </st><st c="30612">Ya kalçamı çok büyük gösteriyorlardı ya eteğin bir yerinden sarkan iplik tüm görüntümü bozuyordu. </st><st c="30710">Ben de zarif ve “cool” olmak istiyordum, ne var ki bu iş için gerekli altyapım varmış gibi durmuyordu.</st></p>
			<p><st c="30812">Aydınlı bir öğretmen emeklisi ile bir ev hanımının kızıydım ben. </st><st c="30878">Devlet lisesinde okumuştum. </st><st c="30906">Şansıma Türkiye’nin en iyi üniversitelerinden birini kazanmam ve sonrasında burada staja kabul edilmem, Cherie’deki kariyerimin önünü açmıştı. </st><st c="31049">Evet, yabancı dilimi ilerletmiş, gardırobumu bu dünyaya göre organize etmiş ve saçımı kestirmek ve boyatmak için hayli yüklü miktarlar ödemeye başlamıştım. </st><st c="31205">Ama Tayla ve Sermin Hanım’a doğuştan bahşedilmiş gibi duran o asalet bende yoktu. </st><st c="31287">Sakardım, heyecanlıydım, daha kötüsü terliyordum. </st><st c="31337">Ne Tayla’yı ne Sermin Hanım’ı bir kez bile kol altları ıslak veya alınları boncuk boncuk terle kaplı görmüştüm şimdiye kadar. </st><st c="31463">Sonra aklıma Mösyö geldi. </st><st c="31489">Gerildiği zaman, anında terlemeye başlardı. </st><st c="31533">Demek biz terli sınıfın da kurumsal hayatta bir yerlere gelmesine olanak vardı. </st><st c="31613">Yine de plazaların prens ve prensesleri genelde bizden daha iyi hızlı ilerleyebiliyordu. </st><st c="31702">Elimdeki tabağı mutfağa atıp, tekrar koltuğa oturdum.</st></p>
			<p><st c="31755">Bu akşam böyle şeylere kafa patlatmak istemiyordum. </st><st c="31808">Aklıma Tayla geldi. </st><st c="31828">Beni yarın nasıl toplantıya davet ettiği. </st><st c="31870">“Aman, duyan da beş yıldızlı bir restoranda akşam yemeğine davet etti sanır.” Olsun, her şeyin bir başlangıcı vardı ve umuyordum ki bu küçük toplantı, Tayla ile pek çok yeni şeyin başlangıcı olacaktı.</st></p>
			<p><st c="32070">Ellerime baktım, ojelerim tırnaklarımdan sıyrılmaya başlamıştı. </st><st c="32135">Yeniden kalkıp, banyodan aseton ve yeni bir oje aldım. </st><st c="32190">Yarın Tayla’nın karşısına dökülmüş ojeli ellerimle kesinlikle çıkmayacaktım.</st></p>
			<p><st c="32266">Ojelerim kuruduktan sonra, yüzüme cilt bakım maskesi yaptım. </st><st c="32328">Saçlarıma da argan yağı sürüp tepeme topladım. </st><st c="32375">Ayaklarımı pufa uzatıp, dizi seyretmekten başka yapacak bir işim yoktu. </st><st c="32447">Aynı anda kendime de bakım yapabilirdim. </st><st c="32488">Telefonuma baktım. </st><st c="32507">Hiç cevapsız arama, hiç mesaj…</st></p>
			<p><st c="32537">Cherie’de çalıştığım 6 yılın sonunda sosyal hayatım artık ölmüştü. </st><st c="32605">O arı kovanından çıktıktan sonra tek yapmak istediğim şey eve gelip, iyice aptallaşana kadar dizi seyretmekti. </st><st c="32716">Ev, iş yakın olsun diye Göztepe’de oturuyordum. </st><st c="32764">Yine de trafikte, servisle Kartal’a gitmek 45-50 dakikayı bulabiliyordu. </st><st c="32837">İş yoğunluğundan, bir erkek arkadaşa vaktim yoktu. </st><st c="32888">Hoş, bir aday da yoktu. </st><st c="32912">Üniversitede en yakın arkadaşım olan kızlar da, gitmediğim buluşmalara davet etmekten yorulmuş ve aramaz olmuşlardı.</st></p>
			<p><st c="33028">Ceren, Aslı ve Sema… Üçü de karşı tarafta yaşıyor ve orada buluşuyorlardı. </st><st c="33104">Cihangir, Nişantaşı, Etiler… Benim Kartal’dan çıkıp, bir de oralara gidebilmeme imkân yoktu. </st><st c="33197">Aslında belki biraz zorlasaydım vardı ama her akşam o kadar bitmiş bir halde çıkıyordum ki işten, silah zoruyla bile olsa metrobüse bindiremezdiniz beni. </st><st c="33351">Önce ısrarları seyrekleşti:</st></p>
			<p><st c="33378">“Aaa… sen gelmezsen hayatta olmaz.”</st></p>
			<p><st c="33414">“Bak, mutlaka bekliyoruz bu gece.” Karşı çıkışları yavaş yavaş, “Sen bilirsin…”, “Ne yapalım, öyle olsun.”, “Gene mi yoksun? </st><st c="33540">Peki…” cümlelerine dönüştü. </st><st c="33568">Sonra aramayı bıraktılar artık. </st><st c="33600">En son fark ettim ki, her zaman sessizde tuttuğum whatsapp grubumuzdan da çıkarılmıştım.</st></p>
			<p><st c="33688">İşin kötü tarafı, ne zaman çıkarıldığımın bile farkında değilim. </st><st c="33754">Arkadaşlığımız bir buzdağı gibi erirken, fark etmemiştim bile. </st><st c="33817">Böyle olduğuna göre belki de hak etmiyordum onların dostluğunu. </st><st c="33881">Bütün buluşmaları, doğum günlerini, özel anları kaçırmıştım. </st><st c="33942">Çünkü ben bir “Cherie…” çalışanıydım. </st><st c="33980">Sema’nın Fransız aksanıyla dalga geçerek söylediği gibi: “Şeği”</st></p>
			<p><st c="34043">İlk başlarda kendimi affettirmek için onlara verdiğim eşantiyonlar, parfümler, rimeller çok hoşlarına gidiyordu. </st><st c="34157">Yine de arkadaşlığımızı sürdürebilmek için yeterli gelmedi bu rüşvetler. </st><st c="34230">Üçüyle de en son geçen sene konuştum. </st><st c="34268">Whatsapp grubundan birbirimizin yeni yılını kutlamıştık.</st></p>
			<p><st c="34324">Zaman zaman aklıma düştüklerinde üzülür gibi oluyordum ama bu hüzün, telefonu kaldırıp içlerinden birini aramamı sağlayacak kadar güçlü bir duygu değildi. </st><st c="34480">Zaten arasam ne olacaktı? </st><st c="34506">Bir kahve için buluşulacak ve ben sonra yine onları ekmeye başlamak zorunda kalacaktım.</st></p>
			<p><st c="34593">Annem telefonda, “arkadaşların nasıl?” diye sorduğunda, aslında “arkadaşın var mı?” demek istediğini çok iyi biliyordum. </st><st c="34715">“İyiler selamları var.” deyip geçiştirsem de, hiç dostum olmadığı gerçeği dank ediyordu kafama. </st><st c="34811">Benim şu hayatta sırtımı dayayabileceğim, güvenebileceğim, gülüp, ağlayabileceğim, Tayla’dan ve kırışıksız gömleğinden bahsedebileceğim bir tane bile dostum yoktu.</st></p>
			<p><st c="34974">İş arkadaşlarımla, akşamları sosyalleşsek de konuşmalar genelde şirket, işler ve üst yönetim hakkında oluyordu. </st><st c="35087">Başka hiçbir ortak yönümüz yoktu çünkü. </st><st c="35127">Yine de işte ara sıra, dışarıda bir restoranda insanlarla oturma keyfinden mahrum kalmıyordum böylece. </st><st c="35230">Ama katı ve yalın gerçek bakiydi: Benim hiç dostum yoktu ve bunun tek suçlusu vardı: Cherie.</st></p>
			<p><st c="35322">En güzel yıllarımın katili, Cherie. </st><st c="35359">Kariyer fırsatı diye başlayıp, zindanıma dönüşen Cherie. </st><em><st c="35416">Şeği</st></em><st c="35420">…</st></p>
			<p><st c="35421">Neden ayrılmıyordum ki? </st><st c="35445">Yani bu kadar mutsuzsam, ne diye her sabah orada çalışmak dünyanın en önemli ve harika şeyiymiş taklidi yaparak kapıdan giriyordum? </st><st c="35577">İstifa etmek, özellikle tatil dönüşlerinde sıklıkla aklımdan geçiyordu. </st><st c="35649">Ofisin zehirli atmosferinden uzak geçirdiğim bir haftanın sonunda, bağışıklık sistemim bu kirli havaya uyum sağlamakta zorluk çekiyordu. </st><st c="35786">Ruhum, burada yaşamanın nasıl bir şey olduğunu unutmuşken, havasız, dip dibe masalara, gürültüyle çalışan yazıcıya, içeride telefonda konuşan Sermin Hanım’a, yanımda oturan Nazlı’ya şöyle bir bakıyor ve gerisin geri kaçmak istiyordu.</st></p>
			<p><st c="36019">Bu kısa aranın sonunda, işler birikmiş, okumam ve yanıtlamam gereken maillerin sayısı bin küsur olmuş oluyordu. </st><st c="36132">Bazen hiç tatile çıkmamak daha iyi olurdu diye düşünürken buluyordum kendimi. </st><st c="36210">Çünkü bütün rahatlamamın, mutluluğumun daha ilk saatten ağır iş yükünün altında ezildiğini ve bronz tenimin floresan ışıklarının altında yavaş yavaş solmaya başladığını hissediyordum. </st><st c="36394">Akşama doğru kariyer sitelerindeki iş ilanlarına kararlı bir şekilde bakmaya başlıyordum. </st><st c="36484">Genelde mevcut pozisyonuma değil bir üst pozisyonlardaki iş ilanlarına göz atıyordum. </st><st c="36570">‘ </st><em><st c="36572">Pazarlama yöneticisi</st></em><st c="36592"> ya da </st><em><st c="36599">pazarlama müdürü</st></em><st c="36615">’… Eh, buradaki 6 yıllık yatırımımı çöpe atacaksam, yatay değil dikey geçiş yapmam gerekiyordu. </st><st c="36712">İşi aldığımı düşünüyor ve sonra hayallere dalıyordum.</st></p>
			<p><st c="36765">Sermin Hanım’a istifamı verdiğindeki yüz ifadesini gözümün önüne getiriyordum. </st><st c="36845">Suratı allak bullak oluyordu önce. </st><st c="36880">Sonra, Cherie’de kalmam için ikna etmeye çalışıyordu beni. </st><st c="36939">Acele ettiğimi, aslında Nazlı’yı değil beni yönetici yapmaya çoktan karar vermiş olduğunu; bir iki ay beklersem kendi markalarımın başına geçeceğimi söylüyordu. </st><st c="37100">Ben ikna olmayınca, Mösyö ile konuşup, önümüzdeki aydan itibaren maaşıma zam yapacağı vaadiyle beni tutmaya çalışıyordu.</st></p>
			<p><st c="37220">Alaycı bir şekilde gülümseyip, kibarlığımdan ödün vermeden cevap veriyordum ona: “Sermin Hanım, bunca yıl beni üç kuruşa çalıştırıp, terfiimi vermediniz. </st><st c="37375">Şimdi tam istifa edeceğim zaman bunları değiştirmeye çalışmanızın benim için maalesef hiçbir kıymeti yok. </st><st c="37481">Tüm bunları hak ettiğimi duymak için istifa etmem mi gerekiyordu?”</st></p>
			<p><st c="37547">Çok bozuluyordu bu söylediklerime ama gözlerinden hak verdiğini anlayabiliyordum.</st></p>
			<p><st c="37629">Bir iki saat sonra Bay François odasına çağırıyordu beni. </st><st c="37688">O kırık Türkçesiyle, zaman zaman Fransızca, zaman zaman İngilizce kelimeleri araya sokarak beni ikna etmeye çabalıyordu son kez.</st></p>
			<p><st c="37816">“Gül, sen bu company için çok değerlisin.” diyordu. </st><st c="37869">“değeğli..” diyordu tabi dili dönmediği için. </st><st c="37915">“Seni kaybetmek bizi üzecektir. </st><st c="37947">S'il vous plait… Tekrar düşün.”</st></p>
			<p><st c="37978">Gülümseyip, Mösyö’nün de teklifini reddediyordum. </st><st c="38029">Sonra masama dönüp, toparlanmaya başlıyordum. </st><st c="38075">Hiçbir şeyden haberi olmayan Nazlı, alaycı bir ifadeyle soruyordu bana: “Hayrola, işten mi kovuldun?”</st></p>
			<p><st c="38176">Gülüyordum yüzüne. </st><st c="38196">“Hayır, şekerim.” diyordum. </st><st c="38224">“Bilmemne Holding’e pazarlama yöneticisi olarak geçiyorum. </st><st c="38283">Hem de tam iki katı maaşla!”</st></p>
			<p><st c="38311">Bombok oluyordu tabii hemen. </st><st c="38341">Yine de çaktırmamaya çalışıp: “Hayırlı olsun” diyordu sevinmiş gibi yapıp, boynuma sarılarak. </st><st c="38435">Kollarını omuzlarıma attığı saniyelerde, aklından benim gitmemle rakipsiz kaldığı ve artık terfi etmekte önünde kimsenin duramayacağı düşüncesi geçiyordu aklından. </st><st c="38599">Seviniyordu.</st></p>
			<p><st c="38611">Benim umrumda değildi tabii. </st><st c="38641">Ben Bilmemne Holding’e iki katı maaşla geçtikten sonra. </st><st c="38697">Boktan kremler, farlar ve rimeller Nazlı’nın olabilirdi. </st><st c="38754">Sonra ofisteki fısıldaşmaları hayal ediyordum. </st><st c="38801">Ne kadar kıskanacaklarını, böyle bir şeye cesaret etmeme ne kadar özeneceklerini…</st></p>
			<p><st c="38882">“Gül, bilmemne holdinge ‘pazarlama direktörü’ olarak geçiyormuş…”</st></p>
			<p><st c="38948">Haberler hızlı yayılacaktı. </st><st c="38977">Tayla’nın da kulağına gidecekti hemen. </st><st c="39016">Koşar adım masama gelip beni içtenlikle tebrik edecek ve kutlamak için akşam yemeğe gitmemizi önerecekti. </st><st c="39122">Kabul edecektim tabii ki. </st><st c="39148">Kalamış’ta güzel bir restorana gidecektik. </st><st c="39191">Balıklarımızı yerken, rakı kadehlerimizi tokuşturacaktık. </st><st c="39249">Sonra biraz çakır keyif olduğumuzdan belki, gecenin sonunda öpüşecektik. </st><st c="39322">Artık aynı şirkette çalışmayacağımıza göre, aramızda bir şeyler olması kimseyi ilgilendirmeyecekti. </st><st c="39422">Böylece bir taşla iki kuş vurmuş olacaktım. </st><st c="39466">Hem yeni bir işe hem de Tayla’ya kavuşacaktım.</st></p>
			<p><st c="39512">Her seferinde, aynı hayalleri kuruyordum. </st><st c="39555">Cherie’nin benden aldığı her şeye karşılık, mağrur bir şekilde istifamı veriyordum. </st><st c="39639">Linkleri kaydediyor, özgeçmişimi güncelliyordum.</st></p>
			<p><st c="39687">Sonra ertesi gün mutlaka bir kriz patlak veriyordu. </st><st c="39740">Ya ambalaj tasarımları matbaadan gelmiyor ya medya planı bütçeleri tutmuyor ya da ajans işleri geciktiriyordu. </st><st c="39851">Öyle olunca erteliyordum başvuruları. </st><st c="39889">“Şu ortalık bir durulsun, daha sakin bir zamanda gönderirim mailleri.”</st></p>
			<p><st c="39959">Hayal kurmak güzeldi de o hayali gerçekleştirebilmek için adım atmak zordu. </st><st c="40036">Çünkü gerçekleşebilmesi mümkün olduğu kadar, gerçekleşmeme ihtimali de mevcuttu. </st><st c="40117">Hatta gerçekleşmemesi daha olasıydı. </st><st c="40154">Oysa ben Bilmemne Holding’de pazarlama müdürü olma ihtimalini seviyordum. </st><st c="40228">Bu ihtimalin hayalini kurmayı seviyordum. </st><st c="40270">İşe başvurup, görüşmeye bile çağrılmazsam bir daha bu hayali kuramayacaktım.</st></p>
			<p><st c="40346">O yüzden, özgeçmişimi başka bir yere hiç göndermedim. </st><st c="40401">Belki önümüzdeki sene, hala istediğim pozisyonu alamamış olursam. </st><st c="40467">Kim bilir? </st><st c="40478">Cherie çok zor, çok yorucu ve çok zehirli. </st><st c="40521">Bilmemne Holding’in de öyle olmayacağı ne malum?</st></p>
			<p><st c="40569">Dünya üzerindeki bütün plazalar birbirine benzer. </st><st c="40620">İçinde çalışanlar da öyle… Köşelere dizilmiş, iri yapraklı saksı bitkilerinden, koridorlardaki su sebillerinden, ofis mobilyalarına kadar tüm plazalar neredeyse birbirinin kopyası olacak şekilde tasarlanmıştır. </st><st c="40831">Mekân kullanımında farklılıklar olsa da toplantı odasındaki sandalyeler bile ya gri ya da siyahtır.</st></p>
			<p><st c="40930">İç mimarın dahi(!) yaratıcılığı ancak ortak kullanım alanları ve ziyaretçilerin en çok bulunduğu yerlerde kendini gösterir. </st><st c="41055">Resepsiyon bölümüne yerleştirilmiş İtalyan marka tasarım bir kanepe, zavallı asistanın gözlerindeki astigmatın gün be gün ilerlemesine neden olan dev, gösterişli tavan lambası, kafeteryadaki oturma alanları. </st><st c="41263">Buralar genelde iyi dekore edilmiş yerlerdir. </st><st c="41309">İş görüşmesine gelen adayların, üçüncü partilerin ve diğer ziyaretçilerin adımlarını kapıdan içeri attıkları anda etkilenmesi amacıyla tasarlanmışlardır.</st></p>
			<p><st c="41462">Ziyaretçi fıstık yeşili veya kırmızı bekleme koltuğuna oturduğunda ve önünde modern bir heykele benzeyen tik ağacı sehpaya kahve fincanı bırakıldığında; “Vay be…” diye düşünür. </st><st c="41640">“Havalı yermiş Cherie… Eh, tabii koskoca Cherie Kozmetik, devlet dairesine benzeyecek değil ya?”</st></p>
			<p><st c="41736">Oysa, onun geçiş rotası olmayan yerler yani bizim çalışma alanlarımız, hiç kimsenin görmediği ve yabani otlarını ayıklamaya zahmet etmediği bakımsız tarlalar gibidir. </st><st c="41904">Dosya dolaplarının üzerine atılmış ve unutulmuş A4 kağıtlar, yalnızca iki dirseğini üzerine koyabileceğin genişlikte masalar, sana ileride omurga rahatsızlığı verebilecek kadar kötü üretilmiş sandalyeler…</st></p>
			<p><st c="42108">Raflarda üzerinde birer parmak tozla duran ürün örnekleri, içleri boş ambalaj kutuları… Hiç unutmuyorum bir gün tepemdeki floresanlardan biri bozulmuş, pır pır edip duruyordu. </st><st c="42285">Tepemden yansıyan bu sinir bozucu ışık bilgisayarıma yansıyor hem dikkatimi dağıtıyor hem de gözümü rahatsız ediyordu. </st><st c="42404">İdari işlere mail attım. </st><st c="42429">Ertesi gün tekrar yazdım. </st><st c="42455">Aradım. </st><st c="42463">Her seferinde yanıt aynıydı: “İlgileneceğiz.” İki hafta sonra, sandalyenin üzerine çıkarak o floresan lambasını kendim söküp çıkarttım. </st><st c="42599">Arkamdaki dolabın köşesine dayadım ve gelip almalarını, yenisiyle değiştirmelerini bekledim. </st><st c="42692">Tam bir buçuk yıldır hâlâ bıraktığım yerde duruyor. </st><st c="42744">Bozulan Sermin Hanım’ın veya Mösyö’nün lambası olsaydı, birileri koşa koşa gelir ve anında hallederdi. </st><st c="42847">Ne var ki, biz metal tepsilerden yemek yiyenler, ofis hayatının küçük (!) lojistik problemleriyle yaşamaya mahkumuz. </st><st c="42964">Eminim Bilmemne Holding’in de havalı bir girişi ve resepsiyon masasının arkasında, iş hayatıyla ilgili özlü sözler yazan veya vizyon, misyon anlatan ışıklı yazıları vardır.</st></p>
			<p><st c="43136">“Inovasyon…” bak bu %100 yazıyordur mesela. </st><st c="43181">Yaptığınız iş ne olursa olsun, inovasyonsuz bir şirket düşünülemez. </st><st c="43249">Yenilikçi yaklaşımlar… O yazıyı oraya yirmi sene önce koymuş ve oradan bir gram öteye gitmemiş olabilirsiniz. </st><st c="43359">Ama dedim ya, bıraktığınız izlenim, gerçek kimliğinizden çok daha önemli. </st><st c="43433">İnsan veya şirket olmanız fark etmiyor. </st><st c="43473">Aynı şey, kurumsal dünyanın tüm oyuncuları için geçerli. </st><st c="43530">Bilmemne Holding’in de bu gerçeği adı gibi bildiğine eminim. </st><st c="43591">Havalı bir resepsiyon ve havasız çalışma alanları. </st><st c="43642">Yazın fazla soğuk, kışın fazla sıcak. </st><st c="43680">Bir kişi nezle olsa, geri kalan 50 kişiye bulaştırması için her türlü ortamın elverişli olduğu sevimsiz bir açık ofis. </st><st c="43799">Buna karşın özenle tasarlanmış toplantı odaları.</st></p>
			<p><st c="43847">Hem muhtemelen Bilmemne Holding’de de bir Sermin Hanım, bir Mösyö ve hatta bir Nazlı vardır. </st><st c="43941">Orada da benim gibi, terfi bekleyen, çok sıkılan ama bununla ilgili hiçbir şey yapmayan bir Gül vardır. </st><st c="44045">Hatta belki önünde Cherie’nin web sitesi açık ve özgeçmiş yollayıp yollamaması gerektiğini düşünüyordur.</st></p>
			<p><st c="44149">Burasını en azından tanıyordum. </st><st c="44182">Kime nasıl davranmam gerektiğini, toplantılarda ne söylersem puan kazanacağımı, Sadık Abi’den dedikoduları nasıl alacağımı çok iyi biliyordum. </st><st c="44325">Tüm rahatsızlığıma rağmen rahattım yani. </st><st c="44366">Çivili bir sandalyeye oturmak, günlerce ayakta kalmaktan daha az yorucuydu.</st></p>
			<p><st c="44441">Cherie, buram buram Fransız parfümü kokan bir çöplüktü. </st><st c="44498">Ama benim çöplüğümdü. </st><st c="44520">Bu yüzden başka bir çöplüğe gidip de yeniden başlamak istemiyordum.</st></p>
			<p><st c="44587">Çok yaklaşmıştım. </st><st c="44606">Sermin Hanım gibi, küçük de olsa pencereli bir odam olmasına, geniş bir masaya, daha rahat bir ofis sandalyesine çok yaklaşmıştım. </st><st c="44737">Bilmemne Holding’de sonu belli olmayan bir maceraya atılmaktansa, izlemekte olduğum filmin sonunu görmek istiyordum.</st></p>
			<p><st c="44853">Ben bunları düşünürken, dizi çoktan bitmişti. </st><st c="44900">Az önce ne izlemiş olduğuma dair hiçbir fikrim yoktu. </st><st c="44954">Mutfağa gidip, kendime bir bitki çayı yaptım ve son yirmi dakikayı geriye alıp, yeniden “oynat” tuşuna bastım. </st><st c="45065">Dikkatimi ekrana vermeye çalıştım.</st></p>
			<p><st c="45099">Sonra çayımı içerken yeniden düşüncelere daldım. </st><st c="45149">Aklımda yarın Nazlı’nın yapacağı stajyer görüşmeleri, sabah gireceğimiz yeni parfümün toplantısı, Tayla’nın ricasıyla bakacağım tıraş losyonu ile ilgili yaratıcı işleri dönüp duruyordu.</st></p>
			<p><st c="45334">Peki ya Tayla şu anda ne yapıyordu acaba? </st><st c="45377">İş çıkışı, dünya yıkılsa bile spora giderdi. </st><st c="45422">Şimdiye kadar oradan da çoktan çıkmış, duşunu almış ve evine dönmüştür herhalde. </st><st c="45503">Belki de arkadaşlarıyla program yapmıştır ya da belki bir kızla randevusu falan vardır. </st><st c="45591">İşte bu düşünceden hiç hoşlanmadım. </st><st c="45627">Ben oyalanıp, vakit kaybettikçe Tayla’nın başka birini bulma ihtimali giderek yükseliyordu. </st><st c="45719">Sevgilisinden üç ay önce ayrıldığını duymuştum. </st><st c="45767">Kız evlenmek istemiş, Tayla yanaşmamış mı ne? </st><st c="45813">En azından ofisteki dedikodular bu yöndeydi. </st><st c="45858">Doğrudur. </st><st c="45868">Tayla, eli yüzü düzgün, iyi bir işi olan harika bir damat adayı. </st><st c="45933">Malum yaşımız evlenme ve çocuk yapma çağı. </st><st c="45976">Çıktığı kızlar, iş ciddileşsin istiyordur tabii. </st><st c="46025">Sıkıntı. </st><st c="46034">Oysa biz bir araya gelsek nasıl güzel bir “power couple” olurduk. </st><st c="46100">Güçlü, engel tanımaz, kariyer basamaklarını emin adımlarla çıkan… Yaz tatillerinde, Marsilya’ya veya Sardunya Adalarına giden. </st><st c="46227">Evet, güzel bir çift olurduk bence…</st></p>
			<p><st c="46262">Şu anda bu fotoğrafın mükemmellikten uzak olmasının tek sebebi, battaniyenin altından hafifçe fırlamış duran göbeğim. </st><st c="46381">Stres insana çok fazla karbonhidrat yediriyor. </st><st c="46428">Çok yakında ben de spora başlayacaktım. </st><st c="46468">Yaklaşık bir buçuk aydır niyet edip duruyordum. </st><st c="46516">Tayla’nın yanında iyi görünmek istiyorsam, bu göbeğin gitmesi şarttı. </st><st c="46586">Evet, yarından itibaren ben de Sermin Hanım stratejisiyle, yalnızca salata yemeye başlayacaktım. </st><st c="46683">Kararlıydım. </st><st c="46696">Daha güzel görünmek, beni Tayla ile kurduğum hayaldeki fotoğrafa bir adım daha yaklaştıracaktı. </st><st c="46792">Düşünürken yine dizinin sonunu kaçırmıştım ama saat de 11”i çoktan geçmişti.</st></p>
			<p><st c="46868">Battaniyeyi üzerimden atıp, banyoya gittim ve saçıma sardığım streç filmi açarak, duşa girdim. </st><st c="46964">Sıcak suyla uzun uzun yıkanırken, yüzüme peeling yaptım. </st><st c="47021">Vakit kaybetmemek için dişlerimi de duşta fırçalayıp çıktım. </st><st c="47082">Nereden vakit kaybediyorsam, Allah bilir? </st><st c="47124">Yine de alışkanlık işte.</st></p>
			<p><st c="47148">Banyodan çıktığımda, cep telefonumun uyarı ışığının yanıp söndüğünü fark ettim. </st><st c="47229">Gece 11’de ne olmuş olabilirdi ki? </st><st c="47264">Hızla açıp, mesajlarımı kontrol ettim. </st><st c="47303">Şirket e-maillerinde Sermin Hanım’dan bir gönderi vardı. </st><st c="47360">Nazlı ve bana yazılmıştı.</st></p>
			<blockquote>
				<p><em><st c="47385">“Yarınki toplantı iptal. </st><st c="47411">Çok daha büyük, önemli gelişmeler var.”</st></em></p>
			</blockquote>
			<p><st c="47450">İçimin sıkıntıyla daraldığını hissettim. </st><st c="47492">Anlaşılan Sermin Hanım konunun ne olduğunu söylemeyerek, bizi germeyi tercih etmişti. </st><st c="47578">Gülümsedim. </st><st c="47590">Yarın beni nasıl bir bela bekliyordu, kim bilir. </st><st c="47639">Telefonu elimden bıraktıktan sonra, saçımı hızla, yalapşap kuruttum. </st><st c="47708">Asıl sabah kalktığımda düzgün bir fön çekmem gerekiyordu çünkü.</st></p>
			<p><st c="47771">Yatağa girip, cep telefonunu başucuma bıraktım. </st><st c="47820">Yarın sabah alarmım saat 7.02’de çaldığında kalkacaktım. </st><st c="47877">İş arkadaşlarımın ve patronlarımın gözünde iyi bir izlenim bırakmak için; hafif makyajım, fön çekilmiş saçlarım ve özenle seçilmiş kıyafetlerimle kapıdan dışarı adım atmak için tam 43 dakikam olacaktı.</st></p>
		</section>
	<div id="charCountTotal" value="48078"></div></body>
</html>
