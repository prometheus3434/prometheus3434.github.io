<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/stil.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <h1>XANADI GİDENİ</h1>

    <p>Kaptan Steve Howard gözlerini kısarak camları çizik dürbünüyle, karşısında parlayan Basra Körfezi'nin parlak mavi sularını taradı. Su yolu genellikle yük gemileri, tankerler ve savaş gemileriyle kaynardı. Bu araçlar özellikle Hürmüz Boğazı'nın dar kanalının etrafında birbirlerine üstünlük sağlamak için mücadele ederdi. Ama öğleden sonra Katar açıklarındaki gemi trafiğinin neredeyse tamamen kaybolduğunu görüp rahatladı. İskele yönünden pruvasına doğru büyük bir tanker yaklaşıyordu. Ambarları yeni doldurulan petrol yüküyle ağırlaşmış ve tanker suya iyice gömülmüştü. Kıç tarafının açıklarında, iki kilometre kadar gerisinde siyah bir sondaj gemisinin onu takip ettiğini fark etti. Görmeyi umduğu tek şey tanker trafiğiydi ve hafifçe rahatlayarak dürbünü kendi gemisinin pruvasına çevirdi.</p>

    <p>Kendi gemisinin pruvasını açıkça görebilmek için dürbüne ihtiyacı vardı, çünkü neredeyse iki yüz kırk metre uzaktaydı. İleriye bakarken Marjan'ın beyaz üst güvertesinde titreşen ısı dalgalarını fark etti. "Çok Büyük Ham Petrol Taşıyıcısı" olarak bilinen dev tanker iki milyon varil petrol taşımak için inşa edilmişti. Chrysler Binası'ndan daha büyük ve manevrası çok kolay olan büyük gemi boş ambarlarını, Ghawar'daki kaynayan petrol sahalarından pompalanan hafif Suudi ham petrolüyle doldurmak için yola çıkmıştı.</p>

    <p>Hürmüz Boğazı'nı geçmek Howard'i bilinçdışı bir şekilde telaşlandırıyordu. Amerikan Donanması'nm körfezdeki belirgin varlığına rağmen kalabalık su yoluna giren bütün ticari gemileri kapsayamazdı. Basra Körfezi'nin hemen karşısındayken ve Suudi Arabistan Yarımadası boyunca yarım düzine ülkede dolaşan potansiyel teröristler düşünülünce endişelenmesi için iyi bir nedeni vardı. Köprüde dolaşıp ufku tararken ham petrol yüklerini alıp Arabistan denizinin derin sularına varana kadar rahatlayamayacağını biliyordu.</p>

    <p>Güvertedeki ani bir hareket Howard'in dikkatini çekti. Dürbünü odaklayınca dağınık sarı saçlı, zayıf bir adamın bir mobiletle güvertede heyecanla ilerlediğini gördü. Gözü pek adam, son hız güvertedeki çeşitli boruların ve vanaların etrafında dolaşıyordu. Howard, onu izlerken mobiletli adam şezlongda uzanmış kronometre tutan üstü çıplak bir adamın yanından hızla geçti.</p>

    <p>"İkinci kaptanın hâlâ rekor kırmaya çalıştığını görüyorum," dedi Howard sırıtarak.</p>

    <p>Renkli bir körfez haritasının üstüne eğilmiş olan tankerin idari subayı gözlerini haritadan ayırmadan başını salladı.</p>

    <p>"Eminim rekorunuz bir gün daha dayanacaktır, efendim."</p>

    <p>Howard kendi kendine güldü. Dev tankerin otuz kişilik mürettebatı uzun okyanus yolculukları sırasında ya da petrolün doldurulduğu ya da boşaltıldığı dönemlerde can sıkıntısını gidermek için kendilerini eğlendirecek sürekli olarak yaratıcı yollar buluyorlardı. Teftişler sırasında muazzam büyüklükteki güverteyi geçmek için kullanılan sarsak mobilet birden bir rekabet aracı haline gelmişti. Güverteye oval bir pist çizilmiş, sıçramalar ve keskin virajlar konmuştu. Mürettebat sırayla mobilete binip şansını deniyordu. Geminin sevimli kaptanının rekoru elinde bulundurması mürettebatı düş kırıklığına uğratmıştı. Howard'ın Güney Carolina'da büyüdüğü sırada motorkrosta yarıştığını hiçbiri bilmiyordu.</p>

    <p>"Dahran'a yaklaşıyoruz, efendim," dedi idari subay. Houston'dan gelen Jensen, yumuşak konuşan Afrika kökenli bir Amerikalıydı. "Ras Tanura kırk kilmoetre uzakta. Otomatik pilotu kapatayım mı?"</p>

    <p>"Evet, manuel kontrollere geçip hızı on altı kilometreye düşürelim. Palamar süvarisine söyle, iki saat içinde kılavuz çekiciler almaya hazır olacağız."</p>

    <p>Dev gemiyi yürütme konusundaki her şeyin ileriyi görerek yapılması gerekiyordu, özellikle de koca gemiyi durdurmak söz konusu olduğunda. Petrol tankları boş olduğunda ve suyun üstünde giderken tanker biraz daha çevik oluyordu, ama köprüdeki adamlara göre bu gemiyi yürütmek bir dağı hareket ettirmek gibi bir şeydi.</p>

    <p>Batı kıyısındaki tozlu kahverengi çöl, Dahran şehrine açılıyordu. Burası petrol şirketi Saudi Aramco'nun merkezi olan bir şirket kentiydi. Kenti ve komşusu Damam limanını geçen tanker, kuzeyden körfeze doğru uzanan ince yarımadaya yanaştı. Yarımadanın karşısında devasa petrol tesisi Ras Tanura bulunuyordu.</p>

    <p>Ras Tanura, Suudi petrol endüstrisinin Büyük Merkezi İstasyonu'ydu. Suudi Arabistan'ın tüm ham petrol ihracatının yansından fazlası hükümetin sahip olduğu bu kompleksten çıkıyordu. Bu tesis bir boru labirentiyle çölün iç kesimlerindeki zengin petrol yataklarına bağlanıyordu. Yarımadanın ucunda bulunan düzinelerce devasa tankta saklanan değerli sıvı, Asya ve Batı'ya gönderilmeyi bekleyen sıvı, doğal gaz ve diğer rafine petrol ürünlerinin yanında depolanıyordu. Sahilin yukarı kesiminde dünyanın en büyük rafinerisi ham petrolü işleyip petrol ve çok sayıda diğer petrol ürünlerine dönüştürüyordu. Ama Ras Tanura'nın belki de en etkileyici özelliği neredeyse görünmez olmasıydı.</p>

    <p>Marjan'm köprüsündeki Howard kıyıdaki tanklara ve boru hatlarına aldırmayıp yarımadanın dışında çiftler halinde sıralanmış altı büyük tankere odaklandı. Gemiler, Deniz Adası denen ve suyun üstünde iki kilometre direk gibi uzanan sabit terminale demirlenmişti. Deniz Adası terminali, susuz kalmış deve sürüsünü doyuran bir vaha gibi, kıyıdaki tanklardan güçlü bir şekilde pompalanan ham petrolle boş tankerlerin susuzluğunu gideriyordu. Dalgaların altında görünmeyen yetmiş beş santimetrelik boru ağı, siyah sıvıyı körfezin tabanında üç kilometre boyunca derin sudaki doldurma istasyonuna yayıyordu.</p>

    <p>Marjan yaklaşırken Howard, üç römorkörün Deniz Adası'nm karşısındaki bir Yunan tankeriyle aynı hizaya gelişini seyretti, sonra kendi gemisine döndü. Marjan'ın kılavuzu dev tankerin kontrolünü alıp geminin bordasını yükleme terminalinin sonundaki boş rıhtıma, Yunan tankerin tam karşısına yanaştırdı. Römorkörlerin kendilerini itmesini beklerken Howard yakında demirlemiş yedi dev tankere hayranlıkla baktı. Hepsi üç yüz metrenin üstünde olup Titanik'in boyunu kolayca aşan tankerler gemi inşasındaki en son noktaydı. Yüzlerce tanker görmüş ve Marjan'dan önce birkaç tankerde çalışmış olmasına rağmen VLCC'nin görüntüsü onda hâlâ şaşkınlık uyandırıyordu.</p>

    <p>Uzaklarda bir Arap yelkenlisinin kirli beyaz yelkeni dikkatini çekerken bu yerli gemiyi incelemek için yarımadaya doğru döndü. Küçük gemi sahilden geçip daha önce Marjan'ın peşinde olan ve şimdi kıyıya yakın duran siyah sondaj gemisinin kuzeyine doğru ilerledi.</p>

    <p>"Römorkörler iskele tarafına yerleşti efendim," dedi kılavuz kaptanın sesi.</p>

    <p>Howard yalnızca başını salladı. Kısa süre sonra devasa gemi Deniz Adası terminalindeki yerine doğru itildi. Bir dizi büyük nakliye hattı geminin boş tanklarına siyah ham petrolü pompalayarak gemiyi yavaş yavaş suda alçaltmaya başladı. Terminale demirledikleri için Howard hafifçe gevşedi. En azından birkaç saat boyunca sorumluluklarından kurtulduğunu biliyordu.</p>

    <p>Howard kısa şekerlemesinden uyandığında neredeyse gece yarısı olmuştu. Tankerin ön güvertesinde yaptığı bir yürüyüşle bacaklarını açtı. Ham petrolün yüklenmesi neredeyse tamamlanmıştı. Marjan saat üçteki kalkış programına kolayca uyacak, yerini deposunu doldurmak için sırada bekleyen bir sonraki tankere bırakacaktı. Römorkörün uzaktan gelen düdüğü rıhtımın aşağısındaki bir tankerin dolum işleminin tamamlandığını ve Deniz Adası'ndan uzaklaşmaya hazırlandığını söylüyordu.</p>

    <p>Suudi Arabistan kıyısında göz kırpan ışıklara bakarken birden "potrellerin" tankerin gövdesine çarpmasıyla irkildi. Deniz Adası'nın palamar yerlerine büyük yastıklı destekler monte edilmişti, bu potreller terminalde dolumları yapılan tankerlere yandan kuvvetli destek veriyordu. Putrellerin darbelerinin yalnızca aşağıdan gelmediğini, bütün terminal boyunca yankılandığını fark etti. Küpeşteye gidip eğildi, yükleme rıhtımına baktı.</p>

    <p>Deniz Adası ve tankerler geceleri Noel ağacı gibi aydınlanıyordu. Howard tepedeki lambaların ışığı altında tankerin yanlarına çarpan şeyin ileri geri hareket eden terminalin kendisi olduğunu görebiliyordu. Ama bu çok anlamsızdı. Terminal deniz tabanına oturtulmuştu. Her türlü hareketin palamar yerine karşı hareket eden gemiden gelmesi gerekiyordu. Ama terminal boyunca baktığında terminalin bir yılan gibi kıvrılıp önce bir taraftaki tankerlere, sonra diğerlerine çarptığım görebiliyordu.</p>

    <p>Darbeler şiddetlendi, sonunda gemilere gök gürültüsünü andıran şekilde inmeye başladı. Howard eklem yerleri bembeyaz olana kadar küpeşteyi sıkarken neler olduğunu anlayamıyordu. Şaşkın bakışları altında altmış santimlik dört yükleme kolundan her biri sırayla gemiden kurtulup her yöne doğru petrol nehirleri fışkırtmaya başladı. Yalpalanan terminalde hayatını kurtarmak için tutunmaya çalışan bir platform mühendisinin çığlığı havayı yardı.</p>

    <p>Görebildiği kadarıyla çelik terminal dev bir yılan gibi kıvrılıp bükülüyor, kendini devasa gemilere vuruyordu. Petrol nakil hatları diğer tankerlerden de ayrılıp gemilerin yan taraflarını siyaha boyarken alarm çanları çalmaya başladı. Rıhtımın aşağı tarafında görünmeyen sesler yardım için feryat ediyordu. Howard başlarında sarı kasklar olan iki adamın terminal boyunca bağırarak hızla koştuğunu gördü. Arkalarındaki terminal ışıkları art arda kesilmeye başlamıştı. Howard dehşet içinde bütün Deniz Adası'nın ayaklarının dibine doğru battığını fark ederken bir an için donup kaldı.</p>

    <p>Terminalin Marjan'a indirdiği darbeler şiddetlendi, palamar potrelleri tankerin yan taraflarını ezdi. Howard ayaklarının altından yükselen derin homurtuyu ilk kez fark etti. Homurtu şiddetlendi, birkaç saniye gürledikten sonra hızla kesildi. Bu homurtunun yerini terminalde koşarak feryat eden adamların umutsuz çığlıkları aldı.</p>

    <p>Terminalin destek noktaları art arda yıkılıp iki kilometre uzunluğundaki ada dalgaların altında kaybolurken Howard'in aklına iskambil kâğıtlarından yapılma evler geldi. Sudaki adamların çığlığını duyunca hissettiği dehşetin yerini gemisinin güvenliği için duyduğu korku aldı. Güvertede hızla koşarken belinden telsizini çıkarıp köprüdeki adamlara emirler yağdırdı.</p>

    <p>"Palamarları kesin! Tanrı aşkına palamarları kesin," dedi soluk almaya çalışarak. Adrenalin hücumunu bütün vücudunda hissediyor, korkusu yüzünden güvertede son hızla koşuyordu. Bacakları zonklamaya başladığında köprüye hâlâ yüz metre uzaktaydı, ama hı'zını azaltmadı, hatta güverteye yayılan kaygan petrolün üstünden hızla geçti.</p>

    <p>"Başmakiniste... söyle... tam yol... geri... hemen," dedi telsize boğuk bir sesle. Ciğerleri oksijen için yanıyordu.</p>

    <p>Tankerin kıç tarafındaki üst yapıya varınca en yakın merdivenlere koştu, birkaç koridor ötedeki asansöre boş verdi. Geminin sekiz katını çıkarken geminin makinelerinin ayaklarının altında canlandığını duyunca cesaretlendi. Sendeleyerek köprüye girip pencereye koştuğunda en kötü korkularının gerçekleştiğini gördü.</p>

    <p>Marjan'm önündeki diğer sekiz dev tanker çiftler halinde bir araya gelmişti. Dakikalar önce aralarında Deniz Adası vardı, ama terminal şu anda yüzeyin yirmi yedi metre altındaki körfez tabanına doğru iniyordu. Dev tankerler hâlâ terminale bağlı olduğu için batan terminal gemi çiftlerini çekerek birbirine yaklaştırıyordu. Howard karanlığın ortasında önündeki iki tankerin ışığının birbirine karıştığını görebiliyor, gemilerin yanları birbirine sürterken çıkan metal seslerini duyabiliyordu.</p>

    <p>"Acil tam yol geri," diye yardımcısına bağırdı. "Palamarların durumu nedir?"</p>

    <p>"Palamarlar kesildi," diye cevapladı Jensen perişan görünürken. "Hâlâ pruva halatından haber bekliyorum, ama görünüşe göre en az iki halat hâlâ bağlı," diye ekledi dürbünüyle sancak tarafındaki pruvadan uzanan gergin halatlara bakarak.</p>

    <p>"Asona bize doğru geliyor," dedi dümenci, başını sağa çevirerek.</p>

    <p>Howard Yunan bandıralı gemiye bakarak hareketini izledi. Kırmızı-siyah renkli dev tankerin uzunluğu Marjan 'inkiyle eşitti. Önce aralarında on sekiz metre olan iki gemi, bir mıknatısla çekiliyormuş gibi yanlamasına birbirine doğru yaklaşıyordu.</p>

    <p>Marjan'ın köprüsündeki adamlar durmuş umutsuzca seyrederken Howard'in hızlı solukları adamlarının kalp atışlarına eşitti. Tankerin makineleri çılgına dönmüş makinist tarafından hızlandırılırken ayaklarının altındaki devasa pervaneler sonunda umutsuzca suya saldırmaya başladı.</p>

    <p>Kıç tarafındaki ilk hareket gözle görülmeyecek kadar küçüktü, ama sonra yavaş yavaş gemi geriye doğru gitmeye başladı. Pruvadaki halatlar gerilince hız bir saniye için kesildi, sonra birden halat koptu ve gemi geriye doğru gitmeye devam etti. Asona sancak tarafına yaklaşmaya devam ediyordu. Kore yapımı tanker petrolle neredeyse tamamen doluydu ve Marjan'a. göre birkaç adım daha derinden gidiyordu. Howard'ın bakış açısına göre, gemisinin yan tarafından atlayıp komşu tankerin güvertesine geçebilirmiş gibi geliyordu.</p>

    <p>"Sancak tarafı yirmi derece," diye emretti dümencisine. Pruvasını kayan tankerden uzaklaştırmaya çalışıyordu. Howard, Marjan'ı batık terminalden doksan metre uzaklaştırmayı başarmıştı, ama komşu gemiden kaçması için bu kadarı yeterli değildi.</p>

    <p>Çarpışma Howard'm beklediğinden hafif oldu, hatta dümen köşkünde hissedilmedi bile. Yalnızca alçak sesli metalin gıcırtısından çarpışma anlaşılıyordu. İki gemi buluştuğunda Marjan'm pruvası Aksona'nın neredeyse tam ortasmdaydı, ama Howard'm gemisinin geriye doğru hareketi darbenin kuvvetini saptırmıştı. Marjan'ın pruvası yarım dakika boyunca diğer tankerin iskele tarafındaki küpeştesine sürtündü ve sonra birdenbire iki gemi birbirinden ayrıldı.</p>

    <p>Howard hemen makineleri kapatıp suya düşen liman işçilerini kurtarmak için iki cankurtaran botunu aşağıya indirdi. Sonra gemisini kargaşadan üç yüz metre kadar daha geri çekip katliamı seyretti.</p>

    <p>On büyük tanker tahrip olmuştu. Büyük gemilerden ikisinin güverteleri o kadar iç içe geçmişti ki, bir kaynakçı ordusunun gemileri birbirinden ayırması iki gün sürerdi. Üç geminin çift gövdeli plakaları ezilmişti ve gemiler yana doğru yatarken binlerce galonluk ham petrol körfeze akıyordu. Ama Marjan çok az hasarla kurtulmuştu, Howard'ın hızla harekete geçmesi sayesinde çarpışma sırasında tanklarından hiçbiri zarar görmemişti. Ama körfez sularında art arda boğuk patlama sesleri duyunca gemisini kurtardığı için duyduğu rahatlama kısa sürdü.</p>

    <p>"Efendim, rafineri," dedi dümenci, batı kıyısını işaret ederek. Ufukta turuncu bir parıltı belirmişti, başka patlamalar duyulurken bir güneş gibi o parıltı büyüyordu. Yangın kıyı şeridine yayılırken Howard ve mürettebatı gösteriyi saatlerce seyretti. Kısa süre sonra yanmış petrol kokusuyla karışmış yoğun siyah duman geminin üstüne yayıldı.</p>

    <p>"Bunu nasıl yapabilirler?" dedi idari subayı. "Teröristler patlayıcılarla oraya nasıl girebilirler? Burası dünyanın en güvenli tesislerinden birisidir."</p>

    <p>Howard sessizlik içinde başını iki yana salladı. Özel bir ordu bütün kompleksi sıkı bir güvenlik ağıyla koruyordu. Deniz Adası terminalini batırmak için çok ustaca bir sızma harekâtı yapılmış olmalıydı, ama kıyı ötesinde herhangi bir patlama yoktu. Tanrı'ya şükür gemisiyle mürettebatı sağlamdı ve öyle de kalmasını istiyordu. Suda adam arama işi bittikten sonra tankeri körfezden bir, iki kilometre uzaklaştırdı. Sonra şafağa kadar büyük gemide dolaşıp durdu.</p>

    <p>Gün ışıyana dek acil durum ekipleri bölgeye gelirken hasar tüm çıplaklığıyla belirgin hale geldi. Dünyanın en büyük rafinerilerinden olan Ras Tanura, şiddetli yangınlarla neredeyse tamamen harap olmuş, dumanı tüten bir enkaza dönüşmüştü. Bir kerede on sekiz dev tankere ham petrol doldurma kapasitesine sahip olan Deniz Adası kıyı ötesi terminali, körfezin derin sularında gözden kaybolmuştu. Neredeyse otuz milyon varil petrol sağlayan yakındaki tank çiftliği, çatlayan ve kırılan düzinelerce tanktan sızan siyah sıvıyla bele kadar yükselen bir bataklığa dönüşmüştü. Çölün içlerine doğru, sayısız petrol boru hattı bir dal parçası gibi ikiye bölünmüş, çevredeki kumları siyaha boyayıp yoğun petrol gölleri oluşturmuştu.</p>

    <p>Suudi Arabistan petrol ihracat kapasitesinin neredeyse üçte biri bir gece içinde tahrip edilmişti. Ama bunun için intihar komandosu olan teröristlerin suçlanması gerekmiyordu. Dünyanın her yerindeki deprem uzmanları tahribatın nedenine parmak basmışlardı bile. Richter ölçeğine göre 7.3 şiddetindeki büyük bir deprem Suudi Arabistan'ın doğu sahilini sarsmıştı. Depremin merkezi Ras Tanura'nın üç kilometre uzağı olarak belirlenince analiz uzmanları ve bilginler aynı şekilde bunun Tabiat Ana'nın bir kazası olduğunu söyleyecekti. Böylesine kritik bir yeri vurmanın yol açtığı şok dalgaları Basra Körfezi'nin çok daha ilerisine yayılacak, dünyayı aylarca sarsmaya devam edecekti.</p>

    <p>Hang Zhou filtresiz sigarasından son bir nefes çekip izmariti küpeştenin üstünden attı. Parlak közün aşağıdaki kirli suya doğru uçuşunu tembel bir merakla izlerken bulanık suyun alevler içinde kalmasını bekler gibiydi. Tanrı biliyor ya siyah suda küçük bir şehre yetecek kadar petrol sızıntısı var, düşündü, izmarit suda karnıüstü yatan uskumrunun yanında zararsız bir şekilde fışırdayıp sönerken.</p>

    <p>Ölü balığın da gösterdiği gibi Çin'in Ningbo Limanı'nm etrafındaki soğuk sular pek konuksever değildi. Ticaret kentindeki inşaat faaliyetleri, limanı ziyaret eden konteynerlerin, tankerlerin ve yük gemilerinin sabit sızıntısıyla zaten kirlenmiş olan pis suların iyice karışmasına yardımcı oluyordu. Şanghay'dan çok uzak olmayan Yangtze Nehir Deltası'nda bulunan Ningbo hızla Çin'in en büyük limanlarından biri haline geliyordu. Bunun nedenlerinden biri üç bin tonluk dev tankerlerin limana yanaşmasını sağlayan derin su kanalıydı.</p>

    <p>"Zhou!" diye bağırdı Doberman havlamasına benzer bir ses. Aslında sesin sahibi aşırı kilolu bir buldoğa daha çok benziyordu. Zhou dönüp amirine baktı. 3 Numaralı Ningbo Konteyner Terminali'nin operasyonlar şefi limandan ona doğru geliyordu. Qinling adlı sevimsiz zorbanın şiş yüzü sürekli asıktı.</p>

    <p>"Zhou," diye tekrarladı, liman işçisine. "Programda bir değişiklik var. Singapur'dan gelecek olan Akagisan Manı makinelerindeki bir sorun nedeniyle gecikmiş. Bu yüzden onun limandaki yerini Jasmine Star'a vereceğiz» On dokuz otuzda gelecek. Ekibin onu karşılamak için hazır olsun."</p>

    <p>"Haberi diğerlerine iletirim," dedi Zhou başını sallayarak.</p>

    <p>Çalıştıkları konteyner terminali gece gündüz çalışıyordu. Yakındaki Doğu Çin Denizi'nin sularında, sürekli limandaki sıralarının gelmesini bekleyen bir nakliye gemisi kalabalığı vardı. Çin'in bol işçi gücü, sanayileşmiş ülkelerin tüketici piyasaları tarafından kapışılan ucuz elektronik, oyuncak ve giysileri bir makine gibi sürekli olarak üretiyordu. Ama global ticareti güçlendiren ve Çin ekonomisinin aniden yükselmesini sağlayan ticaretin adı duyulmamış kahramanları, hantal hantal ilerleyen bu konteyner gemileriydi.</p>

    <p>"Bu işi hallet. Ve yükleme ekibinin peşinden ayrılma. Gemilerin boşaltılıp yüklenmesinde yavaşlamalar olduğuna dair şikâyetler alıyorum," diye homurdandı Qinling. Mandallı dosyasını indirip sarı kalemini kulağının arkasına itti, sonra dönüp yürüyüp gitti. Ama iki adım sonra durup yavaşça geri döndü, gözleri irileşerek Zhou'ya baktı. Ya da en azından Zhou onun kendisine baktığını sandı.</p>

    <p>"Yanıyor," diye mırıldandı Qinling.</p>

    <p>Zhou, adamın arkasına doğru baktığını fark edip ne demek istediğini görmek için döndü.</p>

    <p>Terminalin etrafındaki limanda bir düzine kadar gemi bekleşiyordu. Dev kargo gemileri ve dev tankerler bir avuç küçük kargo gemisini gölgeliyordu. Kargo gemilerinden birinden yoğun bir siyah duman çıkıyordu.</p>

    <p>Zhou'ya göre gemi hurdalıkla randevusu çoktan geçmiş bir harabeye benziyordu. Çoğu yerde pas yüzünden kahverengiye dönüşen yorgun mavi gövdesiyle en azından kırk yaşında olduğunu tahmin ediyordu. Her saniye daha da yoğunlaşan siyah duman, içe doğru akan bir şelale gibi kabarıyor, geminin üst yapısının büyük bölümünü gizliyordu. Sarı alevler ambarın dışında dans ediyor, ara sıra altı metre yükseğe çıkıyordu. Zhou bakışlarını geminin suyu yararak köpüklü bir dalga meydana getiren pruvasına çevirdi.</p>

    <p>"Çok hızlı gidiyor... ve ticari terminallere yönelmiş durumda!" dedi yutkunarak.</p>

    <p>"Aptallar!" diye küfretti Qinling. "Bu yönde karaya çıkacak yer yok." Dosyasını yere atarak terminalden aşağı doğru hızla koşmaya başladı. Liman ofisinden yanan gemiye telsizle ulaşmayı umuyordu.</p>

    <p>Diğer gemiler ve kıyı tesisleri yangını görmüş ve telsizle yardım teklif ediyorlardı. Ama yanan gemiye yapılan telsiz çağrıları cevapsız kalıyordu.</p>

    <p>Zhou konteyner rıhtımının ucunda kalakalmış yanan geminin kıyıya yaklaşmasını seyrediyordu. Metruk gemi demirlemiş bir mavnayla yüklü, konteyner gemisinin arasındaki dar boşluktan, köprüyü kuşatan duman örtüsü düşünülürse Zhou'nun mucizevi olarak nitelendirdiği becerikli bir manevrayla geçti. Gemi bir an için Zhou'nunkinin bitişiğindeki konteyner terminaline yönelir gibi oldu, ama sonra geniş bir açıyla limana doğru döndü. Zhou, geminin izlediği yolun düzeldiğini düşünürken, birden Ningbo'nun Cezi Adası'ndaki ham petrol yükleme tesisine yöneldiğini gördü.</p>

    <p>Ne gariptir ki güvertede alevlerle mücadele eden hiç kimse yoktu. Zhou gemiyi boydan boya taradı ve gemi kendisinden uzaklaşırken dumanların arasında köprüyü bile görür gibi oldu, ama güvertede hiç kimseyi göremedi. Bunun mürettebatsız hayalet bir gemi olup olmadığını düşünürken omurgasından aşağıya bir ürperti indi.</p>

    <p>Kısa bir süre önce dört dev tankeri alabilecek şekilde genişletilmiş olan Ningbo'nun ham petrol boşaltma terminalinde bir çift derin su tankeri duruyordu. Yanan gemi, rüzgâr yönündeki tankere nişan almıştı. Siyah beyaz devasa geminin sahibi Suudi Arabistan Hükümeti'ydi. Çılgınca telsiz trafiği yüzünden telaşlanan tankerin idari subayı geminin sağır edici düdüğünü çaldı. Ama yanan gemi sabit bir şekilde gelmeye devam ediyordu. Gözlerine inanamayan subay, daha fazla bir şey yapamayarak köprü kanadının dışındaki alevli gemiye bakıyordu.</p>

    <p>Uyarı düdüğüyle paniğe kapılan tanker mürettebatı yanan tanktan kaçmak için karınca sürüsü gibi kaçışıp borda iskelesine koştu. Gözlerini kırpmadan seyretmeye devam eden idari subayın yanına büyük üzüntü içindeki kaptan da gelmiş, paslı geminin kendilerine çarpmasını bekliyordu.</p>

    <p>Ama çarpışma hiç olmadı. Son saniyede yanan gemi sert bir şekilde limana doğru döndü ve dev tankerin birkaç adım yanından geçti. Yük gemisinin rotası düzleşmiş, tankere paralel gidiyordu. Bu kez bitişikteki yükleme terminalini nişan almıştı. Limanın yüz seksen metre içine giren bölgesel direklerin üstüne yarı yüzer bir rampanın inşa edildiği terminalde, tankerlerin ham petrol yükünü boşaltmada kullanılan boru hatları ve pompalar bulunuyordu.</p>

    <p>Paslı harabe şimdi bir ok gibi dümdüz gidiyor, ambarından çıkan alevler bütün ön güverteyi sarıyordu. Gemiyi yavaşlatmak için hiçbir girişimde bulunulmuyor, hatta gittikçe hızlanıyor gibiydi. Terminalin ucuna çarpan paslı geminin pruvası ahşap platformu bir kibrit kutusu gibi yardı, rıhtımın kıymıklanan parçalarını her yöne dağıttı. Bu saldırıyla direkler birbiri ardına parçalanıyor, ama gemi neredeyse hiç yavaşlamadan yoluna devam ediyordu. Yüz metre ileride büyük tankerden kaçan birkaç mürettebat hangi yönün güvenli olduğuna karar veremeyerek iskelede donup kaldı. Saniyeler sonra gemi iskelenin tabanına dalınca cevap ortaya çıktı. Duman ve alevlerle gizlenen çelik, ahşap ve insandan oluşan karışım, suyun altına gömülüp çırpınan pervanelerin arasında hemen gözden kayboldu.</p>

    <p>Gemi ilerlemeye devam etti, ama en sonunda pruvanın önünde bir moloz yığını birikirken yalpalamaya başladı. Ama yaşlı geminin bir görevi vardı ve son hayat kalıntısıyla ilerlemeye devam ediyor, kıyıya ulaşmak için çabalıyordu. Son direği de ezip geçtikten sonra yükleme ve depolama tesisinin bulunduğu kıyıya son bir hamle yaptı. Siyah duman dalgalarının eşlik ettiği şiddetli çarpışmanın sesi adada yankılanırken esrarengiz gemi sonunda durdu. Felaketi seyredenler en kötüsünün geçtiğini düşünüp rahatlayarak nefeslerini bıraktılar. Ama sonra geminin pruvasında boğuk bir patlama oldu, pruva turuncu bir alev duvarı halinde havaya uçtu. Saniyeler içinde alevler her yeri kapladı, geminin etrafına yayılan ham petrolü yalayıp yuttu. Yangın yüzen petrol katmanının üstünde hızla ilerleyip limana ulaştı, orada demirlemiş tankere tırmanıp onu kuşattı. Bütün ada cehennemi gizleyen yoğun siyah dumanla örtüldü.</p>

    <p>Körfezin karşısındaki Zhou alevlerin terminal kompleksinde yayılmasını şaşkınlık içinde seyrediyordu. Yangın iç kısımlarını erittikten sonra can çekişip yan yatan harap gemiye baktı ve ne tür bir intihar manyağının kendisini böyle bir öfkeyle yok edeceğini anlamaya çalıştı.</p>

    <p>Zhou'nun rıhtımından iki kilometre ötede soluk beyaz bir tekne Cezi Adası'ndan yavaşça ayrılıyordu. Kanvas örtünün altında gizlenmiş kahverengi derili bir adam pruvaya uzanmış, lazer nişangâha iliştirilmiş küçük teleskobun merceğinden alev alev yanan felakete bakıyordu. Tatminkâr bir sırıtmayla hasarı değerlendirirken lazer aletini ve dakikalar önce paslı geminin otomatik yön bulma sistemine rotayı iletmesini sağlayan kablosuz göndericiyi söktü. Duman suda yayılırken adam paslanmaz çelik bir bavulu küpeştenin üstüne kaldırıp parmaklarının arasından yavaşça kaymasına izin verdi. Birkaç saniye sonra bavul ve ileri teknoloji parçalan Ningbo Limanı 'nın bulanık derinliklerindeki yumuşak çamurun içindeki ebedi evini buldu.</p>

    <p>Adam teknenin kaptanına dönerken yüzünün sol tarafındaki uzun yara izi göründü.</p>

    <p>"Şehir marinasına," dedi alçak sesle. "Uçağa yetişmem gerek."</p>

    <p>Liman itfaiyesi alevleri söndürene dek yangın bir buçuk gün sürdü. Hızlı hareket eden römorkör üçlüsü petrol tankerinin tahribatını önledi. Alevlerin arasından geçip büyük geminin etrafında toplandılar, devasa gemiyi körfeze ittiler. Orada geminin güvertelerindeki yangınlar hızla söndürüldü.</p>

    <p>Ama kıyıdaki tesisler daha şanssızdı. Cezi Adası Terminali tamamen tahrip olmuş, on petrol işçisi ölmüştü. Dev tankerin altı kişilik mürettebatı hâlâ kayıptı ve öldüğü sanılıyordu.</p>

    <p>Müfettişler sonunda esrarengiz gemiye binebildiklerinde hiç ceset bulamayınca şaşkınlık içinde kaldılar. Tanıkların ifadesi doğru gibi görünüyordu. Görünüşte kendi kendine hareket eden terk edilmiş bir gemiydi bu. Sigorta yetkilileri yerel sularda tanınmayan geminin izini Malezyalı bir gemi komisyoncusuna kadar sürdü. Adam gemiyi bir açık artırmada hurda abasına satmıştı. Hurdacı ortadan kaybolmuştu. Sahte adresli bir petrol şirketinin olduğu öğrenilen hurdacının izlenecek bir bağlantısı yoktu.</p>

    <p>Müfettişler, gemi kaptanına kızgın eski mürettebatın gemiyi intikam için yaktığını tahmin ediyordu. Bölgede "Ningbo'nun Esrarengiz Yangın Gemisi" olarak tanınan gemi Cezi Adası Terminalindeki ateşli ölümüne tamamen şans eseri gelmişti. Ama Hang Zhou aksinden şüpheleniyor ve birisinin gemiyi kıyıya doğru sürdüğüne inanıyordu.</p>

    <p>"Jan, on dakika içinde Gold Konferans Salonu'nda olacağız. Başlamadan önce kahve ister misin?"</p>

    <p>Jan Montague Clayton kapısında duran yardımcısına Mars'tan gelmiş gibi baktı.</p>

    <p>"Harvey, idrarım kapuçino rengine döndü ve kanımda bir uzay mekiğini uçurmaya yetecek kadar kafein var. Ama yine de teşekkürler. Bir dakika içinde geliyorum."</p>

    <p>"Projeksiyon sisteminin kurulmasını sağlayayım," dedi Harvey uysal bir şekilde. Sonra koridorda gözden kayboldu.</p>

    <p>Qayton son iki gün içinde içtiği kahvenin sayısını hatırlamıyordu, ama başlıca gıdasının kahve olduğunu biliyordu. Bir gün önce Ras Tanura'da meydana gelen deprem haberinden beri masasına yapışmış gibi ekonomik etkilerin değerlendirmesini yapıyor, fihristini dolduran içerideki insanlardan sessizce petrol şirketlerinin reaksiyonlarını öğrenmeye çalışıyordu. Yalnızca sabahın ikisinde East Village'daki lüks apartman dairesine alelacele gidişi ve giysilerini değiştirişi etrafındaki kargaşadan uzaklaştığı tek an olmuştu.</p>

    <p>Clayton, Goldman Sachs yatırım bankacılığı firmasının deneyimli mal araştırma analiz uzmanı olarak günde on iki saat çalışmaya alışıktı. Ama petrol ve doğal gazın geleceği konusunda uzman olarak Ras Tanura'da olanlara hazırlıklı değildi. Firmadaki bütün satış çalışanları ve fon yöneticileri onu arıyor, müşterilerinin hesaplarını ne yapacakları konusunda tavsiyesi için yalvarıyorlardı. Sonunda dikkatini yoğunlaştırabilmek için telefonunu fişten çekmek zorunda kalmıştı ve e-posta hesabından da uzak durmaya çalışıyordu. Bazı petrol ihracatı rakamlarına baktıktan sonra ayağa kalkıp bej rengi Kay Unger tasarımı takımını düzeltti, dizüstü bilgisayarını alıp kapıya yöneldi. Yanlış olduğunu bilse de birden durup masasına geri döndü, yarısı kahveyle dolu seramik fincanını aldı.</p>

    <p>Konferans salonu tıklım tıklımdı, çoğunluğunu erkeklerin oluşturduğu kalabalık endişeli bir şekilde onun raporunu bekliyordu. Harvey kısa ekonomik görüşleriyle toplantıyı açarken Clayton dinleyicileri inceliyordu. Ortakları ve kıdemli müdürleri seçmek kolaydı. Erken kırlaşmış saçları ve şiş karınları bu binanın duvarlarının arasında geçirdikleri saatleri gösteriyordu. Diğer uçta, firmanın merdivenlerini tırmanıp yedi haneli yıl sonu ikramiyelerinin düzenli şekilde cebe indirildiği kutsal kıdemlilik seviyesine ulaşma arzusuyla acımasız hale gelip saldırganlaşan genç satış çalışanları vardı. Aşırı para alan ve aşırı çalışan yatırım profesyonellerinin yarısı, ticaretleri için suçlayacak birini buldukları sürece Clayton'ın tahminlerinin doğru olup olmamasını umursamıyordu. Ama umursayanlar bu kadının işinde başarılı olduğunu hemen anlarlardı. Firmada çalıştığı kısa süre içinde, piyasadaki eğilimleri tahmin etmedeki esrarengiz yeteneği sayesinde şimdiden usta analizci ününü kazanmıştı.</p>

    <p>"Ve şimdi Jan petrol piyasalarının mevcut durumunu anlatacak," diye sözlerini bitirdi Harvey ve sahneyi Clayton'a bıraktı. Clayton dizüstü bilgisayarını projeksiyon sistemine takıp bir an için PowerPoint sunumunun ekranda belirmesini bekledi. Harvey konferans salonunun kenarına gidip Broad Caddesi'ndeki yüksek binadan etkileyici bir aşağı Manhattan manzarası sunan büyük pencerenin perdelerini kapattı.</p>

    <p>"Bayanlar ve baylar, burası Ras Tanura," diye söze başladı, yumuşak, ama kendine güvenen bir sesle. Ekrana bir Suudi Arabistan haritası geldi, ardından petrol rafinerisi ve depo tanklarının fotoğrafları...</p>

    <p>"Ras Tanura, Suudi Arabistan'ın en büyük petrol ve sıvı doğal gaz ihracat limanıdır. Ya da dünkü büyük depreme kadar öyleydi. Hasar tespit çalışmaları hâlâ sürüyor, ama görünüşe göre rafinerinin yüzde altmışı yangınla harap oldu ve depo tesislerinin en az yarısı büyük yapısal zararlar gördü."</p>

    <p>"Bu durum petrol ihracatını nasıl etkiliyor?" diye araya girdi, Eli adında iri kulaklı ve konuşurken tatlı çörek yiyen bir adam.</p>

    <p>"Neredeyse hiç," dedi Eli'nin yemi yutmasını beklemek için duraklayarak.</p>

    <p>"O zaman bu büyük petrol şokunun nedeni ne?" diye sordu, dudaklarından kırıntılar püskürterek.</p>

    <p>"Rafinerinin çıktısının büyük bölümü Suudilerin kendileri tarafından kullanılıyor. Petrol ihracatını etkileyecek şey boru hatlarında ve yükleme terminallerinde meydana gelen hasar." Ekranda bir görüntü daha belirdi, Deniz Adası'ndaki yükleme terminaline yanaşmış bir düzine dev tankerin görüntüsüydü bu.</p>

    <p>"Bu yüzer terminallerin denizde meydana gelen depreme karşı güvenli olmaları gerekirdi," dedi arkalardan birisi.</p>

    <p>"Depremin merkezi üç kilometreden yakın olunca güvenli olamıyor," diye karşılık verdi Clayton. "Ve bunlar yüzer terminal değil, deniz tabanına sabitlenmiş durumdalar. Deprem yüzünden katmanlarda meydana gelen değişiklikler, en büyük tankerlere hizmet eden Deniz Adası olarak bilinen bu kıyı ötesi terminali tamamen çökertti. Ayrıca kıyıda bulunan birkaç yükleme rıhtımını da tamamen tahrip etti. Görünüşe göre Ras Tanura'nın ihracat alt yapısının yüzde doksanı ya hasar gördü ya da yok oldu. Bu yüzden 'bu büyük petrol şoku' meydana geldi," dedi Eli'ye bakarak.</p>

    <p>Odaya büyük bir sessizlik çöktü. Sonunda Eli çöreğini bitirdi ve sessizliği bozdu. "Jan, ne kadarlık bir hacimden söz ediyoruz?"</p>

    <p>"Suudilerin günde yaklaşık altı milyon varil ihracatı tedarik zincirinden hemen çekilecek."</p>

    <p>"Bu günlük dünya talebinin neredeyse yüzde onu değil mi?" diye sordu kıdemli adam.</p>

    <p>"Yüzde yedisine yakın, ama tabloyu anladınız."</p>

    <p>Clayton bir sonraki slayda geçti. Bu slayt, New York mal borsasında satıldığı haliyle Batı Teksas ham petrolünün varilinin fiyatındaki son yükselişi gösteriyordu.</p>

    <p>"Bildiğiniz gibi piyasalar her zamanki gibi abartılı bir histeriyle reaksiyon verip son yirmi dört saat içinde ham petrolün fiyatını varil başına yüz yirmi beş dolar artırdı. Faizsiz hisse senedi sahipleri olanlarınız Dow'da sonuç olarak meydana gelen çöküşü görmüştür," diye ekledi, iniltilere ve sallanan başlara bakarak.</p>

    <p>"Peki, ama şimdi ne yapacağız?" diye sordu Eli.</p>

    <p>"Bu kolay yanıt verilecek bir soru değil ya da bizim durumumuzda yüz yirmi beş dolarlık bir soru. Şu anda belirsizliğin yol açtığı korkuyla uğraşıyoruz. Ve korku tahmin etmenin kolay olmadığı mantıksız davranışlara yol açar." Clayton durup kahvesinden bir yudum aldı. Dinleyicilerinin her sözcüğüne kulak vermesini sağlıyordu. Çekici görüntüsünün her zaman dikkat çekmesine rağmen şu anda kalabalığı büyüleyen şey bilgisiydi. Bir an için bu güç hissinin tadnıa varıp sonra sözlerine devam etti.</p>

    <p>"Bir hata yapmayın. Ras Tanura'daki tahribat dünyanın her yerinde yıkıcı bir etki bırakacak. Evdeki cephede, 11 Eylül çöküşüyle rekabet edebilecek ani bir ekonomik darbe olacak. Varili yüz yetmiş beş dolarlık petrol gelecek hafta deposunu bir galonu 7 dolardan doldurmaya başlayınca Tüketici Joe Hummer'ını park edip otobüse binmeye başlayacak. Bebek bezinden uçak biletine kadar her şeyin yükselen fiyatı ekonomiyi dalgalandıracak. Kimse fiyatlardaki bu derece artışa hazırlıklı değil. Bu da tüketicinin bir şeyi çabucak almasına engel olacak."</p>

    <p>"Başkan'ın bu konuda yapabileceği bir şey var mı?" diye sordu Eli.</p>

    <p>"Fazla yok, ama darbeyi hafifletebilecek iki şey var. Ülkemizin Stratejik Petrol Rezervi tam kapasite dolu. Eğer Başkan bunu tercih ederse, Suudi Arabistan'dan eksik gelen petrolü tamamlayabilir. Ayrıca önceki yönetim sırasında kabul edilen Kuzey Kutbu Ulusal Vahşi Hayat Sığınağı'nın sondajı başladı, bu yüzden Alaska Boru Hattı yeniden tam kapasiteyle çalışıyor. Bu, yerli üretim sayısını biraz artıracaktır. Ama ikisi de ülkenin bazı bölgelerinde petrol sıkıntısı yaşanmasını önleyemeyecektir."</p>

    <p>"Uzun vadede ne bekleyebiliriz?"</p>

    <p>"Korkunun piyasalarda nasıl bir etki yaratacağını öngöremesek de, sonunda üstün gelecek olan arz talep dinamiklerini tahmin edebiliriz. Fiyatlardaki artış önümüzdeki birkaç ay içinde şimdiki talep seviyesini biraz azaltacak, petrol fiyatları üzerindeki baskıyı hafifletecektir. Ayrıca diğer on OPEC ülkesi, Suudi Arabistan'ın kayıp ihracatını telafi etmek için yaygara koparacaktır, ama bu eksikliği giderek alt yapılarının olup olmadığı çok açık değil."</p>

    <p>"Ama OPEC petrol fiyatının yüz doların üstünde olmasını istemez mi?" diye tacize devam etti Eli.</p>

    <p>"Tabi, ama eğer talep sabit kalırsa. Ama şimdi bile çok sert ekonomik kısıtlamalarla karşılaşacağız. Eğer fiyatlar yüz yirmi beş doların üstünde kalmaya devam ederse Büyük Kriz'le boy ölçüşebilecek global bir ekonomik çöküntü yaşayabiliriz."</p>

    <p>"Ama sen bunun olası olduğunu düşünmüyorsun?"</p>

    <p>"Bu olasılık var. Ama OPEC dünya çapında bir ekonomik çöküşü sanayileşmiş ülkelerin istediğinden daha fazla istemez, çünkü bu onların gelirini düşürür. Bugünkü en büyük endişe kaynağı arzla ilgili. Arzda bir bozulma daha olursa bütün tahminler altüst olur."</p>

    <p>"Peki, yatırım hamlesi ne olacak?" diye anlamlı bir şekilde sordu Eli.</p>

    <p>"Ras Tanura'dan gelen ilk tahminler, yükleme terminallerinin onarımının ya da yenilenmesinin altı ila dokuz ay arasında olacağını söylüyor. Benim ticari tavsiyem mevcut fiyatta petrol pozisyonlarını kısmak, dokuz ila on iki ay arasında fiyatların daha makul seviyelere inmesini beklemek olurdu."</p>

    <p>"Bundan emin misin?" diye sordu Eli biraz şüpheci bir şekilde.</p>

    <p>"Kesinlikle hayır," diye karşılık verdi Clayton. "Yarın Venezuela'ya bir meteor düşebilir. Gelecek hafta Nijerya'ya faşist bir diktatör gelebilir. Petrol piyasalarını bir anda altüst edebilecek binlerce politik ve çevresel kuvvet var. Ve bu sinir bozucu bir durum. Daha fazla kötü haber bizi ticari durgunluktan alıp ekonomik krize götürebilir ki, bunun etkilerinden kurtulmak yıllar sürer. Ama Ras Tanura'da bir doğal afetin daha olacağını düşünmek bana biraz anlamsız geliyor. Başka soru var mı?" diye sordu Clayton son slayda geçerek.</p>

    <p>Harvey'in perdeleri açmasıyla odaya dolan gün ışığı herkesin gözlerini kısmasına neden oldu.</p>

    <p>"Jan, benim birimim ticari hisse senedi alıp satıyor," dedi kırmızı bir bluz giymiş olan kısa saçlı sarışın bir kadın. "Azalan Suudi petrol ihracatından en fazla hangi ülkelerin etkileneceğini söyleyebilir misin?"</p>

    <p>"Sandra yalnızca Suudi petrol ihracatının nerelere yapıldığını söyleyebilirim. Bildiğiniz gibi ABD 1930'dan beri Suudi petrollerinin birincil alıcısı. Washington uzun zamandır Ortadoğu ham petrolüne bağımlılığımızı azaltma amacında ısrar ediyor, ama Suudi petrolü hâlâ ithal edilen toplam petrolün neredeyse yüzde on beşini oluşturuyor."</p>

    <p>"Ya Avrupa Birliği?"</p>

    <p>"Batı Avrupa petrolünün çoğunu Kuzey Denizi'nden alıyor, ama Suudi ihracatı önemli bir nokta. Bence onların diğer petrol satıcılarına yakınlıkları ciddi petrol sıkıntısı yaşamalarını önleyecektir. Bana göre en büyük darbeyi Asya alacak."</p>

    <p>Clayton bilgisayarında bir dosya açarken kahvesinin son yudumunu aldı. Odadaki herkesin sessizce oturmuş söylediği her kelimeyi dikkatle dinlemesi ilgisini çekmişti.</p>

    <p>"Japonya büyük bir sarsıntı hissedecek," dedi raporu tarayarak. "Japonya petrolün hepsini ithal ediyor ve Taishet-Hakhodka Boru Hattı'nın bir bölümünü yok eden Sibirya'daki son depremden zaten etkilendi. Halka pek duyurulmadıysa da bu kaza, petrol fiyatlarını varil basma üç dört dolar artırdı bile," diye açıkladı. "Japonya'nın petrolünün yüzde yirmi ikisini Suudi Arabistan'dan ithal ettiğini söyleyebilirim, bu yüzden büyük bir kısıtlama yaşayacaklar. Ama Sibirya Petrol Boru Hattı'nın onarılmasıyla birlikte Rus petrol ihracatında gerçekleşecek olan geçici artış bu gerilimi biraz azaltabilir."</p>

    <p>"Ya Çin?" diye sordu isimsiz biri. "Şanghay yakınlarındaki o yangın ne olacak?"</p>

    <p>Sayfanın aşağılarını tarayan Clayton kaşlarını biraz daha çattı.</p>

    <p>"Çinliler de benzeri bir şok yaşayacak. Çin'in petrol ithalatının neredeyse yüzde yirmisi Suudi Arabistan'dan ve tankerlerle geliyor. Ningpo Petrol Terminalindeki yangının etkisini değerlendirmedim, ama Ras Tanura'daki felaketle birleşince Çinlilerin yakında büyük bir sorunla karşılaşacaklarım tahmin edebilirim."</p>

    <p>"Çin için alternatif kaynaklar var mı?" diye sordu arkalardan bir ses.</p>

    <p>"Hazırda yok. Rusya en belirgin kaynak, ama petrollerini Batı'ya ve Japonya'ya satma olasılıkları daha yüksek. Kazakistan biraz rahatlama sağlayabilir, ama onların Çin'le aralarındaki boru hattı zaten tam kapasiteyle çalışıyor. Sanırım enerji kaynaklarında zaten bir yetersizlik yaşayan Çin ekonomisinde çarpıcı bir etki görülecek." Clayton ofisine döndüğünde Çin'in durumunu daha derinlemesine incelemeyi aklının bir köşesine not etti.</p>

    <p>"Daha önce ülkede yaşanacak yakıt sıkıntısından söz etmiştin," dedi mor kravatlı, solgun yüzlü bir adam. "Bu ne kadar ciddi olabilir?"</p>

    <p>"Piyasaların başka darbeler almadığı var sayılırsa, sınırlı bölgelerde yalnızca geçici sıkıntılar yaşanabilir. Tekrar ediyorum, bizim esas sorunumuz korku. Gerçek de olsa hayali de olsa, dünyada başka bir bozulmanın olacağından korkmak, bizi tam bir çöküşe götürebilecek gerçek suçludur."</p>

    <p>Toplantı biterken finansçı kalabalığı asık suratlarla gri çalışma bölmelerine dağıldı. Clayton bilgisayarını toplayıp kapıya giderken yanına biri geldi. Başını çevirip bakınca kravatında bir yağ lekesi olan pasaklı Eli'yi gördü.</p>

    <p>"Harika toplantıydı Jan." Eli sırıtıyordu. "Sana bir fincan kahve ısmarlayabilir miyim?"</p>

    <p>Clayton'ın dişlerini sıkarken yapabileceği tek şey gülümseyip başını sallamak oldu.</p>

    <p>Pekin'de boğucu bir gündü. Sıcak, dumanlı sis ve nemin boğucu karışımı, kalabalık şehri yoğun bir sefalet örtüsüyle kaplıyordu. Arabalar ve bisikletler sıkışık bulvarlarda yer kapmak için mücadele ederken, sokaklarda büyük bir öfke vardı. Anneler sıcaktan biraz kurtulmak için çocuklarını kapmış şehrin sayısız göllerine akın ediyordu. Buz gibi Coca-Cola satan ergenlik çağındaki sokak satıcıları terli turistlerin ve işadamlarının susuzluğunu giderirken muazzam kârlar elde ediyordu.</p>

    <p>Pekin'in tarihi Yasak Şehir'in hemen batısındaki güvenli bir binalar topluluğunda bulunan Çin Komünist Partisi karargâhının geniş toplantı salonundaki hava biraz daha serindi. Yersiz bir şekilde Merhamet Sarayı adı verilen antik sarayın bodrumunda bulunan penceresiz konferans salonu, narin halılar ve antik goblenlerle 1960'ların ucuz ofis mobilyalarının garip bir karışımıyla doluydu. Yarım düzine asık suratlı adam politbüronun seçkin daimi komitesini oluşturuyordu. Çin Hükümeti'ndeki en nüfuzlu birim olan bu komite Çin'in genel sekreteri ve Başkanı Qian Fei birlikte çizikler içindeki yuvarlak bir masanın etrafına toplanmıştı.</p>

    <p>Boğucu oda, boncuk gibi gözleri olan kel kafalı ticaret bakanına çok daha sıcak geliyordu. Shinzhe adındaki bakan yanında genç asistanıyla parti şeflerinin karşısında dikiliyordu.</p>

    <p>"Shinzhe, devlet beş yıllık ekonomik gelişme planım daha geçen kasımda onayladı," dedi başkan Fei, küçümser bir tonla. "Birkaç 'kazanın' ulusal hedeflerimizi olanaksız hale getirdiğini mi söylemek istiyorsun?"</p>

    <p>Shinzhe ıslak avucunu pantolonunun bacağına silerken boğazını temizledi.</p>

    <p>"Bay genel sekreter, politbüro üyeleri," diye karşılık verdi, toplanmış diğer bürokratlara başıyla selam vererek. "Çin'in enerji gereksinimleri son birkaç yıl içinde muazzam bir değişikliğe uğradı. Ekonomimizdeki hızlı ve dinamik büyüme, enerji kaynaklarına büyük açlık duymamıza yol açıyor. Yalnızca birkaç kısa yıl önce ülkemiz ham petrol ihraç ediyordu. Bugün tüketimimizin yarısından fazlası petrol ithalatından sağlanıyor. Ekonomimizin boyutu yüzünden üzücü bir gerçek bu. Hoşumuza gitse de gitmese de yabancı petrol piyasasını kuşatan ekonomik ve politik kuvvetlerin esiriyiz, tıpkı son kırk yıldır Amerika'nın olduğu gibi."</p>

    <p>"Evet, artan enerji ihtiyacımızın farkındayız," dedi Fei. Kısa süre önce seçilen parti başkanı, bürokratik sistemdeki gelenekselcilere eşit oranda çekicilik ve kurnazlık gösteren elli yaşında genç bir adamdı. Shinzhe onun çabuk kızan, ama aynı zamanda gerçeğe saygı duyan biri olduğunu biliyordu.</p>

    <p>"Şok ne kadar ciddi?" diye sordu başka bir parti üyesi.</p>

    <p>"Uzuvlarımızdan ikisinin kesilmesi gibi. Suudi Arabistan'daki deprem bize aylarca petrol göndermelerini engelleyecek, ama zaman içinde alternatif satıcılar bulabiliriz. Ningbo Limanı'ndaki yangın daha fazla hasar verdi. İthal ettiğimiz petrolün neredeyse üçte biri oradaki liman tesisinden geliyor. Petrolü gemilerle ithal etmek için gerekli alt yapıyı hazırlamak, hızla yapılacak bir şey değil. Korkarım kolayca düzeltilemeyecek şiddetli sıkıntılarla karşılaşacağımızı belirtmek zorundayım."</p>

    <p>"Mevcut ithalat seviyesine tekrar çıkmak için yapılması gereken hasar onarımlarının bir yıl sürebileceğini duydum," dedi beyaz saçlı politbüro üyesi.</p>

    <p>"Bu tahmine itiraz edemem," dedi Shinzhe başını eğerek.</p>

    <p>Birden odanın tepesindeki floresan lambalar söndü, gürültülü ve etkisiz havalandırma sisteminin sesi kesildi. Işıklar titreşip havalandırma sistemi yavaşça tangırdayarak yeniden çalışmaya başlarken kararan odaya bir sessizlik çöktü. Bunları başkanın öfkesi takip etti.</p>

    <p>"Şu kesintiler durmalı!" diye söylendi. "Şanghay'ın yarısında beş gündür elektrik yok. Fabrikalarımız elektrik tasarrufu yapmak için sınırlı saatlerde çalışıyor, işçilerin akşam yemeğini pişirecek elektrikleri yok. Ve şimdi sen bize yurtdışından gelen petrolün azalacağını ve beş yıllık planımızın çöpe gideceğini mi söylüyorsun? Bu sorunları çözmek için neler yapılacağını bilmek istiyorum," diye tısladı.</p>

    <p>Shinzhe bu konuşmanın karşısında gözle görülür şekilde büzülmüştü. Masanın etrafına bakınca diğer komite üyelerinin hiçbirinin cevap verecek cesarette olmadığını gördü, bu yüzden derin bir nefes alıp alçak sesle konuşmaya başladı.</p>

    <p>"Bildiğiniz gibi kısa süre sonra Three Gorges Barajı Hidroelektrik Santralı'nda ilave jeneratörlerimiz devreye girecek, yarım düzine yeni kömür ve gazla çalışan güç tesisleri, çeşitli inşa aşamalarında bulunuyor. Ama suyla çalışmayan güç tesisleri için yeterli miktarda doğal gaz ve petrol yakıtı bulmak sorun oluyor. Devlet destekli petrol şirketlerimiz, Vietnam Hükümeti'nin itirazlarına rağmen Güney Çin Denizi'nde keşif çalışmalarını artırdı. Ayrıca yurtdışındaki petrol alımı ilişkilerimizi genişletmeye devam ediyoruz. Dışişleri bakanı kısa bir süre önce İran'dan önemli miktarlarda petrol satın almak için başarılı müzakerelerde bulundu. Ve zengin petrol stoklan olan Batılı petrol şirketlerini almak için de çabalarımızı sürdürüyoruz."</p>

    <p>"Bakan Shinzhe haklı." Sessizce bir kenarda oturan kır saçlı dışişleri bakanı hafifçe öksürdü. "Fakat bu faaliyetler uzun vadeli enerji kaynaklarıyla ilgili. Şu andaki sorunu çözmek için hiçbir işe yaramazlar."</p>

    <p>"Tekrar soruyorum, bu eksiği gidermek için neler yapılıyor?" diye sordu Fei neredeyse çığlık atarak. Sesi bir oktav yükselmişti.</p>

    <p>"İran'a ek olarak birkaç Ortadoğu ülkesiyle daha ihracatlarını artırmaları konusunda konuştuk. Tabii fiyat konusunda Batı ülkeleriyle rekabet etmemiz gerekiyor," dedi Shinzhe yumuşak bir sesle. "Ama Ningbo Limanı'ndaki hasar, deniz yoluyla getirebileceğimiz petrol miktarını fiziksel olarak sınırlıyor."</p>

    <p>"Ya Ruslar?"</p>

    <p>"Onlar Japonlarla aşk yaşıyor," dedi dışişleri bakanı tükürürcesine. "Batı Sibirya petrol sahalarından ortak bir boru hattı geçirme önerimiz, Japonlara petrol sağlayacak olan Pasifik hattı yüzünden Ruslar tarafından reddedildi. Kısa vadede Rusya'dan demiryoluyla nakliyeyi artırabiliriz ki, bu da büyük miktarlarda petrol taşımak için elverişli bir yol değil."</p>

    <p>"Yani bir çözüm yok," dedi Fei homurdanarak. Öfkesi çoğalmaya devam ediyordu. "Ekonomik büyümemiz duracak, Batı'ya karşı kazançlarımız azalacak. Hepimiz arazilerdeki çiftliklerimize geri dönüp süren elektrik kesintilerinin tadını çıkarabiliriz."</p>

    <p>Kimse genel sekreterin öfkesinin karşısında nefes bile almaya cesaret edemedi ve oda tekrar sessizliğe gömüldü. Yalnızca geri planda uğuldayan havalandırmanın tenekeyi andıran takırtısı havadaki sessizliği bozuyordu. Sonra Shinzhe'nin asistanı olan Yee adındaki ufak tefek genç kadın boğazını temizledi.</p>

    <p>"Affedersiniz, genel sekreter, Bakan Shinzhe," dedi iki adama doğru başını sallayarak. "Devlet daha bugün bakanlığımız aracılığıyla garip bir enerji yardımı teklifi aldı. Size daha önce bilgi veremediğim için özür dilerim, bakanım," dedi Shinzhe'ye bakarak. "O sırada önemini kavrayamamıştım."</p>

    <p>"Teklif nedir?" diye sordu Fei.</p>

    <p>"Moğolistan'daki bir şirketten yüksek kaliteli ham petrol..."</p>

    <p>"Moğolistan mı?" diye araya girdi Fei. "Moğolistan'da petrol yok ki."</p>

    <p>"Teklif günde bir milyon varil sağlamak üzere," diye devam etti Yee. "Teslimat doksan gün içinde başlayacak."</p>

    <p>"Bu çok saçma," dedi Shinzhe, bu bilgiyi herkesin içinde açıkladığı için Yee'ye öfkeyle bakarak.</p>

    <p>"Belki," dedi Fei. İlgilenmişti. Birden yüzü daha sıcak hale gelmişti. "İncelemeye değer. Bu öneride başka ne diyor?"</p>

    <p>"Yalnızca karşılık olarak bekledikleri talepleri," diye cevap verdi Yee, birden endişelenerek. Tartışmanın orada sona ermesini umarak duraksarken bütün gözlerin kendisine sabitlendiğini görünce uysal bir şekilde devam etmek zorunda kaldı. "Petrolün fiyatı mevcut piyasa fiyatına göre belirlenecek ve üç yıl için sabitlenecek. Ayrıca Qinhuangdao Limanı'nda biten kuzeydoğu petrol boru hattının tek kullanım hakkı verilecek ve ayrıca İç Moğolistan olarak anılan Çinlilerin kontrolündeki topraklar resmen Moğolistan'ın iktidardaki hükümetine devredilecek."</p>

    <p>Ciddi dinleyiciler birden bir şamata kopardı. Şok edici bu talep karşısında öfkeli çığlıklar odayı sarstı. Birkaç dakikalık şiddetli itirazdan sonra Fei sessizliği sağlamak için kül tablasını masaya vurdu.</p>

    <p>"Sessizlik!" diye bağırdı başkan. Kalabalık hemen sustu. Yüzünden acı dolu bir ifade geçti, sonra sakin ve alçak sesle konuştu. "Teklifin gerçek... petrolün gerçekten var olup olmadığını öğrenin. O zaman uygun bir fiyat konusunda pazarlık edebiliriz."</p>

    <p>"Nasıl isterseniz genel sekreter," dedi Shinzhe başıyla selam vererek.</p>

    <p>"Ama önce söyleyin bana. Bu iğrenç talep kimden geliyor?"</p>

    <p>Shinzhe çaresizlikle Yee'ye baktı. "Bakanlığımızın tanımadığı küçük bir şirket. Adı Avarga Petrol Konsorsiyumu."</p>

    <p>Çaresizlik içindeydiler. Selenga Nehri vadisinin üst kısmını inceleme talimatıyla Ulan-Ude'den ayrıldıktan iki hafta sonra beş kişilik sismik araştırma ekibi yolunu kaybetmişti. Rus petrol şirketi LUKOİL'deki adamların hiçbiri o bölgeden değildi, bu da talihsizliklerini artırıyordu. Birisi GPS birimine kahve döküp aleti hızla devre dışı bırakınca sıkıntıları başlamıştı. Bu, güneye doğru inişlerini durdurmak için yeterli bir neden değildi. Hatta Moğolistan sınınna rastlamaları ve güvence olması için taşıdıkları Sibirya haritasının dışına çıkmaları da bu durumu değiştirmedi. Yola devam etmelerini sağlayan şey, olası yapısal tuzakları gösteren "vurucu" kamyonun vuruşlarından tespit edilen bir dizi yüzeydeki engebeli kıvrımlardı. Çökeltideki yapısal tuzaklar, petrol ve gaz ceplerinin biriktiği doğal toplama havzalarıydı. Araştırma ekibi, olası petrol anlamına gelen derin tuzakları izlerken dolambaçlı yollardan güneydoğuya doğru inmiş ve nehrin yolunu tamamen kaybetmişti.</p>

    <p>"Bütün yapmamız gereken tekrar kuzeye dönüp görünür izlerimizi takip etmek," dedi Dimitri adındaki kısa, kel kafalı adam. Ekip lideri durmuş batıya bakıyor, günbatımı yaklaşırken ağaçların yaydığı uzun gölgeleri seyrediyordu.</p>

    <p>"Geride ekmek kırıntıları bırakmamız gerektiğini biliyordum," diye sırıttı, Vlad adındaki genç mühendis yardımcısı.</p>

    <p>"Kyakhta'ya ulaşacak kadar yakıtımız olduğunu sanmıyorum," dedi vurucunun şoförü. Aracı gibi o da iriyarı, kalın uzuvlu bir adamdı. Açık sürücü kapısından girip şekerleme yapmak için uzandı, etli ellerini başının altına koydu. Otuz tonluk büyük kamyon altında çelik bir parça taşıyor, bu parça yere vurarak yeryüzünün derinlerine sismik şoklar gönderiyordu. Kamyondan çeşitli uzaklıklara, yüzey altı çökelti katmanlarından seken sinyalleri alan küçük alıcılar yerleştirilmişti. Bilgisayarlar sinyalleri yeraltına ait görsel haritalara ve görüntülere dönüştürüyordu.</p>

    <p>Dört çekerli kırmızı, kirli kamyonet kenara çekip durdu, içindeki iki kişi dışarı çıkıp tartışmaya katıldı.</p>

    <p>"Sınırı geçme iznimiz yok ve şimdi sınırın nerede olduğunu bile bilmiyoruz," diye yakındı kamyonetin şoförü.</p>

    <p>"Sismik kayıtlar devam etmemiz gerektiğini söylüyor," dedi Dimitri. "Üstelik iki hafta sahada kalmamız emredildi. Sondaj emrini alma işini de bırakalım şirket bürokratları düşünsün. Sınıra gelince, kuzeyimizde bir yerde olduğunu biliyoruz. En büyük endişemiz sınıra ulaşmak için yakıt almak olmalı."</p>

    <p>Şoför tam bir şey söylemek üzereydi ki uzaktan gelen boğuk bir patlama sesi dikkatini dağıttı.</p>

    <p>"Şurada, tepenin üstünde," dedi Vlad.</p>

    <p>Kayalık tepenin üstünde, çamla kaplı yamaçları yüzünden yemyeşil parlayan küçük bir dağ sırtında duruyorlardı. Birkaç kilometre uzakta gri bir duman bulutu, sık ormanlı yamaçtan bulutsuz gökyüzüne doğru yükseliyordu. Patlamanın tepelerdeki yankıları dindikten sonra ağır bir makine sesi yamaçlardan aşağı indi.</p>

    <p>"Tanrı aşkına bu da ne böyle?" diye homurdandı kamyonun şoförü, patlamayla uyanarak.</p>

    <p>"Dağlarda bir patlama oldu," dedi Dimitri. "Maden ocağı çalışması filandır herhalde."</p>

    <p>"Bu vahşi ortamda bir tek bizim bulunmadığımızı bilmek güzel," diye mırıldandı şoför, sonra şoför kabinine geri döndü.</p>

    <p>Cevap fazla beklemeden geldi. Motorun sesi yaklaşmaya devam ederken uzakta son model bir dört çekerli göründü. Araç bir tepeden geçti, açık arazide araştırmacılara doğru hızla gelmeye başladı. Neredeyse üstlerine çıkana dek de durmadı, sonra birden duman bulutları çıkararak durdu. İçindeki iki kişi bir an için hareketsiz kaldı, sonra dikkatle arabadan indi.</p>

    <p>Ruslar düz burunları ve çıkık elmacık kemikleri yüzünden adamların Moğol olduğunu hemen anlamıştı. İki adamdan kısa olanı ileri çıkıp sertçe sordu. "Burada ne yapıyorsunuz?"</p>

    <p>"Yolumuzu kaybettik," dedi soğukkanlı Dimitri. "Vadiyi araştırırken kaybolduk. Geri dönüp Kyakhta sınırını geçmeliyiz, ama yeterli yakıtımız olup olmadığım bile bilmiyoruz. Bize yardım edebilir misiniz?"</p>

    <p>"Araştırma," sözünü duyunca Moğolun gözleri irileşti ve yolun kenarına park etmiş olan vurucu kamyonu ilk kez dikkatle inceledi.</p>

    <p>"Petrol araması mı yapıyorsunuz?" diye sordu, sakin bir tonla.</p>

    <p>Mühendis başıyla evet işareti yaptı.</p>

    <p>"Burada petrol yok," dedi Moğol sinirli bir şekilde. Kollarını etrafa doğru sallayarak, "Bu gecelik burada kamp kuracaksınız," dedi. "Bu noktada kalın. Sabah kamyonunuz için yakıt getiririm ve Kyakhta'ya giden yolu size gösteririm."</p>

    <p>Veda etmeden ya da başka bir nezaket sözü söylemeden dönüp arabaya bindi, dağlara geri döndü.</p>

    <p>"Sorunlarımız bitti," dedi Dimitri tatmin olmuş bir şekilde. "Burada kamp kurup sabah erkenden yola çıkarız. Umarım bize biraz votka bırakmışsmdır," dedi uykucu kamyon şoförünün omzunu sıvazlayarak.</p>

    <p>Güneş tepelerin ardında batarken hızla karanlık çöktü, hava soğudu. Büyük kanvas çadırın önüne büyük bir ateş yaktılar. Adamlar ateşin etrafına toplanıp konserve güveç ve pilavdan oluşan tatsız yemeği yediler. Kasa süre sonra gecelik eğlenceleri iskambil kâğıtları, votka ve bozuk paralar ortaya çıktı.</p>

    <p>Ortadaki paraları kendine doğru çekerken, "Üç el art arda," diye güldü Dimitri. Bir damla votka çenesinden aşağı süzülürken gözleri ağırlaşmış gözkapaklarının altında parlıyordu. Aynı derecede sarhoş olan arkadaşlarına baktı.</p>

    <p>"Biraz daha devam edersen Karadeniz'de bir yazlık için yeterli paran olacak," diye ^karşılık verdi biri.</p>

    <p>"Ya da Hazar Denizi'nde siyah bir köpeğin," diyerek güldü diğeri.</p>

    <p>"Bu oyun bana fazla geliyor," diye söylendi Vlad. Bir gecede yüz ruble kaybetmişti. "Dimitri'nin hilelerini unutmak için uyku tulumunia gidiyorum."</p>

    <p>Genç mühendis Sendeleyerek ayağa kalkarken diğerlerinin alaycı sözlerine aldırmadı. Kanvas çadıra girmeden önce çişini yapmak için kamyonun arkasına geçti. Sarhoş kafayla sendeledi ve kamyonun arkasındaki küçük bir oyuğa ayağı takıldı, tepeden aşağıya birkaç adım kayıp büyük bir kayaya çarptı. Orada dizini ovuşturup sakarlığına küfrederek yatarken kampa yaklaşan at nalı seslerini duydu. Ellerinin ve dizlerinin üstünde emekleyerek yarığın başına kadar geldi. Kamyonun altından karşı taraftaki kamp yerini görebiliyordu.</p>

    <p>Küçük atlı grubu kampa yaklaşırken arkadaşlarının sesi kesilmişti. Vlad, adamlar ateşin ışığında aydınlanacak kadar yaklaştıklarında gördüklerine inanamayarak gözlerini ovuşturdu. Haşin görünümlü altı adam ortaçağ manastırlarında görülen tablolardan fırlamış gibiydi. Her biri dizlerine kadar uzanan ve çizmelerinin içine soktukları beyaz pantolonları örten turuncu ipekli gömlekler giymişti. Bellerindeki parlak mavi kesede bir kılıç, omuzlarındaysa bir yay ve tüylü okların bulunduğu bir okluk asılıydı. Başlarındaki kâse biçimindeki metal miğferlerin ortasından bir tüy çıkıyordu. Kötü görünümlerine katkıda bulunmak istercesine adamların çenelerin altına kadar inen uzun bıyıkları vardı.</p>

    <p>Dimitri neredeyse tamamen dolu votka şişesiyle ateşin başından kalkıp onları davet etti.</p>

    <p>"Güzel atlarınız şerefine biraz içki, yoldaşlar," dedi dili dolaşarak. Şişeyi havaya kaldırdı.</p>

    <p>Teklif sessizlikle karşılanırken altı adam mühendise soğuk bir şekilde bakıyordu. Sonra atlılardan biri yanına doğru uzandı. Vlad'in daha sonra zihninde binlerce kez tekrarlayacağı şimşek gibi bir hareketle yayı göğsüne dayadı, ipini geri çekip tüylü oku fırlattı. Vlad okun uçtuğunu bile görmedi, yalnızca votka şişesinin birden Dimitri'nin elinden uçup yere düşerek yüzlerce parçaya ayrıldığını gördü. Birkaç adım ötedeki Dimitri eliyle boğazını tutuyor, parmaklarının arasından okun tüylü sapı çıkıyordu. Mühendis boğuk bir yardım çığlığıyla dizlerinin üstüne çöktü, bir kan seli göğsüne doğru inerken yere devrildi.</p>

    <p>Kamp ateşinin etrafındaki diğer adamlar şok geçirerek ayağa fırladılar, ama bu yaptıkları son hareket olacaktı. Bir anda ok yağmuru bir kasırga gibi üzerlerine yağdı. Atlılar yaylarını kullanıp birkaç saniye içinde yarım düzine ok atabilen ölüm makineleri gibiydiler. Sarhoş araştırmacıların hiç şansı yoktu, okçular bu kadar yakın mesafeden hedeflerini kolayca buluyorlardı. Kısa çığlıklar gecenin içinde yankılandı ve sonra her şey bitti. Adamların hepsi cansız yatarken bedenlerinden çıkan oklar mezar taşlarını oluşturuyordu.</p>

    <p>Vlad katliamı büyümüş gözlerle seyrederken ilk ok atıldığında neredeyse çığlık atıyordu. Kalbi göğsünden fırlayıp çıkacakmış gibi oldu. Sonra adrenalin hücumu başladı, ona ayağa kalkıp rüzgâr gibi koşmasını emretti. Sendeleyerek yarıktan aşağıya inip koşmaya başladı. Hayatında hiç koşmadığı kadar hızlı koşuyordu. Dizindeki acı, kanındaki alkol yok olmuştu, yerini bir tek korku almıştı. Panikle hareket ederek görünmeyen engellere aldırmaksızm eğimli tepelerden aşağıya hiç durmadan koştu. Birkaç kez düştü, kollarında ve bacaklarında kötü kesikler oluştu, ama hemen ayağa kalkıp koşmaya devam etti. Şiddetle çarpan kalbinin ve soluklarının arasından nal sesleri duymaya çalıştı. Ama adamlar gelmedi.</p>

    <p>İki saat boyunca koştu, sendeledi ve sonunda kendini Selenga Nehri'nin sularında buldu. Nehir boyunca yürüdü hem sığınacağı hem de gizlenmesini sağlayan iki büyük bir kaya buldu. Sürünerek kayaların arasındaki yarığa girdi ve girer girmez uykuya daldı. Kısa bir süre önce tanık olduğu canlı kâbusu düşününce uyanmayı hiç istemedi.</p>

    <p>Theresa yolculuğun, 1860'larda Butterfield posta arabalarıyla Amerika'nın güneydoğusuna yapılan yolculukların bir kopyası olduğuna karar vermişti. Her tümsek ve çukurun sarsıntısı, tekerleklerden yayılıp iki tonluk panel kamyonun tabanını titretiyor, bu enerji de bütün kemiklerini sarsan bir güçle Theresa'nm sırtına çıkıyordu. Elleri bağlı, ağzı tıkalı bir şekilde iki silahlı muhafızın karşısında tahta bir bankta oturuyor olması da rahatlık faktörünü etkilemiyordu. Yalnızca yanında zincirlenmiş şekilde duran Roy ve Wofford'un varlığı onu zihinsel olarak biraz rahatlatıyordu.</p>

    <p>Her yeri acıyordu, yorgun ve açtı. Baykal Gölü'ndeki olayları anlamaya çalışıyordu. Tatiana paylaştıkları kamarada çenesine silah dayayarak onu uyandırdıktan sonra çok az şey söylemişti. Namlunun ucunda Vereshchagin'den indirilip küçük bir sandala bindirilmiş, diğerleriyle birlikte kısa bir süre için siyah yük gemisine transfer edilmiş, oradan da bu panel kamyonun arkasına bindirilmişti. Neredeyse iki saat boyunca limanda beklerken, silah sesleri ve bir kargaşa olduğunu duymuştu. Ama sonra kamyonlar çalışmış ve oradan uzaklaştırılmışlardı.</p>

    <p>Rus bilim adamı Sarghov'a ne olduğunu çok merak ediyordu. Yük gemisine ilk bindirildiklerinde o, gruptan kabaca uzaklaştırılmış, geminin başka bir bölümüne bindirilmişti. Durum iyi görünmüyordu ve neşeli bilim adamının hayatı için korkuyordu. Peki, Vereshchagin'e ne olmuştu? Zorla aşağı indirildiğinde suya batıyor gibiydi. Al, Dirk ve mürettebatın geri kalanı da tehlikede miydi?</p>

    <p>En önemli soru, neden kaçırıldıklarıydı? Hayatı için endişe ediyordu, ama Roy ve Wofford'a bakınca kendine acıma duygusu hemen kayboldu. İki adam ondan çok daha fazla acı çekiyordu. Wofford siyah gemiden itilip dengesini kaybedince büyük olasılıkla kırılan yaralı bacağına büyük özen gösteriyordu. Bacağını dümdüz ileriye uzatmıştı, kamyonun her sarsılışında acıyla yüzünü buruşturuyordu.</p>

    <p>Roy'a bakan Theresa gömleğindeki kanın kurumuş olduğunu gördü. Sinir bozucu muhafız, düşen Wofford'a yardım etmek için duran Roy'a tüfeğiyle vurmuş, kafatasında geniş bir yarık açmıştı. Roy birkaç dakika bilinçsiz kalmış, gevşek bedeni kabaca kamyonun arkasına fırlatılmıştı.</p>

    <p>Kamyon şiddetle tekrar sarsılınca Theresa bir an korkusunu unuttu. Gözlerini kapatıp uyuyarak bu kâbustan uzaklaşmaya çalıştı. Kamyon beş saat ağır sarsıntılarla yol aldı, bir ara diğer araçların sesine ve yapılan dur kalklara bakılırsa büyükçe bir şehirden geçti. Trafiğin sesi kısa süre sonra kayboldu ve kamyon yeniden hızlandı, kıvrımlı toprak yolda dört saat daha ilerledi. Sonunda kamyon yavaşladı, iki muhafızın ani hareketliliği Theresa'nın varış yerine geldiklerini anlamasını sağladı.</p>

    <p>"Havada geçirdiğimiz süre düşünülürse, uçakla da gelsek olurdu." Bir çukura daha düşünce hepsi birlikte banktan uçtular. Wofford acıyla yüzünü buruşturdu.</p>

    <p>Theresa bu cesur espriye gülümsedi, ama bir cevap vermedi. Kamyon durdu, gürültülü motoru sustu. Arka kapılar açılıp içerisini şok edici parlaklıkta gün ışığıyla doldurdu. Muhafızların baş işaretiyle Theresa ve Roy, Wofford'un kamyondan inmesine yardım ettikten sonra durup çevrelerini incelediler.</p>

    <p>İki müstakil binayı kuşatan duvarlarla çevrili bir kompleksin ortasındaydılar. Yüzlerine çarpan hafif esintiye rağmen, parlak mavi gökyüzünün altındaki sıcaklık, Baykal Gölü'ndekinden çok daha fazlaydı. Theresa havayı koklayınca kuru ve tozlu bir tat aldı. Uzakta ve oldukça aşağıda geniş otlarla kaplı bir vadi uzanırken kompleksin bitişiğinde gri-yeşil dağ zirvesi yükseliyordu. Kompleks, Theresa'nm alçak çalılar ve uzun çam kümeleriyle kaplı olduğunu fark ettiği dağın yan tarafına gömülmüş gibiydi.</p>

    <p>Sol taraflarında uzun çalı sırasının ardında, modern endüstri parklarında bulunanlara benzer yarı gizlenmiş alçak, tuğla bir bina vardı. Binanın bir ucunda bulunan ahır oraya hiç uygun görünmüyordu. Yarım düzine sakin at, geniş ağılda dolaşıp tozun arasından başını uzatan ot kalıntılarını otluyordu. Binanın diğer tarafında bir kamyon filosunun ve mekanik donanımın bulunduğu büyük, çelik bir bina vardı. İçeride, siyah tulumlar giymiş bir avuç işçi tozlu toprak kaldırma ekipmanıyla çalışıyordu.</p>

    <p>"Taç Mahalin Hindistan'da olduğunu sanıyordum," dedi Roy.</p>

    <p>"Belki de Hindistan'dayızdır," diye karşılık verdi acı dolu bir şekilde sırıtarak.</p>

    <p>Theresa dönüp kompleksteki diğer binayı inceledi. Roy'la aynı fikirdeydi, daha küçük bir modeli olsa da Hindistan'ın kolayca tanınan binasına benziyordu. Tuğladan inşa edilen endüstriyel binanın işlevsel etkinliğinin tersine, karşısındaki bu yapı şatafatlı bir havaya sahipti. Parlak beyaz mermer binanın önünde kalın sütunlar vardı. Ortasındaki dairesel kemerli giriş ana girişi kuşatıyordu. Giriş salonunun üstünde kubbeli beyaz bir çatı, onun da üstünde altın rengi bir kule külahı yükseliyordu. Tasarım gerçekten de Taç Mahal'in kubbesinden pek farklı değildi. Zarif olmasına rağmen bu görüntü, gökyüzünden düşen büyük bir vanilyalı dondurma topunu çağrıştırıyordu.</p>

    <p>Binanın önündeki arazi de aynı şekilde görkemliydi. Kompleksten akan bir çift kanal büyük bir havuzu besledikten sonra binanın ön tarafının altında gözden kayboluyordu. Theresa yakındaki bir nehirden fışkırıp kanalları besleyen nehrin sesini duyabiliyordu. Kanalların ve havuzun etrafında uzanan süslü bahçe bir İngiliz soylusunu utandıracak kadar ayrıntılı şekilde budanmıştı.</p>

    <p>Theresa bahçenin karşısında Tatiana ve Anatoly'nin, belinde tabanca kılıfı olan bir adamla konuştuğunu gördü. Adam başını sallayıp kamyonun arkasına yaklaştı, yoğun aksanıyla, "Bu taraftan," dedi. İki muhafız emri güçlendirmek için Roy ve Wofford'un arkasından geldi.</p>

    <p>Theresa ve Roy, Wofford'un koluna girip gösterişli binaya doğru giden tıknaz adamı takip ettiler. Kemerli girişe yaklaşırken eve açılan büyük oymalı ahşap kapıyı gördüler. Kapının iki yanında Savoy Oteli'nin kapıcıları gibi turuncu renkli, nakışlı, süslü ipek ceketler giymiş bir çift muhafız bekliyordu. Theresa onların muhafız olduğunu biliyordu, çünkü kapıyı açmak için bir girişimde bulunmamışlardı. Bir ellerinde tuttukları sivri uçlu mızraklarıyla son derece hareketsiz bir şekilde dikiliyorlardı.</p>

    <p>Kapı açıldı, kubbeli antreye girdiler. İçerisini dolduran eski pastoral tablolarda çayırlardaki atlar görülüyordu. Çarpık gülümsemeli kısa boylu bir kâhya kapının arkasından çıkıp gruba kendisini takip etmesini işaret etti. Onları cilalı mermer zeminden geçirip üç konuk odasına giden yan koridora soktu. Theresa, Roy ve Wofford teker teker rahat bir şekilde dekore edilmiş odalara yerleştirildikten sonra kâhya kapıları kilitleyip uzaklaştı.</p>

    <p>Theresa yatağın yanındaki sehpada bir kâse dumanı tüten çorba ve bir somun ekmek buldu. Ellerindeki ve yüzündeki kirleri çabucak yıkayıp aç kurt gibi yemeğe saldırdı. Sonunda yorgunluk korkularından daha ağır bastı ve yumuşak yatağa uzanıp hemen uykuya daldı.</p>

    <p>Üç saat sonra kapının sertçe çalınmasıyla derin uykusundan fırladı.</p>

    <p>"Bu taraftan lütfen," dedi ufak tefek kâhya, Theresa'ya biraz şehvetle bakarak.</p>

    <p>Roy ve Wofford koridorda bekliyordu. Theresa, Wofford'un bacağının bandajlandığını görüp şaşırdı. Elinde de bir baston vardı. Roy'un kafasındaki kesik de bandajlanmıştı. Kanlı gömleğinin yerine bol, pamuklu bir kazak giymişti.</p>

    <p>"İkiniz de tam bir sağlık abidesi gibi duruyorsunuz," dedi Theresa.</p>

    <p>"Tabi. Eğer abide deneme testlerinde kullanılan bir mankense," diye karşılık verdi Roy.</p>

    <p>"Tutumları değişti, fazlasıyla konuksever oldular," dedi Wofford, bastonunu yere vurarak.</p>

    <p>Üçünü tekrar antreye götürdüler sonra ana koridordan geçerek geniş bir oturma salonuna kabul edildiler. Deri ciltli kitaplar duvarları dolduruyordu, bir uzak köşedeki şömine ve kenarındaki bar göze çarpıyordu. Theresa başının üstündeki duvarda asılı duran siyah ayının göğsüne endişeyle baktı. Keskin pençeleri ve çıplak dişleri bir saldırganlık gösterisi halinde donup kalmıştı. Odayı şöyle bir tarayınca doldurulmuş hayvanları sevenler için bir cennet olduğunu düşündü. Çeşitli geyikler, büyük boynuzlu Koçlar, kurtlar ve tilkiler odayı kuşatmış, ziyaretçilere pis pis bakıyorlardı. Tatiana odamn ortasında duruyordu. Yanında duvara asılmış gibi duran bir adam vardı.</p>

    <p>Sırıtışı yüzünden, diye düşündü Theresa. Adam gülümsediği zaman bir kopekbalığınınkini andıran ve çiğ et yemeye çok istekliymiş gibi görünen keskin, sivri dişleri ortaya çıkıyordu. Ama görünüşünün geri kalanı o kadar etkileyici değildi. Ufak tefek, kaslı bir yapısı vardı ve simsiyah saçları geriye doğru taranmıştı. Çıkık elmacık kemikleri ve badem biçimindeki garip elâ rengi gözleriyle klasik Moğol tarzında yakışıklıydı. Rüzgâr güneşin neden olduğu kırışıklıklar hayatının ilk yıllarını açık havada çalışarak geçirdiğini gösteriyordu. Ancak modaya uygun gri takım elbise giymiş adamın tavırları o günlerin çok geride kaldığını söylüyordu.</p>

    <p>"Bize katılmanız ne güzel," dedi Tatiana, duygusuz bir tonda. "Size Avarga Petrol Konsorsiyumu'nun Başkanı Tolgoi Borjin'i tanıştırabilir miyim?"</p>

    <p>"Sizinle tanıştığıma memnun oldum." Wofford eğilip eski bir dostuymuş gibi adamın eline uzandı. "Şimdi nerede olduğumuzu ve neden burada olduğumuzu söyler misiniz?" Adamın elini mengene gibi sıktı.</p>

    <p>Wofford'un ani sorusu Moğolu hazırlıksız yakalamış gibiydi. Cevap vermeden önce biraz tereddüt edip Wofford'un elini hemen bıraktı.</p>

    <p>"Benim evimde ve şirket merkezindesiniz."</p>

    <p>"Moğolistan mı?" diye sordu Roy.</p>

    <p>"Sibirya'dan aniden ayrılmak zorunda kaldığınız için üzgünüm," dedi Borjin, Roy'un sorusuna aldırmadan. "Tatiana, bana hayatlarınızın tehlikede olduğunu söyledi."</p>

    <p>"Öyle mi?" dedi Theresa eski kamara arkadaşına dikkatli bir şekilde bakarak.</p>

    <p>"Silah zoruyla oradan ayrılmanız sizin iyiliğiniz içindi," diye açıkladı Tatiana. "Baykal'daki çevreci radikaller çok tehlikelidir. Görünüşe göre enstitünün araştırma gemisine sızmışlar ve gemiyi içindekilerle birlikte batırmaya çalışmışlar. Neyse ki ben yakındaki bir gemiyle bağlantı kurabildim ve onlar da kaçışımıza yardım etti. Oradan gizlice ayrılmamız en iyisiydi, böylece dikkati üzerimize çekmeyecek ve daha fazla saldırıya uğrama riskine girmeyecektik."</p>

    <p>"Baykal'daki çevreci grupların böyle şiddet içeren şekillerde davrandıklarını hiç duymadım," dedi Theresa.</p>

    <p>"Bunlar yeni genç radikaller. Son yıllarda devletin idari kontrollerinin azalmasıyla birlikte korkarım asi gençler daha küstah ve zor kullanır oldu."</p>

    <p>"Peki, ya bizimle birlikte gemiden indirilen bilim adamı Sarghov'a ne oldu?"</p>

    <p>"Diğer enstitü üyelerini uyarmak için gemiye geri dönmede ısrar etti. Korkarım artık onun güvenliğini garanti edemeyiz."</p>

    <p>"Öldü mü? Ya gemideki diğerleri?"</p>

    <p>"Herkesin güvenliği için bölgeden ayrılmak zorundaydık. Araştırma gemisi ya da Sarghov konusunda bir bilgim yok."</p>

    <p>Bu sözcükleri düşünen Theresa'nın yüzündeki kan çekildi.</p>

    <p>"Peki, bizi neden buraya getirdiniz?" diye sordu Roy.</p>

    <p>"Baykal Gölü projesini şimdilik bıraktık. Potansiyel petrol sahalarını değerlendirmedeki yardımınız bizim için hâlâ değerli. Bizimle altı haftalık sözleşme yapmıştınız, bu yüzden biz de sözleşmeye uyup sizinle başka bir projede çalışacağız."</p>

    <p>"Şirkete bilgi verildi mi?" diye sordu Theresa, cep telefonunun Vereshchagin'de kaldığını hatırlayarak. "Bu konuyu tartışmak için şefimle konuşmam gerekiyor."</p>

    <p>"Ne yazık ki şu anda mikrodalga telefon hattımız kesik. Sizin de anlayabileceğiniz gibi uzaktaki bölgelerde yaygın görülen bir sorun bu. Servis sağlandıktan sonra elbette istediğiniz gibi telefon edebilirsiniz."</p>

    <p>"Neden bizi hayvan gibi odalarımıza kilitliyorsunuz?"</p>

    <p>"Halihazırda yürütülen bir sürü hassas projemiz var. Korkarım yabancıların tesislerde başıboş dolaşmalarına izin veremeyiz. Uygun zamanda sizi gezdirebiliriz."</p>

    <p>"Eğer hemen buradan gitmeyi istersek?" diye sordu Theresa.</p>

    <p>"Bir şoför sizi Ulan Batur'a götürür, oradan bir uçağa binip evinize gidebilirsiniz." Borjin gülümserken keskin dişleri parlıyordu.</p>

    <p>Yolculuk yüzünden hâlâ yorgun olan Theresa ne düşüneceğini bilmiyordu. Belki de şimdilik suları bulandırmasa iyi olurdu. "Yapmamızı istediğiniz şey nedir?"</p>

    <p>Birkaç bilgisayarla birlikte bir tomar dosya içeri getirildi. Hepsi jeolojik değerlendirmeler ve yüzey altı sismik profillerle doluydu. Borjin'in isteği basitti.</p>

    <p>"Sondaj operasyonlarımızı yeni coğrafik bölgelere genişletmek istiyoruz. Yer çalışmaları parmaklarınızın ucunda. Bize en uygun sondaj yerlerinin nereler olacağım söyleyin." Daha fazla bir şey söylemeden geri dönüp peşinde Tatiana'yla birlikte odadan çıktı.</p>

    <p>"Bunlar bir sürü zırva," diye mırıldandı Roy, ayağa kalkarak.</p>

    <p>"Aslında bunlar profesyonelce toplanmış verilere benziyor," dedi Wofford yeraltı çökelti katmanlarının çeşitli seviyelerdeki kalınlığını gösteren bir haritayı kaldırarak.</p>

    <p>"Ben verileri söylemiyorum," dedi Roy, bir dosyayı masaya indirerek.</p>

    <p>"Sakin ol koca adam," diye fısıldadı Wofford. Odanın tavanının köşesini işaret ediyordu. "Gizli kameradayız."</p>

    <p>Roy başını kaldırıp bakınca doldurulmuş bir geyik kafasının yanındaki minik video kamerasım gördü. En azından dosyaları inceliyormuş gibi yapsak iyi olur," diye devam etti Wofford alçak sesle. Konuşurken haritayı ağzına doğru kaldırmıştı.</p>

    <p>Roy yerine oturup dizüstü bilgisayarını önüne çekti, koltuğuna iyice gömülerek yüzünü ekranın arkasına gizledi.</p>

    <p>"Bu durumdan hiç hoşlanmadım. Bu insanların normal olmadığını düşünüyorum. Buraya silah zoruyla getirildiğimizi unutmayalım."</p>

    <p>"Katılıyorum," diye fısıldadı Theresa. "Baykal Gölü'nde bizi korumaya çalışmaları hikâyesi çok gülünç."</p>

    <p>"Hatırladığım kadarıyla Tatiana, onunla birlikte Vereshchagin'den ayrılmadığım takdirde sol kulağımı havaya uçurmakla tehdit etmişti beni," dedi Wofford kulağını çekiştirerek. "Sağlığım için endişelenen birinin sözleri değil bunlar."</p>

    <p>Theresa dağ sırtını gösteren topografik haritayı açıp anlamsız bir yeri işaret ederek Wofford'la konuşmaya devam etti.</p>

    <p>"Ya Dr. Sarghov? O kazayla bizimle birlikte esir alınmıştı. Onu öldürmüş olabilirler."</p>

    <p>"Bunu bilmiyoruz, ama doğru olabilir," dedi Roy. "Aradıkları bilgiyi onlara verdikten sonra aynı şeyin bizi de beklediğini düşünmeliyiz."</p>

    <p>"Bütün bunlar delilik," dedi Theresa başını iki yana sallayarak. "Ama buradan kaçmanın bir yolunu bulmalıyız."</p>

    <p>"Bahçenin karşısındaki endüstriyel binanın yanındaki garaj. Araçlarla doluydu," dedi Wofford. "Oradan bir kamyon alabilirsek Ulan Batur'a giden yolu bulabiliriz."</p>

    <p>"Bizi ya odamıza kilitlerler ya da gözaltında tutarlar. Fırsatını bulduğumuzda kaçmak için hazırlıklı olmalıyız."</p>

    <p>"Korkarım ben uzun atlama ya da sırıkla atlama yapabilecek durumda değilim," dedi Wofford yaralı bacağını düzelterek. "İkinizin bensiz denemesi gerekiyor."</p>

    <p>"Bir fikrim yar," dedi Roy odanın karşısındaki masaya bakarak. Haritaların arasında bir kalem arıyormuş gibi yapıp ayağa kalktı, masaya gidip bir kalem aldı. Sırtını video kameraya dönüp kalemlerle birlikte duran metal mektup açacağım aldı, kolunun içine soktu. Masaya dönüp bir not alıyormuş gibi yaparak Theresa ve Wofford'a fısıldadı.</p>

    <p>"Bu gece durumu kontrol edeceğiz. Theresa'yı alırım ve bölgeyi kc laçan edip bir kaçış yolu ararız. Yarm gece de kaçarız. Yedeğimizde bir sakatla," diye ekledi, Wofford'a doğru sırıtarak.</p>

    <p>"Size minnettar kalırım," dedi Wofford. "Hem de çok."</p>

    <p>Roy saat tam ikide uyanıp hızla giyindi. Mektup açacağını yatağının altında gizlediği yerden aldı. Karanlık odada el yordamıyla ilerleyerek kilitli kapıya ulaştı. Ellerini kapının pervazında dolaştırarak üç metal menteşenin kalkık uçlarını buldu. Mektup açacağını üstteki menteşenin içine sokarak uzun metal pimi dikkatle çıkardı. Diğer iki menteşeyi de çıkararak kapıyı yavaşça kaldırdı, yanlamasına odanın içine çekerken asma kilit yerinden çıktı. Roy koridora çıkıp ilk bakışta kapalı ve kilitli görünmesi için kapıyı tekrar yerine çekti.</p>

    <p>Boş koridorda parmak uçlarında Theresa'nın odasına doğru yürüdü. Kilidi çevirerek kapıyı açtı, Theresa'nın yatakta oturmuş onu beklediğini gördü.</p>

    <p>"Başarmışsın," diye fısıldadı, koridordan sızan ışıkta Roy'u fark ederek.</p>

    <p>Roy usulca gülümsedi, sonra Theresa'ya kendisini takip etmesini işaret etti. Koridorda sessizce yürüyüp yavaşça antreye doğru gittiler. Düşük voltajlı rampa ışıkları tamamen terk edilmiş gibi görünen koridor boyunca hafif bir aydınlık yayıyordu. Theresa'nın kauçuk tabanlı ayakkabıları cilalı mermer döşemede gıcırdamaya başlamıştı, bu yüzden durup ayakkabılarını çıkardı, yürümeye çıplak ayakla devam etti.</p>

    <p>Antre büyük kristal bir avizeyle aydınlanmıştı. Bu yüzden duvarlara tutunup dikkatle ilerlemeye başladılar. Roy çömelip ana giriş kapısına bakan dar pencereye doğru gitti. Dışarıya bakıp Theresa'ya döndü, başını iki yana salladı. Geç saate rağmen ön kapının dışında hâlâ iki muhafız bekliyordu. Başka bir yol bulmak zorundaydılar.</p>

    <p>Antrede dururlarken ters çevrilmiş bir T'nin tabanında olduklarını gördüler. Konuk odalan soldaydı, ev sahibinin özel odaları tahminen sağ taraftaydı. Bu yüzden çalışma odasına giden geniş ana koridorda ilerlemeye başladılar.</p>

    <p>Koridorda gürültüyle tıklayan büyük saatin dışında ev sessizdi. Çalışma odasına gelip yürümeye devam ettiler. Song ve Jin Hanedanı antikalarıyla dolu ana yemek salonundan ve bir çift küçük konferans salonundan yavaşça geçtiler. Theresa başka kamera olup olmadığını görmek için tavanı tarıyordu, ama yoktu. Kulaklarına bir fısıltı gelince içgüdüsel olarak Roy'un kolunu sıktı, keskin tırnakları yüzünden adam acıyla yüzünü buruşturdu. Sesin dışarıda esen rüzgârdan geldiğini anlayınca ikisi de rahatladı.</p>

    <p>Koridor üç tarafında yerden tavana kadar cam olan geniş oturma odasında sona eriyordu. Gece görülecek çok az şey olsa da Theresa ve Roy dağın tepesinden görülen harika manzarayı hissedebiliyorlardı. Odanın girişine yakın bir yerde Roy bir kat aşağıya inen halı kaplı bir merdiven buldu. Merdivenleri işaret etti, Theresa başını sallayıp sessizce onu takip etti. Kalın halı, sert mermer zeminde acımaya başlayan ayakları için büyük rahatlık sağlamıştı. Merdivenlerdeki dönüş noktasına vardıklarında başını kaldırıp bakınca antik bir savaşçının dev portresiyle karşılaştılar. Resimdeki adam iri bir atın üstünde oturuyordu. Üzerinde kürklü bir palto, turuncu bir kuşak, başında klasik Moğol tarzı miğfer vardı. Altın-siyah karışımı gözleriyle zafer dolu bir şekilde bakıyordu. Gülüşü Borjin'i hatırlatan sivri dişlerini gösteriyordu. Resmin yoğunluğu Theresa'nın ürpermesine neden oldu. Resme hızla arkasını dönüp bir sonraki basamaktan inmeye devam etti.</p>

    <p>Sahanlık tek bir koridora açılıyor, koridor kısa bir mesafe boyunca evden uzaklaşıyordu. Koridorun bir tarafı camdı ve büyük bir avluya bakıyordu. Theresa ve Roy en yakın camdan dışarı bakıp yolun karşısında duran yapıyı belli belirsiz görebildiler.</p>

    <p>"Burada avluya açılan bir kapı olmalı," dîye fısıldadı Roy. "Buradan çıkabilirsek konuk odalarının bulunduğu kanadın ucundan dolaşıp sessizce garaja doğru gidebiliriz."</p>

    <p>"Jim'in topallayarak yürümesi gereken çok uzun bir yol var, ama en azından buralarda hiç muhafız görünmüyor. Hadi bir kapı bulalım."</p>

    <p>Hızla koridorun sonuna gidip sonunda bir çıkış kapısı buldular. Theresa kapıyı denerken alarmın çalmasını bekler gibiydi, ama bir ses çıkmadı. Birlikte birkaç patika lambasıyla aydınlatılan parke taş döşeli açık avluya girdiler. Ayakları soğuk zemine deyince Theresa tekrar ayakkabılarını giydi. Gece havası serindi. Rüzgâr ince giysilerini havalandırırken ürperdi.</p>

    <p>Evin arka tarafındaki taş yapıya doğru giden patikayı takip ettiler. Burası kubbeli çatısıyla daire biçiminde küçük bir şapeldi. Taş bileşimi ana evde kullanılan mermerden farklıydı ve çok eski bir görüntüsü vardı. Yaklaşırlarken Roy tünel olan girişe girmeyip dairesel duvarlarını arkaya doğru takip etti.</p>

    <p>"Sanırım arkada bir araç gördüm," diye fısıldadı kendisini yakından takip eden Theresa'ya.</p>

    <p>Taş binanın arkasına ulaşınca alçak çitle çevrili bir girinti buldular. Bir zamanlar ağıl olan yer yarım düzine at arabasıyla doluydu. Vagonların ahşap arkalarında kürekler, kazmalar ve sandıklar yığılıydı. Kanvas örtünün altında tozlu bir motosikletin ön tekerleği görünüyordu. Roy girintinin gerisindeki arabayı inceledi. En azından iki lastiği patlak olan antika araba onlarca yıllık tozun altında yatıyordu.</p>

    <p>"Burada bizi Ulan Batur'a ulaştıracak bir şey yok," dedi Theresa, düş kırıklığı içinde.</p>

    <p>Roy başını salladı. "Malikânenin diğer tarafındaki garaj bizim biletimiz olacak." Rüzgârda tiz bir ses duyunca birden donup kaldı.</p>

    <p>Bu bir at kişnemesiydi ve avlunun yakınından geliyordu.</p>

    <p>"Arabanın arkasında," diye fısıldadı, ağılı işaret ederek.</p>

    <p>Yere çökerek çitin altından sürünüp en yakın arabanın altına kaydılar ve eski moda tekerleklerinden birinin arkasında uzanarak dikkatle baktılar.</p>

    <p>Nal sesleri patikada yaklaşırken at sırtında iki adam göründü. Atlılar taş binanın etrafından dolaşıp ağıl boyunca yürüdüler. Adamları görünce Theresa'nm kalbi neredeyse duruyordu. Duvardaki tabloda görülen savaşçı gibi giyinmişlerdi. Turuncu ipekli gömlekleri avlunun ışığında altın gibi parlıyordu. Bol pantolonları, kaim tabanlı ayakkabıları ve yuvarlak metal miğferleri savaşçı görünümlerini tamamlıyordu. İki adam birkaç dakika etrafta dolaşıp Theresa ve Roy'un gizlendiği yerin birkaç adım ötesinde durdular. O kadar yakındılar ki Theresa dolaşan atların nallarının kaldırdığı tozun tadını alabiliyordu.</p>

    <p>Adamlardan biri anlaşılmaz bir şey söyledi, sonra iki at birden ileri atıldı. İki adam aniden karanlığa karışıp nal sesleri arasında gözden kayboldu.</p>

    <p>"Gece nöbetçileri," dedi Roy, nal sesleri uzaklaşırken.</p>

    <p>"Fazla yakındılar," dedi Theresa. Ayağa kalkıp giysilerindeki tozu silkeledi.</p>

    <p>"Onlar bir tur daha atana kadar fazla vaktimiz yok sanırım. Bakalım ana evin diğer tarafından dolaşıp garaja girebilecek miyiz?"</p>

    <p>"Tamam. Hadi acele edelim. O adamlarla bir daha karşılaşmak istemiyorum."</p>

    <p>Çitlerin arasından geçip kompleksin konuk odalarının bulunduğu tarafa yöneldiler. Ama avlunun ortasına doğru sert bir çığlık ve dörtnala koşan atların sesini duydular. Dehşet içinde geri dönüp baktıklarında atların birkaç metre öteden üzerlerine geldiğini gördüler. İki atlı sessizce taş binaya geri dönmüş, Theresa ve Roy'un avluda koştuğunu görünce ortaya çıkmıştı.</p>

    <p>Ana eve geri mi dönmeleri yoksa avluda koşmaları mı gerektiğine karar veremeyip oldukları yerde kalakaldılar. Atlılar çoktan avlunun kenarına geldikleri ve ikisini de rahatça gördükleri için bunun bir önemi kalmamıştı. Atlılardan biri dizginleri çekip atı durdurunca Theresa atın şaha kalktığını gördü. Diğer binici dörtnala yola devam etti, atım Theresa ve Roy'un bulunduğu yere sürdü.</p>

    <p>Roy atlının kendilerini ezmeye çalışacağım anladı. Theresa'ya bir bakış atınca onun korku ve şaşkınlıkla olduğu yerde donup kaldığını gördü.</p>

    <p>"Kıpırda!" diye bağırdı. Theresa'yı dirseğinden yakalayıp atlının yolundan çekti. Atlı neredeyse üzerlerindeydi. Roy hücum eden attan zorlukla kaçarken atlının üzengisi yanına sürtündü. Dengesini yeniden kazanan Roy düşünülmeyecek şeyi yaptı. Gizlenecek bir yer aramak yerine dönüp atın peşinden koştu.</p>

    <p>Bir şeyden şüphelenmeyen atlı birkaç metre gittikten sonra atını yavaşlatıp yeniden hücuma geçme niyetiyle sağa döndü. At dönerken binicisi Roy'un karşısında olduğunu görüp şok oldu. Deprem mühendisi uzanarak atın çenesinin altındaki gevşek dizginleri yakaladı ve sertçe aşağıya doğru çekti.</p>

    <p>"Bu kadar at binmek yeter," diye mırıldandı.</p>

    <p>Roy eğitimli atı durdurmaya çalışırken binicinin yüzünde boş bir ifade vardı. Hayvansa burun deliklerinden buhar bulutları çıkarıyordu.</p>

    <p>"Hayıır!" Theresa'nın dudaklarından kopan yırtıcı çığlık Tibet'ten bile duyulabilirdi.</p>

    <p>Roy yerde yatan, ama acil bir tehlike altındaymış gibi görünmeyen Theresa'ya baktı. Sonra kendisine doğru hızla gelen bir nesneyi görür gibi oldu. Bir şeyin mengene gibi göğsünü sıktığını hissetti ve içinde ateş gibi bir şeyler yanmaya başladı. Başı dönerek dizlerinin üstüne çökerken Theresa hemen gelip omuzlarını kucağına koydu.</p>

    <p>İkinci atlının fırlattığı sivri uçlu ok Roy'un kalbine girmemişti, ama çok yakındı. Göğsüne gömülen ok kalbinin hemen dışına kadar gelip atardamarı yırtmıştı. Geniş kapsamlı iç kanama ani kalp yetmezliğine yol açacağı için etkisi hemen hemen aynıydı.</p>

    <p>Theresa okun girdiği yerden akan kanı durdurmaya çalıştı, ama içteki hasar konusunda yapabileceği bir şey yoktu. Roy'un yüzündeki kan yavaşça çekilirken ona sıkıca sarıldı. Roy'un bedeni gevşemeye başlarken soluk almaya çalıştı. Bir an gözleri parladı ve Theresa, onun dayanacağını sandı. Roy, Theresa'ya bakarak acı içinde şu sözleri söyleyebildi. "Kendini kurtar." Ve sonra gözlerini kapadı. Ölmüştü.</p>

    <p>Aeroflot TU-154 yolcu jeti Ulan Batur şehrinin üstünde yavaşça yan yattıktan sonra rüzgâra dönüp Buyant Ukhaa Havaalanı'mn ana pistiyle aynı hizaya geldi. Bulutsuz gökyüzünde Pitt sıkışık yolcu koltuğunun camından şehrin ve etrafındaki arazilerin oluşturduğu manzaranın tadını çıkarıyordu. Vinçler ve buldozerler, Moğolistan'ın başkentinin hareket halindeki bir şehir olduğunu gösteriyordu.</p>

    <p>Ulan Batur'un bıraktığı ilk etki, 1950'lerdeki bir Doğu Blok'u şehrinin etkisiyle aynıydı. 1.2 milyon insanın yaşadığı şehir çoğunlukla Sovyet tarzında tasarlanmıştı. Sovyet usulü donukluk ve uyum en önemli özelliğiydi. Şehri nokta nokta kaplayan sarı-kahverengi apartmanlar bir hapishanenin yatakhanesinin sıcaklığını sunuyordu. Mimari bilinç, şehir merkezini kuşatan büyük hükümet binası blokları için pek geçerli değildi. Ama yakın dönemde yaşanan özerklik, demokratik hükümetin tadı ve bir doz ekonomik gelişme, kendini açıkça modernleştirmeye çalışan şehre bir canlılık katmıştı. Renkli dükkânlar, kaliteli restoranlar ve gürültülü gece kulüpleri bir zamanlar ağır başlı olan şehre süzülüyordu.</p>

    <p>Merkezinde eskiyle yeninin rahat bir karışımı vardı. Şehir dışındaki banliyöler hâlâ göçmen Moğol kabilelerinin ve ailelerinin geleneksel evlerini oluşturan, keçeden yapılma kek biçimindeki çadırlar olan ger'lerle doluydu. Yüzlerce gri veya beyaz çadır, taşradaki tek gerçek metropolü oluşturan başkentin etrafındaki boş tarlaları dolduruyordu.</p>

    <p>Batı'da, Cengiz Han ve Moğol bifteği dışında Moğolistan hakkında çok az şey biliniyordu. Rusya ve Çin'in arasına kısılıp kalmış olan seyrek nüfuslu ülke, Alaska'dan biraz küçük olan geniş bir bölgeyi kaplıyordu. Engebeli dağlar arazinin kuzey ve batı eteklerini kaplıyor, Gobi Çölü ise güneyde bulunuyordu. Ülkenin ortasında bozkırlar, belki de dünyanın bildiği en iyi atlıları çıkaran geniş çayırlar uzanıyordu. Ama Moğol kavminin görkemli günleri artık uzaklarda kalan bir anıydı. Moğolistan'ın en büyük komünist ülkelerden biri haline geldiği Sovyet egemenliği sırasında ülkenin kimliği ve gelişimi bastırılmıştı. Yalnızca son yıllarda Moğolistan halkı kendi sesini tekrar bulmaya başlamıştı.</p>

    <p>Pitt, Ulan Batur'un etrafındaki dağlan seyrederken Moğolistan'a gelmenin iyi bir fikir olup olmadığını merak ediyordu. Ne de olsa Baykal Gölü'nde neredeyse batırılan gemi Rusya'ya aitti, bir NUMA gemisi değildi. Ve mürettebatından hiç kimse yaralanmamıştı. Petrol arama ekibi de kesinlikle onun sorumluluğu değildi, ama onların masum bir grup olduğundan emindi. Yine de gölde yaptıkları araştırmaların cinayet ve kaçırmalarla bir ilgisi vardı. Birisi kötü bir şeylerin peşindeydi ve o bunun nedenini öğrenmek istiyordu.</p>

    <p>Jetin tekerlekleri piste değerken Pitt dirseğiyle yanındaki yolcu koltuğunu dürttü. Al Giordino uçak Irkutsk'tan havalandıktan saniyeler sonra uykuya dalmıştı ve hostes ayağına kahve döktükten sonra bile uyumaya devam etmişti. Şimdi gözkapaklarmı aralayıp cama doğru baktı. Asfaltı görünce hemen doğruldu, birden uyanmıştı.</p>

    <p>"Aşağıya inişte bir şey kaçırdım mı?" diye sordu, esnemesini bastırarak.</p>

    <p>"Her zamanki şeyler. Geniş araziler. Koyunlar ve atlar. Birkaç çıplak kabile."</p>

    <p>"Benim şansım işte," dedi, ayakkabısındaki kahverengi lekeye şüpheyle bakarak.</p>

    <p>"Moğolistan'a ve 'Kızıl Kahraman' olarak bilinen Ulan Batur'a hoş geldiniz." Sarghov'un neşeli sesi koridorda gürledi. Minicik bir koltuğa sıkışıp kalmış, yüzü bandajlarla duvar kâğıdına dönüşmüştü. Giordino onun nasıl bu kadar neşeli olabileceğini merak ediyordu. Şişko bilim adamının valizine bir şişe votka attığını hatırlayınca cevabı hemen bulmuş oldu.</p>

    <p>Üçlü gümrükten geçerken Pitt ve Giordino olağanüstü bir sorgulamaya tabii tutulduktan sonra çantalarını alabildiler. Havaalanı uluslararası standartlara göre küçüktü. Kaldırımın kenarında beklerlerken Pitt karşıdaki kırmızı gömlekli, zayıf bir adamın kendisini izlediğini fark etti. Terminali tarayınca pek çok yerlinin hayretle kendisine baktığını gördü. Bir seksen sekizlik bir Batılıyı her gün görmüyorlardı.</p>

    <p>Eski püskü bir taksi gelip onları yakındaki şehre götürdü.</p>

    <p>"Ulan Batur -ve aslında tüm Moğolistan- son birkaç yılda çok değişti," dedi Sarghov.</p>

    <p>"Bana son birkaç yüzyılda değişmemiş gibi geliyor," dedi Giordino. Keçeden yapılma büyük bir ger mahallesine bakarak.</p>

    <p>"Moğolistan yirminci yüzyılda treni kaçırdı," dedi Sarghov başını sallayarak. "Ama yirmi birinci yüzyılda arayı kapatıyor. Rusya'da olduğu gibi polis artık günlük hayatı kontrol etmiyor ve insanlar özgürlüğü kucaklamayı öğreniyor. Şehir size kasvetli görünebilir, ama on yıl öncesine göre çok daha canlı bir yer oldu."</p>

    <p>"Buraya sık gelir misin?" diye sordu Pitt.</p>

    <p>"Moğolistan Bilimler Akademisi'yle Khovsgol Gölü'nde birkaç proje üzerinde çalıştık."</p>

    <p>Taksi krater büyüklüğünde bir çukurun yanından dolaşıp Continental Otel'in önünde durdu. Sarghov onların otele kayıtlarını yaptırırken Pitt hayranlıkla geniş lobiyi süsleyen ortaçağ sanat eserleri kopyalarını inceledi. Ön camdan dışarı bakınca bir taksinin girişte durduğunu ve kırmızı gömlekli adamın aşağı indiğini fark etti. Havaalanında gördüğüyle aynı adamdı bu.</p>

    <p>Pitt arabanın yanında oyalanan adamı inceledi. Beyaz olması Moğol polisinden ya da göçmen bürosundan olmadığının ibaresiydi. Ama zaman zaman dişlerini göstererek sırıtması bulunduğu ortamda rahat olduğunu gösteriyordu. Pitt, onun çitin üstünde yürüyen bir kedi gibi ölçülü bir dengeyle hareket ettiğini fark etti. Ama bir dansçı da değildi. Belinin hemen üstündeki çıkıntının ancak bir silah kılıfı olabileceğini düşündü.</p>

    <p>"Her şey hazır," dedi Sarghov oda anahtarlarını Pitt ve Giordino'ya vererek. "Dördüncü katta yan yana odalardayız. Beelboylar çantalarımızı odalarımıza çıkarıyor. Neden otelin kafesinde öğle yemeği yerken sorgulama planımızı hazırlamıyoruz?"</p>

    <p>"Eğer soğuk bira varsa tamamdır," dedi Giordino.</p>

    <p>"Uçak yolculuğundan dolayı her yerim tutuldu," dedi Pitt. "Önce otelin etrafında biraz yürüyeceğim. Bana ton balıklı sandviç ısmarlayın, az sonra yanınızda olurum."</p>

    <p>Pitt otelden çıkarken kırmızı gömlekli adam arkasını dönüp arabaya dayandı, rahat bir tavırla saatine baktı. Pitt dönüp otele yerleşen bir Japon grubunun yanından geçerek aksi yönde yürümeye başladı. Hızla yürüyerek iki bloku geçiverdi. Köşeyi dönerken yanına baktı ve şüphelendiği gibi kırmızılı adamın yarım blok gerisinden geldiğini gördü.</p>

    <p>Pitt mallarını kaldırımda satan minik dükkânların sıralandığı küçük bir ara sokağa girmişti. Takipçisinden geçici olarak kurtulurken koşmaya başladı, ilk altı dükkânın önünden hızla geçti. Bir gazete bayisini geçip açıkta giysi satan dükkânın önünde yavaşladı. Dükkânın yan tarafından çıkan kalın palto askısı caddede hızla koşan biri için mükemmel bir gizlenme yeri sağlıyordu. Pitt dükkâna girip sırtını duvara dayadı.</p>

    <p>"Şşşttt." Pitt parmağını dudaklarına götürüp gülümsedi. Yaşlı kadın ona garip bir şekilde baktı, sonra başını iki yana sallayıp dükkânın arkasına döndü.</p>

    <p>Kırmızılı adamın koşarak gelmesi için Pitt'in fazla beklemesi gerekmedi. Geçtiği her dükkânı endişeli bir şekilde tarayarak ilerliyordu. Adamın ayak sesleri gelip dükkânın önünde durdu. Pitt son derece hareketsiz durup ağır ayak seslerini bekledi. Sesler tekrar duyulunca bir yılan gibi ileri atıldı.</p>

    <p>Kırmızı gömlekli adam bir sonraki dükkâna doğru koşarken arkasında bir hareket hissetti. Omzunun üstünden bakınca bir adım gerisinde kendisine neredeyse otuz santim yukarıdan bakan Pitt'i buldu. O bir tepki veremeden Pitt'in iri eli omzunu yakaladı.</p>

    <p>Pitt, adamı durdurabilir, döndürebilir veya yere fırlatabilirdi. Ama o fizik kurallanyla mücadele edecek bir tip değildi. Hızlı bir hareketle ufak tefek adamı metal şapka rafına doğru itti. Adam yüzünü rafa çarpıp beysbol şapkalarının arasında yere düştü. Bu düşüş pek çok insanı etkisiz hale getirebilirdi, ama zayıf adam hemen ayağa fırlayıp sol eliyle Pitt'e vurmaya davranırken, sağ eliyle beline uzandı.</p>

    <p>Pitt bir adım gerileyip adama sırıtarak baktı.</p>

    <p>"Bunu mu arıyorsun?" diye sordu. Bileğinin bir hareketiyle Serdyu-kov SPS otomatik tabancayı çıkarıp adamın göğsüne doğrulttu. Sağ eliyle aradığını bulamayan adamın yüzünde boş bir ifade belirdi. Soğukkanlı bir şekilde Pitt'in yüzüne bakıp arsızca sırıttı.</p>

    <p>"Bay Pitt. Beni gafil avladınız," dedi hafif Rus aksanlı İngilizcesiyle.</p>

    <p>"İnsanların alanıma girmesinden hoşlanmam," dedi Pitt silahı sabit bir şekilde tutarak.</p>

    <p>Adam endişeli bir şekilde yolun iki tarafına baktı. Sonra Pitt'le alçak sesle konuştu. "Benden korkmanıza gerek yok. Ben size göz kulak olan bir dostunuzum."</p>

    <p>"Güzel. O halde dostlarımla yiyeceğim öğle yemeğine katılabilirsin, seninle tanıştıklarına memnun olacaklardır."</p>

    <p>"Continental Otel'i." Adam gülümseyip mücadele sırasında başına geçen deve resimli çocuk şapkasını başından çıkarttı. Yavaşça Pitt'ten ayrılıp otele doğru yürümeye başladı. Pitt birkaç adım gerisinden adamı izlerken silahı cebine sokup kendisini takip eden bu adamın garip biri olduğunu düşünüyordu.</p>

    <p>Rus kaçmaya çalışmaksızın cesur bir şekilde otele doğru yürüyüp lobiden geçti, restorana girdi. Pitt'i şaşırtarak doğruca Giordino ve Sarg-hov'un içkilerini içtiği yere yürüdü.</p>

    <p>"Alexander, seni yaşlı keçi!" diye Sarghov'u selamladı bir kahkaha atarak.</p>

    <p>"Corsov! Seni daha ülkeden kovmadılar mı?" Sarghov ayağa kalkıp ufak tefek adama sarıldı.</p>

    <p>"Ben devlet görevleri için çok değerliyim," dedi Corsov sahte bir ciddiyetle. Sarghov'un morarmış yüzünü görünce kaşlarını çatıp, "Gulag'dan kaçmışa benziyorsun."</p>

    <p>"Yalnızca sana sözünü ettiğim pek konuksever olmayan hayvanlarla karşılaştım. Beni bağışla, seni Amerikalı dostlarımla tanıştırmadım. Dirk, Al, bu Ivan Corsov, Ulan Batur'daki Rus elçiliğinin özel ataşesi. Ivan ve ben yıllar önce birlikte çalıştık. Avarga Petrol'ün araştırılmasında bize yardım etmeyi kabul etti."</p>

    <p>"Bizi havaalanından beri takip ediyor," dedi Pitt biraz şüpheyle.</p>

    <p>"Alexander, bana sizin geldiğinizi söyledi. Yalnızca başka kimsenin sizi takip edip etmediğinden emin olmak istedim."</p>

    <p>"Sana bir özür borçluyum galiba." Pitt gülümseyerek silahı gizlice ona geri verdi, sonra adamın elini sıktı.</p>

    <p>"Sorun değil," dedi adam. "Ama karım yeni burnumun görüntüsünden pek hoşlanmayabilir," diye ekledi. Şapka rafının bıraktığı mor izi ovuşturuyordu.</p>

    <p>Dört adam oturup yemek siparişi verdiler. Sohbetleri birden ciddileşti.</p>

    <p>"Alexander, bana Vereshchagin'in batırılmak istendiğini ve petrol araştırmacılarının kaçırıldığını anlatmıştın, ama senin bu arada ciddi şekilde yaralandığını bilmiyordum," dedi Corsov, Sarghov'un bileğindeki kalın bandajı işaret ederek.</p>

    <p>"Dostlarımın müdahalesi olmasaydı yaralarım çok daha ciddi olabilirdi," diye cevapladı, kadehini Pitt ve Giordino'ya doğru kaldırarak.</p>

    <p>"Gecenin bir yarısında ayaklarımızın ıslanmasından biz de hoşlanmadık," diye ekledi Giordino.</p>

    <p>"Esirlerin Moğolistan'a getirildiğini düşünmenizin nedeni nedir?"</p>

    <p>"Yük gemisinin Avarga Petrol tarafından kiralandığını biliyoruz, araştırma ekibi de onlar için çalışıyordu. Polis yetkilileri şirketin Sibirya'da bir varlığını bulamadı, bu yüzden doğal olarak Moğolistan'a geri döndüklerini düşündük. Sınır güvenliği Listvyanka'da görülenlerin tanımına uyan bir kamyon karavanının Naushki'den Moğolistan'a girdiğini doğruladı."</p>

    <p>"Kanun gücünün yardımını istemek için gerekli başvurular yapıldı mı?"</p>

    <p>"Evet, Moğolistan ulusal polisine resmi talepte bulunuldu, aşağı seviyelerde de işbirliği sağlanıyor. Bir Irkutsk polisi buradaki yardımın çok yavaş olacağı konusunda beni uyardı."</p>

    <p>"Doğru. Rusya'nın Moğolistan üzerindeki etkisi eskisi gibi değil," dedi Corsov, başını iki yana sallayarak. "Ve buradaki güvenlik seviyesi geçmise göre çok daha az. Bu demokratik reformlar ve ekonomik konular devletin kendi halkı üstündeki kontrolünü gevşetti," dedi kaşlarını Pitt ve Giordino'ya doğru kaldırarak.</p>

    <p>"Özgürlüğün bedelleri vardır, dostum, ama aksini tercih etmezdim," dedi Giordino.</p>

    <p>"Yoldaş Al, inan bana, bireylerin özgürlüğünü genişleten reformlar hepimizi memnun ediyor. Yalnızca işimi biraz daha zorlaştırıyor."</p>

    <p>"Peki, elçilikteki işin tam olarak nedir?" diye sordu Pitt.</p>

    <p>"Özel ataşe ve istihbaratta müdür yardımcısı hizmetinizdedir. Elçiliğin ülkedeki olaylar ve faaliyetler hakkında bilgilenmesine yardımcı oluyorum."</p>

    <p>Pitt ve Giordino birbirine bilmiş bir şekilde baktı, ama bir şey söylemedi.</p>

    <p>"Yine övünüyorsun, Ivan," diye güldü Sarghov. "Senden konuştuğumuz yeter. Avarga Petrol hakkında bize ne anlatabilirsin?"</p>

    <p>Corsov arkasına yaslanıp garsonun içkilerini masaya bırakmasını bekledi, sonra alçak sesle konuştu.</p>

    <p>"Avarga Petrol Konsorsiyumu. Garip bir hayvan."</p>

    <p>"Ne bakımdan?" diye sordu Sarghov.</p>

    <p>"Şey, şirket varlığı Moğolistan'da yeni bir kavramdır. Komünist iktidarı sırasında özel bir mülkiyet yoktu, bu yüzden özerk Moğol şirketlerin ortaya çıkışı son on beş yıla dayanıyor. Son beş yılda patlama yaşanan kişisel ve kamuya ait şirketlerin dışındaki şirketler devletle veya yabancı şirketlerle ortaktı. Bu durum özellikle madencilik şirketleri için geçerli, çünkü yerlilerin başlangıç için parası yoktu ve devlet toprağın sahibiydi. Ama bu durum Avarga için geçerli değil."</p>

    <p>"Onlar Moğol Hükümeti'nin ortağı değil mi?" diye sordu Pitt.</p>

    <p>"Hayır, kayıtlan tamamen özel bir şirket olduğunu gösteriyor. Daha da ilginç olanı, 1990'ların başlarında yeni özerkleşmiş Moğol Hükümeti'nden lisans alan ilk şirketlerden biri olmaları. Bu arada şirketin ismi Moğolistan'ın ilk başkenti olduğuna inanılan antik şehirden geliyor."</p>

    <p>"Bir petrol şirketi kurmak için toprak kiralamaktan fazlası gerekmiyor," dedi Giordino. "Belki yalnızca bir iki belge ve bir kamyonetle işe başlamışlardır."</p>

    <p>"Belki. Hangi kaynaklarla başladıklarım bilmiyorum, ama şimdiki varlıkları bir kamyonetten çok daha fazlası."</p>

    <p>"Neler biliyorsun?" diye sordu Sarghov.</p>

    <p>"Kuzeyde Sibirya sınırında minimum üretim yapan bir petrol sahaları olduğu biliniyor, Gobi'de de birkaç keşif kuyusu var. Baykal Gölü'nün etrafında oldukça büyük toprakların keşif haklarına sahipler. Tek gerçek fiziksel varlıkları, Ulan Batur'un güneyinde yıllardır var olan bir demiryolu deposunun yakınındaki bir petrol sahası hizmet alanı. Ve kısa bir süre önce Karakurum yakınındaki küçük bakır madenînde maden çıkarmaya başladılar."</p>

    <p>"Bütün bunlarda garip bir şey yok," dedi Pitt.</p>

    <p>"Evet, ama bunlar yalnızca halkın bildikleri. Tarım ve Sanayi Bakanlığından daha ilginç mal listelerini aldım." Corsov'un etrafta dolaşan gözleri, tarım ve sanayi bakanının Corsov'un bu bilgiyi aldığından haberdar olmadığını gösteriyordu.</p>

    <p>"Avarga Petrol Konsorsiyumu ülkenin çok büyük bölümünün petrol ve mineral hakkını almış. Ve daha da şaşırtıcı olanı, ülkenin her yerine yayılan binlerce hektarlık eski devlet topraklarının mülkiyetine sahip olmaları. Bu Moğolistan için sıradışı bir ayrıcalıktır. Kaynaklarım bana, şirketin bu haklara sahip olabilmek için Moğolistan Hükümeti'ne büyük paralar ödediğini söyledi. Ama şirketin bunu yapacak kaynağı var gibi görünmüyor."</p>

    <p>"Her zaman kredi verecek olan bir banka bulunur," dedi Pitt. "Belki fonlar madencilik kazançlarının dışından karşılanmıştır."</p>

    <p>"Evet, bu mümkün, ama buna dair bir kanıt bulamadım. Komik olan şu ki topraklarının çoğu bilinen petrol veya madencilik jeolojisinin olmadığı bölgelerde. Örneğin, büyük bir bölümü Gobi Çölü'nde bulunuyor."</p>

    <p>Garson gelip büyük bir kızarmış kuzu budu tabağını Corsov'un önüne koydu. Rus ağzına büyük bir parça et atıp konuşmaya devam etti.</p>

    <p>"Şirketin başının politik bir bağlantısının olmayışı çok ilginç. Aslında Moğol Hükümeti'nin yetkililerinin çoğu onu tanımıyor bile. Şirketin yaptığı antlaşmalar, kaynağı gizemli olan nakitle halledilmiş. Hayır, şirket Xanadu'da gizleniyor."</p>

    <p>"Xanadu mu?" diye sordu Pitt.</p>

    <p>"Şirket sahibinin malikânesine, merkezlerine verilen isim. Buranın iki yüz elli kilometre güneyinde bulunuyor. Ben hiç görmedim, ama yıllar önce bir petrol anlaşması için oraya davet edilen bir Yukos petrol yöneticisi anlattı. On üçüncü yüzyıl Moğol imparatorunun orijinal yazlık evinin tasarımına göre inşa edilen küçük, ama zengin bir saray. Antikalarla dolu. Moğolistan'da onun gibi bir yer yok. Ne gariptir ki o sarayın içine giren bir Moğolla hiç karşılaşmadım."</p>

    <p>"Açıklanamaz varlığın daha fazla kanıtı," dedi Sarghov. "Peki ya esirlerimiz? Kasabadaki bir sanayi alanına mı, yoksa Xanadu'ya mı götürülmüşlerdir?"</p>

    <p>"Bunu söylemek zor. Kamyonlar oradaki tesislere fark edilmeden kolayca girip çıkabilirler, bu yüzden bu iyi bir başlangıç noktası olabilir. Ama söyleyin bana, bu petrol çalışanları neden kaçırıldı?"</p>

    <p>"Bu iyi bir soru ve biz de onu öğrenmek istiyoruz," diye karşılık verdi Pitt. "İşe sanayi bölgesinden başlayalım. Bizi oraya sokabilir misin?"</p>

    <p>"Elbette," dedi Corsov bu soruyla hakarete uğramış gibi. "Ben orayı inceledim bile. Güvenlik görevlileri tarafından korunuyor, ama demiryolunun yakınından içeri girmek mümkün."</p>

    <p>"Gece hızlıca girip çıkmamız kimseyi rahatsız etmez," dedi Giordino.</p>

    <p>"Evet, bunu yapmayı isteyeceğinizi düşünmüştüm. Yalnızca araştırma ekibinin varlığım doğrulamanız gerekiyor. Orada olduklarını öğrendikten sonra Moğol polisini harekete geçirebiliriz. Aksi halde bir şeyler yapılana dek yaşlanabiliriz. İnanın bana yoldaşlar, Moğolistan'da zaman hareketsiz durabilir."</p>

    <p>"Ya Tatiana adındaki kadın? Onun hakkında bir şey buldun mu?"</p>

    <p>"Ne yazık ki hayır. Gümrük yetkililerine inanılırsa sahte bir isimle Sibirya'ya gitmiş olabilir. Ama eğer Avarga Petrol'ün bir parçasıysa ve Moğolistan'daysa onu buluruz."</p>

    <p>Corsov etini yemeyi bitirip ikinci Çin birasını yuvarladı.</p>

    <p>"Bu gece, gece yarısı. Otelin arkasında buluşalım, sizi tesise götüreceğim. Tabii benim durumumdaki birisi için size katılmak fazla tehlikeli." Dişleri parlayarak gülümsedi.</p>

    <p>"Korkarım gizli ajan işinden ben de uzak durmalıyım," dedi Sarghov, bandajlı bileğini kaldırarak. "Başka şekillerde yardım için elimden geleni yaparım," diye ekledi düş kırıklığı içinde.</p>

    <p>"Sorun değil, yoldaşlar," diye cevapladı Pitt. "Ülkelerinizle uluslararası bir sorun çıkarmanın bir anlamı yok. Bir şey olursa kaybolmuş turist numarasına yatarız."</p>

    <p>"Bazı izinsiz girişlerde tehlike olmaz," diye doğruladı Sarghov.</p>

    <p>Corsov'un neşeli yüzü birden soldu.</p>

    <p>"Sizi uyarmam gereken bazı trajik haberler var. İki gün önce buranın kuzeyindeki dağlarda LUKOIL Rus petrol arama ekibi, atlı adamlar tarafından pusuya düşürülüp öldürüldü. Dört adam ortada olmayan nedenlerden ötürü acımasızca katledildi. Beşinci adam cinayetleri gördü, ama fark edilmeden kaçmayı başardı. Bir çoban onu Eröö köyünün yakınında yorgunluktan tükenmiş ve dehşete düşmüş şekilde buldu. Adam yerel polisle birlikte olay yerine geri döndüğünde her şey gitmişti -cesetler, kamyonlar, araştırma takımları- her şey yok olmuştu. Bir elçilik temsilcisi onunla buluşup Sibirya'ya kadar eşlik etti. LUKOIL görevlileri araştırma ekibinin geri kalanının kaybolduğunu doğruladı."</p>

    <p>"Avarga Petrolle bir bağlantıları var mı?" diye sordu Giordino.</p>

    <p>"Bir kanıt olmadan bunu bilemeyiz. Ama bunun garip bir tesadüf olduğunu kabul etmelisiniz."</p>

    <p>Masa bir an için sessiz kaldı, sonra Pitt, "Ivan," dedi. "Bize Avarga Petrol'ün sahibi hakkında çok az şey anlattın. Şirketin arkasındaki yüz kim?"</p>

    <p>"Aslında yüzler var," diye düzeltti Corsov. "Şirket, Tolgoi Borjin adında bir adama kayıtlı. Bir kız, bir erkek kardeşi var, ama adlarını bulamadım. Tatiana, onun kız kardeşi olabilir. Daha fazla bilgi almaya çalışacağım. Moğolistan'daki kamusal kayıtlar çok yetersiz olduğu için aile hakkında çok az şey biliniyor. Devlet kayıtları, Borjin'in Khentii ilindeki bir devlet komününde büyütülmüş olduğunu gösteriyor. Annesi erken yaşta ölmüş, babası işçi ve araştırmacıymış. Dediğim gibi ailenin belirgin bir politik nüfuzu ve Ulan Batur'un kalburüstü sosyetesinde görünür bir varlığı yok. Yalnızca ailenin kendini Altın Klan'ın üyeleri olarak ilan ettiği söylentisini tekrarlayabilirim."</p>

    <p>"Para babaları, ha?" dedi Giordino.</p>

    <p>Corsov başını iki yana salladı. "Hayır, Altın Klan'ın zenginlikle bir ilgisi yok. Yalnızca sülaleye bir atıf."</p>

    <p>"Böyle bir isimle, sülalenin bir yerinde eski para olmalı."</p>

    <p>"Evet, olabilir. Eski para ve toprak. Hem de çok. Aslında bütün Asya kıtası."</p>

    <p>"Yani sen..." demeye başladı Pitt.</p>

    <p>Corsov başını "sallayarak sözünü kesti. "Gerçekten. Tarih kitapları Altın Klan'ın Chinggis'in direkt torunları olduğunu söyler."</p>

    <p>"Chinggis mi?" diye sordu Giordino.</p>

    <p>"Başarılı taktikçi, fatih ve belki de ortaçağın en büyük lideri," dedi Pitt saygıyla. "Dünya onu Cengiz Han olarak tanır."</p>

    <p>Koyu renk giysiler giymiş olan Pitt ve Giordino geç yedikleri akşam yemeğinden sonra otelden ayrılmadan önce resepsiyon görevlisine gürültülü bir şekilde en yakındaki barların nerede olduğunu sordu. Artık Ulan Batur'da yabancı turistler sık görülse de Pitt şüphe uyandırmamaları gerektiğini biliyordu. Blokun etrafında dikkatle yürüyerek otelin arka girişinin karşısındaki küçük kafeye girdiler. Kafe kalabalıktı, ama köşede bir masa bulup saatin yirmi dördü vurmasını beklerken birkaç bira yudumladılar. Yakındaki sarhoş işadamı kalabalığı, "yattak" adlı yaylı enstrümanı çalan kızıl saçlı barmaidle gürültülü bir şekilde şarkılar söylüyordu. Pitt eğlenerek şarkının hiç değişmediğini düşündü.</p>

    <p>Corsov tam gece yarısı gri bir Toyota'yla geldi. Pitt ve Giordino'nun binmesi için biraz yavaşlayan Corsov caddede hızla ilerledi. Şehrin etrafında dolambaçlı bir yol izleyerek geniş Sukhbaatar Meydanı'ndan geçti. Ulan Batur'un merkezindeki toplantı yerine, 1921'de Çinlileri yenen ve hemen orada Moğolistan'ın bağımsızlığını ilan eden devrim liderinin adı verilmişti. Bu lider oranın gerçek müdavimlerinin pis giysiler giyen ergenlerin etrafını sardığı yerel bir rock orkestrası olduğunu öğrense düş kırıklığına uğrayabilirdi.</p>

    <p>Araba güneye dönüp şehir merkezindeki trafikten uzaklaştı, karanlık ara sokaklara girdi.</p>

    <p>"Arka koltukta size bir armağanım var," diye gülümsedi Corsov çıkık dişleri dikiz aynasında parlayarak. Giordino arka koltukta bir çift yıpranmış kahverengi ceket buldu. Onların da üzerinde sarı kasklar vardı.</p>

    <p>"Akşam soğuğunu önler ve yerli fabrika işçilerine benzemesini sağlar."</p>

    <p>"Ya da bir çift berduşa," dedi Giordino, ceketlerden birini giyerek. Eski ceketin bazı yerlerini güve yemişti. Giordino ceketin dikişlerinin kaslı omuzlarında patlayacağından korkuyordu. Pitt'in ceketinin kollarının on beş santim kısa geldiğini görünce güldü.</p>

    <p>"Civarda nöbetçi terzi var mıdır?" diye sordu Pitt, kollarını uzatarak.</p>

    <p>"Ha, çok komik." Corsov gülerek eğildi, koltuğun altından çıkardığı zarfı ve feneri Pitt'e uzattı.</p>

    <p>"Bölgenin havadan çekilmiş fotoğrafı. Çok ayrıntılı değil, ama tesisin planını kabaca veriyor."</p>

    <p>"Bu akşam çok çalışmışsın, Ivan," dedi Pitt.</p>

    <p>"İnsanın karısı ve beş çocuğu olunca, işten sonra eve gitmemi mi bekliyorsunuz?" Kahkahayla güldü.</p>

    <p>Şehrin güney eteklerine varınca Corsov batıya döndü, demiryolunu takip etti. Ulan Batur'un ana tren istasyonunu geçerken Corsov arabayı yavaşlattı. Pitt ve Giordino fener ışığının altında hızla fotoğrafı incelediler.</p>

    <p>Havadan çekilmiş siyah beyaz fotoğraf beş kilometrekarelik bir alanı kapsıyordu, ama Corsov, Avarga tesisini kırmızıyla daire içine almıştı. Görecek fazla bir şey yoktu. İki büyük depo binası dikdörtgen kompleksin iki ucunda bulunuyordu, araya birkaç tane küçük yapı serpiştirilmişti. Ön caddede duvar, arkada ve kenarlarda çitlerle çevrilmiş avlunun büyük bölümü borular ve çeşitli donanımlar için açık hava deposu görevi görüyordu. Pitt avlunun doğu tarafındaki ucundan çıkan demiryolunu takip edip şehrin ana demiryolu hattıyla buluştuğu yeri buldu.</p>

    <p>Corsov farlarım söndürüp boş bir park yerine çekti. Kenarda küçük, çatısız, siyah is izleriyle kaplı bir bina vardı. Eski bir fırın olan bina uzun zaman önce yanmış, geriye tütsülenmiş duvarları kalmıştı.</p>

    <p>"Demiryolu hattı bu binanın hemen arkasında. Demiryolunu avluya kadar takip edin. Demiryolu girişinin üstünde zincirle bağlı bir kapı var yalnızca," dedi Corsov, Pitt'e demir kesme makası uzatarak. Üçe kadar tren deposunda bekleyeceğim, üç on beşte burada biraz dururum. Ondan sonra kendi başınızın çaresine bakarsınız."</p>

    <p>"Teşekkürler Ivan. Merak etme, geri döneceğiz," dedi Pitt.</p>

    <p>"Tamam. Ve lütfen bir şeyi unutmayın," diye sırıttı Corsov. "Eğer bir şey olursa lütfen ABD elçiliğini arayın, Rus elçiliğini değil."</p>

    <p>Pitt ve Giordino yanmış binaya bakıp gölgelerin arasında Corsov'un farlarının gözden kaybolmasını bekledi. Binanın etrafından dolaşıp birkaç adım ötede karanlıkta uzanan demiryolu hattını buldular. Uzaktaki aydınlık tesise doğru bu hattı takip etmeye başladılar.</p>

    <p>"Biliyorsun, o güzel kafedeki yerli votkayı denemeliyiz," dedi Giordino, serin rüzgâr yüzlerine çarparken.</p>

    <p>"Ama barmaid evliydi," dedi Pitt. "Zamanını boşa harcarsın."</p>

    <p>"Bir barda içki içmeyi hiçbir zaman, zaman kaybı olarak görmedim. Aslında barda geçirdiğim zamanın donduğunu keşfettim."</p>

    <p>"Yalnızca fatura gelene kadar. Bak ne diyeceğim, Theresa'yı ve arkadaşlarını bulalım, ilk Stoli şişesini ben ısmarlıyorum."</p>

    <p>"Anlaştık."</p>

    <p>Demiryolunun birkaç adım yanından yürüyerek tesise yaklaştılar. Tesisin girişi Corsov'un tarif ettiği gibi bir zincir ve asma kilitle bağlıydı. Pitt cebinden demir kesme makasım çıkarıp ağda ters L biçiminde bir kesik attı. Giordino uzanıp gevşek kısmı kaldırdı, Pitt altından sürünüp geçti. Ardından Giordino da içeri girdi.</p>

    <p>Dağınık avlu iyi aydınlatılmıştı ve geç saate rağmen içeride sabit bir uğultu vardı. Ellerinden geldiğince gölgelerin arasında kalarak avlunun doğu yakasındaki büyük binaya doğru yürüdüler. Binanın sürgülü kapıları avlunun içine açılıyordu. Adamlar girişe doğru yürüyüp büyük kapılardan birinin arkasında durdular.</p>

    <p>Bulundukları konumdan tesisi açık bir şekilde görebiliyorlardı. Sol taraflarında bir düzine kadar adam demiryolu hattının yakınında çalışıyor, üstü açık dört demiryolu vagonunda dolaşıyorlardı. Tepedeki bir vinç yüz yirmi santim çapındaki boru demetlerini ilk vagona yüklerken bir çift sarı forklift daha küçük sondaj borularını ve kaplamaları diğer vagonlara yüklüyordu. Pitt, adamlardan birkaçının eski kahverengi ceket ve kendilerininkine benzer yıpranmış sarı kasklar taktığını görüp rahatladı.</p>

    <p>"Petrol kuyusu sondaj borusu ve depoya nakledecek boru hattı," diye fısıldadı yüklemeyi seyrederken. "Burada sıradışı bir şey yok."</p>

    <p>"Yalnızca dünyanın merkezine sondaj yapıp aya kadar boru döşeyecek materyalleri var," dedi Giordino, avlunun karşısına bakarak.</p>

    <p>Pitt, onun bakışlarını takip edip başını salladı. Hektarlarca alan geniş çaplı, on iki metre uzunluğundaki, dev piramitler halinde yerleştirilmiş borularla doluydu. Orası düzenli bir şekilde kesilip dizilmiş metal ağaç ormanına benziyordu. Avlunun yan tarafında aynı şekilde etkileyici küçük çaplı borular ve kaplamalar vardı.</p>

    <p>Pitt dikkatini açık depoya çevirerek köşeye yaklaşıp baktı. İçerisi parlak şekilde aydınlatılmıştı, ama herhangi bir hareket görünmüyordu. Yalnızca küçük bir ofisteki anlaşılmaz dilde pop müzik yayını yapan portatif radyo orada başka çalışanların olduğunu gösteriyordu. Depoya girerek yan duvarın kenarına park etmiş olan kamyonun arkasına yürüdü. Arkasında Giordino'yla etraftakileri inceledi.</p>

    <p>İki kamyonun arasına sıkışmış olan yarım düzine arkası düz treyler binanın ön tarafını işgal ediyordu. Birkaç tane Hitachi marka ağır-inşaat kazı makinesi ve buldozer yan duvara sıralanmıştı. Binanın arka tarafı üretim alanı olarak ayrılmıştı. Pitt çeşitli montaj aşamalarında olan prefabrik metal kol ve silindir yığınını inceledi. Ortadaki neredeyse tamamlanmış bir örnek, büyük metal sallanan bir ata benziyordu.</p>

    <p>"Petrol kuyusu pompaları," dedi Pitt. Çocukken gördüğü, Güney Kaliforniya'nın gelişmemiş bölgelerini dolduran demir pompaları hatırlamıştı. Basıncı, siyah sıvıyı kendi başına yüzeye fışkırtacak kadar artmamış olan olgun kuyulardan petrol çıkarmak için kullanılan bu pompaların, hatırladıklarına göre daha kısa ve düz olduklarını fark etti.</p>

    <p>"Daha çok kaynakçılar için bir atlıkarıncaya benziyor," dedi Giordino. Birden başıyla köşedeki ofise doğru işaret etti. Bir adamın telefonda konuştuğunu görebiliyorlardı.</p>

    <p>Pitt ve Giordino, kamyonlardan birinin arkasına gizlenerek deponun girişine doğru ilerlediler. Birden kapının yakınında iki ses daha duyuldu. İki adam hızla geri eğilip kamyonun büyük tekerleğinin arkasına çömeldi. Tekerlekteki boşluktan iki adamın hararetli bir şekilde konuşarak arkadaki ofise doğru yürüdüklerini gördüler. Pitt ve Giordino, kamyonların arasından hızla geçip boş palet yığınlarının arkasında bir araya geldiler.</p>

    <p>"Bu arkası düz kamyonlardan herhangi biri Baykal Gölü'nde olabilirdi, ama limanda gördüğümüz arkası kapalı kamyona benzeyen bir şey yok," diye fısıldadı Giordino.</p>

    <p>"Avlunun bir de diğer tarafı var," dedi Pitt binanın arka tarafındaki depoya doğru işaret ederek. Diğer bina avlunun karanlık kesiminde bulunuyor ve kapalı gibi görünüyordu. Birlikte avlunun kuzey tarafını dolduran depo sundurmalarının arasından geçip ikinci binaya doğru yürüdüler. Yolun tam ortasındaki bir sundurma kümesine ve kompleksin ana girişini gösteren küçük muhafız ofisine yaklaştılar. Pitt peşinde Giordino'yla girişin açığından dolaşıp biraz daha yaklaştı. Yağ lekeli aletlerle dolu bir tenekenin bulunduğu son sundurmada durup ikinci depoyu incelediler.</p>

    <p>Burası ilk depoyla aynı boyutlardaydı, ama burada faaliyet yoktu. Ön kapısı kapalıydı, yanda küçük bir kapı girişi vardı. Binayı farklı yapan bir diğer şey civarda bekleyen silahlı muhafızdı.</p>

    <p>"Bir petrol sahası deposunu korumanın anlamı nedir?" diye sordu Giordino.</p>

    <p>"Neden gidip öğrenmiyoruz?"</p>

    <p>Pitt alet kutusuna yaklaşıp içindekileri karıştırdı. "Onlar gibi görünsek iyi olur," dedi raftan bir çekiç alıp omzuna atarak. Giordino yeşil metal bir alet kutusu alıp bir iki şey kalana kadar içindekileri boşalttı.</p>

    <p>"Gidip boruları tamir edelim, patron," diye mırıldandı Pitt'i takip ederek. İkisi açığa çıkıp kendilerine aitmiş gibi binanın ön tarafına doğru yürüdüler. Muhafız başta avludaki diğer işçiler gibi görünen adamlara pek dikkat etmedi. Ama adamlar onun varlığına hiç aldırmayıp küçük giriş kapısına doğru gidince harekete geçti.</p>

    <p>"Durun," diye bağırdı Moğolca. "Nereye gittiğinizi sanıyorsunuz."</p>

    <p>Giordino durdu, ama yalnızca ayakkabısını bağlamak için. Pitt, muhafız yokmuş gibi kapıya doğru yürümeye devam ediyordu.</p>

    <p>"Dur," diye bağırdı muhafız tekrar. Eli tabancasının kılıfına giderken Pitt'e doğru hareket etti.</p>

    <p>Pitt, muhafızla arasında bir adım kalana dek devam etti, sonra dönüp adama kocaman gülümsedi.</p>

    <p>"Özür dilerim, no habla," dedi Pitt, omuzlarını masum bir şekilde kaldırarak.</p>

    <p>Muhafız, Pitt'in beyazlara ait yüz hatları ve anlaşılmaz sözleri karşısında tam bir şaşkınlık ifadesiyle bakıyordu. Derken yeşil alet kutusu birden ortaya çıkıp başının yanına indi, yere düşmeden önce kendinden geçmişti.</p>

    <p>"Sanırım alet kutuma çarptı," dedi Giordino kızgın bir şekilde. Yeşil Icutunun kenarındaki koca çukuru ovuşturdu.</p>

    <p>"Belki sigortası vardır. Sanırım Uyuyan Güzel için başka bir dinlenme yeri bulmalıyız," dedi Pitt, adamın yanından dolaşarak.</p>

    <p>Kapıya doğru gidip tokmağı kurcaladı, ama kapı kilitliydi. Çekici kaldırıp kapının tokmağına şiddetli bir darbe indirdi. Kilit pervazdan ayrılınca Pitt kapıyı kolayca tekmeledi. Giordino muhafızı göğsünden kavramış, kapıya doğru sürüklüyordu. Adamı içeri sokup bir kenara bırakırken Pitt kapıyı arkalarından kapadı.</p>

    <p>İçerisi karanlıktı, ama Pitt kapının yanındaki düğmeye basınca floresan lambalar yandı. Şaşırarak binanın neredeyse tamamen boş olduğunu gördüler. Yalnızca ortada iki kamyon yan yana duruyordu. Kamyonlardan biri boştu, ama diğerinde kanvas örtüyle kaplı, kabarık bir şey vardı. Muşambanın altındaki nesnenin hatları bir metro vagonununkine benziyordu. Boyut olarak Baykal Gölü'ndeki kamyonda gizlendiğini gördükleri dikey nesnenin neredeyse tam tersiydi.</p>

    <p>"Aradığımız hediyeye benzemiyor," dedi Pitt.</p>

    <p>"Üstünü açıp büyük sırrın ne olduğunu öğrenebiliriz," dedi Giordino, yıpranmış alet kutusundan demir testeresini çıkararak. Kamyonun arkasına çıkarak kanvası bir mumya gibi bağlayan ipleri kesti. İpler düşerken Pitt uzanıp kanvas örtüyü çekti.</p>

    <p>Kanvas yere düşerken neredeyse dokuz metre boyunda uzanan boru biçimindeki makineye baktılar. Karışık borular ve hidrolik hatlardan oluşan bir labirent öndeki uçta bulunan büyük silindirik baştan çıkıp kuyruktaki çerçeve desteğine kadar uzanıyordu. Pitt etrafında dolaşıp aletin önünü inceledi, iki buçuk metre çapında, üstüne küçük eğimli disklerin monte edildiği yuvarlak bir plaka buldu.</p>

    <p>"Tünel delme makinesi," dedi. Kullanılmaktan dolayı aşınan kesici kafalardan birine dokundu.</p>

    <p>"Corsov şirketin madencilikle de ilgilendiğini söylemişti. Ülkede bazı zengin bakır ve kömür madenleri olduğunu duymuştum."</p>

    <p>"Basit bir petrol şirketi için oldukça pahalı bir ekipman."</p>

    <p>Birden avlunun karşısında bir yerlerden tiz bir siren sesi duyuldu. Pitt ve Giordino hemen kapıya doğru bakıp muhafızın yerinde olmadığını gördü.</p>

    <p>"Birisi uyanıp bize haber vermeden oda servisini çağırmış," dedi Pitt.</p>

    <p>"Ve benim bahşiş verecek bozukluğum yok."</p>

    <p>"Görülecek her şeyi gördük. Hadi gidip ortadan kaybolalım."</p>

    <p>Kapıya doğru koştular. Pitt kapıyı araladı, dışarı baktılar. Avlunun karşısındaki bir cip içinde üç silahlı muhafızla depoya doğru geliyordu. Pitt arka koltukta oturmuş başını ovuşturan adamın Giordino'nun bayılttığı muhafız olduğunu fark etti.</p>

    <p>Pitt hiç tereddüt etmeden peşinde Giordino'yla birlikte kapıdan dışarı fırlayıp koşmaya başladı. Dönüp demiryoluna paralel giden boru yığınlarına doğru koştular. Takipteki muhafızlar bağırdı, ama Pitt ve Giordino ilk boru paletinin ardında gözden kayboldu.</p>

    <p>"Umarım köpekleri yoktur," dedi Giordino soluklanmak için durduklarında.</p>

    <p>"Hiç havlama duymuyorum." Pitt kapıdan çıkarken içgüdüsel olarak kaptığı çekici kaldırıp tamamen savunmasız olmadıklarını gösterdi. Sonra etraflarındaki boruları inceleyip kaçış için bir strateji hazırladı.</p>

    <p>"Boruların arasından demiryolu hattına kadar gidelim. Fark edilmeden yükleme platformuna yaklaşabilirsek, onlar buraları koklarken biz de kapıya kadar gidebiliriz."</p>

    <p>"Tam arkandayım," dedi Giordino.</p>

    <p>Tekrar koşmaya başladılar. Altı metre yüksekliğindeki devasa boruların arasına girip çıkarak ilerlediler. Birkaç metre geride dağılan muhafızların bağrışmalarını duyuyorlardı. Düzinelerce dev palet yığınının arasından geçmek, sık bir ormanda koşmaya benziyordu. Takipçileri kesinlikle daha üstün durumdaydı.</p>

    <p>Pitt mümkün olduğunca düz gitmeye çalışarak demiryolu hattı yönünde koştu, son palet hattına ulaşırken yine durdu. Demiryolu hattı birkaç adım ötede sonlanıyordu ve onun tam arkasında binanın üç buçuk metre yüksekliğindeki tuğla duvarla belirlenen güney sının bulunuyordu.</p>

    <p>"Buna tırmanmanın yolu yok," diye fısıldadı Pitt. "Demiryolunu takip etmeliyiz."</p>

    <p>Demiryolu hattının üstünden atlayıp yükleme rampasına doğru dikkat çekmemek için koşar adım yürümeye başladılar. Önlerinde vagonların yüklenmesi kesintisiz devam ediyordu. Güvenlik alarmları çalınca işçiler bir an için durmuş, ama sonra muhafızlann depo binasına gittiğini görünce işlerine devam etmişlerdi.</p>

    <p>Pitt ve Giordino kasklarını gözlerinin üstüne kadar indirerek vagonların yanlarından yürümeye devam ederek yükleme bölümüne yaklaştı. İlk üç vagonu geçmişlerdi ki bir ustabaşı vagonlardan birinden yere atladı, Giordino'nun birkaç adım uzağına indi. Adam dengesini kaybedip Giordino'ya çarptı, kaslı İtalyandan beton bir duvara çarpmış gibi geri sekti.</p>

    <p>"Özür dilerim," diye mırıldandı adam Moğolca. Sonra Giordino'ya baktı. "Kimsin sen?"</p>

    <p>Giordino, adamın yüzündeki telaş parıltısını gördü ve çenesine indirdiği sağ kroşeyle hemen söndürdü. Adam yere yığılırken önlerinde bir çığlık koptu. Yandaki vagonda duran iki adam Giordino'nun ustabaşlarına vurduğunu görüp şaşkınlıkla bağırmışlardı. İşçiler dönüp avlunun karşısına bağırdılar, depodan uzaklaşmaya başlayan güvenlik cipine doğru ellerini kollarını sallamaya başladılar.</p>

    <p>"Gizlice kaçış buraya kadarmış," dedi Pitt.</p>

    <p>"Sadece kendi işime baktığıma yemin ederim," diye mırıldandı Giordino.</p>

    <p>Pitt demiryolu hattında kestikleri kapıya doğru baktı. Hızla koşarlarsa cip üzerlerine gelmeden oraya varma şansları olabilirdi, ama muhafızlar hemen diplerinde olacaktı.</p>

    <p>"Dikkatlerini dağıtmamız lazım," dedi Pitt hızla. "Cipin dikkatini çekmeye çalış. Ben buradan kaçmak için bir araba bulmaya çalışacağım."</p>

    <p>"Dikkat çekmek sorun olmaz."</p>

    <p>Birlikte bir vagonun altına girip karşı taraftan çıktılar. Pitt gölgelerin arasında tereddütle beklerken Giordino ortaya atılıp boru yığınlarına doğru koşmaya başladı. Bir saniye sonra birkaç işçi onun peşine takıldı, ayaklarından fırlayan çakıl taşları ve toz Pitt'in suratından birkaç adım uzaktaydı. Dışarı bakınca güvenlik cipinin aniden döndüğünü, farlarının Giordino'nun uzaktaki görüntüsünü yakaladığını gördü.</p>

    <p>Şimdi harekete geçme sırası Pitt'teydi. Vagonun altından çıkıp sıradaki bir sonraki vagona doğru yürüdü. Forkliftlerden biri vagona boru paletini yerleştirirken Pitt sürücü bölmesine daldı. Çekiç hâlâ yanındaydı. İçeri atlarken çekici de indirdi. Pitt daha yere inmeden çekiç operatörün ayağına çarptı. İrkilen operatör şaşkın gözlerle ona bakarken kırılan iki parmağının acısı beynine ulaştı.</p>

    <p>"Üzgünüm ahbap, ama aracını almak zorundayım," dedi Pitt.</p>

    <p>Şaşkına dönen operatör kanatları varmış gibi diğer kapıdan uçtu, Pitt bir darbe daha indiremeden karanlıkta kayboldu. Pitt çekici bırakıp koltuğa geçti, forklifti hemen vagondan uzaklaştırdı. Lise yıllarında araba parçası dağıtıcısında çalışırken forklift kullanmıştı. Ve nasıl çalıştığını hemen hatırladı. Forklifti tek arka tekerleğinin üstünde döndürerek gaza bastı, iki çatalı Giordino'ya doğru çevirdi.</p>

    <p>Pitt'in ortağı boru yığınlarının oluşturduğu labirente doğru koşarken en yakın yığının arasından silahlı bir muhafızın çıktığım gördü. Cip iki muhafızla birlikte avlunun merkezinden yaklaşırken peşindeki üç işçi takibe devam ediyordu. Giordino peşindeki silahsız işçilere karşı şansının daha yüksek olduğunu hesapladı. Olduğu yerde durup döndü, kendisini takip eden ilk adamın üstüne koştu. Şaşıran işçi Giordino'nun birden üzerine doğru gelip karnına omuz atmasına şaşırıp kalakaldı. Bir boğanın bezden bir bebeğe hücum etmesi gibi bir şeydi bu. Adamın dudaklarından hava çıkarken yüzü morardı, gevşek bir şekilde Giordino'nun omuzlarına yığıldı. Sert İtalyan hiç duraklamadan yalnızca bir adım geriden gelen ikinci adama döndü. Üç adam mide bulandırıcı bir sesle çarpışırken Giordino omzundaki adamı ikinci adamın darbesini hafifletmek için kullandı. Üç beden karmakarışık kol ve bacak yığını şeklinde yere düştü, Giordino her nasılsa en üstte kaldı.</p>

    <p>Giordino bir anda doğrulup bir sonraki takipçiye döndü. Ama uzun favorileri olan zayıf adam becerikli bir şekilde yerdeki yığından kaçıp Giordino'nun arkasına geçti. Giordino ayağa kalkarken favorileri olan adam sırtına atladı, ellerini boğazına yapıştırdı. Cip birkaç adım ilerisinde sert bir frenle dururken koşan muhafız elinde silahla yaklaştı. Artık dövüşerek kurtulamayacağını anlayan Giordino boğazını sıkan ellerin altında gevşerken hayalindeki dikkat çelmenin sonucunun bu olmadığını düşünüyordu.</p>

    <p>Ön camdan cipin sürücüsünün bir geyik yakalamış gibi zafer dolu bir edayla baktığını fark etti. Güvenlik görevlilerinin başı olduğu belli olan halinden memnun muhafız cipten inerken yüzünde şaşkın bir ifadeyle donakaldı. Karanlıktan çıkan parlak sarı şeye dönerken yüzündeki ifade dehşete dönüştü.</p>

    <p>Bir forklift avlunun karşısından deli gibi geliyordu. Pitt forklifti cipin sürücü tarafına yönlendirmişti. Cipin kaçmaya çalışan yolcusundan bir uyan çığlığı koptu, ama şoförün yapabileceği bir şey yoktu. İkiz çatallar cipi peynir gibi ikiye böldü, sürücü koltuğunun tam önünden ve arkasından girdi. Forkliftin burnu kapıya çarptı, cipi birkaç adım yanlamasına sürükleyerek içindekileri havaya fırlattı. İki muhafız yere düşerken cip de kayarak yanlarında durdu. Pitt hemen forklifti geri vitese takarak hurdaya dönen araçtan uzaklaştı.</p>

    <p>Giordino önlerindeki çarpışmanın şaşkınlığıyla boğazını sıkan ellerin gevşediğini hissedip hemen karşılık verdi. Adamın bileğini yukarı çevirerek boşta kalan dirseğini işçinin kaburgalarına gömdü. Bu adamın sersemlemesi ve Giordino'nun onun elinden kurtulması için yeterliydi. Giordino dönüp Favorilinin savurduğu yumruktan başını eğerek kurtuldu, adamın kulağının altına sert bir darbeyle karşılık verdi. Ufak tefek adam hızla dizlerinin üstüne çöküp gözlerinde bulanık bir ifadeyle Giordino'ya baktı.</p>

    <p>Geriye silahlı muhafız kalmıştı. Giordino birkaç adım ötedeki adama bakıp silahı artık kendisine doğrultmadığını görerek rahatladı. Muhafız dikkatini hızla üstüne doğru gelen forklifte çevirmişti. Adam panik halde iki el ateş etti, sonra aracın önünden kaçmak için kenara uçtu. Yere doğru eğilen Pitt başının üstünde uçan mermilerin sesini duyabiliyordu. Muhafızın yanından geçerken direksiyona sıkıca asıldı. Çevik forklift hızla döndü ve Pitt birden kendini muhafızın arkasında buldu. Şaşıran muhafız kudurmuş forkliftten kaçmaya çalışırken sendeledi ve forkliftin yoluna doğru yüzüstü düştü. Pitt hızla ön çatalları indirip avına doğru hareket etti.</p>

    <p>Muhafız yuvarlanıp kenara kaçmalıydı, ama ayağa kalkıp koşmaya başladı. O koşarken çatal dişlerinden biri sırtına çarpıp ceketini yakaladı. Pitt kaldırma düğmesine basınca çatallar yükselmeye başladı. Onlarla birlikte havalanan muhafız kollarım ve bacaklarını sallayarak kurtulmaya çalışıyordu. Ama sonra yere düşmemek için umutsuzca çatal dişine sıkıca sarılırken tabancasını düşürdü.</p>

    <p>"Dikkatli olmazsan birini yaralayabilirsin," dedi Giordino, kabine atlayıp tepedeki kola tutunarak.</p>

    <p>"Ben her zaman ilk önce güvenlik derim. Yoksa ikinci mi derdim?"</p>

    <p>Forklifti döndürmüş demiryolu hattı boyunca kapıya doğru hızla ilerliyordu. Yükleme bölümünü geçerken birkaç işçi öne çıktı, ama fork-liftin hızla geldiğini görünce kenara kaçtı. Çatalın ucundaki muhafız yardım için bağırıyordu.</p>

    <p>Pitt ileride yüksek petrol varilleri dizisini görüp forklifti bu yığma doğru sürdü.</p>

    <p>"Birinci sınıf yolcumuz için turun sonu," diye mırıldandı.</p>

    <p>Doğruca varillerin üstüne gelip arada birkaç metre kalınca frene bastı. Forklift gıcırdayıp kaydı, alttaki varillere vurarak durdu. Havadaki çataldan sarkan adam forkliftin ani sarsmtısıyla yerinden fırlayıp öne doğru havalandı, bir kuş gibi üstteki varillere uçtu. Pitt forklifti geri çekerken duyduğu küfürler muhafızın hâlâ hayatta olduğunu gösteriyordu.</p>

    <p>Pitt forklifti demiryolu hattına doğru döndürdü, yuvarlak gaz pedalına sonuna kadar bastı. Cipin olduğu yerden çığlıklar geliyordu. Pitt omzunun üstünden bakınca iki adamın ayağa kalkmış onları kovaladığını gördü. Arkadan ateş edildi, mermilerden birkaçı metalik takırtıyla forkliftin gövdesine girdi. Ama forklift uguldayarak yoluna devam ediyor, kendisiyle takipçileri arasındaki mesafeyi açıyordu.</p>

    <p>Pitt kapıya yaklaşırken forklifti, sağ tekerlek tahta bağların üstünde zıplayana kadar demiryoluna yanaştırdı.</p>

    <p>"Darbe hızı," dedi Giordino. Pitt'in hareketlerini takip edip kendisini çarpışmaya hazırladı.</p>

    <p>Pitt forklifti kapının sol tarafına doğru sürüp direksiyonu sıkıca tuttu. Sol çatal kapının destek direğine bodoslama çarpıp alt metal menteşeleri koparırken sağ çatal metal çite daldı. Çatalın burnu bütün hızıyla kapıya gömüldü. Çarpışmanın etkisiyle forklift bir an için havaya kalktı, kapıyı menteşelerinden koparıp havaya uçurdu.</p>

    <p>Tesisten fırlayıp çıkan forkliftin devrilmemesi için Pitt'in kontrollerle mücadele etmesi gerekiyordu. Akülü forklift rayların üstünde zıplayıp demiryolunun üstündeki çakıl taşlarına indikten sonra üç tekerleğinin üstüne yerleşti. Pitt ayağını gaz pedalından çekmeden çakıl taşı kaplı yolda ilerledi.</p>

    <p>"Umarım taksi şoförümüz erken gelir," diye bağırdı Pitt.</p>

    <p>"Gelse iyi olur. Adamlardan daha fazla kaçamayız." Geriye, tesise doğru bakan Giordino demiryolunun yanından parçalanan kapıya doğru giden başka bir aracın farlarım gördü.</p>

    <p>Pitt yıldızların aydınlattığı karanlıkta, görünmeyen çukurların ve taşların üstünden geçerken deli gibi zıplayan forkliftin kontrolleriyle mücadele ediyordu. Açık bir hedef oluşturmamak için tesisten çıktıklarında farlarını söndürmüştü. Tepenin başındaki yanmış fırının gölgesi sonunda karşılarında belirince Pitt forklifti durdurdu.</p>

    <p>"Herkes aşağı," dedi, iyice durana kadar ayağını frenden çekmeden. Aşağıya atlayıp bir süre yeri araştırdı, sonunda istediği gibi büyük düz bir taş buldu. Forkliftin direksiyonunu çakıl taşı kaplı yola doğru çevirip taşı gaz pedalının üstüne koyup yere atladı. Sarı forklift karanlıkta sessizce vızlayarak hızla aşağıya doğru inmeye başladı.</p>

    <p>"Ne yazık. Bu makineye ısınmaya başlamıştım," dedi Giordino hızla tepeden yukarı çıkarlarken.</p>

    <p>"Umarım Gobi Çölü'ndeki bir çoban, onu yararlı bir şekilde kullanır."</p>

    <p>Tepeye varınca fırının yıkıntı duvarlarının arasından ön taraftaki park yerine baktılar. Corsov'un arabası ortalarda görünmüyordu.</p>

    <p>"Bir dahaki sefere hatırlat da insanların arasındayken KGB'yi kötüleyeyim," dedi Giordino.</p>

    <p>Bir kilometre aşağıda birden bir arabanın fren lambalarının yanıp söndüğünü gördüler.</p>

    <p>"Umarım bu bizim adamdır," dedi Pitt.</p>

    <p>İkili binadan çıkıp son hızla yola doğru koşmaya başladılar. Çakıl kaplı yoldaki fren sesini duyunca yolun kenarına çekilip farları kapalı aracın geçmesini beklediler. Gri Toyota'ydı.</p>

    <p>"İyi akşamlar beyler," diye sırıttı Corsov arabasına binen Pitt ve Giordino'ya bakarak. İçerisi votka kokuyordu.</p>

    <p>"Başarılı bir gezi miydi?"</p>

    <p>"Evet," dedi Pitt. "Ama ev sahiplerimiz bize eve kadar eşlik edecek."</p>

    <p>Fırının arkasında zıplayan farların ışığının tepeden aşağıya indiğini görüyorlardı. Corsov hiçbir şey söylemeden arabayı döndürüp yoldan aşağıya hızla ilerledi. Birkaç dakika içinde bir dizi arka sokaktan geçtikten sonra aniden otellerinin arkasına geldiler.</p>

    <p>"İyi geceler beyler," dedi Corsov, dili dolaşarak. "Yarın buluşuruz, bana tam bir rapor verirsiniz."</p>

    <p>“Teşekkürler Ivan," dedi Pitt. "Dikkatli sür."</p>

    <p>"Elbette."</p>

    <p>Pitt kapıyı kapatırken Toyota caddede hızla ilerledi, lastikleri gıcırdayarak köşeyi döndü. Otele giren Giordino birden durup bir yeri işaret etti. Caddenin karşısındaki kafeden bu geç saate rağmen kahkahalar ve müzik sesi yayılıyordu.</p>

    <p>Giordino, Pitt'e dönüp gülümsedi. "Sanırım bana bir eğlence borçlusun patron."</p>

    <p>Theresa çalışma odasında oturmuş, sismik raporu binlerce kilometre uzaktan bakıyormuş gibi inceliyordu. Roy'un acımasızca öldürülüşünün yarattığı şokun yerini yavaş yavaş öfkeyle birleşen melankolik depresyon alıyordu. Roy, onun kardeşi gibiydi ve bir gece önce öldürüldüğünü kabul etmek çok acı veriyordu. Roy öldükten kısa bir süre sonra Tatiana'nın bahçeye gelmesi durumu çok daha kötüleştirmişti. Tatiana ateş saçan gözlerle Theresa'ya tıslamıştı.</p>

    <p>"İtaat etmezsen senin kaderin de aynı olur!"</p>

    <p>Roy'u öldüren muhafız, Theresa'yı kabaca sürükleyerek odasına götürmüş, onu gözaltına almıştı.</p>

    <p>O andan itibaren Theresa ve Wofford sürekli gözaltında tutuluyordu. Odanın karşısındaki girişe, kendisine bakan taş suratlı iki muhafıza baktı. Parlak renkli ipek delleri ya da tunikleri görünüşlerini yumuşatıyordu, ama bir gece öncesinden onların çok acımasız katiller olduklarını biliyordu.</p>

    <p>Yanındaki Wofford bacağını bir sandalyeye dayamış, büyük bir dikkatle jeolojik bir raporu inceliyordu. Roy'un ölümüyle şaşkına dönmüş, ama etkisinden çabuk kurtulmuştu. Aslında Theresa, onun duygularını gizlemek için elindeki işi kullandığını düşünüyordu.</p>

    <p>"Bizden istediklerini yapsak iyi olur," demişti Theresa'ya. "Bizi hayatta tutan tek şey bu olabilir."</p>

    <p>Belki de haklı, diye düşündü Theresa, elindeki rapora odaklanmaya çalışarak. Bu rapor tanımlanmamış bir ovadaki havzanın jeolojik bir değerlendirmesiydi. Kumtaşı ve kireçtaşının katmanlarının, havzada uzanan kil ve tortulu şistle örtüldüğü belirlenmişti. Bu yüzey altı petrol rezervlerini ortaya çıkarabilecek türde bir katman yapısıydı.</p>

    <p>"Her neredeyse jeoloji umut verici görünüyor," dedi Wofford'a.</p>

    <p>"Şuna bir bak," diye karşılık verdi Wofford bilgisayar çıktısını ona doğru uzatarak. Sismik kesit olarak bilinen çıktı, sınırlı bir bölgedeki birkaç katmanlı çökelti seviyelerinin bilgisayarla güçlendirilmiş bir görüntüsüydü. Bu harita zemine insan eliyle yaratılan şoklar gönderen ve ses yansımalarını kaydeden sismik araştırma ekibi tarafından çıkarılmıştı. Theresa daha iyi görebilmek için ayağa kalktı, haritayı yeni bir ilgiyle inceledi. Daha önce gördüğü bir sismik görüntüye benzemiyordu bu. Yüzey altı profillerinin çoğu opak ve bulanıktı, yağmurda kalmış Rorschach mürekkep lekelerine benziyordu. Önündeki profil, sınırlan keskin bir şekilde belirtilmiş yüzey altı katmanlarıyla birlikte canlı bir görüntü oluşturuyordu.</p>

    <p>"Şaşırtıcı bir görüntü," dedi. "Bir kesme teknolojisiyle yapılmış olmalı. Daha önce hiç bu kadar kesin bir şey görmemiştim."</p>

    <p>"Sahada kullandığımız her şeyden daha iyi. Ama şaşırtıcı olan şey bu değil," diye ekledi. Uzanıp sayfanın dibine yakın bir yerde, kenardan uzanan şişkin bir şekli işaret etti. Theresa uzanıp şekli dikkatle inceledi.</p>

    <p>"Bu klasik, iki yanı eğimli bir ağız, büyüklüğünden söz etmiyorum bile," dedi, kubbe biçimli çökelti katmanını ifade ederek. Karşılarındaki gibi bir çökelti kubbesi jeofizikçiler için yanıp sönen kırmızı ışık gibiydi, çünkü petrolün biriktiği esas noktaydı.</p>

    <p>"Gerçekten çok büyük," dedi Wofford. Benzeri profillerden birkaç tanesini masanın üstüne yaydı. "Bu ağız kırk kilometre kadar uzanıyor. Aynı bölgede bunun biraz daha küçüğü olan altı ağız daha buldum."</p>

    <p>"Birikim için iyi bir yer gibi görünüyor."</p>

    <p>"Sondaj yapana dek asla bilemezsin, ama bu görüntülere göre oldukça umut verici."</p>

    <p>"Ve altı tane daha mı var? Bu çok büyük bir rezerv potansiyeli."</p>

    <p>"En az altı tane. Daha bütün raporları okumadım, ama insanı hayrete düşürüyor. Bu görüntünün çekildiği yerin çok yakınında tek bir ağızda iki milyon varil petrol yatıyor olabilir. Diğerlerini de eklersen on milyon varili geçebilir. Ve bu yalnızca bir saha için. Bütün bölgede ne kadar vardır kim bilir."</p>

    <p>"İnanılmaz. Bu saha nerede?"</p>

    <p>"Sorun da tam burada. Birisi verilerden bütün coğrafik atıfları dikkatle çıkarmış. Yalnızca toprak altında olduğunu, yüzey topografîsinin düz ve kumtaşı tabanın hâkim olduğunu söyleyebilirim."</p>

    <p>"Yani diyorsun ki şu anda yeni bir Kuzey Denizi petrol sahasına bakıyor olabiliriz ve sen buranın neresi olduğunu bilmiyorsun, öyle mi?"</p>

    <p>"Hiçbir fikrim yok."</p>

    <p>Sarghov çayını yudumlarken kahkahalar atıyor, her kahkahayla koca karnı sarsılıyordu.</p>

    <p>"Bir forkliftle geceye dalmak, Avarga güvenlik görevlisini havaya kaldırmak ha?" Yine güldü. "Siz Amerikalılar gösteri konusunda çok yetenekli oluyorsunuz."</p>

    <p>"Tercih edeceğim bir kaçış değildi, ama Al yürümek yerine bir şeye binmekte ısrar etti."</p>

    <p>"Ve son çağrıyı neredeyse kaçırıyorduk," diye güldü Giordino, sabah kahvesini yudumlarken.</p>

    <p>"Eminim şu anda yönetim başını kaşıyarak neden iki Batılının tesislerinde vals yaptığını merak ediyordur. Petrol araştırma ekibinin orada olduğuna dair bir kanıt bulamamanız çok yazık."</p>

    <p>"Hayır, ilginç olan tek şey tünel delme makinesiydi. Ve Baykal'da gemiden indirilen nesneye benzeyen şekilde kanvasın altına gizlenmişti."</p>

    <p>"Makinenin çalınmış oiup ülkeye gizlice sokulmuş olması mümkün. Moğolistan ileri teknolojiye kolay ulaşamaz. Belki şirket, hükümetin teknolojik ekipmanlarının farkına varmasını istemiyordur."</p>

    <p>"Evet, bu doğru olabilir," dedi Pitt. "Yine de Baykal'dan örtülerin altında ne götürdüklerini merak ediyorum."</p>

    <p>"Alexander, kaçırma soruşturmasında bir gelişme oldu mu?" diye sordu Giordino tereyağlı ekmeğini ısırırken.</p>

    <p>Sarghov başını kaldırınca Corsov'un Sukhbaatar Meydanı'nın karşısındaki kalabalık kafeye girdiğini gördü. "Bu soruya yerel uzmanın cevap vermesini bekleyeceğim," dedi, ayağa kalkıp ataşe arkadaşını selamlayarak. Corsov dişlerini göstererek güldü ve bir sandalye çekti.</p>

    <p>"Herkes rahat bir gece geçirdi mi?" diye sordu Pitt ve Giordino'ya.</p>

    <p>"Votkanın etkisi geçene kadar," dedi Pitt sırıtarak. Giordino'nun biraz akşamdan kalma olduğunu biliyordu.</p>

    <p>"Ivan, biz de soruşturmadan söz ediyorduk. Resmi cephede yeni bir haber var mı?" diye sordu Sarghov.</p>

    <p>"Nyet," dedi Corsov. Neşeli yüzü birden asılmıştı. "Ulusal Polis davaya verilmedi hâlâ. Soruşturma talebi Adalet Bakanlığı'nda bekletiliyor. Avarga Petrol'ün hükümet içinde bir etkisi olmadığını söylerken yanılmışım, özür dilerim. Rüşvetin etkisi belli oluyor."</p>

    <p>"Geçen her saatin Theresa ve diğerleri için önemi olabilir," dedi Giordino.</p>

    <p>"Elçiliğimiz resmi kanallarla yapabileceği her şeyi yapıyor. Ve ben de resmi olmayan yollardan bazı izleri takip ediyorum. Merak etme dostum, onları bulacağız."</p>

    <p>Sarghov çayını bitirip fincanı bıraktı. "Korkarım Ivan'dan isteyebileceğimiz daha fazla bir şey yok. Moğol yetkililer genellikle kendi programlarına göre çalışır. Rüşvet ne olursa olsun, elçiliğimizin soruşturma talebine sonunda bir cevap vereceklerdir. Bir adım geri çekilip bürokratik engellerin açılmasını beklersek daha iyi olur. Bu arada ben de Irkutsk'a dönüp Vereshchagin'e verilen zararla ilgili bir rapor vermeliyim. Üçümüz için bilet aldım. Bugün öğleden sonra yola çıkıyoruz."</p>

    <p>Pitt ve Giordino bilmiş bir şekilde Corsov'a bakıp Sarghov'a döndü.</p>

    <p>"Aslında biz başka bir plan yaptık Alexander," dedi Pitt.</p>

    <p>"Doğruca Birleşik Devletler'e mi dönüyorsunuz? Önce Sibirya'ya gidip yoldaşınız Rudi'yi almak istersiniz diye düşündüm."</p>

    <p>"Hayır, daha Birleşik Devletler'e ya da Sibirya'ya dönmüyoruz."</p>

    <p>"Anlamıyorum. Nereye gitmeyi planlıyorsunuz?"</p>

    <p>Pitt'in yeşil gözleri parladı. "Xanadu denen mistik yere."</p>

    <p>Corsov'un istihbarat ağı yine iyi çalışmıştı. Ulan Batur'daki merkezi hükümet, Sovyetler Birliği'nin çöküşünden sonra demokrasiye doğru sert bir dönüş gerçekleştirmiş olsa da, hükümet saflarında hâlâ oldukça büyük bir azınlık karşıt grup vardı. Bunların çoğu hâlâ Moskova taraftarı duygular besliyordu. Corsov'u yakında gerçekleşecek olan Çin ziyareti konusunda bilgilendiren kişi Dışişleri Bakanlığındaki alt seviyeden bir analistti. Ama bunun Pitt ve Giordino için altın fırsat olduğunu fark eden kişi Corsov'du.</p>

    <p>Çin'in ticaret bakanı, başkentte açılan yeni güneş enerjisi tesisini görünüşte gezmek için kısa bir süre önce geleceğini bildirmişti. Ama bakanın programının büyük bir bölümü, Avarga Petrol Konsorsiyumu'nun sahibine, Ulan Batur'm güneydoğusundaki herkesten saklı mekânına yapacağı özel ziyarete ayrılmıştı.</p>

    <p>"Sizi otomobil kortejine sokabilirim, böylece Borjin'in ön kapısına kadar gidersiniz. Gerisi size kalmış," demişti Corsov, Pitt ve Giordino'ya.</p>

    <p>"Alınma ama bizim Çin delegelerinin arasında olduğumuza kimsenin inanacağını sanmıyorum," dedi Giordino.</p>

    <p>"Buna gerek yok, çünkü siz Moğol devlet eskortunun bir parçası olacaksınız."</p>

    <p>Giordino arada bir fark göremeyerek alnını kırıştırdı.</p>

    <p>Corsov, bakanın o gün gerçekleşecek ziyareti için resmi bir resepsiyonun planlandığını anlattı. Dışişleri Bakanhğı'ndan büyük bir hoş geldin eskortu o akşam Çin delegasyonuna eşlik edecekti. Ama yarın delegasyon güneş enerjisi tesisini gezdikten sonra ve Avarga merkezine giderken yalnızca küçük bir Moğol güvenlik kuvvetinin bakana eşlik etmesi istenmişti.</p>

    <p>"Demek biz Moğol Gizli Servisi'ne katılıyoruz?" dedi Pitt.</p>

    <p>Corsov başıyla onayladı. "Aslında Ulusal Polis'in sıradan memurları bu rolü gerçekleştirebilir. Sizi güvenlik eskortu olarak içeriye sokmak için küçük bir ayartıcı yetti. Güneş enerjisi tesisinde gerçek korumalarla yer değiştirip Xanadu'ya giden konvoya katılacaksınız. Dediğim gibi bu görev için kendi ajanlarımı kullanabilirim."</p>

    <p>"Hayır," dedi Pitt. "Buradan sonra riski biz alıyoruz. Çok desteksiz kaldın zaten."</p>

    <p>"Her şeyi reddedebilirim. Kaynaklarınızı açıklamamanız konusunda size güveniyorum," diye ekledi sırıtarak.</p>

    <p>"Yemin ederim."</p>

    <p>"Güzel. Şimdi dikkat çekmemeye çalışın ve kaçırılan arkadaşlarınızın orada olduğunu kanıtlayabiliyor musunuz bakın bakalım. Eğer biraz kanıtımız olursa Moğol yetkilileri harekete geçmeye zorlayabiliriz."</p>

    <p>"Bunu yapacağız. Rüşvetler için sana ne kadar borçluyuz?"</p>

    <p>"Bu çok çirkin bir söz," dedi Corsov yüzünde acı dolu bir ifadeyle. "Ben istihbarat işindeyim. Avarga Petrol, Bay Borjin ve istekleri konusunda benimle paylaşacağınız her şey, polis eskortuna harcanan sadakayı fazlasıyla karşılayacaktır. Bu demektir ki yarın akşam pancar çorbası için burada olmanızı bekliyorum."</p>

    <p>"İşte insanı ayartan bir şey," diye inledi Giordino.</p>

    <p>"Ve bir şey daha," diye ekledi Corsov gülümseyerek. "Çin bakanın hayatta kalmasını sağlamayı unutmayın."</p>

    <p>Pitt ve Giordino güneş enerjisi tesisine gitmek için bir taksiye atlayıp Çin bakanın programlanan gelişinden bir saat önce oraya vardı. Kapıdaki uykulu görevliye gülümseyerek Corsov'un sağladığı sahte kimlik belgelerini gösterip tesise girdiler. Burası, bitişikteki kömürle çalışan büyük güç tesisinin ürettiği elektriği tamamlayan düzinelerce düz, siyah güneş enerjisi paneliyle dolu on hektarlık bir alandı. Elektrik şirketi tarafından deneysel test istasyonu olarak inşa edilen bu yer bir futbol stadyumunu aydınlatacak elektriği zor üretiyordu. Yılın iki yüz altmış günü güneşli geçen Moğolistan güneş enerjisi üretmek için gereken esas kaynak konusunda zengindi, ama bu teknoloji tüketici seviyesinde çok pahalıydı.</p>

    <p>Bir avuç devlet görevlisinin ve santral yöneticilerinin endişeli bir şekilde bekleştiği alelacele yapılmış karşılama platformundan uzaklaşan Pitt ve Giordino girişin yakınındaki büyük bir güneş enerjisi panelinin arkasına gizlendiler. Çin dikimi siyah spor ceketler giyip güneş gözlüğü ve siyah yünlü bereler takmışlardı. Uzaktan bakanlar için yerel güvenlik görevlileri olarak kabul edilebilirlerdi. Fazla uzun beklemeleri gerekmedi. Otomobil kafilesi birkaç dakika erken gelip karşılama platformuna yaklaştı.</p>

    <p>Pitt kafileyi oluşturan gösterişsiz araçlara bakarken kendi kendine gülümsedi. Bunlar Washington'da her yerde görülen limuzinlerden çok uzaktı. Temiz, ama çok kilometre yapmış olan Toyota Land Crusier üçlüsü Çinli bakanı ve küçük yardıma ve güvenlik görevlisi grubunu taşıyordu. Grubun başında sarı UAZ dört kapılı cip kullanan Moğol güvenlik ekibi bulunuyordu. Daha önce yaptığı bir trafik kazası yüzünden tamponu eğrilmiş olan başka bir UAZ cipi delegasyonu takip ediyordu. Askeri cipin bir yavrusu olan Rus yapımı UAZ'lar Pitt'e 1960'ların sonlarında Birleşik Devletler'de yapılan kuru biçimindeki dört çekerli International Harvester'ları hatırlatıyordu.</p>

    <p>"Arabamız bu," dedi Pitt arkadaki eski UAZ'ı kast ederek.</p>

    <p>"Umarım uydu anteni ve yön bulma sistemi vardır," dedi Giordino.</p>

    <p>"Umarım bu yüzyılda yapılmış lastikleri vardır," diye mırıldandı Pitt.</p>

    <p>Hoş geldin komitesi Çinli bakanı karşılarken iki adamın arkadaki arabadan inip güneş enerjisi panellerinin arasında gözden kayboluşunu seyrettiler. Delegasyon meşgul olduğu için Pitt ve Giordino fark edilmeden arabaya binip muhafızların ön koltuktaki yerini aldılar.</p>

    <p>"İşte yön bulma sistemin," dedi Pitt konsolun üstündeki haritayı alıp Giordino'nun kucağına atarak. Arabada radyo bile olmadığını görüp gülümsedi.</p>

    <p>Birkaç metre önlerinde Ticaret Bakanı Shinzhe hoş geldin komitesiyle hızlı bir şekilde tokalaşıyordu. Turu hızlandırmak için güneş enerjisi panellerinin yanma yürüdü. On dakikadan kısa bir süre içinde görevlilere teşekkür edip arabasına binmişti bile.</p>

    <p>"Gerçekten çok acelesi var," dedi Giordino turun kısalığına şaşırarak.</p>

    <p>"Galiba Xanadu'ya gitmek için sabırsızlanıyor. Görünüşe göre güneş enerjisi tesisi gezisi ziyaretinin en önemli kısmı değil."</p>

    <p>Kafile tesisin etrafında dönüp yanlarından geçerken Pitt ve Giordino koltuklarına iyice büzüldü. Daha sonra Pitt hemen arabayı çalıştırıp üçüncü Toyota'ya yetişti.</p>

    <p>Konvoy Ulan Batur'un doğusuna ilerleyip Bayanzurkh Nuru Dağları'nı geçti. Ulan Batur'u pusuladaki yönler gibi kuşatan kutsal zirvelerden biri olan Bayanzurkh Dağı sıradağların en üstünde bulunuyordu. Dağın zirveleri yavaş yavaş alçalarak göz alabildiğine uzanan boş çayırlara dönüşüyordu. Burası ünlü Asya Stepleri, Moğolistan'ın ortasında geniş, yeşil bir kuşak gibi uzanan verimli çayırlardı. Kalın yaz otları, açıkta esen sert rüzgârla okyanustaki dalgalar gibi oynaşıyordu.</p>

    <p>Öndeki aracın takip ettiği bozuk asfalt yol, bir süre sonra toprak yola dönüştü, ardından çayırın içindeki bir çift tekerlek izi haline geldi. Grubun arkasında ilerleyen Pitt diğer araçların kaldırdığı ve toz yüklü rüzgârlarla büyüyen toz toprağın içinde yol alıyordu.</p>

    <p>Konvoy güneydoğuya doğru ilerleyerek otlarla kaplı tepelerde üç saat yol aldıktan sonra küçük bir dağ kümesinden aşağıya inmeye başladı. Delegasyon özelliksiz demir kapıdan geçip başka bir yola döndü. Pitt bu yolun profesyonelce yapılmış olduğunu fark etti. Yol dağa birkaç kilometre tırmandıktan sonra hızla akan bir nehre yaklaşıyordu. Nehrin bitimine bir su kemeri yapılmıştı. Konvoy beton kaplı su yolunu takip ederek yüksek duvarlı komplekse yaklaştı. Su kemeri komplekse doğru devam ediyor, tek kemerli girişin yanındaki taş duvarın altından geçiyordu. Parlak ipekli del giymiş olan iki muhafız girişi kapatan büyük demir kapının iki yanında dikiliyordu. Araçlar kapının önünde yavaşlarken Pitt bir sonraki hareketlerini düşündü.</p>

    <p>"Biliyorsun, büyük karşılama için partiye katılmak istemeyiz."</p>

    <p>"Kalabalığa uyan biri olmadın hiçbir zaman," dedi Giordino. "Diğer Moğol eskortların bizim arkadaşlarının yerini aldığımızdan haberi var mı acaba?"</p>

    <p>"Bilmiyorum. Ve bunu öğrenmenin mantıklı olacağını düşünmüyorum."</p>

    <p>Giordino girişe bakıp gözlerini kıstı. "Araba sorunu mu?"</p>

    <p>"Aklımda lastik patlaması vardı."</p>

    <p>"Olmuş bil."</p>

    <p>Giordino yolcu tarafından aşağıya inip emekleyerek ön lastiğin yanına gitti, supap kapağını çıkardı. İçeri bir kibrit çöpü sokarak havanın bosalmasını bekledi. Birkaç saniye sonra lastik yere inince kapağı tekrar taktı. Tekrar cipe binerken demir kapı açıldı.</p>

    <p>Pitt arabaları takip etti, ama kapıda muhafızlardan biri ona ters bir şekilde bakınca durdu. Patlak lastiği işaret etti, muhafız lastiğe bakıp başını salladı. Moğolca bir şeyler söyleyip girişten hemen sağa dönmesini işaret etti.</p>

    <p>Pitt diğer arabaların ardından yavaşça içeri girerken kompleksi hızla taradı. Süslü mermer malikâne tam karşısındaydı. Önünde bakımlı bahçeler uzanıyordu. Gerçek Xanadu'nun yüzyıllar önce nasıl göründüğü konusunda hiçbir fikri yoktu, ama karşısındaki yapı muhteşemdi. Kar beyazı atlara binen iki eskort kafileyi öndeki kemerli girişe doğru götürürken bakan için gösterişli bir karşılama töreni yapılıyordu. Çin bayrağı dokuz uzun ahşap direğin yanındaki direkte dalgalanıyordu. Pitt her direğin tepesinde dalgalanan beyaz kürk parçasının tilki kuyruğuna benzediğini düşündü. Tören alayı girişe yaklaşırken Pitt verandadaki karşılama grubunun arasında Borjin'i tanımaya çalıştı, ama yüzleri göremeyecek kadar uzaktaydı.</p>

    <p>"Hoş geldin komitesinde Tatiana'yı görebiliyor musun?" diye sordu, arabayı konvoydan uzaklaştırıp sağ taraftaki binaya doğru götürürken.</p>

    <p>"Verandada bir kadın var, ama o olup olmadığını bilmiyorum," dedi Giordino gözlerini kısarak bakarken.</p>

    <p>Pitt arabayı garaja doğru götürüp açık kapılardan içeri soktu. İki yanında alet kutularının bulunduğu ayrı bir bölmede arabayı durdururken patlak lastik beton zemine çöktü. Kırmızı beysbol şapkalı yağ lekeleri içindeki tamirci kollarını sallayıp bağırarak koşup geldi. Pitt, adamın söylenmelerine aldırmayıp dostça gülümsedi.</p>

    <p>"Psssttt," dedi patlak lastiği işaret ederek.</p>

    <p>Tamirci arabanın ön tarafına gelip Giordino'nun çıkardığı işi inceledi. Ön camdan bakıp başını salladı. Dönüp garajın sonuna kadar gitti, bir dakika sonra krikoyla geri geldi.</p>

    <p>"Bir yürüyüş yapmak için iyi bir zaman olabilir," dedi Pitt arabadan inerek.</p>

    <p>Giordino açık garaj kapısına doğru onu takip etti. Orada durup lastiğin tamir edilmesini bekliyormuş gibi yaptılar. Ama tamirciyi seyretmek yerine dikkatle garajın içini incelediler. Ön tarafta son model dört çekerli arabalar park etmişti, binanın gerisi büyük kamyonlar ve bazı kazı ekipmanlarıyla doluydu. Giordino ayağını kapının yanındaki bakım arabasına dayayıp tozlu kahverengi paneli inceledi.</p>

    <p>"Kapalı kamyon," dedi sessizce. "Baykal'dakine çok benziyor."</p>

    <p>"Gerçekten öyle. Şuradaki arkası açık olana ne diyorsun?" dedi Pitt yakındaki arkası açık kamyonu işaret ederek.</p>

    <p>Giordino bir kenarından sarkan kanvas ve ipler dışında boş olan kamyona baktı.</p>

    <p>"Esrarengiz ganimetimiz mi?"</p>

    <p>"Olabilir," diye karşılık verdi Pitt. Bahçenin karşısına ve garajın yanındaki binaya baktı.</p>

    <p>"Buralarda bir süre görünmeden kalabiliriz," dedi binayı işaret ederek. "Hadi yan tarafa geçelim."</p>

    <p>Nereye gittiklerini biliyorlarmış gibi yürüyerek yandaki tuğla binaya geçtiler. Büyük bir yükleme bölümünden geçip bitişikteki cam kapıdan girdiler. Pitt bir resepsiyon alanı görmeyi bekliyordu, ama boş bir doka açılan geniş bir çalışma alanına girmişlerdi. Çalışma tezgâhlarına test ekipmanı makineleri ve elektronik devre panoları yerleştirilmişti. Beyaz anti statik laboratuvar önlüğü giymiş iki adam bunların üzerinde çalışıyordu. Tel çerçeveli gözlük takmış, kuş gibi küçük gözlü adamlardan biri ayağa kalkıp Pitt ve Giordino'ya şüpheyle baktı.</p>

    <p>"Stualet?" diye sordu Pitt. Sibirya'da öğrendiği Rusça "tuvalet" sözcüğünü hatırlamıştı.</p>

    <p>Adam, Pitt'i bir an inceleyip başını salladı, odanın ortasından geçen koridorun aşağı kısmını işaret etti. "Sağ tarafta," dedi adam Rusça. Sonra oturup işine devam etti.</p>

    <p>Pitt ve Giordino iki adamı geçip koridorda ilerledi.</p>

    <p>"Yabancı dil konusunda oldukça etkileyicisin," dedi Giordino sessizce.</p>

    <p>"Rusçada öğrendiğim beş sözcükten biriydi," diye övündü Pitt. "Corsov'un Moğolların çoğunun birazcık Rusça bildiğini söylediğini hatırladım."</p>

    <p>Altı metre eninde ve neredeyse o kadar yüksek olan beyaz seramik kaplı koridorda yavaşça yürüdüler. Yerdeki çizik izleri koridorda büyük ekipmanın taşındığını gösteriyordu. Koridorun iki yanındaki büyük camlar yandaki odaların içini gösteriyordu. Binanın büyük bir bölümünü çeşitli elektronik test ve montaj ekipmanlarının bulunduğu küçük laboratuvarlar kaplıyordu. Yalnızca son derece sade bir şekilde döşenmiş tek tük ofisler teknik alanlardan ayrılıyordu. Bütün bina garip biçimde soğuk ve sessizdi. Bunun nedeni kısmen orada çalışan adam sayısının çok az oluşuydu.</p>

    <p>"Exxon benzin istasyonundan çok Radio Shack'ın deposuna benziyor," dedi Giordino.</p>

    <p>"Yerden petrol çıkarmaktan başka bir şeyle ilgileniyormuş izlenimi veriyor. Ne yazık ki bundan Theresa ve diğerlerinin buraya getirilmediği anlamı çıkarılabilir."</p>

    <p>Tuvaleti geçerek koridorda devam ettiler. Koridor yüksek bir eşiğe kapanan kalın metal bir kapıda son buluyordu. Pitt arkasındaki boş koridora bir göz atıp tokmağı kavrayıp ağır kapıyı itti. Kapı geniş bir odaya açıldı. Oda binanın bütün arka tarafını kaplıyordu, tavanı neredeyse dokuz metre yüksekliğindeydi. Duvarlardan, tavandan ve hatta yerden bile koni biçiminde dikenler çıkıyor, odaya bir tür ortaçağ işkence odası görünümü veriyordu. Ama Pitt köpük-kauçuk konilerden birini parmaklarının arasında sıkıp dikenlerin bir tehlikesinin olmadığını doğruladı.</p>

    <p>"Yankısız oda," dedi Pitt.</p>

    <p>"Radyo frekans elektromanyetik dalgaları emmek için yapılmış," diye ekledi Giordino. "Bu bebekler genellikle savunma taşeronlarının malıdır, sofistike elektronik aletleri test etmede kullanılır."</p>

    <p>"İşte senin sofistike elektronik aletlerin," dedi Pitt.</p>

    <p>Odanın ortasını işaret ediyordu. Büyük bir platform köpük zeminde ayaklarının üstünde duruyordu. Platformun üstüne bir düzine büyük metal dolap sıkıştırılmıştı, onun da yanında bilgisayar donanımı bulunuyordu. Platformun ortasında açık bir bölüm vardı, bir vinçten torpido biçiminde bir alet sarkıyordu. Pitt ve Giordino kapıdan platforma giden iskeleden geçtiler.</p>

    <p>"Bu petrol kuyusu işçilerinin kullanacağı bir alet değil," dedi Pitt, ekipmana bakarak.</p>

    <p>Dolaplar ve raflarda bulunan kırkın üzerinde bilgisayar boyutundaki modül, birkaç metrelik kaim siyah kabloyla birbirine bağlanmıştı. Her rafta küçük bir LED ekran ve birkaç güç ölçer vardı. Üzerinde ERWEITE-RUNG ve FREQUENZ yazılı kadranların bulunduğu büyük bir kutu, yanında bir monitör ve klavyeyle birlikte kenarda duruyordu.</p>

    <p>Pitt aletin üstündeki işaretleri okuyup merakla tek kaşını kaldırdı.</p>

    <p>"Lisedeki yabancı dilim biraz paslanmış olabilir, ama bu kadranlar Almanca. Son kadranda 'Frekans' yazdığını tahmin ediyorum."</p>

    <p>"Almanca mı? Çince veya Rusça daha uygun olurdu."</p>

    <p>"Buradaki elektronik ekipmanın çoğu da Alman üretimi gibi görünüyor."</p>

    <p>"Çok büyük bir beygir gücü söz konusu," dedi Giordino. Art arda birbirine bağlı olan iletici dolapları saydı. "Bundan ne çıkarıyorsun?"</p>

    <p>"Yalnızca bir tahminde bulunabilirim. Büyük dolaplar ticari ölçekli radyo alıcıları olabilir. Bilgisayar rafları veri işlemede kullanılıyor olmalı. Bir de asılı duran şu üç ayaklı şey var."</p>

    <p>Dönüp platformun ortasında asılı duran aygıtı inceledi. Üç uzun borudan oluşuyor ve neredeyse üç metre yükseklikte duruyordu. Alt uçları yere doğru açılıyor, kalın, keçeleşmiş bir materyalle bağlanıyordu. Pitt'in başının üstünde duran karşı uçlar, bilgisayar raflarına giden kalın bir kablo demeti halinde genişliyordu.</p>

    <p>"Bir tür yükseltilmiş transformatöre benziyorlar, ama şimdiye kadar gördüklerimin hepsinden daha büyük. Petrol arama için kullanılan güçlendirilmiş sismik-görüntüleme sistemi olabilir," dedi, dikey olarak asılı duran üç ayaklı aleti inceleyerek.</p>

    <p>"Gördüğüm bütün sondaj işlemlerinden daha karmaşık görünüyor bunlar."</p>

    <p>Pitt ekipmanın yanında duran birkaç el kitabına ve not defterine baktı. Birkaç sayfa çevirip hepsinin Almanca olduğunu gördü. İşletim kılavuzu gibi görünen kitapçığın ilk birkaç sayfasını yırtıp cebine attı.</p>

    <p>"Eve dönüş yolculuğu için biraz hafif bir okuma materyali değil mi?" diye sordu Giordino.</p>

    <p>"Almanca fiil çekimlerini çalışacağım."</p>

    <p>Pitt kitapçığı kapattı, ikisi birlikte iskeleden geri dönüp odadan çıktılar. Koridorda yürürken birden en sondaki laboratuvardan gelen ani kargaşayı duydular.</p>

    <p>"Fare manyağı bizi ihbar etti herhalde," dedi Giordino.</p>

    <p>"İyi tahmin," dedi Pitt, koridoru tarayarak. Birkaç adım geriye gidip bir odanın kapısını açtı, sonra Giordino'ya döndü. "Belki yanlarından gizlice geçmeye çalışabiliriz."</p>

    <p>Koridordan hızla geçtiler Pitt camlı laboratuvarlardan birinin kapısını açıp içeri süzüldü. Giordino peşinden gelip ışıklan kapattı. Koridor camından görünmeden dururlarken odadaki garip kimyasal kokuyu aldılar. Karanlık odaya bakan Pitt çok sayıda paslanmaz çelik fıçı, küçük fırçalar ve kürdanlarla dolu bir masayı seçebildi.</p>

    <p>"Yemi yutuyorlar galiba," diye fısıldadı Giordino.</p>

    <p>Koridordan gelen ayak sesleri onlara yaklaştı, sonra geçip gitti. Camdan bakan Giordino ipek üniformalı iki adamın onların çıktığı odaya doğru koştuklarını gördü.</p>

    <p>"Bana bir süpürge bul," diye Pitt'e fısıldadı, sonra kapıyı açtı.</p>

    <p>Şimşek gibi koridorda koşmaya başladı. Ana çıkışa koşacağına iki adama doğru koşuyordu. Odaya bakan adamların sırtlarına doğru daldı. Bu çarpışma Pitt'e lobutların hepsini deviren bir bovling topunu hatırlattı. İki adam odaya savrulup yüzükoyun yere düştü. Kendilerine çarpan şeyin ne olduğunu anlayamadan Giordino yerden fırlayıp kapıyı arkalarından kapattı. Pitt bir saniye sonra banyoda bulduğu paspas sapıyla geldi. Giordino sopayı kapının koluna sokup iyice sıkıştırdı.</p>

    <p>"Böylece biraz zaman kazanırız," dedi Giordino omzunu ovuşturarak.</p>

    <p>Pitt, adamların çığlıklarını duyup gülümsedi. Odanın içindeki ses geçirmez materyal yüzünden çığlıkları birer fısıltıya dönüşüyordu. Koridorda yeniden yürümeye başladılar birden girdikleri odanın önünde durdu.</p>

    <p>"Yalnızca merak ettim," dedi ışıkları yakıp laboratuvara yeniden girerken.</p>

    <p>"Kediyi unutma."</p>

    <p>Pitt formaldehit gibi kokan berrak bir sıvıyla dolu çelik fıçıları inceleyerek odada dolaştı. Fıçılardan birinin önünde durup dipte bir tepsinin içinde yatan parlak nesneye baktı. Bir maşa yardımıyla nesneyi havluyla kuruladı.</p>

    <p>Bu, gösterişli bir elmas biçimine sokulmuş gümüşten yapılma bir pandantifti. Ortada parlayan kırmızı taşın üstüne iki başlı bir kartal veya şahin kazınmıştı. Altta Arap harfleriyle ince bir yazı yazılmıştı. Antik ve imparatorlara has bir görünümü vardı, çok soylu bir kadına verilmişe benziyordu.</p>

    <p>"Elektrik mühendisliği tesisiyle karışık bir tarihi eser koruma laboratuvarı mı?" diye sordu Pitt. "Garip bir karışım."</p>

    <p>"Belki madeni para toplamaktan hoşlanıyordur. Arkadaşlarımız silah taşıdıklarını hatırlamadan önce buradan çıkmaya ne dersin?"</p>

    <p>Pitt pandantifi cebine atıp ışığı kapattı, hızla yürüyen Giordino'yu takip etti. Sondaki geniş alana vardıktan sonra çıkış kapısından hızla çıkarlarken beyaz önlüklü mühendis şaşkınlıkla onlara bakıyordu.</p>

    <p>"Tuvalet molası için teşekkürler," dedi Pitt gülümseyerek.</p>

    <p>Dışarıdaki rüzgâr yavaş yavaş artıyor, binayı yoğun tozla sarıyordu. Pitt ve Giordino tekrar garaja dönünce tamircinin ön lastiği çıkarmak için bir somunla boğuştuğunu gördüler. Pitt kapıya gidip avludan malikâneye baktı. Verandada sohbet eden iki Moğol eskortu belli belirsiz görebiliyordu. Diğer iki adam da eve giden kapının yanında bekliyordu.</p>

    <p>"Eğer Moğol arkadaşlarımızı içeri almadılarsa bizi alacaklarını hiç sanmıyorum."</p>

    <p>"Başka bir giriş bulmalıyız. Eğer Theresa ve diğerleri buradaysa, bu binanın içinde bir yerde olmalılar." Giordino malikânenin etrafındaki bahçeyi taradı. "Odaya kapadıklarımız kurtulana dek kompleksi yürüyerek dolaşacak kadar vaktimiz yok."</p>

    <p>"Yürüyeceğimizi kim söyledi," dedi Pitt.</p>

    <p>Garaja dönerek kapının eşiğine park edilmiş olan bahçe bakım arabasını işaret ettikten sonra anahtarın kontakta olup olmadığını kontrol etti. Garajda kimse görmeden direksiyonu tutup arabayı açık kapıya doğru itti. Giordino da arabayı neredeyse tamamen havaya kaldırıp yan duvardan dolaştırdı. Garajdakilerin görüş alanından çıktıktan sonra Pitt arabaya atlayıp çalıştırdı.</p>

    <p>Normalde golf sahası bakım elemanları tarafından kullanılan yeşil arabanın öndeki iki koltuğunun arasında küçük bir düzlük bulunuyordu. Pitt gaza yüklenince araba ileri atılıp arka lastikleriyle geriye çakıl taşları fırlattı. Pitt sağa bakınca laboratuvar binasının uzak ucundaki ahırdan at sırtında iki adamın çıktığını gördü. Adamların şekilleri kalkan toz yüzünden bir an için dağıldı. Pitt direksiyonu hızla sola çevirip kompleksin karşı tarafına ilerledi.</p>

    <p>Pitt çevre duvarının etrafındaki yolu takip ederken ana girişin yanından hızla geçti. Dışarıdaki nöbetçiler hızla geçen yeşil bakım aracına dikkat bile etmediler. Çakıl taşı kaplı yol küçük, süslü bir köprüye gelince Pitt yavaşladı. Köprünün altında, yakındaki nehirden gelip bakımlı arazilerde kesişen çizgiler oluşturan kanalları dolduran su akıyordu.</p>

    <p>"Güzel bir sulama sistemi," dedi Giordino. Pitt arabayı köprünün üstünde durdurdu. Sol taraflarında, kanallara dağılmadan önce suyu kompleks duvarının altından geçiren büyük bir çift borunun üst yarılarını görebiliyorlardı. Pitt yola devam etti, duvarı takip ederek malikânenin sol kıyısına geldi. Hâlâ binaya girebilmek için başka bir giriş bulamamışlardı. Yalnızca Moğol eskortların durduğu kemerli ana giriş vardı.</p>

    <p>Kompleksin duvarı ileride kayalık uçurunda birden sona eriyordu. Duvarın diğer tarafında yeraltı borusu insan yapımı şelaleyle kanal suyunu dışarıya fışkırtıyor, su, dağın kenarından aktıktan sonra aşağıdaki nehirle birleşiyordu. Pitt arabayı bir ağacın arkasına park edip kıyıya doğru yürüdü. Duvarla malikâne arasında arabayı süremeyecek kadar dik, ama şelalenin inişi kadar korkunç olmayan bir boşluk vardı. Küçük bir patika, yamaçtaki malikânenin temelini oluşturan dar platoda zikzak çiziyordu. Dar şeridin ötesindeki bölge neredeyse bir kilometre boyunca dik bir şekilde dağdan aşağıya iniyor, arkada bir güvenlik duvarı bulunmasını gereksiz kılıyordu.</p>

    <p>"Arka kapıyı mı deneyeceğiz?" diye sordu Giordino.</p>

    <p>"Ya onu deneyeceğiz ya da golf arabasıyla ön kapıdan gireceğiz. Umalım da bir arka kapı olsun."</p>

    <p>Nal izleriyle dolu olduğunu gördükleri kısa, ama dik yoldan inmeye başladılar. Bitişikteki şelaleden yükselen buhar güçlü bir rüzgârla üzerlerine dek geliyor; nemli bir ürpertiyle iliklerine yayılıyordu. Malikânenin arkasına dolaşınca evin hafif bir çıkıntının üstüne inşa edildiğini ve yanında kayadan bir duvar olduğunu gördüler.</p>

    <p>"Bu eve girip çıkmanın kolay bir yolu yok, değil mi?" dedi Giordino. Bina boyunca yükselen kaya duvarına baktı.</p>

    <p>"İtfaiye müdürü buraya bir ziyarette bulunmadı herhalde."</p>

    <p>Evin ortasına doğru yürüyüp yukarıdaki pencerelerden görülmemek için taş duvara yapıştılar. Rüzgâr iyice şiddetlenmişti, uçan tozların gözlerini yakmaması için yüzlerini şapkalanyla örtmeleri gerekiyordu.</p>

    <p>Avlunun kenarına varınca alçak çalıların arkasına çömelip araziyi incelediler. Avlunun çıkışında bir giriş kapısı olduğunu gördüler. Kapıma iki yanında ipek giysili iki muhafız dikiliyordu.</p>

    <p>"Dil becerilerini bu ikisiyle de denemek istiyor musun?" diye sordu Giordino ciddi bir şekilde.</p>

    <p>Pitt aslında eve dövüşerek girmek istemiyordu, çünkü Theresa ve diğerlerinin burada olduğuna dair gerçek bir. kanıtları bile yoktu. Ama laboratuvardaki karşılaşmadan sonra zaten zorlu bir kaçış onları bekliyordu, bu yüzden riske atacak fazla bir şeyleri yoktu. Öyle ya da böyle içeride ne olduğunu öğrenmek zorundaydılar.</p>

    <p>"İçeride kapıya kadar gelen çalılar var," dedi. "Şu taş binaya gider ve arka taraftan dolaşırsak yukarı tırmanıp onları şaşırtabiliriz."</p>

    <p>Giordino avlunun karşısındaki garip taş binaya bakarak başını salladı. Yoğun bir toz bulutu kalkarken beklediler, sonra yuvarlak taş yapıya doğru koştular. Arka tarafından geçerek öndeki girişe doğru ilerlediler. Tünele benzer açıklığa dalarak çömelip bahçenin karşısındaki iki muhafıza baktılar. Güvenlik görevlileri hâlâ malikânenin kapısında dikiliyordu, ama rüzgârın etkisinden kurtulmak için hafifçe girintiye doğru sokulmuşlardı. Pitt ve Giordino görünmeden bahçeyi geçmişlerdi.</p>

    <p>Ya da onlar öyle sanıyordu.</p>

    <p>Orta Moğolistan'ın dağları ve steplerindeki bir çift tekerlek izinden ibaret olan yolda geçen dört saatlik sarsıntılı bir yolculuktan sonra Ticaret Bakanı Shinzhe bu yolculuğun boşa kürek çekmek olduğuna karar vermişti. Moğolistan'da gizli, sihirli petrol yatağı yoktu. Bütün yolculuğu sırasında tek bir petrol kuyusu bile görmemişti. Bu Başkan Fei'nin hatasıydı, gerçeği kabul etmek yerine aptalca yel değirmenlerine saldırıyordu. Yalnız Shinzhe, Don Kişot'un donanımını miras olarak almıştı.</p>

    <p>Bakan öfkeyle şoförünün bir sonraki ger'de durmasını beklerken, Avarga Petrol'ün başkanının topal bir atla onu karşılamaya gelmesini bekler gibiydi. Tozlu konvoy demir kapılardan geçip Tolgoi Borjin'in görkemli kompleksine girerken öfkesi ve tiksintisi hızla azaldı. Birdenbire böyle bir yere gelivermek yolculuğun güvenilirliğini artırmıştı. Zarif malikânenin önünde dururken Shinzhe, Borjin'in bir çoban olmadığını anlamıştı.</p>

    <p>Ev sahibi iyi kesimli Avrupa stili bir takım elbise giymişti. Shinzhe arabadan inerken adam iyice eğilip selam verdi. Yanındaki çevirmen onun selamını Çinceye çevirdi.</p>

    <p>"Hoş geldiniz Bakan Shinzhe. Umarım yolculuğunuz iyi geçmiştir."</p>

    <p>"Güzel Moğolistan'ın kırsal kesimini görmek büyük zevkti," diye cevap verdi Shinzhe gözlerindeki tozu ovuştururken diplomatik duruşunu sürdürerek.</p>

    <p>"Size saha operasyonları yöneticimiz kız kardeşim Tatiana'yı tanıştırabilir miyim?"</p>

    <p>Tatiana, Shinzhe'ye selam verirken bakan onda da ağabeyiyle aynı kibirli duruşun olduğunu fark etti. Shinzhe sıcak bir şekilde gülümseyip maiyetini tanıştırdı. Sonra dönüp araba yolunda bekleyen savaşçı giysili atlılara hayranlıkla baktı.</p>

    <p>"Moğol atları hakkında çok şey duydum," dedi Shinzhe. "Siz de at yetiştiriyor musunuz Bay Borjin?"</p>

    <p>"Yalnızca güvenliğim gereği küçük bir sürü. Bütün güvenlik çalışanlarımın iyi ata binmesini ve usta okçular olmasını isterim."</p>

    <p>"Geçmişin ilginç bir tezahürü," dedi Shinzhe.</p>

    <p>"Üstelik çok da pratik oluyor. Bu kesimlerde bir Moğol atı hiçbir aracın gidemeyeceği yerlere gidebilir. Ve bazı savaş becerileri değerini asla yitirmez. Modern teknoloji iyi ve güzeldir, ama atalarım dünyanın yarısını at ve yayla fethetmiştir. Bunların bugün bile son derece yararlı beceriler olduğunu düşünüyorum. Lütfen, şu şiddetli rüzgârdan kaçıp içeride biraz rahatlayalım," dedi Borjin grubu ön kapıya götürerek. Sonra konuklarını sondaki büyük odaya aldı. Koridoru süsleyen antikalara hayranlıkla bakan Shinzhe oynak yürüyen bir atın bronz heykelinin önünde durdu. Yeşil pas rengi aygır duvardaki renkli, çerçeveli mozaiklerden yansıyordu.</p>

    <p>"Güzel bir heykel," dedi Shinzhe, Çin tasarımını tanıyarak. "Yuan Hanedanı mı?"</p>

    <p>"Hayır, biraz daha önceki Song Hanedanı," diye cevapladı Borjin, bakanın dikkatinden etkilenerek. "Evdeki antikaların çoğu on üçüncü yüzyılın başlanna, Moğol tarihindeki en büyük fetihler dönemine aittir.</p>

    <p>Duvardaki mozaik Semerkant'a ait antik bir çalışmadır. Heykelin bulunduğu kaide Hindistan'dan geldi, yaklaşık MÖ 1200. Koleksiyoncu musunuz?"</p>

    <p>"Resmen değil." Bakan gülümsedi. "Yuan ve Ming hanedanlarından kalma birkaç parça mütevazı porselenim var, ama hepsi o kadar. Koleksiyonunuzdan çok etkilendim. O çağa ait eşyalar pek piyasada bulunmuyor."</p>

    <p>"Hong Kong'da bir antikacım var," diye açıkladı Borjin ifadesiz bir yüzle.</p>

    <p>Grup koridorun sonundaki konferans odasına vardı. Duvardan tavana devasa pencereleri olan oda normalde tepelerin geniş bir manzarasını sunardı, ama şu anda bahçe ve aşağıdaki tapmaktan ötesi görünmüyordu. Tozu savuran güçlü rüzgâr manzarayı örtüyor, uzaktaki stepler yalnızca ıra sıra bulanıklığın arasından göze çarpıyordu. Borjin kanepeler ve barın bulunduğu oturma bölümünü geçti, grubu resmi maun masaya götürdü. Herkes oturdu.</p>

    <p>Borjin sırtı duvara bakan baştaki sandalyeye oturdu. Arkasındaki geniş raflarda ortaçağ cephanesi sergileniyordu. Antik mızraklar, ciritler ve kılıçlar duvarın yarısını kaplıyordu. Karşıdaysa el yapımı yaylar ve metal uçlu oklar asılıydı. Tepesinde at kılı demeti bulunan yuvarlak metal miğferler en üstteki rafta sıralanmıştı. Önlerinde ilkel el bombalarına benzeyen yuvarlak çamurdan yapılma nesneler duruyordu. Bütün koleksiyonu, kanatlan ardına kadar açılmış, içi doldurulmuş devasa bir şahin koruyordu. Kuşun kafası geriye yatmış, sivri gagası son ölüm çığlığını atıyormuş gibi aralanmıştı.</p>

    <p>Shinzhe silahlardan şahine, sonra da onların sahibi olan adama bakıp istemeden ürperdi. Bu petrolcüde bir şahindeki gibi vahşi bir şeyler vardı. Soğuk gözleri gizli bir acımasızlığı ima ediyor gibiydi. Shinzhe, ev sahibinin duvardaki mızraklardan birini alıp hiç düşünmeden bir adama saplayabileceğim düşünüyordu. Önüne bir fincan sıcak çay konurken bakan bu duygularından kurtulup ziyaretinin amacına odaklanmaya çalıştı.</p>

    <p>"Hükümetim, ülkemize önemli miktarda ham petrol sağlama teklifinizi aldı. Parti liderleri teklifiniz için müteşekkir oldu ve bu teklifin cömert yapısı ilgilerini çekti. Benden partim adına bu teklifin geçerliliğini doğrulamam ve bir anlaşma yapmak için gereken ödeme hakkında konuşmam istendi."</p>

    <p>Borjin arkasına yaslanıp bir kahkaha attı.</p>

    <p>"Evet, elbette. Çin'in bin yıllık düşmanı olan Moğolistan neden birdenbire güneydeki huzursuz komşusuna yardım etmek istiyor? Sıradan köylülerin ve çobanların yaşadığı toz ve çayırlarla kaplı bir ülke nasıl oluyor da birdenbire büyük bir doğal kaynak olabiliyor? Size nedenim söyleyeyim. Bunun nedeni bizi kendi ülkemizde esir haline getirmenizdir. Siz ve Ruslar onlarca yıldır bizimle dış dünya arasında bir engel oluşturdunuz. Yalıtılmış çorak bir ülke, unutulmuş bir döneme ve topraklara ait olan, karalarla çevrili bir ada haline geldik. Ama korkarım o günler sona erdi artık, Bakan Shinzhe. Görüyorsunuz, Moğolistan pek çok açıdan zengin-bir ülke ve siz elinizde fırsat varken bunu değerlendirecek zaman ve çabayı göstermediniz. Yalnızca şimdi Batılı şirketler madenlerimizi işletmek, ormanlarımızdan kereste almak için ülkemize üşüşüyor. Ama petrol için çok geç kaldılar. Çünkü kimse topraklarımızda maden aramayla ilgilenmezken biz bu çabayı kendimiz gösterdik ve şimdi de bunun karşılığını alacağız."</p>

    <p>Tatiana'ya başıyla işaret etti. Kız kardeşi yandaki masadan bir harita alıp Çinli bakanın önünde açtı. Masanın ortasından aldığı yeşim taşından yontulmuş iki süs eşyasını haritanın kıvrılmaması için kullandı.</p>

    <p>Bu Moğolistan'ın haritasıydı. Güneydoğu sınırının yakınındaki bir kesim, kırmızı kalemle düzensiz bir oval biçiminde çizilmişti, öyle ki ucuz Merlot'tar boğulmuş bir amibe benziyordu. Bölge yaklaşık seksen kilometre boyunca uzanıyor, alt ucu Çin'in İç Moğolistan sınırında kıvrılıyordu.</p>

    <p>"Timuçin sahası. Sizin eski Daqing sahasını bir kâse tükürük gibi gösterecek olan doğal bir havza," dedi Borjin, Çin'in inişe geçmiş olan en büyük petrol sahasından söz ederek. "Test kuyularımız kırk milyar varillik ham petrol ve on beş trilyon metre küplük doğal gaz potansiyeli olduğunu gösteriyor. Size satacağımız günde bir milyon varil çok küçük bir miktar."</p>

    <p>"Neden böyle bir keşif duyurulmadı?" diye sordu Shinzhe şüpheyle. "Sınırlarımızın bu kadar yakınında böyle bir keşif yapıldığını hiç duymadım."</p>

    <p>Borjin sırıtırken dişlerini bir köpekbalığı gibi sergiledi. "Bu odanın dışındaki çok az canlı bu keşiften haberdar," dedi şifreli bir şekilde. "Benim kendi hükümetim bile bu rezervlerden haberdar değil. Bölgenin bütün toprak haklarını nasıl edindiğimi sanıyorsunuz? Moğolistan'ın petrol potansiyeline keşif niteliğindeki birkaç önemsiz girişim yapıldı, ama hepsi esas damarı kaçırdı. Bizim patentli teknolojimiz, talihkuşunu biraz da tesadüfen bulmamızı sağladı," dedi gülümseyerek. "Bunlar derin rezervler. Bu durum, önceki keşif ekipleri tarafından fark edilmemelerini kısmen açıklıyor. Ama sizi ayrıntılarla sıkmayayım. Yeterli sayıda test kuyusunun rezerv tahminlerini doğruladığını söylemek yeterli olacaktır."</p>

    <p>Shinzhe yüzündeki renk çekilirken sessizce oturuyordu. Büyük petrol sahasının varlığını kabul etmekten başka çaresi yoktu. Bu petrol sahasını ahlaki değerleri şüpheli olan küstah bir şarlatanın kontrol ettiği gerçeği midesinin bulanmasına yol açıyordu. Shinzhe'nin eli zayıftı ve bütün desteyi Borjin'in kontrol ettiğini biliyordu.</p>

    <p>"Yerde petrol olması bir konu, ama bu petrolü doksan gün içinde teslim etmek tamamen başka bir konu," dedi ciddi bir şekilde. Teklifiniz bu süre içinde ham petrolün geleceğini söylüyor. Ben bunun mümkün olduğunu sanmıyorum."</p>

    <p>"Bunun için biraz çaba göstermeniz gerekiyor, ama mümkün görünüyor," diye karşılık verdi Borjin. Tatiana'ya dönerek bir harita daha istedi. Tatiana Moğolistan ve kuzey Çin'i gösteren ikinci haritayı açtı. Haritanın Çin'e ait olan bölümüne örümcek ağını andıran kırmızı çapraz çizgiler çizilmişti.</p>

    <p>"Çin'deki var olan petrol boru hatları," diye açıkladı Borjin. "Kısa süre önce tamamlanan Daqing-Pekin arası kuzeydoğu boru hattınıza bakın. Qinhuangdao'daki liman terminalinden çıkan bir ara hat var."</p>

    <p>Shinzhe haritayı inceledi, İç Moğolistan'dan geçen verimsiz boru hattı uzantısının üzerine çizilen küçük X'i gördü.</p>

    <p>"X Moğolistan sınırından otuz kilometre, benim sınıra inşa ettiğim neredeyse tamamlanmış boru hattından yaklaşık kırk kilometre uzakta. Sizin yalnızca benim bitirdiğim noktadan, Daqing hattımzdaki noktaya kadar olan boru hattını uzatmanız gerekiyor."</p>

    <p>"Kırk kilometrelik boru hattı mı? Bu doksan günde tamamlanamaz."</p>

    <p>Borjin ayağa kalkıp odada dolaşmaya başladı. "Hadi, Amerikalılar 1860'larda kıtalararası demiryolunu inşa ederken bir günde on altı kilometre demiryolu döşediler. Ben biraz küstahlık edip rotayı inceledim ve gerekli boruları sipariş ettim. İlave olarak geçici kazı ekipmanı da sağlayabilirim. Three Gorges Barajı'nı inşa eden bir ülke için bu çocuk oyuncağı olmalı."</p>

    <p>"Bizim gereksinimlerimizi de düşünmüş gibisiniz," dedi Shinzhe gizli bir küçümsemeyle.</p>

    <p>"İyi bir iş ortağının yapması gerektiği gibi." Borjin gülümsedi. "Karşılığında taleplerim çok basit. Varil başına yüz kırk altı bin togrog veya yüz yirmi beş Amerikan Doları ödeyeceksiniz. Güney Moğolistan topraklarından ya da anlamsız bir şekilde İç Moğolistan Özerk Bölgesi dediğiniz yerden vazgeçeceksiniz. Ve bana fazla petrolümü ihraç edebileceğim bir boşaltım tesisi sağlayacağınız Qinhuangdao Limanı'na giden direkt ve özel bir boru hattı sağlayacaksınız."</p>

    <p>Shinzhe bu talep karşısında şaşkınlıkla yutkunurken Moğol bakışlarını camdan dışan çevirip rüzgârın alev gibi kıvrılıp bükülmesini seyretti. Bir hareket dikkatini çekince bahçeye baktı. Koyu renk giysiler giymiş iki adam tapınağa doğru koşuyordu. Borjin, iki adamın binanın arka tarafından dolaşmasını ve sonra girişte yeniden ortaya çıkıp içeri dalmasını seyretti. Bir şey boğazını sıkarken bakana döndü.</p>

    <p>"Bana bir dakika izin verirseniz, acil bir konuyla ilgilenmem gerekiyor."</p>

    <p>Bakan tek kelime bile edemeden Borjin odadan hızlı adımlarla çıktı.</p>

    <p>Rüzgâr geçici olarak dinmiş, Pitt ve Giordino'nun taş girişte gizlenmek zorunda kalmasına yol açmıştı. Pitt hayranlıkla taş binanın ana bölümüne giden kemerli girişe baktı. Yapı eski görünmesine rağmen yenilendiği belliydi, çünkü taşların arasında pürüzsüz çimento katmanları görünüyordu. Avlunun ortasında duran bu binaya bakan Pitt gerçek malikânenin bu küçük taş binanın etrafına yapılmış olabileceğini düşündü.</p>

    <p>"Budist tapmağı mı?" diye sordu Giordino. Koridorun aşağısmdaki mum ışığını fark etmişti.</p>

    <p>"Büyük olasılıkla," dedi Pitt. Budizm'in Moğolistan'daki en yaygın din olduğunu biliyordu. Rüzgârın tekrar başlamasını beklerken sessizce geniş koridorda ilerlemeye başladılar. Geniş bir odaya gelmişlerdi.</p>

    <p>Düzinelerce meşale ve mum ışığının parıltısı altında odanın tapmaktan çok bir mozole olduğunu görüp şaşırdılar. Uzak köşede küçük ahşap bir sunak bulunmasına rağmen iki yanda büyük bir çift mermer lahit vardı. Mezarlar beyaz mermerden yapılmıştı ve modern bir görünüşü vardı. Bu da içindekilerin son yirmi ya da otuz yıl içinde öldüğünü düşündürüyordu. Pitt üstteki mermerlerde yazan Kiril yazısını okuyamasa da Corsov'un petrolcüyle ilgili söylediklerini hatırlayarak bunların Borjin'in annesinin ve babasının mezarı olduğunu tahmin etti.</p>

    <p>Ama yeraltı odasının ortasında kimin yattığını tahmin edemiyordu Cilalı mermer kaidenin üstünde çok daha eski gibi görünen granit bir lahit vardı. Mezar çok büyük olmasa da üstüne ve yanlarına at ve yabani hayvan resimleri kazınıp boyanmıştı. Resimler açık olmasına rağmen boya aradan geçen yıllar yüzünden eskimişti. Mezarın başında dokuz direk yükseliyordu. Her birinde malikânenin girişinde gördükleri gibi beyaz kürkler asılıydı.</p>

    <p>"Birisi öteki dünyaya çok güzel bir şekilde uğurlanmış," dedi Giordino mezara bakarak.</p>

    <p>"Meşhur Bay Borjin soylu kandan geliyor olmalı," diye karşılık verdi Pitt.</p>

    <p>Giordino lahitlerin ilerisine bakınca sunağın altında bir şey gördü.</p>

    <p>"Burada bir tabuta daha ihtiyaçları olacak," dedi gördüğü şeyi işaret ederek.</p>

    <p>Odaya girdiklerinde fark etmedikleri ceset sunağın altındaki bankta yatıyordu. Pitt ve Giordino cesedi tanıyınca şok oldular. Bu Roy'du. İnce bir battaniyeyle yarı örtülmüştü, ama ok hâlâ göğsündeydi.</p>

    <p>"Theresa ve Wofford burada," dedi Giordino sesi kısılarak.</p>

    <p>"Onların da aynı kaderi paylaşmadıklarını umalım," dedi Pitt sessizce. Battaniyeyi Roy'un yüzüne doğru çekti. Çok geç kalmış olup olmadıklarını düşünürken odanın sessizliği taş döşemede yankılanan çizme sesleriyle bozuldu. Bir saniye sonra Pitt'in avlunun karşısında gördüğü iki muhafız mozoleye daldı. Ön kapıdaki muhafızlar gibi giyinmiş nöbetçiler geleneksel silahlar taşımıyordu. İkisinin de elinde jilet gibi keskin metal uçları olan birer mızrak vardı. Bellerindeki kında kısa saplı bıçaklar, sırtlarındaysa küçük bir okluk ve yay asılıydı. Bunlar antik Moğol askerlerinin kullandığı silahlardı ve her biri kısa mesafede modern tabanca ya da tüfekler kadar öldürücüydü.</p>

    <p>Muhafızlar odaya girince yavaşladılar, ama Pitt ve Giordino'yu görünce yeniden hızlanıp ortadaki mezarın etrafından dolaşarak mızraklarıyla onlara hücum ettiler. Muhafızların onları yakın mesafeden şişe geçirmeye çalışmaları büyük bir şanstı.</p>

    <p>Önce Giordino tepki verdi, sunağın yanındaki küçük bankı kaldırıp muhafızların bacaklarına doğru fırlattı. İyi nişan almıştı. Bank yalıdaki adamın incik kemiğine çarpıp ayaklarını yerden kesti. Adam yüzüstü yere düşerken mızrağı zararsızca elinden fırladı.</p>

    <p>İkinci muhafız bankın üstünden atlayıp hücuma devam etti. Son hızla Pitt'in üstüne geliyordu. Pitt bacaklarını bükmüş rahat bir şekilde duruyor, gözleri mızrağın ucuna sabitlenmiş saldırganın hücum etmesini bekliyordu. Mantığa karşı gelircesine son derece hareketsiz bir şekilde duruyor, nişan alınacak dengeli bir hedef oluşturuyordu. Muhafız, Pitt'in korkudan donup kaldığını, onu kolayca öldürebileceğini düşünüyordu. Ama Pitt bekledi, izledi ve aralarında bir adım kala muhafız ölümcül darbe için mızrağını geriye çekti. Pitt bacaklarının hızlı bir hareketiyle yana sıçrayıp sol eliyle uzandı, mızrağın ucunu karşı tarafa itti. Muhafız yüzünde boş bir ifadeyle ıskaladığını fark ederken yanından hızla geçti. Mızrağı yana doğru döndürmeye çalıştı, ama mızrağın ucu Pitt'i geçmişti bile. Pitt mızrağın sapını yakalamayı denedi, ama muhafız yanından hızla geçerken mızrağı ona doğru döndürünce eli kaydı. Mızrak parmaklarının arasından kayarken sapı hızla dönüp Pitt'in omzuna çarptı.</p>

    <p>İki adam da dengesini yitirerek farklı yönlere doğru sendeledi. Muhafız sunağa düşerken Pitt mezara doğru devrildi. Hemen ayağa kalkarak saldırganına döndü, birkaç santim gerisindeki mezara geriledi. Muhafız, Pitt'e karşı tedbirli davranıyordu artık. Dengesini yeniden bulurken ona bir an baktı. Mızrağını sıkıca tutarken derin bir nefes alıp Pitt'e yeniden saldırdı. Gözleri avına kilitlenmiş öldürmek için yaklaştı.</p>

    <p>Pitt sırtını mezara dönmüş silahsız olarak bekliyordu, ama gözleri etrafta dolaşarak bir silah arıyordu. Yan taraftaki Gıordino'nun yerdeki adamın üstüne atıldığını gördü. İlk muhafızı alt etmeye çalışan Giordino, Pitt'e yardım edecek durumda değildi. Derken Pitt birden kürk-kuyruklu direkleri hatırladı.</p>

    <p>Mezarın başındaki dokuz uzun tahta direğin her biri ayrı ayrı mermer plakaların üstünde duruyordu. Pitt hızla direklere doğru gerileyip sağ eliyle uzandı, direklerden birini gizlice kavradı. Muhafız bu hareketten bir şey çıkarmadı, yalnızca hücumunun hızını artırırken Pitt'e karşı açısını ayarladı. Pitt, muhafızla arasında beş on adım kalana kadar bekledi, sonra dik duran direği hızla çekip yere doğru indirdi. İki buçuk metre uzunluğundaki direk muhafızın mızrağından oldukça uzundu. Muhafız, Pitt'in kendisine neyle saldırdığını fark edince şaşırdı ve hücumunu yavaşlatmaya çalıştı. Ama çok geç kalmıştı. Pitt'in bütün gücüyle ittiği direğin küt ucu karnına çarptı. Şaşkın muhafızın ayaklan yerden kesildi, bir dizinin üstüne düştü, soluğu kesilirken tekrar nefes almaya çalıştı. Darbenin etkisiyle bıraktığı mızrak cilalı zemine düştü. Pitt'e aldırmayarak umutsuzca silaha doğru emeklerken dehşet içinde başını kaldırdı. Tahta direk ters dönmüştü ve şimdi mermer kaide enkazların yıkımında kullanılan büyük gülle gibi üstüne geliyordu. Eğilmeye çalışan muhafız mermeri tam kafasına yiyince bilinçsiz bir şekilde yere düştü.</p>

    <p>"İnsanın eşyalarına hiç saygı yok," dedi Giordino direk ve mermer şangırtıyla yere düşerken. Yerde baygın yatan ilk muhafızın başında dikilirken yumruğunu ovuşturuyordu.</p>

    <p>"İyi misin?"</p>

    <p>"Buradaki dostumdan çok daha iyiyim. Daha fazla kraliyet mızrakçısı gelmeden buradan sıvışmaya ne dersin?"</p>

    <p>"İyi olur."</p>

    <p>İki adam odadan çıkarken Pitt yerdeki mızraklardan birini aldı. Girişe yaklaşırken rüzgârın ıslığı duyuluyordu. Eğilip dışarıya baktılar. Görüntü cesaret verici değildi.</p>

    <p>Parlak ipekli tunikler giyip yuvarlak metal miğferler takmış iki atlı malikânenin kapısında durmuş, nöbetçileri değiştiriyorlardı. Yakındaki başka bir atlı muhafız, Pitt ve Giordino'yu bulmak için avluyu tarıyordu. Ortalıkta dolaşmanın iyi bir fikir olmadığını düşünen iki adam, toz kaldıran rüzgârın eşliğinde kemerli girişin karşı tarafına dalıp taş mozolenin arka tarafına dolaştı. Bu arada malikânenin sağ kanadını görebiliyorlardı. Binanın köşesinden dönerken yarım düzine parlak giysili atlının kendilerine doğru geldiğini gördüler. Şimdiye kadar gördükleri muhafızların aksine bu adamların omuzlarında tüfekler asılıydı.</p>

    <p>"Süvarilerin gelmesi için iyi bir zaman," dedi Giordino.</p>

    <p>"Çıkış yolumuzu biraz daha açık hale getiriyor," dedi. Devriyelerden kaçmak için avluyu hızla geçip geldikleri yönden geri dönmeleri gerektiğini biliyordu.</p>

    <p>Mezarın arkasındaki kapalı ağıla varınca karşı taraftan çıkmak için içeri daldılar. Sandıklar ve çeşitli ekipmanlardan oluşan labirentten geçerken Pitt geride park etmiş tozlu antika arabayı fark etti. Şaşırarak bunun 1920 model bir Rolls-Royce olduğunu gördü. Karşıdaki çitlere doğru bir adım atmıştı ki, kulağının dibinden bir ıslık sesi geçti, ardından sert bir tınlama duydu. Yana doğru bakınca Giordino'nun başından yalnızca birkaç santim uzaktaki tahta sandıkta bir okun titreştiğini gördü." "Geliyor," diye bağırdı, bir ok daha ıslık çalarak yanından geçerken.</p>

    <p>Giordino tahta varilin arkasına girmişti ki, ok destek direğine gömüldü. "Dördüncü atlı mı?" diye sordu Giordino fıçının üstünden bakarak.</p>

    <p>Pitt avluya bakınca çitin yanındaki atlının yayına yeni bir ok taktığını gördü. Bu kez hedef Pitt'ti. Bir arabanın arkasına kayarken ok yanından hızla geçti. Ok arabaya saplanır saplanmaz Pitt ayağa fırlayıp muhafıza döndü. Karşılık verme sırası ondaydı şimdi. Atlı yeni bir ok almak için arkasına uzanırken Pitt mezardan aldığı mızrağı fırlattı.</p>

    <p>Atlı neredeyse on beş metre uzaktaydı, ama Pitt'in iyi nişan aldığı mızrak atlı adama doğru gidiyordu. Yalnızca hızlı bir şekilde dönüşü muhafızı kurtardı, ama yine de keskin mızrak sağ kolunu dirseğin üstünden yaraladı. Akan kanı durdurmak için sol elini yaraya kapatınca yayı yere düştü.</p>

    <p>Ama Pitt ve Giordino'nun saldırıdan kurtuluşu kısa sürdü. Diğer üç atlı hızla yaralı arkadaşlanna yaklaşıp ok saldırısına devam ettiler. Ağılın diğer tarafından gelen nal sesleri diğer nöbetçinin de hızla olay yerine koştuğunu gösteriyordu. Birkaç dakika içinde ağıldaki hava, ölümcül bir güçle sandıklara saplanan jilet keskinliğindeki uçan oklarla doldu. Okçular öldürücü becerilerinde oldukça ustaydılar. Okları Pitt ve Giordino'nun her hareketini bir mıknatıs gibi takip ediyordu. Şiddetli rüzgâr olmasaydı iki adam şimdiye dek çoktan öbür dünyaya gitmişlerdi. Ama girdap şeklindeki esintiler atlıların görüşünü bozuyor, okların yönünü de değiştiriyordu. Pitt ve Giordino okçuların çok fazla yaklaşmasını engelliyordu.</p>

    <p>Silahsız olmalarına rağmen iki adam ellerinden geldiğince kendilerini iyi savunuyorlardı. Arabaların aletler ve saha aygıtlarıyla dolu olduğunu görünce bunları eğreti füzeler olarak kullanmaya başladılar. Özellikle Giordino çift uçlu kazmaları fırlatmada çok becerikliydi. Muhafızın birini bacağından yaralarken diğerini atından düşürmeyi başarmıştı. Uçan kazmalar ve kürekler atlıları geçici olarak uzakta tutuyordu, ama muhafızlar iki adamı kapana kıstırdıklarını biliyorlardı.</p>

    <p>Çarpışmanın ortasındaki tozlu rüzgâr Pitt ve Giordino'nun müttefiki gibi hareket ediyor, toz bulutu oluşturarak okçuların atışını bozuyordu. Ama hava tanrıları nefes almak için durmaya karar verince esen rüzgâr bir an için kesildi. Tozlar çöküp uluma dinerken bu ani sükûnet iki adam için sonun geldiğini gösteriyordu. Ağılın tam ortasında duran iki adamın üzerine amansız bir ok yağmuru başlamıştı. Dövüşmek için ayağa kalktıkları anda işleri bitmiş demekti. Bu yüzden ikisi de aletlerini bırakıp yerde yuvarlanarak arabanın altına sığındılar. Yarım düzine ok, başlarının birkaç santim üstündeki arabanın yanlarına saplandı. Şimdi de ağılın karşı tarafından ateş edilmeye başlanmıştı. Anlaşılan ikinci devriye yaylarını bırakıp kuşatmayı tüfek ateşiyle sona erdirmeye karar vermişti.</p>

    <p>"General Custer gibi ölmesek de olurdu," diye mırıldandı Giordino. Seken bir kıymığın çarptığı yanağından kan sızıyordu. "Sence beyaz mendili yutarlar mı?"</p>

    <p>"Sanmıyorum," dedi Pitt, Roy'u düşünerek. Yanındaki tekerleğe bir ok saplanınca içgüdüsel olarak yana yuvarlandı. Sırtını çarptığı bir çıkıntı dönüşünü engelledi. Başını çevirip bakınca vagonun yanında kanvasla örtülü bir şey buldu. Yeni gelen ok yağmuru onu, Giordino'nun yanına çökmeye zorladı.</p>

    <p>"Bir sonraki toz bulutunda kenardaki atlılara saldırmaya ne dersin?" diye sordu Giordino. "Sen dizginleri tut, ben biniciyi. Böylece bir atımız olur. Buradan çıkmanın tek yolu o atlardan birini elde etmeye çalışmak gibi görünüyor."</p>

    <p>"Riskli," diye karşılık verdi Pitt. "Ama başka şansımız yok gibi görünüyor." Civarı taramak için yana doğru yuvarlanırken kazayla arabanın yanındaki nesneyi örten muşambaya çarptı. Muşambanın altına bir göz atan Pitt'in gözlerinde ani bir parıltı belirdi.</p>

    <p>"Planda değişiklik mi oldu?" diye sordu bu parıltıyı gören Giordino.</p>

    <p>"Hayır," diyerek devam etti Pitt. "Yalnızca buradan farklı renkte bir atla çıkmaya çalışacağız."</p>

    <p>Duvara monte edilmiş telsiz, arayanın sesini takiben aldığı sinyalle çatırdadı. Şiddetli rüzgâr arka planda parazite neden oluyor, gıcırtılı sesi bastırıyordu. Ama konuşma çok yakından yapıldığı için sinyal yine de güçlüydü.</p>

    <p>'Tapınağın arkasında etraflarını çevirdik. Çin delegasyonuyla birlikte Moğol güvenlik eskortu olarak gelmişler, ama belli ki sahtekârlar. Test odasında kilitli kalan muhafızlarım onların Çinliye değil Rusa benzediklerini söylüyorlar."</p>

    <p>"Anlıyorum," dedi Borjin öfkeli bir sesle. "Hükümetin ajanları ya da daha büyük bir olasılıkla Rus petrol şirketlerinin casusları olabilirler. Buradan canlı çıkmalarını engelleyin, ama delegasyon buradan ayrılana dek ateşi kesin. Geldikleri zaman neden izlenmediklerine dair tam bir güvenlik raporu istiyorum."</p>

    <p>Borjin kulaklığı yerine koyup radyo alıcısını gizleyen ahşap dolabı kapattı. Küçük odadan çıkarak koridoru geçti, resmi konferans odasına döndü. Kafası karmakarışık olan Çinli bakan pencerenin önünde durmuş dışarıdaki tozlu fırtınayı seyrediyordu.</p>

    <p>"Bu kesintiyi bağışlayın," dedi Borjin haşin bir gülümsemeyle yerine otururken. "İki korumanızla ilgili küçük bir hata olmuş. Korkarım geridönüş yolculuğunda size katılamayacaklar. Tabii eğer isterseniz onların yerine size adam verebilirim."</p>

    <p>Shinzhe dalgın bir şekilde başını salladı. "Dışarıdan tüfek sesi mi geliyor*'"</p>

    <p>"Güvenlik görevlilerim atış talimi yapıyor. Telaşlanacak bir şey yok."</p>

    <p>Bakan boş bir şekilde dışarıya bakarken aklı başka bir yerdeydi. Sanki birden yaşlanmış, gibi ağır ağır dönüp Borjin'in karşısına oturdu. "Teklifiniz şantaja yakın ve talepleriniz çok saçma," derken öfkesi sonunda yüzeye çıkıyordu.</p>

    <p>"Taleplerim müzakere edilemez. Ve belki de. Ekonomik çöküş yaşayan bir ülke için o kadar da saçma değildir," diye tısladı Borjin.</p>

    <p>Shinzhe, ev sahibine küçümseyerek baktı. Bu küstah ve kibirli kodamandan ilk gördüğü an hoşlanmamıştı. Âdet yerini bulsun diye kibar davranıyor olsa da gelecekte dünya lideri olacak Çin'e hiç saygı duymadığı belliydi. Bu adamla müzakere girişiminde bulunmak bile Shinzhe'ye acı veriyordu, ama devlet liderlerinin ve özellikle başkanın petrol anlaşması beklediğini biliyordu. Ülkesinin liderlerinin bu korkunç teklifi çaresizlik içinde kabul etmesinden korkuyordu. Keşke başka bir yol olsaydı.</p>

    <p>"Bakan Shinzhe bunu karşılıklı yarar getiren bir anlaşma olarak görmelisiniz," diye devam etti Borjin. "Çin, ekonomisini devam ettirmek için gereksinim duyduğu petrole kavuşuyor ve Moğolistan Özerk Cumhuriyeti, büyük Moğolistan'ın bir parçası olarak haklı yerini alıyor.".</p>

    <p>"Bir bölgenin bağımsızlığını kabul etmek hafife alınacak bir konu değildir."</p>

    <p>"Çin'in kabul etmesi gereken önemli bir şey yok: Bölgenin çoğunlukla Moğol çobanların yaşadığı tozlu bir taşra parçası olduğunu ikimiz de biliyoruz. Benim bölgeyi birleştirme isteğim, bir zamanlar ülkeme ait olan topraklan eski haline getirmek gibi kültürel bir arzudan doğuyor."</p>

    <p>"Bölgenin değerinin çok az olduğu konusunda haklı olabilirsiniz. Yine de özel bir kişinin bölgesel değişikliklere müdahale etmesi biraz sıra dışı bir durum."</p>

    <p>"Bu doğru. Aslında hükümetim anlaşmamız konusunda hiçbir şey bilmiyor. Bunu oldukça memnuniyet verici, kitlelerin bayılacağı politik bir armağan olarak göreceklerdir."</p>

    <p>"Ve siz de çok büyük kârlar elde edeceksiniz, kuşkusuz?"</p>

    <p>"Borsacı olarak toprak haklarının büyük bir bölümünü şirketime aktardım, ama bu toplamın yalnızca küçük bir yüzdesini temsil ediyor." Haince güldü. Shinzhe'ye kalın, deri bir dosya verdi. "İki ülkenin devlet temsilcilerinin imzalayacağı anlaşmaları hazırlattım. Ülkenizin onayını en kısa zamanda haber almaktan memnuniyet duyacağım."</p>

    <p>"Yarın öğleden sonra genel sekreterin konseyine rapor vereceğim. Bir karar verilecek. Ama sizi uyarmalıyım, şartlarda ısrar etmeniz anlaşmayı reddetmemize yol açabilir."</p>

    <p>"Olabilir. Bunlar benim şartlarım." Borjin ayağa kalktı. "Aramızda uzun ve verimli bir ilişki başlaması için sabırsızlanıyorum Bakan Shinzhe." Borjin içtenlikle olmasa da kibarca eğildi.</p>

    <p>Shinzhe ayağa kalkıp karşılık olarak sertçe eğildi, maiyetiyle birlikte odadan çıktı. Borjin ve Tatiana, Çin delegasyonunu kapıya kadar geçirdikten sonra uluyan rüzgârın arasından arabalarına doğru savrularak gidişlerini izledi. Arka farlar muhafız kapısından geçerken Borjin kapıyı kapatıp Tatiana'ya döndü.</p>

    <p>"Fıstık gibi bir iş bizi bekliyor," dedi koridora geri dönerken.</p>

    <p>"Evet, ama çok fazla risk var. İç Moğolistan'dan kolay vazgeçmeyecekler. Belki bir şeylerden şüphelenmeye başlarlar."</p>

    <p>"Saçma. Çin, Moğolistan'ın eski topraklarını birleştirme arzusunu anlayacaktır. Harika bir paravan hikâye. Ne büyük bir ironi, onlara petrol satmak için kullanacağımız araziyi bize onlar verecek."</p>

    <p>"Gerçeği öğrendikleri zaman hiç memnun olmayacaklar. Anlaşmayı iptal edebilirler. Ve piyasa fiyatının üstünde ödeme yapmayı istemeyebilirler."</p>

    <p>"İkinci konu basit bir mesele. Yeni bulduğumuz teknolojiyle bütün piyasaları yıllarca huzursuz edip harika kârlar elde edebiliriz. Basra Körfezi'nde bunu kanıtladık ve aynı şeyi tekrar yapabiliriz."</p>

    <p>Konferans odasına gelince içeri girdiler. Düzinelerce içki şişesiyle çevrili küçük bara yöneldiler. Borjin konyak şişesine uzanıp iki kadeh doldurdu.</p>

    <p>"Sevgili kız kardeşim. Biz zaten kazandık. Petrol akmaya başladıktan sonra Çinlileri boğazlarından yakalayacağız ve sözlerinden dönemeyecekler. Eğer fikirlerini değiştirecek olurlarsa boru hattını Sibirya'ya kadar uzatır ve Nakhodka'yla bağlarız. O zaman petrolümüzü Japonya'ya ve diğer dünya ülkelerine satıp Çinlilere güleriz."</p>

    <p>"Evet, kardeşimizin Ningbo'daki yangın gemisi sayesinde Çinlileri umutsuzca kıskaca aldık."</p>

    <p>“Temuge mucizeler yaratıyor, değil mi?"</p>

    <p>"Baykal'da neredeyse beni öldürüyordu," dedi Tatiana kızgınlıkla.</p>

    <p>"O büyük dalga önceden görünmeyen bir yan etkiydi o kadar. Ama önemli değil, artık güvendesin," dedi hafif buyurgan bir sesle. "Kabul etmelisin, onun etkisi çok büyük oldu. Sibirya'daki boru hattı tahribatını koordine etmek, sonra uygun bir fay hattı bulunamayınca Çin limanında yangın çıkarmak. Ve Basra Körfezi'ndeki ekibi de çok etkiliydi. Ortadoğu'da bir gösteri daha oldu mu Çin sürünerek bize gelecektir."</p>

    <p>"Temuge son darbe için Pasifik Okyanusu'nda Kuzey Amerika'ya doğru gidiyor, değil mi?"</p>

    <p>"Şu anda denizdeler. Baykal ekipmanı Seul'e iki gün önce vardı, kısa bir süre sonra da yola çıktılar. Khentii kazı ekibini Temuge'la birlikte gönderdim, çünkü Rus araştırma ekibiyle olan olaydan sonra operasyonu bitirmek zorunda kaldık."</p>

    <p>"Araştırma çabaları bir işe yaramadı zaten. Cengiz'in yakınında bulduğumuz boş yeraltı mahzeninden anlaşıldığı kadarıyla diğer mezar ya yağmalanmış ya da oraya kimse gömülmemiş. Bağlantılı zenginliklerin hiç ortaya çıkmaması çok esrarengiz bir durum."</p>

    <p>"Önemli değil, çünkü yakında Çinliler bize bol nakit akışı sağlayacak. Bir sonraki petrol şoku için bir iki hafta beklememiz gerekiyor," dedi gülümseyerek. "O zaman ister istemez anlaşmamızı kabul edecekler."</p>

    <p>Konferans odasından çıkıp yandaki merdivenlere doğru ilerledi, kardeşi de peşindeydi. Merdivenlerin başında durarak kadehini karşı duvarda asılı duran antik Moğol savaşçısının dev portresine doğru kaldırdı.</p>

    <p>"İlk adım tamamlandı. Şimdi geriye Altın Klan'ın görkemini ve zenginliklerini bulmak kaldı."</p>

    <p>"Babamız bizimle gurur duyardı," dedi Tatiana. "Bunu o mümkün hale getirdi."</p>

    <p>"Babamıza ve atamız Cengiz'e," dedi konyaktan bir yudum alarak. "Fetih yeniden başlasın."</p>

    <p>Malikânenin arkasında, güvenlik şefi el telsizini yeniden beline taktı. Batbold adında ve bir ayı kadar iri olan adam Çin delegasyonunun kompleksten ayrıldığını duymuştu. Eğer iki çapulcu ağılda hâlâ hayattalarsa bile artık silah kullanabilirlerdi.</p>

    <p>Döner toz, ağılın içerisinin görünmesini engelliyordu, ama önceki ok ve mermi yağmuru iki casusu devirmiş olmalıydı. Artık boş yere aletleri etraftaki kuvvetlere fırlatmaya çalışmıyorlardı. Ve aslında birkaç dakikadır iki adam da görünmüyordu. Şimdiye kadar kesinlikle ölmüş olmalıydılar. Emin olmak için ağılın ortasına üç yaylım ateşi emri daha verdi, sonra ateşi kesti.</p>

    <p>Batbold belinde taşıdığı kısa kılıcı çıkararak atından indi, üç adamıyla birlikte cesetleri incelemek için ağıla doğru yürüdü. Tahta çite on adım kala içeriden tahta bir sandığın parçalandığını duydular. Batbold ve adamları oldukları yerde donup kalırken yeni bir ses daha işittiler. Metalik bir vırıltı başladığı gibi kesildi. Güvenlik şefi dikkatli bir adım attı, vırıltı ses devam ederken arabaların birinin ardında bir hareket gördü.</p>

    <p>"Orada!" diye bağırdı, arabayı işaret ederek. "Nişan al ve ateş."</p>

    <p>Üç muhafız tüfeklerini omuzlarına kaldırırken içeriden gürültülü bir patlama sesi geldi. Tüfekli adamlar nişan almaya çalışırken ağılın içindeki üst üste yığılmış sandıklar birden infilak etti ve tahta çitin bir bölümünü yıktı. Bir saniye sonra alçak bir nesne tiz bir sesle üzerlerine doğru geliyordu.</p>

    <p>Batbold şaşkın bakışlarla soluk renkli kırmızı sepetli motosikletin doğruca üzerlerine gelişini izliyordu. Motosikletin binicisi yok gibiydi, sürücü koltuğunda ve yanındaki sepette birer sandık oturuyordu. Motosikletin yolundan kaçan Batbold gözlerinin kendisini yanılttığını fark ederek motosiklete karşı kendini savunmak için hızla kılıcını çekti, ama çok geç kalmıştı.</p>

    <p>Motosiklet yanından geçerken Al Giordino bir kukla gibi yandaki sandıktan dışarı fırladı. Elindeki küreği Batbold'a doğru savurdu. Küreğin düz kısmı, şiddetli bir şekilde güvenlik şefinin çenesine indi. Batbold hemen yere çöktü, şaşkın ifade yüzünde donup kalmıştı.</p>

    <p>Motosiklet Batbold'un arkasındaki üç muhafızın üstüne doğru gelirken adamlar ateş edemeden panikleyerek kaçıştılar. Bir tanesi kayıp düşünce motosikletin sepeti bacaklarının üstünden geçti. İkincisi kenara kaçarken üçüncüsü Giordino'nun küreğini ensesine yiyip yere yıkıldı.</p>

    <p>Omzuna indirdiği sandığın üstündeki delikten bakan Pitt motosikleti atlı ve tüfekli adamlardan uzaklaştırıp okçulara doğru çevirdi. Atların arasındaki bir gediği seçip kuşatma hattını yarmak için oraya doğru ilerledi.</p>

    <p>"Başını eğ, ortalık kızışıyor," diye bağırdı Giordino'ya.</p>

    <p>Bir süre sonra ok yağmuru motosiklete ve sandıklardan yaptıkları eğreti zırhlara yağmaya başladı. Pitt bir okun sıyırdığı sol bacağının yandığını hissediyordu. Dikkati başka yöne odaklanmış olmasa bacağından akan sıcak kanı da fark edebilirdi.</p>

    <p>Eski motosiklet arkasından siyah bir duman bulutu çıkararak atlıların arasına daldı. Pitt'in düşündüğü gibi tüfekli adamlar okçuları vurmaktan korktukları için ateş edemiyorlardı. Ama okçuların öyle bir endişesi olmadığı için oklarını birbiri ardına gönderiyorlardı.</p>

    <p>Pitt ateşi azaltmaya karar verip doğruca atlardan birine doğru gitti. Ürken hayvan şaha kalkıp gürültülü aracın geçmesi için yana dönerken binicisi de üstünde kalmak için mücadele veriyordu. Pitt yüzünün birkaç santim ötesinden bir mızrağın uçup ileride yere saplandığını gördü. Şaha kalkan atın ve okçu safının yanından geçip avludan uzağa doğru ilerledi.</p>

    <p>Giordino geriye dönüp koruyucu sandığının kenarından baktı. Atlılar hızla yeniden toplanıp motosikletin peşine düşmüştü.</p>

    <p>"Hâlâ peşimizdeler," diye bağırdı. "Bu adamlarla attan düşmece oynayacağım. Zıplayacağımız zaman haber ver."</p>

    <p>"Yaklaşıyor," diye karşılık verdi Pitt.</p>

    <p>Giordino motosiklete binmeden önce bir arabada asılı duran nal dolu bir çuval görmüştü. İsabetli bir karar vererek bu çuvalı motosiklete atmıştı. Şimdi de metal nalları mermi gibi kullanacaktı. Sandıktan çıkarak nallan en yakındaki binicinin kafasına atmaya başladı. Yarım halka şeklindeki nalları fırlatmak zordu, ama Giordino nalların aerodinamik özelliklerini hemen kavrayıp hedeflerine isabet ettirmeye başladı. İki biniciyi hemen bayılttı, birkaçının ok atmasını engelledi, takipçilerin geride kalmasını sağladı.</p>

    <p>Sürücü koltuğundaki Pitt son sürat avlunun kıyısına doğru gidiyordu. Ağılda Çekoslovak yapımı motosiklete doğru yuvarlanırken 1950'lere ait olan aracın bir metal ceset olduğunu anlamıştı. Ama 1953 Çek JAWA 500 OHC'nin lastiklerinde hâlâ hava, deposunda benzin vardı ve motoru kolayca çalışmıştı. Yedi denemeden sonra çalışan iki silindirli motor Pitt ve Giordino'ya zayıf bir özgürlük şansı vermişti.</p>

    <p>Giordino'nun fırlattığı nalların yardımıyla takipçileriyle arayı açmışlardı. Pitt birden direksiyonu yana kırarak arazinin arka kıyısına doğru ilerledi.</p>

    <p>"Kemerini tak, havalanmak üzereyiz," diye bağırdı Giordino'ya.</p>

    <p>Giordino aşağıya dalıp bölmenin önündeki demire tutundu. Diğer elinde fırlatmaya hazırlandığı son at nal vardı.</p>

    <p>"Şans getirmesi için," diye mırıldanarak nalı sepetin zeminine koydu.</p>

    <p>Bahçe dik bir uçurum şeklinde devam ettiği için arazinin arkasında duvar yoktu. Pitt böyle bir girişimin intihar anlamına geldiğini biliyordu, ama başka kaçış yolu da yoktu. Bahçenin kıyısına doğru hızla ilerlerken kenara yaklaşınca frene hafifçe bastı.</p>

    <p>Tekerleklerin altındaki yer yok olup motosiklet ileri atılınca midesinin kalktığını hissetti. İlk dokuz metre neredeyse dik bir iniş gerçekleştirdiler. Tekerlekler yeniden yere değene kadar havada uçtular. Motosiklet sert bir şekilde yere çarparken sürücü ve yolcusunun tahta sandıklan sarsıldı. Oklarla delik deşik olmuş tahta kalkanlar parçalara ayrılarak yere saçıldı. Pitt onlardan kurtulduğuna seviniyordu, ama hayatlarını bu sandıklar sayesinde kurtardıklarını da biliyordu. Bütün dikkatiyle motosikletin dengesini sağlamaya çalıştı.</p>

    <p>Motosikletin sepetinin eşit olmayan ağırlığı yüzünden yere çarptıklarında motosiklet takla atmalıydı. Ama Pitt eşit olmayan inişi telafi etmek için gidonu sıkıca kavrayıp ön tekerleği ayarladı. Ondan kurtulma şeklindeki doğal içgüdüyle savaşarak motosikleti dağdan aşağıya doğru yöneltti. Öne doğru ivme motosikleti ve sepetini dengelemişti, ama şimdi yamaçtan aşağıya büyük bir hızla iniyorlardı. Giordino'nun at nalı onlara şans getirmiş gibiydi, çünkü dik yamaçtan inerken büyük bir kayayla ya da engelle karşılaşmadılar. Ara sıra önlerinden fırlayan çakıl taşlan Pitt'e üzerlerine ateş açıldığını söylüyordu. Motosikletin kükreyişi ve rüzgârın uğultusu tüfek seslerini bastırıyordu. Üzerlerini bir toz bulutu kaplarken ateşten geçici olarak korunuyorlardı. Ama rüzgâr aynı zamanda Pitt'i de kör ediyordu. Gidonu sıkıca tutarken bir ağaç ya da kayayla ölümcül bir şekilde karşılaşmamayı diliyordu.</p>

    <p>Yukarıdaki avlunun kıyısında birkaç muhafız dikilmiş hızla giden motosiklete ateş ediyor, toz bulutunun arasında gözden kaybolunca küfrediyordu. Yarım düzine atlı, dik yamaçtan aşağıya inerek takibe devam etti. Atlar yamaçtan yavaşça iniyordu, ama en dik olan ilk bölümü geçtikten sonra muhafızlar tekrar hızlandı.</p>

    <p>Motosikletteki Pitt ve Giordino saatte yüz yirmi sekiz kilometre hızla dağdan aşağı inerken sıkıca tutunuyorlardı. Pitt sonunda kıyıdan uçtuklarından beri içgüdüsel olarak sıktığı arka freni bıraktı, çünkü inişlerini yavaşlatmada hiçbir işe yaramıyordu.</p>

    <p>Neredeyse dik bir inişle geçen birkaç saniyeden sonra meyil yavaşça hafifledi. Yamaç hâlâ dikti, ama artık serbest düşüyorlarmış gibi hissetmiyorlardı. Pitt yamacı dolduran çalılardan ve taşlardan kaçmak için gidonu yavaşça kıvırmaya, motosikletin üstünde biraz hâkimiyet kazanmaya başlamıştı. Bir tümsekte hoplayarak yerlerinden fırladılar, ama bir sonraki inişten önce kendilerini toparlamayı başardılar. Pitt her darbeyle böbreklerinin ezildiğini hissediyordu. Sert yaylar ve deri koltuk da hiçbir işe yaramıyordu.</p>

    <p>Motosiklet birkaç kez yana yatarak neredeyse devrilme noktasına geldi. Pitt dik durumda kalmaları için ön tekerleği ayarlarken Giordino da dengeyi sağlamak için yer değiştiriyordu. Pitt bütün engellerden kaçamıyordu, bu yüzden sepet birkaç kez küçük kayalara çarpmıştı. Motosikletin sepetinin ön tarafı kısa süre sonra çekiçle dövülmüş gibi eğrilip büğ-rülmüştü.</p>

    <p>Dik eğim yavaşça azaldı, çalılar, kayalar ve dağınık ağaçlar yerini kuru otlara bıraktı. Arazi yumuşarken Pitt tekrar gaz koluna dokunduğunu fark etti. Rüzgâr her zamanki kadar şiddetli esiyor ve doğruca Pitt'in yüzüne çarpıyordu. Tozla kaplı aralıksız rüzgâr görüş mesafesini birkaç metreye indiriyordu.</p>

    <p>"Hâlâ peşimizdeler mi?" diye bağırdı Pitt.</p>

    <p>Giordino başını evet anlamında salladı. Birkaç saniyede bir dönüp arkaya bakıyordu ve ilk atlı grubunun dağdan inmeye başladığını görmüştü. Takipçileri oldukça geride olmasına ve çoktan toz bulutunun ardında gizlenmesine rağmen Giordino takibin daha yeni başladığını biliyordu.</p>

    <p>Bunu Pitt de biliyordu. Eski motosiklet yola devam ederken takipçilerin atlarının epey ilerisindeydiler. Ama bu bir atlatmaca rekabeti olacaktı. Pitt yalnızca rüzgârın izlerini gizlemesini umuyordu. Hayatlarının benzini azalan eski bir motosiklete bağlı olduğu gerçeği hâlâ varlığını koruyordu.</p>

    <p>Pitt içgüdüsel olarak Çek yapımı motosikleti düşündü. JAWA savaştan önce kurulmuş, el bombalan ve diğer cephaneleri üreten bir fabrikadan imal edilmişti. Hafif oluşları ve motorlarının gücüyle tanınan savaş sonrası JAWA'lar hızlı ve teknik açıdan yenilikçi motosikletlerdi. Ayrıca dayanıklıydılar. Bir depo dolusu eski benzini yudumlamasına rağmen yaşlı motosiklet teklemeden yoluna devam ediyordu. Bana verdiğin kadarını alacağım, diye düşündü Pitt. Kendisiyle atlılar arasına ne kadar mesafe koyarsa o kadar iyi olacağını düşünüyordu. Dişlerini sıkıp rüzgârdan gözlerini kısarak gaz kolunu biraz daha fazla sıktı, yaşlı motosiklet kıvrılarak dönen karanlığın arasında hızla ilerlerken sıkıca tutundu.</p>

    <p>Geniş, inişli çıkışlı steplere karanlık hızla çöktü. Rüzgârda savrulan tozun üstünde yüzen yüksek bulutlar ayın ve yıldızların ışığını karartıyor, çayırlık alanı karanlığa buluyordu. Yalnızca ara sıra minicik iğne deliği kadar bir ışık kuru fırtınayı deliyor, ardından toz battaniyesi tarafından hızla yutuluyordu. Geride sürekli homurtusu hiç kesilmeyen iki silindirli motosikletin kükreyişi kalıyordu.</p>

    <p>Çek motosiklet ve yandaki sepeti dalgaların üstünde uçan bir jet ski gibi otların üstünde sıçrıyordu. Yaşlı motosiklet her tümsek ve çukurda inliyor, ama tepelerde hızla yol almaya devam ediyordu. Pitt'in eli gazı sonuna kadar çevirmekten yorulmuştu, ama eski motosikletin bütün gücünü kullanmaya kararlıydı. Bir yol olmamasına ve yandaki yalpalayan sepete rağmen yaşlı motosiklet boş çayırda neredeyse saatte seksen kilometre hız yapıyordu. Bu sabit hızla takipçileriyle aralarını daha fazla açıyorlardı. Ama o anda bu önemsiz bir noktaydı. Motosikletin lastikleri otların üstünde gizlenemez bir iz bırakıyordu.</p>

    <p>Pitt izlerini gizlemek için başka bir yol bulmayı umuyordu, ama tek bulduğu lastik izlerini gizleyemeyecekleri kadar dar olan at patikalarıydı. Bir keresinde uzakta bir ışık gördü ve ona doğru gitmeye çalıştı. Ama kısa bir an için gördüğü ışık toz bulutunun ardında kayboldu, yine karanlık boşlukta ilerlemeye devam ettiler. Farın loş ışığında önlerinde bir yol görünmese de Pitt arazinin yavaş yavaş değiştiğini fark edebiliyordu. İnişli çıkışlı tepeler yumuşamış, çimenlik zemin seyrelmişti. Bölge daha ılımlı bir hal alıyor olmalıydı, çünkü Giordino bir süredir küfretmiyordu. Kısa süre sonra tepeler tamamen yok oldu ve sık otlarla kaplı arazi sonunda seyrek çalıların bulunduğu çakıl taşı kaplı bir yola dönüştü.</p>

    <p>Moğolistan'ın alt kısmını kaplayan Gobi Çölü'nün kuzey kenarına girmişlerdi. Kumlardan çok taşlık bir ovadan oluşan çorak arazide bir zamanlar dinozorlar yaşarken şimdi zengin bir ceylan, atmaca ve diğer vahşi hayvan türleri yaşıyordu. Kumların ve çakıl taşlarının arasından yükselen granit çıkıntılarını zorlukla seçebilen Pitt ve Giordino bunların hiçbirini göremiyordu. Pitt gidona iyice asılarak dev kaya çıkıntılarının arasından geçti, sonunda geniş, düz bir vadiye çıktı.</p>

    <p>Lastikleri daha sağlam bir zeminle karşılaştığı için motosiklet hız kazanmıştı. Şimdi daha yoğun toz bulutu kaldırıyor, bu da görüş mesafesini öncekinden de kötü hale getiriyordu. Üç tekerlekli motosiklet, çalılara çarpıp, küçük kayaların üstünde sekerek çölde bir saat daha ilerledikten sonra sonunda motoru teklemeye başladı. Pitt motosikleti iki kilometre daha yürütmeyi başardı, ama sonunda yakıt deposu etraftaki arazi gibi tamamen kurudu ve motor sustu.</p>

    <p>Düz, kumluk bir bölgede kalırlarken çölün sessizliği etraflarını kuşattı. Motosikletin gürültüsüyle sağırlaşan kulakları yalnızca bodur çalıların arasından geçen rüzgârın uğultusunu duyuyordu. Tepedeki gökyüzü açılmaya, rüzgârın hızı azalmaya başlamıştı. Tozlu perdenin arasından yıldızlar beliriyor, boş çöle kısa ışıklar gönderiyordu.</p>

    <p>Pitt yandaki sepete dönünce Giordino'nun toz içinde oturduğunu gördü. Alacakaranlıkta arkadaşının saçlarının, yüzünün ve giysilerinin ince bir toz tabakasıyla kaplandığını seçebiliyordu. Aslında kendisini en çok şaşırtan şey Giordino'nun sepetin önündeki korkuluğa hâlâ sıkıca tutunurken uyuyakalmış olmasıydı. Motorun susması ve sarsıntının kesilmesiyle birlikte Giordino hafifçe silkinerek kendine geldi. Gözlerini aralayarak etraflarındaki boş araziye baktı.</p>

    <p>"Umarım beni buraya denizaltı yarışlarını seyretmek için getirmemişsindir."</p>

    <p>"Hayır," dedi Pitt. "Sanırım bu geceki programda at yarışları var."</p>

    <p>Giordino yere atlayıp gerinirken Pitt bacağındaki yarayı inceliyordu. Ok dizinin alt kısmını sıyırdıktan sonra motorun soğutma kanadına saplanmıştı. Kanama bir süre önce durmuştu, ama tozla kaplı kırmızı bir leke vişneli krema gibi ayağına dek iniyordu.</p>

    <p>"Bacağın iyi mi?" diye sordu Giordino yarayı fark ederek.</p>

    <p>"Ucuz atlatmışım. Beni neredeyse motosiklete mıhlıyormuş," dedi Pitt kırık ok sapını çekerek.</p>

    <p>Giordino dönüp geldikleri yöne baktı. "Ne kadar geride olduklarını düşünüyorsun?"</p>

    <p>Pitt aklından Xanadu'dan beri geçen süreyi ve kat ettikleri mesafeyi hesapladı. "Hızlarına bağlı. Otuz iki kilometre önde olduğumuzu tahmin ediyorum. Atları uzun bir süre için dörtnala koşturamazlar."</p>

    <p>"Sanırım dağın ardından inen kısa bir yol yok, olsaydı peşimizden araba gönderirlerdi."</p>

    <p>"Ben helikopterden endişeleniyordum, ama bu kum fırtınasında uçamazlardı zaten."</p>

    <p>"Belki eyer üstünde oturmaktan popoları acır da vazgeçerler. Ya da en azından sabaha kadar beklerler, böylece bizim buradan otostop yaparak kurtulma şansımız artar."</p>

    <p>"Korkarım yakında bir kamyon parkı görünmüyor," diye karşılık verdi Pitt. Ayağa kalkıp motosikletin gidonunu çevirdi, farla çölü aydınlattı.</p>

    <p>Sol taraflarında kayalık bir yükselti vardı, ama diğer üç tarafları bir bilardo masası kadar düz ve boştu.</p>

    <p>"Bana soracak olursan, o dağdan çamaşır makinesindeki bir misket gibi indikten sonra bacaklarımızı biraz açmamız harika olur. Rüzgâra doğru yürümek ister misin?" diye sordu motosikletin yolunu işaret ederek.</p>

    <p>"Önce yapmamız gereken bir sihir numarası var," dedi Pitt.</p>

    <p>"Neymiş o?"</p>

    <p>"Çölde bir motosikleti kaybetmek," diye kurnaz bir şekilde güldü.</p>

    <p>Altı atlı hızlı motosiklete ayak uydurma çabasından çabuk vazgeçmiş, saatlerce sürdürebilecekleri daha az yorucu olan hızı benimsemişlerdi. Moğol atları son derece güçlü hayvanlardı, yüzyıllardır dayanıklı oldukları için yetiştiriliyorlardı. Bütün Asya'yı fetheden bir ırkın torunları olan Moğol atları çivi gibi sertti. Hayvanlar çok az yemle bütün gün dörtnala koşabiliyorlardı. Kısa, sağlam ve genel olarak niteliksiz görünüşlü Moğol atlarının sertliğiyle hiçbir Batılı safkanla boy ölçüşemezdi.</p>

    <p>Atlı grubu dağın eteğine inince öndeki atlı onları aniden durdurdu. Asık suratlı lider, bir kurbağanınkini andıran gözkapaklannın ardından yere baktı. Fenerini doğrultarak otların üstündeki derin lastik izlerini inceledi. Tatmin olarak atını izlerin yönüne doğru sürdü. Diğerleri de peşine düştü.</p>

    <p>Komutan motosikletin en fazla kırk sekiz kilometre daha gideceğini düşünüyordu. Önlerinde açık stepler ve çölden başka bir şey yoktu. Yüz altmış kilometre boyunca çok az gizlenme yeri olabilirdi. Atları zorlamadan kaçakları sekiz saatten kısa bir süre içinde yakalayacaklarını tahmin ediyordu. Mekanize dört çekerleri çağırmanın gereği yoktu. Bu atlı arkadaşları için çok zor bir iş değildi. Hepsi yürümeden önce ata binmeyi öğrenmişti ve bunu kanıtlayacak eğri bacaklara sahiptiler. Kaçakların kaçabileceği bir yer yoktu. Birkaç saat sonra Xanadu'daki güvenlik görevlilerini utandıran iki adam ölecekti.</p>

    <p>Siyah gece boyunca şiddetli rüzgârda motosikletin tekerleklerinin bıraktığı düz izi takip ettiler. Başta motosikletin alaycı homurtusu ara sıra rüzgârla atlılara kadar geliyordu. Ama kısa süre sonra ses uzak tepelerde kayboldu ve biniciler kendi sessiz düşünceleriyle baş başa kaldı. Beş saat daha yola devam ettiler, yalnızca çölün girişine vardıklarında bir kez durdular.</p>

    <p>Sertleşmiş çöl yüzeyinde motosikletin izlerini sürmek daha zordu. Atlılar karanlıkta sık sık izleri kaybediyor, fener ışığında izleri yeniden bulana dek duruyorlardı. Şafak sökerken bütün yolculuk boyunca gözlerini kör eden kum sonunda azalmaya başlamıştı. Sabah ışığıyla izler daha görünür hale geldiği için atlılar hızlarını artırdı. Devriye lideri, sert zeminlerde izlerin kaybolup kaybolmadığını kendilerine bildirmesi için ileriye bir keşif eri gönderdi.</p>

    <p>Atlılar kenarında kayalık bir yamacın bulunduğu kum alandaki izleri takip ediyorlardı. İleride bölge geniş, düz bir ovaya dönüşüyordu. Motosiklet izleri kumlarda ilerleyip giderken sertleşmiş yüzeyde derin izler bırakıyordu. Komutanları keşif erinin birkaç yüz metre ileride durduğunu görünce atlılar yeniden hızlandı. Komutan yaklaşırken keşif eri yüzünde şaşkın bir ifadeyle ona döndü.</p>

    <p>"Neden durdun?" diye sordu lider bağırarak.</p>

    <p>"İzler... kayboldu," dedi keşif eri kekeleyerek.</p>

    <p>"O halde ilerleyip nerede devam ettiklerini bul."</p>

    <p>"İzler devam etmiyor. Kum... izleri gösteriyor olmalı, ama izler burada bitiyor," dedi keşif eri yeri işaret ederek.</p>

    <p>"Aptal," diye mırıldandı devriye lideri. Atını mahmuzlayıp sağa doğru ilerledi. Hareketsiz bekleyen grubunun önünde geniş bir kavis çizdi. Bu kez onun yüzünde şaşkın bir bakış vardı.</p>

    <p>Atından inerek motosiklet izlerinin yanına geldi. Çizmelerinin topukları sert ovayı kaplayan hafif kum katmanına kolayca batıyordu. Motosikletin ve yanındaki sepetin çifte izini takip ederek izlerin birden bittiği yeri inceledi. Bölgeyi tarayınca yumuşak kum katmanının her yöne doğru yayıldığını gördü. Ama görünen tek iz muhafızlann atlarının izleriydi. Motosiklet izleri devam etmiyordu. Ayak izi yoktu, motosiklettense eser yoktu.</p>

    <p>Sanki motosiklet ve binicileri havaya uçmuştu.</p>

    <p>Pitt ve Giordino yuvalarına tünemiş kartallar gibi çöl zemininin, yirmi metre yukarısından olanları izliyorlardı. Yakındaki görkemli kayalara dikkatle tırmanarak yerden mükemmel şekilde gizlenen yüksek bir çıkıntı bulmuşlardı. İçi boş taş çanakta uzanmış, atlıların şafaktan kısa bir süre sonra gelişine kadar ara ara uyumuşlardı. Atlıların doğusunda uzandıkları için sabah güneşi gizlenmelerini kolaylaştırıyor, kendileri tepedeki gölgede kalırken takipçilerinin üstüne parlak bir aydınlık yayılıyordu.</p>

    <p>Atlıların motosiklet izlerinin birden sona ermesini şaşkınlıkla karşılamalarını seyreden Pitt ve Giordino sırıtıyordu. Ama daha tehlikeden kurtulamamışlardı. İki binicinin ilerleyip diğer dört atlının ikiye ayrılarak iki yana dağılmalarını ilgiyle izlediler. Pitt'in umduğu gibi atlılar araştırmalarına izlerin sonundan devam etmeye odaklanmış, iki kaçağın izlerin üstünden geri dönüp kayalara gittiklerini düşünememişlerdi.</p>

    <p>"Senin yüzünden bize çok kızacaklar Houdini," diye fısıldadı Giordino.</p>

    <p>"Sorun değil. Kızarlarsa dikkatleri dağılır."</p>

    <p>Bir saat boyunca atlıların ilerideki bölgeleri tarayıp izlerin bittiği yerde yeniden toplanmalarını seyredip beklediler. Devriye liderinin emriyle atlılar etrafa yayılıp izleri geriye doğru takibe başladılar. İki çift atlı yine iki yana yayıldı, iki atlı kayalara yaklaştı.</p>

    <p>"Gizlenme zamanı," diye fısıldadı Pitt. İkisi birlikte çukura iyice yerleşip at nallarının yaklaşmasını beklediler. Ses tam altlarından geçerken donmuş gibi kaldılar. Yukarı tırmanmadan önce izlerini ellerinden geldiğince silmişlerdi, ama bu işi karanlıkta yapmışlardı.</p>

    <p>Adamlar konuşmaya başlayınca Pitt'in kalbi yerinden çıkacakmış gibi oldu. Sonra adamlardan biri attan inip yukarıya tırmanmaya başladı. Adam yavaş hareket ediyordu, ama Pitt, adamın ayaklarının kayalara sürtünürken çıkardığı sesi duyabiliyordu. Pitt, Giordino'ya bakarken arkadaşı bacağının yanındaki beysbol topu büyüklüğündeki taşı aldı.</p>

    <p>"Bir şey yok," diye bağırdı adam, gizli girintiden birkaç adım ötede durarak. Giordino taşı tuttuğu kolunu büktü, ama Pitt uzanıp bileğini yakaladı. Bir saniye sonra aşağıdaki adam kayaya tırmanana seslendi. Ses tonundan arkadaşını aşağıya çağırdığı anlaşılıyordu. Kayalara sürtünen sert deri sesi uzaklaştı, adam birkaç dakika sonra yere inip atına bindi. Nal sesleri tekrar duyuldu, sonra yavaş yavaş uzaklaştı.</p>

    <p>"Çok yaklaşmıştı," dedi Giordino.</p>

    <p>"Adamımızın kararını değiştirmesi büyük şans. Elindeki o şey çok acıtırdı," dedi Giordino'nun elindeki taşı işaret ederek.</p>

    <p>Atlıların kaldırdığı toz bulutuna bakan Giordino sordu. "Sabit mi kalıyoruz?"</p>

    <p>"Evet. İçimden bir ses bir kere daha geleceklerini söylüyor."</p>

    <p>Pitt on üçüncü yüzyıldaki Moğol fethiyle ilgili okuduklarını hatırladı. Güçlü bir rakiple karşılaştığında geri çekiliyormuş gibi yapmak Cengiz Han'ın en sevdiği savaş taktiğiydi. Ordusu birkaç gün boyunca geri çekiliyor, hiçbir şeyden şüphelenmeyen düşman savunmasız bir pozisyona geçiyor, karşı saldırıyla da kolayca tahrip oluyordu. Pitt'in bildiği bir şey vardı ki, çölü yürüyerek geçmek atlılarla karşılaşmakla aynı ölümcül riske sahipti. Bu yüzden temelli gittiklerinden emin olmadan bu riske girmeyecekti.</p>

    <p>İki adam uzandıkları yerde sabırla gecenin yorgunluğunun geçmesini ve tehlikenin ufukta kaybolmasını bekledi. Bir saat sonra ani bir sarsıntıyla uyandılar. Gürültü belli belirsiz bir gök gürültüsünü andırıyordu, ama gökyüzü berraktı. Kuzeyi tarayınca altı atlının peşindeki toz bulutunu gördüler. Atlar, Santa Anita pistinin son aşamasındaymış gibi dörtnala koşuyordu. Saniyeler sonra atlı grubu Pitt ve Giordino'nun bulunduğu yerden hızla geçip motosiklet izlerinin bittiği yere ulaştı. Hızlarını azaltıp dağıldılar, bölgeyi her yöne doğru araştırdılar. Atlılar başlarını öne eğmiş Pitt ve Giordino'nun ortadan kayboluşuna dair izler bulmaya çalışıyorlardı. Bir saat kadar aramaya devam edip yine eli boş çıktılar. Derken atlılar neredeyse geldikleri gibi aniden tekrar toplanıp dörtnala giderek kuzeye yöneldiler.</p>

    <p>"Güzel bir his gösterisiydi," dedi Giordino atlar sonunda ufukta kaybolurken.</p>

    <p>"Sanırım parti sonunda bitti," diye karşılık verdi Pitt. "Otoyola çıkıp bir hamburgerci bulmanın zamanı geldi."</p>

    <p>İkisi de önceki günden beri bir şey yememişti ve mideleri aynı anda gurulduyordu. Kayalık yamaçtan aşağıya inerek motosiklet yoluna doğru yürüdüler. Yoğun bir şekilde büyümüş ılgın ağacı çalılarının oluşturduğu kümenin yanında durdular. Pitt gizledikleri motosiklet sepetinin ortasından çıkan dala bakarak sırıttı. Aracın açıkta kalan kısımlarının etrafına gelişigüzel dizilmiş taşlar dikkatli bakmayanların gözünden kaçıyordu.</p>

    <p>"Gece kamuflajı olarak fena değil," dedi Pitt.</p>

    <p>"Bence biraz da şanslıydık," diye ekledi Giordino. At nalının bulunduğu ceketinin cebini okşadı.</p>

    <p>Pitt'in motosikleti ortadan kaybetme numarası beklediğinden daha fazla işe yaramıştı. Benzinleri bitince yapabilecekleri tek şeyin gizlenmek olduğunu biliyordu. Geldikleri yoldan birkaç yüz metre gidip orada sertleşmiş bir oyuk bulmuşlardı. Çalılarla ilk lastik izlerini sildikten sonra da motosiklet ve sepeti aynı yoldan çukura götürüp ara sıra durarak far ışığında ayak izlerini silmişlerdi. Takipçilerin motosikletin son izlerinin bulunduğu yerden geriye gittiğini anlaması mümkün değildi.</p>

    <p>Pitt ve Giordino motosikleti ve sepetini çukura olabildiğince itmiş, sonra gömmeye başlamışlardı. Giordino sepette küçük bir alet kutusu bulmuştu. Farın yardımıyla sepeti motosikletten ayırmışlardı. Motosikleti yan yatırarak birkaç santimlik kumun altına gömebilmişlerdi. Pitt arka koltuktan bir kürek yapınca işleri daha da kolaylaşmıştı. Şimdiye kadar onlara zorluk çıkaran rüzgâr, kumları üfleyerek gömdükleri nesneyi hafif bir toz katmanıyla kaplayarak işlerini kolaylaştırmıştı.</p>

    <p>Yüzeyin on beş yirmi santim altında sert bir kaya tabakası bulunca motosikletin sepetini saklamaları zorlaşmıştı. Kazma ve kürek olmadan sepeti asla gömemeyeceklerini fark ederek ılgın ağacı çalılarının arasına sürüklemiş, sık çalıların arasına olabildiğince gizlemişlerdi. Giordino etrafına taşları dizerken Pitt sık bir çalı demetini koparıp sepete yerleştirmiş, dallarıyla kenarlarını örtmüştü. Motosiklet görünmez olmasa da birkaç adım öteden geçen nal izleri kamuflajın işe yaradığını gösteriyordu.</p>

    <p>Gün ortası güneşi bastırıp çölden ısı dalgası yayarken iki adam yarı gömülü sepete nostaljik bir şekilde baktılar.</p>

    <p>"Bu şeye binmeyi özleyeceğimi hiç düşünmezdim," dedi Giordino.</p>

    <p>"Alternatifi düşünülünce hiç de kötü değildi," diye karşılık verdi Pitt, hayat belirtisi olup olmadığını görmek için ufku tararken. Her yöne yayılan çorak boşluğa ürkütücü bir sessizlik eşlik ediyordu.</p>

    <p>Pitt sol kolunu yüzüne doğru kaldırıp Doxa saatini göz seviyesine getirdi. Sonra gövdesini güneşe doğru çevirip parlak sarı küre ikiyi gösteren akreple aynı hizaya gelene kadar döndü. Bu eski bir hayatta kalma numarasıydı. Eğer Kuzey Yarımküre'de duruyorsa, güneyin akreple on iki arasında olması gerekiyordu. Saatinin üstünden bölgeye bakarak saat bir yönünü güney, yediyi kuzey ve dördü batı olarak belirledi.</p>

    <p>"Batıya gideceğiz," dedi ufukta uzanan kırmızı tepeleri işaret ederek. "O tarafta bir yerlerde Pekin'den Ulan Batur'a giden Trans-Moğolistan demiryolu olacak. Eğer batıya gidersek eninde sonunda onu buluruz."</p>

    <p>"Eninde sonunda," diye yavaşça tekrarladı Giordino. "Neden ne kadar uzakta olduğuna dair hiçbir fikrimiz olmadığı hissine kapıldım?"</p>

    <p>"Çünkü hiçbir fikrimiz yok." Pitt omuz silkip tepelere doğru döndü, yürümeye başladı.</p>

    <p>Gobi Çölü'nde hava sıcaklığında dünyanın en rahatsız edici aşın uçları görülebilirdi. 40 derecenin üstündeki yakıcı yaz sıcağı kış aylarında eksi 10 dereceye düşebilirdi. Hatta aynı gün içinde 15 derecelik oynamalar bile sık görülürdü. Moğolcada "susuz yer" anlamına gelen Gobi dünyanın en büyük beşinci büyük çölüydü. Çorak topraklar bir zamanlar iç denizken, daha sonraki çağda dinozorların gezinti yaptığı bataklıklar haline gelmişti. Güneybatı Gobi dünyayı dolaşarak el değmemiş fosiller arayan paleontologlar için hâlâ gözde bir yerdi.</p>

    <p>Dalgalı bir halde uzanan boş ovalar, Pitt ve Giordino'ya göre kum, çakıl taşı ve kayadan oluşan bir okyanusa benziyordu. Pembe kum taşı kayaları ve kırmızı kaya çıkıntıları, kahverengi, gri ve abanoz rengi taşlarla çevriliydi. Berrak gökyüzünün altındaki çorak arazi kendine has bir güzelliğe sahipti. Issız çölde yürüyen iki adam için manzaralı ortam, potansiyel ölüm bölgesinde oldukları gerçeğini unutmalarını sağlayan bir dikkat çelici görevi görüyordu.</p>

    <p>Güneş kayalık zemini kavururken öğleden sonra sıcağı 40 derecenin üstündeydi. Rüzgâr hafif bir esintiye dönüşmüş, bir kaynak makinesi kadar soğutucu iş görüyordu. İki adam ultraviyole ışınlarından korunmanın biraz rahatlamaktan daha önemli olduğunu bildikleri için kollarını ya da paçalarını kıvırmaya cesaret edemiyordu. Önlerindeki dondurucu gece havası için önlem olarak ceketlerini de atamıyor, bellerine bağlayıp taşıyorlardı. Ceketlerin astarlarını söküp başlarına bandana yapınca bir çift otoyol korsanı gibi göründüler.</p>

    <p>Ama önlerindeki işin komik bir yanı yoktu. Yiyeceksiz ve susuz geçen ikinci günlerinde gece donma noktasına yaklaşan hava yüzünden hem susuzluk hem de donma tehlikesiyle karşı karşıyaydılar. Ne gariptir ki, açlık sancıları geçmiş, yerini dinmek bilmez bir susuzluk hissi almıştı. Motosiklet yolculuğu sırasında yuttukları onca toz, boğazlarının iyice kuruyup büzülmesine neden oluyordu.</p>

    <p>Pitt çölün sıcağından hayatta kalmak için güçlerini korumalarının çok önemli olduğunu biliyordu. Susuz üç gün hayatta kalabilirlerdi, ama günün sıcağında kendilerini harcamaları bu süreyi yarıya indirebilirdi. Sabah gizlenirken iyi dinlendikleri için bir süre yürüyebileceklerine karar verdi. Hayatta kalmak için medeniyete ulaşmaları gerekiyordu.</p>

    <p>Pitt uzakta fiziksel bir nokta belirledi, sonra ölçülü bir hızla yürümeye başladılar. Her yarım saatte bir gölgesinde dinlenebilecekleri bir kaya arıyor, vücutlarını serinletiyorlardı. Güneş sonunda ufukta kaybolup fırın sıcaklığı yüksekten ortaya inene dek bu şekilde yola devam ettiler.</p>

    <p>Gobi büyük bir çöldü ve nüfusu seyrekti. Ama tamamen boş da değildi. Bölgede, sığ kuyuların kazılabileceği yerlerde tek tük küçük köyler bulunuyor, göçebe kabileler otların yetiştiği eteklerde dolaşıyordu. Eğer yürümeye devam ederlerse birilerine rastlayabilirlerdi. Ve Pitt haklıydı. Batıda bir yerlerde Pekin'den Ulan Batur'a giden bir demiryolu hattı ve demiryoluna paralel giden tozlu bir yol vardı. Ama ne kadar uzaktaydı?</p>

    <p>Pitt saatiyle güneşten yönlerini kontrol edip batıya doğru yürümelerini sağlıyordu. Düzlükte yürürlerken yollarına dikey inen bir çift tekerlek izi gördüler.</p>

    <p>"Çok şükür, bu yabancı gezegende nihayet bir canlı izi," dedi Giordi-no.</p>

    <p>Pitt eğilip izleri inceledi. Bir cip ya da kamyonet izi olduğu belliydi, ama izin kenarları sertleşmiş ve ince bir toz tabakasıyla kaplanmıştı.</p>

    <p>"Dün geçmemiş," dedi Pitt.</p>

    <p>"Yolumuzu değiştirmeye değmez mi?"</p>

    <p>"Bu izler beş günlük ya da beş aylık olabilir," dedi Pitt başını iki yana sallayarak. İzlerin nereye gittiğini görme isteğine direnerek izlere aldırmadan batıya doğru yollarına devam ettiler. Farklı yönlerdeki görülmeyen yerlere giden birkaç izle daha karşılaştılar. Moğolistan'ın çoğu gibi çölde belirli bir şekli olan çok az yol vardı. Bir yere varmak için yalnızca bir hedef belirlemek ve yola çıkmak gerekiyordu, o kadar. Eğer uzaydaki bir uydu Moğolistan'daki yol kalabalığının haritasını çıkarsa, bu harita yere dökülen bir tabak spagettiye benzerdi.</p>

    <p>Güneş ufukta batarken çöl havası serinlemeye başladı. Sıcak ve susuzluk yüzünden güçten düşen adamlar serin havayla yeniden güç bulup yavaş yavaş hızlandılar. Pitt üç tepeli bir kaya grubunu hedef almıştı. Gece yarısından kısa bir süre sonra oraya vardılar. Yarım ayın bulunduğu berrak gökyüzü karanlıkta yollarını aydınlatıyordu.</p>

    <p>Dinlenmek için durup düz kumtaşımn üstüne uzandılar, tepedeki yıldızları seyretmeye başladılar.</p>

    <p>"Büyük Ayı şurada," dedi Giordino kolayca tanınabilen takımyıldızını işaret ederek. "Küçük Ayı da onun tam üstünde."</p>

    <p>"Ucunda da Polaris ya da Kuzey Yıldızı var."</p>

    <p>Pitt ayağa kalkıp Kuzey Yıldızı'na döndü, sol kolunu yanma doğru kaldırdı.</p>

    <p>"Batı," derken parmakları birkaç kilometre ötedeki karanlık çıkıntıyı işaret ediyordu.</p>

    <p>"Hadi kapanmadan oraya gidelim," dedi Giordino. Hafifçe homurdanarak ayağa kalktı. Cebindeki at nalının dokunuşunu hissedince bilmiş bir gülümsemeyle içgüdüsel olarak cebini okşadı.</p>

    <p>Ufukta beliren yeni pusulayla tekrar yola çıktılar. Pitt birkaç dakikada bir gökyüzünü kontrol ediyor, Kuzey Yıldızı'nın sağ taraflarında kalmasını sağlıyordu. İkisi de yiyecek ve suyun eksikliğini iyice hisseder olmuşlardı. Artık adımlarını daha ağır atıyor, hemen hemen hiç konuşmuyorlardı. Pitt'in bacağındaki yara iyice hissedilir olmuştu, her adımda keskin bir zonklama hissediyordu. Serin gece havası kısa süre içinde dondurucu bir hal almış, adamlar bellerine sardıkları ceketleri giymişlerdi. Yürüdükleri için ısınıyorlardı, ama yenilenmeyen vücut enerjisini tüketiyorlardı.</p>

    <p>"Mali'den sonra bir daha çöle gitmeyeceğimize söz vermiştin," dedi Giordino. Radyoaktif atıkların izini sürerken Sahra Çölü'nde neredeyse hayatlarını kaybedecekleri olayı hatırlatarak.</p>

    <p>"Sahra'nın parçası olan çöllerden söz etmiştim," diye karşılık verdi Pitt.</p>

    <p>"Teknik bir sorun. Rudi'nin sahil korumayı ne zaman arayacağını düşünebiliriz?"</p>

    <p>"Geriye kalan ekipmanımızı Vereshchagin'den toparlayıp bir kamyon bulursa hafta sonunda bizi Ulan Batur'dan almasını söylemiştim. Korkarım ana tavuk bizi üç gün daha özlemeyecek."</p>

    <p>"O zamana dek Ulan Batur'a yürümüş oluruz."</p>

    <p>Pitt bu düşünceye güldü. Bu ufak tefek İtalyanın biraz su içebilse Pitt'i sırtına alıp Ulan Batur'a kadar yürüyebileceğini biliyordu. Ama çok kısa bir süre içinde su bulamazlarsa böyle bir şey olamazdı.</p>

    <p>Gece sıcaklığı düşmeye devam ederken soğuk rüzgâr onları ısırmaya başlamıştı. Yürümek ısınmak için bir araç haline gelmişti, ama yaz gecelerinin kısa sürdüğünü bilip seviniyorlardı. Pitt'e göre batı yönünde ilerlemeye rağmen bir süredir hiç hareket etmiyor gibiydiler. Gevşek çakıllarla kaplı bir vadide iki saat yürüdükten sonra bir dizi alçak tepeye tırmanmaya başladılar. Tepelerin yüksekliği ve büyüklüğü yavaş yavaş artıyordu. Sonunda hedefledikleri dağ sırtının tabanına bitişik olan sarp kayalıkların tepesine geldiler. Kısa bir süre dinlendikten sonra dağ sırtına tırmanmaya başladılar. Bir süre yürüyüşün ardından zirvenin yakınındaki girintili çıkıntılı kaya kesiminden ellerinin ve dizlerinin üstünde ilerlediler. Tırmanma onları çok yormuştu. Tepeye vardıktan sonra durup soluklarını düzeltmeye çalıştılar.</p>

    <p>Ağır hareket eden bir bulut ay ışığını birkaç dakika için örterek zirveyi karanlığa buladı. Pitt bacaklarını dinlendirmek için mantar biçiminde bir kayanın üstüne otururken Giordino iki büklüm nefes almaya çalışıyordu. Hâlâ çok sert olsalar da on yıl önceki çevik aygırlar değildiler. İkisi de bacaklarına ve bedenlerine işkence eden ağrılar ve acılarla sessizce baş etmeye çalışıyorlardı.</p>

    <p>"Uydu telefonu için krallığımı verirdim," dedi Giordino boğuk sesle.</p>

    <p>"Ben bir ata bile razıyım," diye karşılık verdi Pitt.</p>

    <p>Dinlenirlerken gümüş rengi yarım ay bulutların arkasından çıktı, etraflarına puslu mavi bir parıltı yaydı. Pitt ayağa kalkıp gerindi, tepesinde bulundukları sırtın diğer yanma baktı. Çanak biçiminde bir vadiye bakan sarp kayalıklar dik bir eğimle alçalıyordu. Pitt küçük havzayı inceleyip vadiye yayılan karanlık, yuvarlak şekillere baktı.</p>

    <p>"Al. Serap görüp görmediğimi kontrol et," dedi, vadiyi işaret ederek. "Senin de aynı şeyi görüp görmediğini söyle."</p>

    <p>"Eğer bira ve sandviç görüyorsan şimdiden cevabın evet olduğunu söyleyebilirim," dedi Giordino. Kalkıp Pitt'in yanına gitti. Yamaçtan aşağıya doğru sabırla, uzun uzun baktı, sonunda vadide en az iki düzine siyah nokta gördüğünü doğruladı.</p>

    <p>"Manhattan değil, ama medeni bir yere benziyor."</p>

    <p>"Karanlık noktalar ger gibi görünüyor. Küçük yerleşim birimleri veya bir grup göçmen kabile olabilir," dedi Pitt.</p>

    <p>"Yeterince büyük görünüyor. Birinde cezve vardır herhalde," dedi Giordino ısınmak için ellerini birbirine sürterek.</p>

    <p>"Ben olsam çaydanlık diye düşünürdüm."</p>

    <p>"Sıcaksa içerim."</p>

    <p>Pitt saatine bakınca neredeyse üç olduğunu gördü. "Şimdi yürümeye başlarsak gün doğana kadar varırız."</p>

    <p>"Tam kahvaltı saati."</p>

    <p>İki adam karanlık kampa doğru yola çıktı. Dik yamaçtan dikkatlice inip kayalık tepelerden geçti. Yenilenmiş bir güç hissiyle hareket ediyor, en zor kısmı geride bıraktıklarına inanıyorlardı. Artık görünür olan aşağıdaki köyde yiyecek ve su onları bekliyordu.</p>

    <p>Geçilemeyecek kadar dik olan birkaç yükseltinin etrafından dolaşırken ilerlemeleri yavaşlıyordu. Sarp kayalar yerini daha küçük kumtaşı kayalarına bırakınca üzerlerinden tırmanıp geçmeye başladılar. Tepesi düz, yamaçlan küt dağın etrafında yürürken durup düz bir platonun kıyısında dinlendiler. Siyah gölgeli kamp yerine bir kilometreden az kalmıştı.</p>

    <p>Günün ilk ışıkları doğu gökyüzünü aydınlatmaya başlamıştı, ama daha çok erken olduğu için ortalık hâlâ karanlıktı. Kampın, açık renkli çöl zemininde koyu gri şekiller olarak beliren yapılar açıkça görülüyordu artık. Pitt'in, Moğol ger'leri olduğunu düşündüğü yuvarlak çadırların sayısı yirmi ikiydi. Uzaktan Ulan Batur'da ve ülkenin çeşitli yerlerinde gördüklerinden daha büyük görünüyorlardı. Ne gariptir ki hiçbir ışık, fener ya da ateş görünmüyordu. Kamp karanlıktı.</p>

    <p>Kampın etrafına yayılmış bölgede yaşayan hayvan gölgelerini görebiliyorlardı. Ama at mı deve mi oldukları uzaktan anlaşılmıyordu. Çitlerle çevrili bir ağıl, sürünün bir kısmını gerlerin yakınında tutarken diğerleri etrafta serbestçe dolaşıyordu.</p>

    <p>"Sen bir at istemiştin galiba?" dedi Giordino.</p>

    <p>"Umalım da deve olmasınlar."</p>

    <p>İki adam yolun geri kalanını kolayca geçtiler. Kampa yüz metre kalmıştı ki, Pitt donup kaldı. Giordino Pitt'in aniden durduğunu fark edip o da durdu. Tehlikeyi fark edebilmek için gözlerini ve kulaklarını dört açtı, ama sıra dışı bir şey yoktu. Gece son derece sessizdi. Ara sıra esen rüzgâr dışında hiçbir şey duyulmuyordu ve kampta hiçbir hareket yoktu.</p>

    <p>"Ne oldu?" diye sonunda fısıldadı Pitt'e.</p>

    <p>"Sürü," dedi Pitt. "Kıpırdamıyorlar."</p>

    <p>Giordino karanlığa yayılan hayvanlara baktı, bir hareket görmeye çalıştı. Birkaç metre ötede kahverengi tüylü bir deve üçlüsünün bir araya gelmiş başlarını havaya kaldırmış olduklarını gördü. Onlara bir dakika boyunca baktı, ama yerlerinden bile oynamadılar.</p>

    <p>"Belki uyuyorlardır," dedi.</p>

    <p>"Hayır," dedi Pitt. "Kokuları da yok."</p>

    <p>Pitt o kadar çok çiftliğe gitmişti ki bir canlı hayvan sürüsünün mutlaka gübre koktuğunu biliyordu. Birkaç adım attı, üç hayvanın yanma gelene kadar yavaşça ilerledi. Yaratıklar ondan korkmadı, hatta Pitt içlerinden birinin tüylü kalçasına vurunca bile kıpırdamadılar. Pitt hayvanlardan birini boynundan yakalayıp itince Giordino şaşkına dönmüş bir şekilde baktı. Deve hiç itiraz etmeden sert bir şekilde yan yattı. Giordino koşup bacakları havada, sırtüstü yatan hayvana baktı. Ama bunlar bacak değil, tahta parçalarıydı.</p>

    <p>Devrilen deve sürünün geri kalanı gibi ağaçtan yapılmıştı.</p>

    <p>"Ortadan yok mu oldular? Ne demek yok oldular?"</p>

    <p>Borjin'in öfkesi artarken boynunun yan tarafından solucana benzer bir damar fırlamıştı. "Adamların onları çöle kadar takip ettiler mi?"</p>

    <p>Güvenlik şefi fiziksel olarak Borjin'den uzun olmasına rağmen patronunun öfkesi karşısında utangaç biri gibi ezilip büzülüyordu.</p>

    <p>"İzleri birden kayboldu efendim. Başka bir araçla alındıklarına dair bir iz yoktu. Doğuda bulunan en yakın köyden elli kilometre uzaktaydılar ve onlar güneye gidiyorlardı. Gobi'de hayatta kalma şanslan hiç yok," dedi Batbold sessizce.</p>

    <p>Tatiana çalışma odasının köşesindeki barda oturmuş konuşmaları dinlerken iki kadeh votka martiniyi kanştmyordu. Ağabeyine bir kadeh uzattıktan sonra kendisininkinden bir yudum aldı. "Çin casusları mıydı?"</p>

    <p>"Hayır," diye cevapladı Batbold. "Sanmıyorum. Görünüşe göre iki adam Moğol güvenlik eskortuna rüşvet vererek içeri girmişler. Konvoy yola çıkarken Çin delegasyonu onların yokluğunu fark etmedi. Tariflerinin iki gece önce Ulan Batur'dakd depoya giren iki adama uyuyor olması çok ilginç."</p>

    <p>"Çinliler bu kadar sakar olmaz," diye yorumda bulundu Borjin.</p>

    <p>"Adamlar Çinli değildi. Ben kendim gördüm. Rusa benziyorlardı. Ama laboratuvardaki Dr. Gantumur Amerikan aksanıyla İngilizce konuştuklarını iddia ediyor."</p>

    <p>Tatiana birden boğulacak gibi oldu. Kadehini bırakarak öksürdü.</p>

    <p>"Amerikalı mı?" dedi kekeleyerek. "Nasıl görünüyorlardı?"</p>

    <p>"Benim pencereden gördüğüm kadarıyla uzun boylu ve zayıftı, siyah saçları vardı, diğeri kısa boylu ve tıknazdı, koyu renk kıvırcık saçları vardı," dedi Borjin.</p>

    <p>Batbold başını salladı. "Evet, bu doğru bir tarif," diye mırıldandı, ama küreği başına yediği sırada iki adama ne kadar yakın olduğunu söyleme gereği duymadı.</p>

    <p>"Bunlar NUMA'da çalışan adamlara benziyor," dedi Tatiana şaşkınlıkla. "Dirk Pitt ve Al Giordino. Bizi Baykal'daki balıkçı teknesinden kurtaranlar onlardı. Biz Sibirya'ya yola çıkmadan önce Primoski'ye gelip Rus bilim adamını kurtaranlar da aynı adamlardı."</p>

    <p>"Seni buraya kadar nasıl takip ettiler?" diye sordu Borjin sertçe.</p>

    <p>"Bilmiyorum. Belki Primoski'nin kiralanmasından yola çıkmışlardır."</p>

    <p>"Onları ilgilendirmeyen işlere burunlarını sokuyorlar. Komplekste nerelere girmişler?" diye sordu Batbold'a.</p>

    <p>"Patlak lastikle garaja girmişler, sonra da araştırma tesisine. Dr. Gantumur hemen güvenliği aramış, bu yüzden laboratuvarda yalnızca birkaç dakika kalmışlar. Oraya giden muhafızların elinden kaçmayı bir şekilde başarmışlar ve siz tapınağa girerken onları gördüğünüz sırada da herhalde malikâneyi inceliyorlardı."</p>

    <p>Borjin'in yüzü öfkeyle kızardı, boynundaki damar biraz daha kabardı.</p>

    <p>"Eminim petrol şirketi çalışanlarını arıyorlardır," dedi Tatiana. "Çalışmamız hakkında hiçbir şey bilmiyorlar. Merak etme ağabey."</p>

    <p>"O insanları buraya hiç getirmemeliydin," diye tısladı Borjin.</p>

    <p>"Bu senin hatan," diye karşılık verdi Tatiana. "Almanları saha verilerini tamamen incelemeden önce öldürmeseydin, başka yardıma gereksinim duymazdık."</p>

    <p>Borjin sözlerinin doğruluğunu kabul etmeyi reddederek kız kardeşine öfkeyle baktı. "O halde bu petrolcüler de yok edilmeli. Analizleri hızlandırmalarını sağla. Bu hafta sonuna dek gitmelerini istiyorum," dedi gözleri öfkeyle yanarak.</p>

    <p>"Merak etme. Amerikalılar çalışmamızdan habersiz. Hem konuşacak kadar uzun süre hayatta kalmayacaklar."</p>

    <p>"Belki de haklısın," dedi Borjin öfkesi hafiflerken. "Bu deniz adamları şu anda sudan çok uzaktalar. Ama böyle kalmasını sağla, emin olmak için keşişi oraya gönder," diye ekledi, Batbold'dan söz ederek.</p>

    <p>"Akıllıca bir karar, ağabey."</p>

    <p>"Kurumuş ve tozlu cesetlerine içiyorum," dedi Borjin kadehini kaldırıp martinisini yudumlayarak.</p>

    <p>Tatiana içkisinin geri kalanını yudumlarken Amerikalıların cesetlerinin tahmin edildiği gibi bulunup bulunmayacağım merak ediyordu. Onların kararlı adamlar olduklarını, ölümle o kadar kolay yüzleşmeyeceklerini anlamıştı.</p>

    <p>Hollywood kovboy film setinin geri planında geziniyor gibiydiler, ama etrafları sığır yerine deveyle çevriliydi. Pitt ve Giordino çitle çevrili ağıla girince tahta hayvanları sulamak için geniş bir su kanalının bulunduğunu görünce memnun oldular. Erken sabah güneşi, köyün etrafına stratejik bir şekilde yerleştirilmiş olan hareketsiz hayvanların üzerine düşerken uzun gölgeler yayıyordu. Pitt yüz deve saydıktan sonra daha fazla devam etmedi.</p>

    <p>"Bahçesi yarı gömülü Cadillaclarla dolu olan Teksas'lı o adam geldi aklıma," dedi Giordino.</p>

    <p>"Eğer anlatmak istediğin buysa bunların buraya sanat için konduklarını sanmıyorum."</p>

    <p>Normalin iki katı boyutlarındaki en yakın ger'e doğru gittiler. Daire biçimindeki çadır yaklaşık otuz metre boyunda, üç metre yüksekliğindeydi. Bütün Moğol ger'lerinde güneye bakan beyaza boyalı bir giriş kapısı vardı. Pitt kapıyı buldu ve pervazına vurarak neşeli bir şekilde, "Merhaba," dedi. İnce pervaz parmak eklemlerinin altında hiç esnemedi bile, yalnızca derin bir tınıyla yankılandı. Pitt elini keçe duvara koyup itti. Yalnızca keçe üstüne kaplanmış kanvas katmandan ibaret olmayan duvarın arkasında sert bir şey vardı.</p>

    <p>Kanvas örtünün kenarını tutup duvarın küçük bir kısmını yırttı. Altındaki ince keçe katmanı da yırtılmıştı. Keçenin altında beyaza boyalı soğuk metal bir yüzey vardı.</p>

    <p>"Depo tankı," dedi Pitt metal kenara dokunarak.</p>

    <p>"Su mu?"</p>

    <p>"Ya da petrol," dedi Pitt. Geri çekilip kampı dolduran diğer sahte gerlere baktı.</p>

    <p>"Göçebe çadırlarının standartlarına göre büyük olabilirler, ama petrol tankı olmak için çok küçükler," dedi Giordino.</p>

    <p>"Buzdağının yalnızca üstünü gördüğümüze eminim. Bu şeyler yerin dokuz on metre altına gömülmüş olabilirler. Biz yalnızca üstünü görüyoruzdur."</p>

    <p>Giordino ayağını yere sürterek küçük bir taş parçasını gevşetti, eğilip aldığı taşla tanka vurdu. Tankta derin, boş bir ses yankılandı.</p>

    <p>"Boş." Biraz geri çekilip taşı en yakın diğer ger'e- attı. Taş çadırdan sekerek benzeri bir ses çıkardı.</p>

    <p>"O da boş," dedi.</p>

    <p>"Kahve hayallerimiz buraya kadarmış," dedi Pitt.</p>

    <p>"Kuş uçmaz kervan geçmez bir yerdeki boş petrol tankları neden bir köy kılığına sokulur?"</p>

    <p>"Çin sınırına yakın olabiliriz," dedi Pitt. "Belki birisi Çinlilerin petrollerini çalmasından endişeleniyordur. Bence uydu görüntülerini etkilemeye çalışıyorlar. O yükseklikten bu köy gerçek gibi görünür."</p>

    <p>"Eğer bu tanklar boşsa kuyulardan petrol çıkmamış olmalı."</p>

    <p>Hayali köyde dolaşan adamlar hiç yiyecek ve su olmadığını görünce buldukları bu esrarlı köy cazibesini yitirdi. Acil durum için saklanan yiyecekler ya da boş petrol tanklarından başka bir şey bulmayı umarak sahte gerlerin arasından geçtiler. Ama bütün çadırlar aynıydı, kuma yarı gömülü büyük metal tankları gizliyorlardı. Yalnızca son çadırda kapının gerçekten açıldığını görerek yerin altı metre altına inen pompalama istasyonunu buldular. Çölün tabanından çıkan yüz yirmi santim çapındaki tek bir giriş borusuyla beslenen boru labirenti diğer tanklara gidiyordu.</p>

    <p>"Yeraltı petrol boru hattı," dedi Pitt.</p>

    <p>"Tünel delme makinesiyle kazılıp yerleştirilmiş olabilir," diye düşündü Giordino. "Şimdi bir bakalım, bunlardan en son nerede görmüştüm?"</p>

    <p>"Avarga Petrol'deki dostlarımızın petrol bulmuş olması mümkün. Bunun Çinlilerle yaptıkları anlaşmayla bir ilgisi olabilir, ama amacını bilemiyorum."</p>

    <p>İki adam yeniden sessiz kaldı. Yorgunluk ve düş kırıklığı neşelerini söndürmüştü. Tepede yükselen güneş sahte köyün etrafındaki kum ve çakıl taşı kaplı zemini yeniden kavurmaya başlamıştı. Bütün gece yürümekten yorgun, açlıktan ve susuzluktan dolayı zayıf düşen adamlar akıllılık edip dinlenmeye karar verdi. Tanklardan birini kaplayan keçenin bir kısmım yırtarak basit bir yatak yaptılar, daha sonra pompalama evinin gölgesine uzandılar. Yırtık keçelerden yaptıkları sert yataklar yorgun kemiklerine bulut kadar yumuşak geldi ve hızla uykuya daldılar.</p>

    <p>İki adam sonunda uyandığında güneş batı ufkunda parlak bir bilardo topu gibi kayboluyordu. Ama uyku molası enerji seviyelerini yükseltmede pek bir işe yaramamıştı. Yorgun bir halde köyden ayrıldılar. Büyük bir gayretle yürümeye başladılar, ama iki adam da uykularında kırk yıl yaşlanmış gibi salyangoz hızıyla ilerliyorlardı. Pitt saat ve güneşle yönü bir kez daha kontrol ederek batıya yöneldi. Yeraltı borularının izini sürmeye çalışmak gibi bir düşünceden hemen vazgeçmişti. Sessiz bir uyum içinde hareket ediyor, hezeyanların ilk belirtileri zihinlerini bulandırmaya başlarken ilerlemeye gayret ediyorlardı.</p>

    <p>Rüzgâr yeniden yavaş yavaş hızlanmaya başlamıştı. Yaklaşan kuvvetin öncüsü olarak tek tük rüzgâr şiddetle savrulup dönüyordu. Kuzey rüzgârı beraberinde soğuğu da getiriyordu. İki adam yanlarında taşıdıkları ince keçe parçasını pelerin gibi başlarına ve göğüslerine sardılar. Güneş kaybolurken Pitt uzaktaki S biçimindeki bir dağ sırtını hedef olarak seçti. Rüzgâr hızlanırken Kuzey Yıldızı pusulasının gizleneceğini biliyordu ve şu anda ihtiyaçları olan son şey içinde bulundukları durumda bir de amaçsız daireler çizmekti.</p>

    <p>Sinir bozucu "hareket et ya da öl" sloganı zihninde dolaşıp duruyor, Pitt'in ilerlemesini sağlıyordu. Pitt kavrulan boğazının gerisinde bir şişme hissediyor, amansız susuzluk hissini zihninden atmaya çalışıyordu. Cansız bakışlarla ilerleyen Giordino'ya baktı. İkisi de bütün enerjisini ve tükenmiş zihinsel kapasitelerini yürümeye yoğunlaştırmıştı.</p>

    <p>Pitt için zamanla birlikte bilinci de kayboluyordu. Bir an kendinden geçti, sonra gözleri birden açıldı. Ayakta uyuyup uyumadığından emin değildi. Ne kadar zamandır içi geçmişti bilmiyordu, ama en azından Giordino yanındaydı. Birdenbire Washington'da, kongrede çalışan karısı Loren'i düşündü. Yıllardır sevgili olmalarına rağmen, Pitt dünyayı dolaşma maceralarının artık geride kaldığını düşündüğü için kısa bir süre önce evlenmişlerdi. Pitt bilmese de Loren, onun yolculuk tutkusunun kanından hiç çıkmayacağını biliyordu. NUMA'nın başına geçtikten sonra Washington'daki merkezden kurumu yönetmekten sıkılmaya başlamıştı. Sahaya çıkması için ısrar eden Loren'di. Onun en fazla ilk aşkı olan denizde çalışırken mutlu olacağını biliyordu. Ayrı geçirdikleri zamanın aşklarını güçlendireceğini söylüyordu, ama Pitt, onun buna gerçekten inandığına emin değildi. Ama onun Hill'deki kariyerine müdahale etmezdi, bu yüzden karısının sözünü dinlemişti. Şimdiyse bunu yaparak onu dul bırakıp bırakmadığını merak ediyordu.</p>

    <p>Bir saat kadar soma rüzgâr kendini iyice göstermeye karar verip kuzeybatı yönünden şiddetle esmeye başladı. Yukarıdaki yıldızlar tozun arasında hızla kayboldu, tek ışık kaynakları da böylece yok oldu. Esen rüzgâr üzerlerine pamuksuz bir toz serperken Pitt'in hedeflediği dağ sırtı görünmez oldu. Ama Pitt hissiz bir yorgunlukla ayaklarına bakarken bunun artık bir önemi yoktu.</p>

    <p>Zombi gibi hareket ediyorlardı, ama durmayı da istemiyorlardı. Görünmez bir bağ ikisini birbirine bağlıyormuş gibi Giordino, Pitt'in yanında metodik bir şekilde yürümeye devam ediyordu. Yoğunlaşmış rüzgâr savurduğu kumla yüzlerini ve gözlerini yakıyordu. Batıya doğru izledikleri yoldan ayrılsalar da zorlukla yürümeye devam ediyorlardı. Yorgunluktan tükenmişlerdi. Isıran rüzgârdan kaçmak için güneye doğru zikzaklar çizmeye başladılar.</p>

    <p>Bitmek bilmez rüzgârda sendeleyerek yürümeye devam ederken Pitt, Giordino'nun bir taşa takılıp düştüğünü fark etti. Durup arkadaşının ayağa kalkmasına yardım etmek için uzandı. İri bir el uzanıp Pitt'in elini tuttu, sertçe kendine doğru çekti. Pitt, Giordino'ya doğru yalpalayıp yumuşak kum yatağına doğru serildi. Orada başı dönerek yatarken şiddetli rüzgârın artık gözlerini yakmadığını fark etti. Giordino gecenin karanlığında bir taş yığınına takılmış, böylece arkadaki uluyan rüzgârdan korunaklı oyuğu bulmuştu. Pitt uzanıp taş duvara dokunurken Giordino yanına doğru sürünüp olduğu yere çöktü. Pitt kalan son enerjisiyle üzerindeki keçeyi açıp ısınmak için ikisinin başına örttü, sonra yumuşak kuma sırtüstü uzanıp gözlerini kapadı.</p>

    <p>İki adam çığlıklar atan çöl fırtınasının altında kendinden geçti.</p>

    <p>Giordino rüyasında tropik suyun doldurduğu bir gölde yüzüyordu. Ilık su garip bir şekilde yoğundu ve hareketlerini ağırlaştırıp zorlaştırıyor-du. Su birden küçük sıcak dalgalar halinde yüzüne çarptı. Dalgadan kaçmak için başını geriye çekti, ama ılık su, onun hareketini takip etti. Derken rüyayla ilgili bir şey aşın derecede canlı hale geldi. Bu kokuydu, hem de çok pis bir koku. Bir rüyada olamayacak kadar güçlüydü koku. İğrenç koku sonunda onu kendine getirdi ve Giordino ağırlaşmış gözkapaklarını zorla araladı.</p>

    <p>Parlak gün ışığı gözlerini yaktı, ama üzerine atlayan mavi sular olmadığım görecek kadar gözlerini açabilmişti. Onun yerine devasa pembe bir şeyin yanağına ılık bir şekilde sürtündüğünü hissetti. Başım hızla geri çekince pembe şeyin geri çekilerek bir kilometre uzunluğundaymış gibi görünen büyük, san dişlerin arasına girdiğini gördü. Yaratığın verdiği nefes Giordino'nun yüzünü iğrenç bir soğan, sarımsak ve peynir bulutuyla yıkadı.</p>

    <p>Gözlerini birden açıp örümcek ağlarından kurtulan Giordino, geniş burnun gerisindeki, uzun kirpiklerle örtülen çikolata rengi iki göze baktı. Deve gözlerini kırparak merakla Giordino'ya baktı, sonra hafifçe böğürerek kumdan çıkan keçenin kenarını kemirmeye başladı.</p>

    <p>Giordino doğrulup oturmaya çalışırken rüyasındaki şuruplu suyun güneşten ısınmış kumlar olduğunu fark etti. Bir gece önceki kum fırtınasında küçük oyukta neredeyse otuz santim yüksekliğinde bir kum birikintisi meydana gelmişti. Kollarını bataklığın içinden güçsüz bir şekilde çekerek yanında aynı şekilde kum ve keçenin altına gömülmüş arkadaşını dürttü, sonra kahverengi kumu avuçlarıyla boşalttı. Keçe biraz kıpırdadı, sonra geriye fırladı. Altından Pitt'in süzgün, perişan yüzü çıktı. Yüzü yanmış, dudakları şişip çatlamıştı. Ama arkadaşının hayatta olduğunu gördüğü için yeşil gözleri sevinçle parladı.</p>

    <p>"Cennette bir gün daha," dedi boğuk bir sesle, etrafa bakarak. Geceki kum fırtınası dinmiş, onları berrak mavi gökyüzünün altında güneş banyosu yapmak üzere açıkta bırakmıştı.</p>

    <p>Bedenlerini doğrulturken üzerlerindeki kum minik dereler gibi akıyordu. Giordino elini cebine sokup güvenle başını salladı, at nalı hâlâ oradaydı.</p>

    <p>"Bir misafirimiz var," dedi vızıldarcasına. Sesi zımparaya sürtünen çelik gibi çıkıyordu.</p>

    <p>Pitt güçsüz bir şekilde kum örtüsünün altından çıkıp birkaç adım ötede duran yaratığa baktı. Bir yana doğru sarkan iki hörgücünden anlaşıldığı kadarıyla bu bir Asya devesiydi. Hayvanın keçeleşmiş kürkü koyu sütlü kahverengiydi. Deve birkaç dakika Pitt'in bakışlarına karşılık verdi, sonra keçeyi kemirmeye devam etti.</p>

    <p>"Çölün gemisi," dedi Pitt.</p>

    <p>"Daha çok römorköre benziyor. Yiyecek miyiz, binecek miyiz?"</p>

    <p>Pitt iki şey için de güçlerinin olmadığını düşünürken kum tepesinin arkasından tiz bir ıslık duydular. Ardından kumların üstünde benekli bir ata binen küçük bir oğlan çocuğu göründü. Yeşil bir del giymişti, kısa saçları soluk renkli bir beysbol şapkasının altında gizlenmişti. Oğlan deveye doğru giderken adını sesleniyordu. Deve başını kaldırınca bir sopanın ucuna takılmış kemendi hızla hayvanın boynuna geçirip ipi sıktı. Tam o sırada aşağıya bakıp kumlarda yatan Pitt ve Giordino'yu fark etti. Irkilen oğlan gözlerini iri iri açıp kumların arasındaki hayalete benzer iki adama baktı.</p>

    <p>"Merhaba." Pitt oğlana sıcak bir şekilde gülümsedi. Üzerinden bir kum havuzu boşalırken sendeleyerek ayağa kalktı. "Bize yardım edebilir misin?"</p>

    <p>"Siz... İngilizce konuşuyor," dedi çocuk kekeleyerek.</p>

    <p>"Evet. Bizi anlıyor musun?"</p>

    <p>"Manastırda İngilizce öğreniyorum," dedi çocuk gururla, her sözcüğü vurgulayarak.</p>

    <p>"Biz kaybolduk," dedi Giordino boğuk bir sesle. "Bize yiyecek ya da su verebilir misin?"</p>

    <p>Çocuk tahta semerini çıkarıp keçi derisinden yapılma suyla dolu matarayı kaldırdı. Pitt ve Giordino sırayla suya saldırarak başta küçük yudumlar aldı, ardından suyu bol bol yudumladılar. Onlar su içerken çocuk cebinden bir bez çıkardı. İçinde güneşten kurumuş lor peyniri vardı. Peyniri küçük parçalara bölerek adamlara uzattı. Adamlar kauçuğa benzer süt kalıntısını minnettar bir şekilde mideye indirip üstüne suyun kalanını içtiler.</p>

    <p>"Adım Noyon," dedi çocuk. "Sizinki ne?"</p>

    <p>"Ben Dirk, bu da Al. Seninle tanıştığımıza memnun olduk Noyon."</p>

    <p>"Su ve hayvanınız olmadan Gobi'ye çıktığınız için aptalsınız Dirk ve Al," dedi sertçe çıkışarak. Sonra genç yüzü bir gülümsemeyle yumuşadı. "Benimle evime gelin, ailem sizi iyi karşılayacaktır. Buradan bir kilometre bile yok. Sizin için çok kısa bir yol."</p>

    <p>Oğlan atından inip küçük tahta eyeri çıkardı, Pitt ve Giordino'yu binmeleri için dürttü. Moğol midillisi yüksek değildi. Pitt kolayca hayvanın sırtına çıkıp Giordino'nun arkasına binmesine yardım etti. Noyon dizginleri alıp onları kuzeye doğru götürmeye başladı. Bağlı deve de arkalarından geliyordu.</p>

    <p>Kısa bir süre gitmişlerdi ki, Noyon onları kaim bir kumtaşı sırtına getirdi. Karşı tarafta büyük bir deve sürüsü ovaya dağılmış, taşların arasında büyüyen otları yiyorlardı. Sahanın ortasında kirli beyaz kanvasla örtülü bir ger vardı, güneye bakan kapısının turuncu boyası eskimişti. Karşısındaki iki direğe bağlanan ip ağıl görevi görüyor, birkaç kahverengi güçlü atı barındırıyordu. Küçük kervanın yaklaştığı sırada sağlam görünüşlü, delici bakışları olan temiz tıraşlı bir adam atlardan birini eyerliyordu.</p>

    <p>"Baba, çölde kaybolmuş bu iki adamı buldum," dedi çocuk yerli dilinde. "Amerikalılar."</p>

    <p>Adam, Pitt ve Giordino'nun perişan görünüşüne bir bakınca aşağı dünyanın Moğol Tanrısı Erleg Han'la flört ettiklerini anladı. Hemen attan inmelerine yardım edip bitkin adamların uzattığı zayıf ellerini sıktı.</p>

    <p>"Atı bağla," dedi oğluna ve sonra iki adamı alarak evine götürdü.</p>

    <p>Başlarını eğip ger'e giren Pitt ve Giordino içerisinin sıcak dekoruna şaşkınlıkla baktılar. Burası çadırın kasvetli dış görünüşüyle büyük bir tezat oluşturuyordu. Toprak zeminin her santimini kaplayan parlak desenli halılar, çadırın kafesli duvarlarının canlı çiçekli dokusuyla karışıyordu. Dolaplar ve masalar parlak kırmızı, turuncu ve maviye, tavanı destekleyen çerçevelerse limon sarısına boyanmıştı.</p>

    <p>İçerisi geleneksel ger düzenine göre düzenlenmişti. Batıl inançların göçebe hayatında oynadığı rolün bir sembolüydü. Girişin sol tarafında bir adamın eyer ve diğer eşyalarını koyacağı bir raf ve dolap bulunuyordu. Ger'in sağı "kadın" tarafıydı ve yemek pişirme aletlerini barındırıyordu. Ortada bir şömine ve ocak bulunuyor, ocağa bağlı metal boru çadırın tavanındaki açıklığa yükseliyordu. Çadırın duvarlarının dibinde üç alçak yatak bulunuyordu. Arka taraf aile sunağına ayrılmıştı.</p>

    <p>Noyon'un babası Pitt ve Giordino'yu ger'in sol tarafına, şöminenin yanındaki taburelere doğru götürdü. Uzun siyah saçlı, neşeli bakışları olan zayıf bir kadın, adamlara gülümseyerek eski çaydanlığı aldı. Ne kadar yorgun olduklarını görerek yüzlerini ve ellerini silmeleri için ıslak bezler getirdi. Pişirmek için bir tencere suya şeritler halinde kesilmiş koyun etlerini koydu. Pitt'in bacağındaki kanlı bandajı görünce, adamlar peş peşe çay içerken yarayı temizledi. Yemek pişince Pitt ve Giordino'ya gururla birer büyük porsiyon etle birlikte kurumuş peynir tabağı servisi yaptı. Açlıktan ölecek durumda olan adamlar için lezzete meydan okuyan bu yemek bir Fransız aşçının elinden çıkmış gibi geldi. Onlar et ve peyniri mideye indirdikten sonra adam, deri bir torbada bulunan evde mayalanmış kımız denen kısrak sütünü getirip üç kaba doldurdu.</p>

    <p>Noyon ger'e girip adamların arkasına oturdu. İngilizce bilmeyen anne babası için çeviri yapacaktı. Babası, Pitt ve Giordino'ya bakarak derin bir tonla konuştu.</p>

    <p>"Babam Tsengel, annem Ariunaa, evimize hoş geldiniz diyor," dedi çocuk.</p>

    <p>"Misafirperverliğiniz için teşekkür ederiz. Hayatlarımızı kurtardınız," dedi Pitt, bardağını kaldırıp airag'i deneyerek. Mayalanmış sütün ılık birayla karışık ayran gibi olduğuna karar verdi.</p>

    <p>"Söyleyin bana, erzakınız olmadan Gobi Çölü'nde ne arıyorsunuz?" diye sordu Tsengel, oğlu aracılığıyla,</p>

    <p>"Çöle yaptığımız kısa yolculuk sırasında tur grubumuzdan ayrı düştük," diye yalan söyledi Giordino. "İzlerimizi geriye doğru takip ettik, ama dün gece kum fırtınası çıkınca kaybolduk."</p>

    <p>"Oğlum sizi bulduğu için şanslısınız. Çölün bu bölgesinde çok az yerleşim birimi vardır."</p>

    <p>"En yakın köyden ne kadar uzaktayız?" diye sordu Pitt.</p>

    <p>"Buradan yirmi kilometre uzakta küçük bir yerleşim birimi var. Ama şimdilik bu kadar soru yeter," dedi Tsengel, iki adamın gözlerindeki yor gun bakışları görerek. "Yemekten sonra dinlenmelisiniz. Sonra tekrar konuşuruz."</p>

    <p>Noyon, adamları iki küçük yatağa götürüp sürüyle ilgilenmek üzere dışarı çıkan babasını takip etti. Pitt yumuşak yatağa sırtüstü uzanıp ağır bir uykuya dalmadan önce parlak sarı tavan kirişlerini hayranlıkla seyretti.</p>

    <p>Şöminede kaynayan koyun etinin kokusuyla uyandılar, akşam karanlığı çökmemişti. Ger'in dışında bacaklarını açarak etrafta serbestçe dolaşan uysal deve sürüsünün arasında gezindiler. Tsengel ve Noyon kısa bir süre sonra dörtnala geldiler. Öğleden sonrayı başıboş gezen hayvanları toparlayarak geçirmişlerdi.</p>

    <p>"Zinde görünüyorsunuz artık," dedi Tsengel, oğlunun yardımıyla.</p>

    <p>"Kendimizi zinde hissediyoruz," diye cevapladı Pitt. Yemek, su ve dinlenme iki adamı hızla canlandırmıştı. Kendilerini şaşırtıcı şekilde tazelenmiş hissediyorlardı.</p>

    <p>"Karımın yemekleri iksir gibidir." Adam sırıttı. Atlan iple bağladıktan sonra bir kova sabunlu suyla temizlenip onları tekrar ger'e götürdü. Koyun eti ve kurumuş peynirden oluşan yemeğe makarna da dahil edilmişti. Pitt ve Giordino bu kez yemeklerini daha iştahsız bir şekilde yediler. Kımız daha önceden yapılmıştı ve hiç boşalmıyor gibi görünen küçük seramik kâselerdeydi.</p>

    <p>"Etkileyici bir sürünüz var," dedi Giordino, ev sahibine iltifat ederek. "Kaç baş hayvan var?"</p>

    <p>"Yüz otuz devemiz ve beş atımız var," dedi Tsengel. "Memnun edici bir sürü, ama bir zamanlar sınırın diğer tarafında sahip olduğumuzun dörtte biri kadar."</p>

    <p>"Çin'in İç Moğolistan bölümünde mi?"</p>

    <p>"Evet, sözde özerk bölge, ama Çin'in vilayetinden pek bir farkı yok." Tsengel gözlerinde öfkeyle ateşe baktı.</p>

    <p>"Neden oradan ayrıldınız?"</p>

    <p>Tsengel başıyla sunağın üstündeki siyah beyaz fotoğrafı işaret etti. Fotoğrafta atın üstünde bir çocuk ve dizginleri tutan bir adam vardı. Çocuğun delici bakışları onun genç Tsengel, yanındakinin de babası olduğunu söylüyordu.</p>

    <p>"Atalarım en az beş nesilden beri Gobi'nin doğusunda sürü güdüyor. Bir keresinde babamın iki bin develik bir sürüsü vardı. Ama o günler rüzgârlarla beraber yok olup gitti. O topraklarda basit bir çoban için yer yok artık. Çinli bürokratlar doğanın dengesine aldırmadan o topraklara el koyuyor. Atalarımızın otlatma alanlarından tekrar tekrar sürüldük ve sürülerimizi çölün en haşin bölgelerine taşımak zorunda kaldık. Bu arada sanayileşme gibi soylu bir neden yüzünden bulabildikleri her yerdeki suyu emdiler. Sonuç olarak çayırlar gözümüzün önünde yok olup gidiyor. Çöl günbegün büyüyor, ama ölü bir çöl olarak. Bu aptallar, kumlar başkentleri Pekin'i tüketmeye başlayana dek bu durumu göremeyecekler. Ailemin iyiliği için sınırı geçmekten başka çarem kalmadı. Otlatma şartları çok iyi değil, ama burada en azından çobanlara hâlâ saygı duyuluyor," dedi gururla.</p>

    <p>Pitt eski fotoğrafı incelerken buruk tatlı kımızdan bir yudum daha aldı.</p>

    <p>"Bir insanın geçim kaynağını elinden almak cinayettir," dedi.</p>

    <p>Bakışları sunağın arkasında duran çerçeveye gitti. Keçi sakallı, güçlü kuvvetli bir adamın karakalemle çizilmiş portresiydi bu.</p>

    <p>"Tsengel sunaktaki adam kim?"</p>

    <p>"Yuan İmparatoru Kubilay. Dünyanın en güçlü hükümdarı, ama sıradan adamın iyiliksever dostu," dedi Tsengel, imparator hâlâ hayattaymış gibi.</p>

    <p>"Kubilay Han mı?" diye sordu Giordino.</p>

    <p>Tsengel başıyla onayladı. "Moğolların Çin'i yönettiği zamanlar çok daha iyiydi," diye ekledi esefle.</p>

    <p>"Korkarım bugün dünya çok farklı," dedi Pitt.</p>

    <p>Sert kımız birkaç kâseden sonra Tsengel üzerinde etkisini göstermeye başlamıştı. Kısrak sütü boğazında kaybolurken gözleri buğulandı, duyguları daha belirgin hale geldi. Jeopolitik tartışmanın adam için fazla hassas olacağını gören Pitt konuyu değiştirmeye çalıştı.</p>

    <p>"Tsengel, kum fırtınasından önce çölde garip bir şeyle karşılaştık. Tahta develerle çevrili yapay bir köydü. Orayı biliyor musun?"</p>

    <p>Tsengel gırtlaktan gelen koca bir kahkaha attı.</p>

    <p>"Ah evet, Gobi'nin en zengin çobanı. Yalnız kısrakları bir damla bile süt vermez," diye güldü, kımızdan bir yudum daha alarak.</p>

    <p>"Kim yaptı orayı?" diye sordu Giordino.</p>

    <p>"Aletler, borular ve kazı makinesiyle gelen büyük bir adam grubu. Yüzeyin altına yüzlerce kilometre uzanan tüneller kazdılar. Ustabaşlannı en yakın kuyuya götürmem için bana küçük bir ücret verdiler. Ulan Batur'daki bir petrol şirketi için çalıştıklarını söylediler, ama kimseye işleri hakkında bir şey söylememek için yemin etmişlerdi. Gürültülü bir şekilde konuşan işçilerden birkaçı birden ortadan kayboldu ve işçilerin geri kalanı çok endişelendi. Tahta develeri ve ger gibi görünen büyük tankları hızla inşa edip ortadan kayboldular. Köydeki tanklar boş, yalnızca rüzgârla gelen tozları topluyorlar. Bu aylar önceydi, o zamandan beri de kimsenin geldiğini görmedim. Tıpkı diğerleri gibi."</p>

    <p>"Hangi diğerleri?" diye sordu Pitt.</p>

    <p>"Sınırın yakınında üç tane daha metal ger kampı vardır. Hepsi aynı. Tahta develer hariç boş duruyorlar."</p>

    <p>"Bölgede petrol kuyusu var mı ya,da sondaj yapılıyor mu?" diye sordu Pitt.</p>

    <p>Tsengel bir an düşünüp başını iki yana salladı. "Hayır. Çin'de yıllar önce petrol kuyuları görmüştüm, ama bu bölgede yok."</p>

    <p>"Sence neden tankları gizleyip etraflarına tahta hayvanlar koyuyorlar?"</p>

    <p>"Bilmiyorum. Bazıları metal ger'lerin zengin bir çoban tarafından yağmur suyunu toplamak ve arazide kullanmak için yaptırıldığını söylüyor. Bir şaman tahta hayvanların, çölün kazılarak kutsallığının bozulmasını telafi etmek için saygı gereği konduğunu söylüyor. Diğerleri delilerden oluşan bir kabilenin işi olduğunu iddia ediyor. Ama hepsi yanılıyor. Bu yalnızca nüfuzlu birinin, çölü sömürmek isteyen bir zenginin işi. Neden yaptıklarını gizliyorlar? Kötü niyetlerini gizlemekten başka ne için olabilir ki?"</p>

    <p>Kımız Tsengel'i nihayet tüketmişti. Kâsesinin geri kalanını içip bitirdi, sonra rahatsız bir şekilde ayağa kalkıp konuklarına ve ailesine iyi geceler diledi. Sendeleyerek yataklardan birine gidip örtülerin üstüne çöktü, birkaç dakika sonra gürültülü bir şekilde horlamaya başladı. Pitt ve Giordino sofranın toplanmasına yardım ettikten sonra temiz hava almak için dışarı çıktı.</p>

    <p>"Hâlâ bir anlamı yok," dedi Giordino, gece gökyüzüne bakarak. "İnsan neden çölde boş petrol tanklarını gizler?"</p>

    <p>"Belki gizlenen tanklardan daha önemli bir şey vardır."</p>

    <p>"Ne olabilir ki?"</p>

    <p>"Belki," dedi Pitt, bir taşa tekme atarak. "Petrolün kaynağı olabilir."</p>

    <p>Tsengel'in gürültülü horlamasına rağmen Pitt ve Giordino derin bir uyku uyudu. Noyon yatağını onlara verip yerde minderlerde yatmıştı. Güneş doğarken herkes uyandı, çay ve erişteden oluşan kahvaltılarını yaptı. Tsengel, Pitt ve Giordino'nun Noyon'la birlikte yakındaki köye gitmeleri için bir ayarlama yapmıştı. Köydeki çocuklar, haftanın üç günü eğitim almaları için manastıra götürülüyordu. Belki Pitt ve Giordino, Noyon'la birlikte, ara sıra Ulan Batur'dan bir malzeme kamyonunun geldiği manastıra kadar gidebilirlerdi.</p>

    <p>Pitt Ariunaa'nın eline biraz tozlu para sıkıştırarak yemekleri ve sağladığı rahatlık için teşekkür etti, daha sonra da Tsengel'le vedalaştı.</p>

    <p>"Nezaketinin ve cömertliğinin karşılığını ödeyemeyiz."</p>

    <p>"Bir çobanın ger'inin kapısı her zaman açıktır. İyi yolculuklar. Gobi'deki dostlarınızı ara sıra hatırlayın."</p>

    <p>Adamlar el sıkıştı, Tsengel sürüsüne bakmak için dörtnala uzaklaştı. Pitt, Giordino ve Noyon en güçlü üç ata atlayıp kuzeye doğru yola çıktı.</p>

    <p>"Baban iyi bir adam," dedi Pitt, Tsengel'in tozlu izinin ufukta kayboluşunu seyrederken.</p>

    <p>"Evet, ama doğduğu topraklardan uzakta olduğu için üzülüyor. Burada iyi durumdayız, ama yüreğinin güneydoğudaki Hulunbuir'de olduğunu biliyorum."</p>

    <p>"Burada zenginleşebiliyorsa bunu her yerde başarabilir," dedi Giordino etraflarındaki çorak araziye bakarak.</p>

    <p>"Bu iş çok zor, ama büyüyünce babama yardım edeceğim. Ulan Batur'da üniversiteye gidip doktor olacağım. Sonra ona istediği kadar deve alacağım."</p>

    <p>Taşlı yollardan geçip bir dizi kumtaşı yükseltisinden geçtiler. Atlar kendilerine yol gösterilmeden ilerliyor, bir Büyük Canyon katırının Colorado Nehri'ne giden her adımı bildiği gibi yolu takip ediyordu. Pitt ve Giordino kısa süre sonra sırtlarının rahatsız edecek şekilde acıdığını hissetti. Atlara tahtadan yapılan geleneksel Moğol eyerleri yerleştirilmişti. Moğol steplerinin ve çöl bölgelerinin bütün çocukları gibi Noyon da yürümeden önce ata binmeyi öğrenmiş, sert ve acımasız biniş takımlarına alışmıştı. Pitt ve Giordino gibi yabancılar içinse bu yolculuk, tahta bir bankın üstünden kaymaya benziyordu.</p>

    <p>"Buralarda bir otobüs durağı ya da havaalanı olmadığına emin misin?" diye sordu Giordino yüzünü buruşturarak.</p>

    <p>Noyon bu soruyu iyice düşündü.</p>

    <p>"Köydekinden başka otobüs yok. Ama uçak var. Buradan uzak değil. Sizi götürürüm."</p>

    <p>Giordino bir şey diyemeden Noyon atını mahmuzlayıp doğudaki sırtlara doğru dörtnala ilerledi.</p>

    <p>"İhtiyacımız olan tek şey bu, ekstra bir gezinti," dedi Pitt. "Bir iki dalak yırtılmasından başka bir zararı olmaz."</p>

    <p>"Şu dağın ardında bir Learjetin bizi beklemediğini kim söyleyebilir?" diye karşılık verdi Giordino.</p>

    <p>Noyon'un bıraktığı toz bulutunu takip edip atlarını mahmuzladılar, hayvanlar öndeki atın peşinden dörtnala koşuyorlardı. Dağ sırtının eteğine kadar gidip kuzey ucuna döndüler. Geniş bir kumtaşı alanından geçerken atların nallan gürültülü bir ses çıkarıyordu. Geniş kayaların etrafından dolaşarak sonunda bir kayanın gölgesine oturmuş bekleyen Noyon'u yakaladılar. Ne bir havaalanı ne de bir jet vardı. Giordino büyük dış kırıklığına uğramıştı. Aslında göz alabildiğine uzanan alan içinde herhangi bir hava taşıtına dair bir iz yoktu. Yalnızca çakıl taşı kaplı çöl düzlüğü devam ediyor, arada tek tük kayalıklar yer alıyordu. Giordino, çocuğun en azından bir konuda doğruyu söylediğini düşündü. Takip etmeleri gereken yoldan yalnızca birazcık sapmışlardı.</p>

    <p>Pitt ve Giordino, Noyon'a yaklaşırken atlarını yavaşlattılar. Oğlan onlara gülümseyip arkasındaki kayalık sırtın gerisini işaret etti.</p>

    <p>Pitt kayalık sırta bakarken yalnızca kırmızı kum katmanıyla kaplı kayalar görüyordu. Kayaların bir kısmının şekilleri garipti ve belli belirsiz bir gri rengi yansıtıyor gibiydiler.</p>

    <p>"Çok güzel bir kaya bahçesi," dedi Giordino.</p>

    <p>Ama Pitt ilgilenmişti. Biraz daha yaklaşınca birden bunların kaya değil kısmen gömülü radyal motor olduğunu gördü. Bir tanesi ters dönmüş gövdenin küt burnuna takılıydı, diğeriyse kumun altında kaybolmuş kanada monte edilmişti.</p>

    <p>Noyon ve Giordino yaklaşırken Pitt atından inip motor kapaklarından birinin üstündeki kumu temizledi. Şaşkınlıkla Giordino'ya bakarak, "Bir Learjet değil. Üç motorlu bir Fokker," dedi.</p>

    <p>Fokker F. VII. düştüğü yerde kalmış, yetmiş yıldan daha uzun bir süredir el sürülmemişti. Ters dönmüş uçağın üstüne bir kamyon dolusu kum toplanmış, sağ kanadı ve gölgesinin büyük bir bölümü tamamen gömülmüştü. Biraz geride iskele tarafındaki kanat ve motoru kumun altına gizlenmişti. Uçağın burnu akordeon gibi ezilmiş, pilot kabini ağzına kadar kumla dolmuştu. Pilot ve yardımcı pilotun iskeletleri hâlâ koltuklarına bağlıydı. Pitt, pilotun camının altındaki kalın kum katmanını biraz temizledi. Sonunda uçağın adını görebildi, Kutsal Betty.</p>

    <p>"İnmek için berbat bir yer," dedi Giordino. "Bu kuşların tahrip edilemez olduğunu söylemiştin sanıyorum."</p>

    <p>"Öyle sayılır. Üç motorlu Fokker, üç motorlu Ford gibi dayanıklı bir uçaktır. Amiral Byrd Kuzey ve Güney kutuplarına gitmek için bunlardan birini kullandı. Charles Kingsford-Smith 1928'te kendi Fokker F. VIFsi Southern Cross'la Pasifik Okyanusu'nu geçti. Wright Whirlwind motorlannın kullanıldığı bu uçaklar neredeyse sonsuza dek uçabilir." Pitt eski uçaklar konusunda çok bilgiliydi... kendi üç motorlu Ford'u Washington'daki antika araba koleksiyonuyla beraber duruyordu.</p>

    <p>"Kum fırtınası sırasında düşmüş olmalı," dedi Giordino.</p>

    <p>Noyon uygun bir uzaklıktan seyrederken Pitt ve Giordino gövdenin jcumla kaplı karnını kıç tarafına dek takip edip yan tarafında hafif bir çuIcur buldu. Birkaç santimlik kumu itince gövde kapısının alt kenarı olduğunu gördüler. İki adam yumuşak kumu avuçîayıp kapının önünde büyük bir gedik açtı. Birkaç dakikalık kazı işleminden sonra kapının etrafında bir açıklık oluşturdular. Giordino son yığını uzaklaştırırken Pitt kapının yanındaki gövdede bir dizi mermi deliği buldu.</p>

    <p>"Kaza nedenini düzeltelim," dedi, elini deliklerin üstünde gezdirerek. "Vurularak düşürülmüş."</p>

    <p>"Neden acaba?" dedi Giordino.</p>

    <p>Kapının koluna uzanırken Noyon hafif bir çığlık attı.</p>

    <p>"Yaşlılar içeride ölü adamların olduğunu söylüyor. Lamalar onları rahatsız etmememiz gerektiğini söylüyor. Göçebeler bu yüzden uçağın içine girmedi."</p>

    <p>"Ölülere saygısızlık etmeyeceğiz," diye güvence verdi Pitt. "Ruhlarının huzur bulması için uygun bir şekilde gömülmelerini sağlayacağız."</p>

    <p>Giordino kolu çevirip kapıyı hafifçe açtı. Tahta parçalan, kum ve porselen kırıkları yuvarlanarak küçük bir yığın oluşturdu. Pitt üzerinde safir mavisi bir tavus kuşunun bulunduğu Yuan Hanedanı'na ait bir tabak parçasını aldı.</p>

    <p>"Günlük bir parça değil," dedi antikayı tanıyarak. "En azından beş yüz yıllık olduğunu düşünüyorum." Pitt bir uzman olmadığını kabul etse de yıllarca gemi batıklarına daldığı için çanak çömlek ve porselenler konusunda oldukça fazla bilgi sahibi olmuştu. Genellikle bir gemi batığının yaşma ve kökenine dair tek ipucu safra yığınının arasında bulunan çanak çömlek parçalan olurdu.</p>

    <p>"O halde elimizde dünyanın en eski ve en büyük yapbozu var," dedi Giordino. Pitt'in içeri bakmasına izin vermek için kapıdan geri çekildi.</p>

    <p>Uçağın içi karmakarışık durumdaydı. Ezilmiş ve parçalanmış sandıklar ana kabinin her köşesine dağılmış, içindeki porselenler mavi ve beyaz kırıklar halinde döşemeye serilmişti. Yalnızca kuyruğa sıkışmış birkaç sandık şiddetli iniş sırasında sağlam kalmıştı.</p>

    <p>Pitt gövdeye tırmanıp gözlerinin karanlığa alışması için bekledi. Loş kabin ve havasız ortam, Fokker'ın içine ürkütücü bir hava katıyordu. Ters dönmüş uçağın tavanından sarkan boş koltuklar da bu durumu güçlendiriyordu. Pitt başını hafifçe eğerek önce kuyruk kesimindeki sağlam sandıklara doğru gitti. Kırık porselen parçaları attığı her adımla eziliyor, daha dikkatli yürümeye çalışmasına neden oluyordu.</p>

    <p>Hâlâ sağlam olan beş sandık buldu. Kenarlarına KIRILABİLİR ve DİKKAT: BRITISH MUSEUM yazılı etiketler yapıştırılmıştı. Bir sandığın kapağı gevşekti. Pitt bu kısmı tutup geriye çekti. İçinde kumaşa sanlı büyük, porselen bir kâse vardı. Yedi yüz yıllık kâsenin kenarları tırtıklıydı ve beyaz kilin üstüne yeşilimsi mavi sırla kaplanmıştı. Pitt çiçekli desene hayranlıkla bakıp kâseyi sandığa geri koydu. Yerdeki kırıkların da gösterdiği gibi uçak antika seramikler taşıyordu ve neyse ki, hiç yolcusu yoktu.</p>

    <p>Pitt ters dönmüş koridorda ilerledi. Giordino da yan kapıda kendisine katıldı.</p>

    <p>"Kargoyla ilgili bir ipucu var mı?" diye sordu Giordino alçak sesle.</p>

    <p>"Yalnızca British Museum'a gidiyormuş. Birkaç sandık sağlam kalmış. Antika porselen gibi görünüyor."</p>

    <p>Pitt ilerleyip ilk koltuk sırasını geçti, pilot kabinine doğru yürüdü. Uçak düştüğü sırada kargonun büyük bir bölümü öne doğru fırladığı için kabinin önünde büyük bir moloz yığını oluşmuştu. Pitt büyük, kırık bir çömleğin üstünden geçerken molozların arasında duran tozlu bir ceket gördü. Kırıkların etrafına basarak bir sandığı yoldan çekip daha yakından baktı ve dondu kaldı. Kapıdan giren loş ışıkta ceketin hâlâ ilk sahibinin üstünde olduğunu fark etti.</p>

    <p>Leigh Hunt'ın mumyalaşmış cesedi kırılan sırtı yüzünden acı içinde öldüğü yerde kalmıştı. Sol kolu sarı, tahta bir kutuya sıkıca sarılmıştı, kemikli beyaz eli küçük bir not defterini tutuyordu. Hunt'm yüzü buruşmuş, yüz hatları çölün kuru havası ve ince kum tabakasıyla iyi korunmuştu.</p>

    <p>"Zavallı adam. Kazadan kurtulup daha sonra ölmüş olmalı," dedi Pitt alçak sesle.</p>

    <p>"Belli ki şu kutunun ve not defterinin onun için büyük önemi varmış," dedi Giordino.</p>

    <p>Pitt huzursuz bir şekilde kutuyu ve not defterini iskeletin elinden aldı, tahta kutuyu Giordino'ya verdi. Yerde duran kirli şapkayı yavaşça alarak cesedin yüzüne örttü.</p>

    <p>"Pilotların daha iyi durumda olduğunu sanmıyorum," dedi ileri doğru bakarak. Dikkatle Hunt'm cesedinin üstünden geçerek öne doğru yürüdü, pilot köşküne baktı. Bütün bölme, uçak düştüğünde camlardan dolan kumla doluydu.</p>

    <p>"Burayı kazmak yaklaşık bir gün alır," dedi Giordino, Pitt'in omzunun üstünden bakarak.</p>

    <p>"Belki bir sonraki ziyaretimizde," diye karşılık verdi Pitt. Pilotların cesetlerini ağır kum katmanının altında korunmuş olarak bulacağına emindi.</p>

    <p>İki adam gövdeye geri dönüp diğer kapıdan parlak gün ışığına çıktı. Noyon endişeli bir şekilde ileri geri yürüyordu, ama Pitt ve Giordino'nun uçaktan çıktığım görünce durup rahatlayarak gülümsedi. Giordino sarı kutuyu Noyon'un görmesi için kaldırıp kapağını yavaşça açtı. İçinde bronz bir boru ve Hunt'ın bulduğu zamanki kadar temiz duran sıkıca sanlmış çita derisi vardı.</p>

    <p>"Mücevher sayılmaz," dedi düş kırıklığı içinde bulduklarına bakarak. Bronz boruyu güneşe doğru kaldırıp bakınca içinde bir şey olmadığını gördü.</p>

    <p>"Bu bize bir şeyler anlatmalı," dedi Pitt not defterini kaldırarak. Kapağı açıp sesli bir şekilde okudu. "Shang-tu'daki kazılar. Başlangıç tarihi 15 Mayıs 1937. Kazı Lideri Dr. Leigh Hunt'ın Saha Günlüğü."</p>

    <p>"Devam et," dedi Giordino. "Bu çita derisinin Dr. Hunt'ın kütüphanesinde bir tabure mi yoksa metresinin yatak odasında bir minder mi olacağını öğrenmek için sabırsızlanıyorum."</p>

    <p>"Dostlarım, manastıra giden otobüse yetişmek istiyorsak yola çıkmalıyız," dedi Noyon.</p>

    <p>"Bu esrar beklemek zorunda," dedi Pitt. Günlüğü gömleğinin cebine koyarak, Fokker'ın kapısını kapattı.</p>

    <p>"Ya içerideki dostlarımız?" diye sordu Giordino.</p>

    <p>"Ulan Batur'a vardığımızda Dr. Sarghov'u arayacağım. Uygun bir kazının yapılması için Moğol Hükümeti'nde kimle bağlantıya geçmesi gerektiğini o bilir. Uğruna hayatını verdiği tarihi eserlerin yeniden ele geçirilmesini Dr. Hunt'a borçluyuz."</p>

    <p>"Onun ve pilotların uygun şekilde gömülmesini de sağlamalıyız."</p>

    <p>Pitt uçağın kapısını kapamak için önüne bir yığın kum iterken Giordino ahşap kutuyu deri semere soktu. Sonra Noyon'un tuttuğu atlara binip rahatsız eyerlere oturdular.</p>

    <p>"O sandıklarda hiç minder olmadığına emin misin?" diye sordu Giordino yüzünü buruşturarak.</p>

    <p>Pitt gülümseyerek başını hayır anlamında salladı. Köye giderlerken dönüp eski uçağın tozlu kalıntısına son kez baktı. Hunt'ın günlüğünün hangi sırlan açıklayacağını merak ediyordu.</p>

    <p>Bir saatlik yolculuktan sonra Senj adındaki küçük yerleşim merkezine geldiler. Köyün yerini çok az haritada bulabilirdin, çünkü küçük bir su çukurunun etrafına toplanmış birkaç ger'den başka bir şey yoktu. Kaynak yıl boyu akıyor, normalde bereketli çimenler aramak için yılda birkaç kez göç etmeye zorlanacak olan sürülerin ve çobanların orada kalmasını sağlıyordu. Kırsal kesimde hep olduğu gibi köyün etrafında otlayan develerin ve atların sayısı insanlardan fazlaydı.</p>

    <p>Noyon, Pitt ve Giordino'yu üstünde turuncu bir bayrağın dalgalandığı ger'e götürdü. Kovalamaca oynayan birkaç küçük çocuk yabancı adamları görünce durup onları seyretti. Atından inen Giordino sarhoş bir denizci gibi yalpalıyor, bacakları ve sırtı sert eyer yüzünden ağrıyordu.</p>

    <p>"Bir dahaki sefere deveye binip hörgüçlerinde şansımı deneyeceğım.</p>

    <p>Pitt de aynı şekilde acı çektiği için ayakta olduğuna memnundu.</p>

    <p>"Sürüyle bir mevsim geçirin arat gibi ata binersiniz," dedi Noyon yerli atlıları kast ederek.</p>

    <p>"O eyerde bir mevsim geçirirsem bacaklarımı çektirmem gerekir," diye homurdandı Giordino.</p>

    <p>Yaşlı bir köylü, adamları görünce sakat bacağıyla topallayarak geldi. Noyon'a hızla bir şeyler söyledi.</p>

    <p>"Bu Otgonbayar," dedi Noyon. "Sizi ger'ine davet edip kımız sunmak istiyor."</p>

    <p>Etraftaki tepelerde alçak bir motor uğultusu duyuldu, ardından soluk renkli küçük bir otobüs peşinde bir toz bulutuyla köye döndü. Noyon yaklaşan araca bakıp başını iki yana salladı.</p>

    <p>"Korkarım otobüsümüz geldi," dedi.</p>

    <p>"Lütfen Otgonbayar'a daveti için çok teşekkür ettiğimizi, ama onu bir dahaki sefere ziyaret edeceğimizi söyle," dedi Pitt. Yaşlı adamın yanına gidip tokalaştı. Adam anlayışlı bir şekilde gülümseyerek dişsiz ağzını sergiledi.</p>

    <p>Otobüs frenleri gıcırdayarak durdu, şoför kornaya bastı. Oynayan çocuklar oyunu bırakıp tek sıra halinde otobüse yürüdüler ve akordiyonlu yan kapıdan içeri girdiler.</p>

    <p>"Gelin," dedi Noyon, Pitt ve Giordino'ya otobüse çağırarak.</p>

    <p>1980'lerden kalma, Rus yapımı bir KAvZ 3976 olan otobüs Rus Ordusu'nun unutulmuş bir hatırasıydı. Pek çok araç gibi işe yarar dönemi bittikten çok sonra yaşlı koruyucu devlet tarafından Moğolistan'a devredilmişti. Soluk boyası, çatlak pencereleri, kabak lastikleriyle kat ettiği çeyrek milyon kilometrenin her birini gösteriyordu. Ama vazgeçmek istemeyen eski bir boksör gibi yıpranmış gövdesi yamalanıp yeniden yola çıkarılmıştı.</p>

    <p>Noyon'un peşinden otobüse binen Pitt, şoförün yaşlı bir beyaz olduğunu görüp şaşırdı. Buz mavisi gözleri neşeyle parlarken beyaz sakalıyla gülümsedi.</p>

    <p>"Merhaba çocuklar," dedi Pitt ve Giordino'ya. "Noyon, bana sizin Birleşik Devletler'den olduğunuzu söyledi. Ben de öyle. Oturun da yola çıkalım."</p>

    <p>Otobüs yirmi kişilikti ve üç komşu kampın çocuklarını da aldıktan sonra neredeyse tamamen doldu. Pitt, şoförün arkasındaki koltukta siyah beyaz bir av köpeğinin uyuduğunu gördü. Koridorun karşısındaki koltuk boştu, hemen oraya çöktü, Giordino da yanına oturdu. Şoför kapıyı kapatıp hızla yola koyuldu. Bir sürünün arasından geçip gaza bastı, vites değiştirdi. Motoru tiz bir şekilde uğuldayan otobüs sert çöl zemininde saatte seksen kilometre hızla ilerlemeye başladı.</p>

    <p>"Bulangiin Manastırı tam olarak bir tatil beldesi değildir," dedi Pitt ve Giordino'ya, dikdörtgen dikiz aynasından bakarak. "Siz Gobi'de atla gezi macerasına katılan turlardan mısınız?"</p>

    <p>"Öyle de diyebilirsin," dedi Pitt. "Ama sanırım yolculuğumuzun at binme faslını tamamladık. Artık yalnızca Ulan Batur'a dönmeyi istiyoruz."</p>

    <p>"Sorun değil. Ulan Batur'dan gelen bir malzeme treni yarın manastırda olacak. Geceyi bir grup gürültülü keşişle geçirmenin sizin için bir sakıncası yoksa sabah otostop yapabilirsiniz."</p>

    <p>"Bizim için bir sakıncası yok," dedi Pitt otobüs bir çukurda sarsılırken. Köpeğin havaya zıplayıp gözlerini açmadan tekrar koltuğuna düşmesini eğlenerek seyretti.</p>

    <p>"Sizin için bir sakıncası yoksa buralarda ne arıyorsunuz diye sorabilir miyim?" dedi Giordino.</p>

    <p>"Oh, Budist manastırlarının yeniden inşa edilmesine yardım eden özel bir arkeolojik kuruluşa yardım ediyorum. 1921'de komünistlerin moğolistan'ı ele geçirmesinden önce ülkede yedi yüz manastır vardı. 1930'larda hükümetin yıkıcı temizliği sırasında neredeyse hepsi yağmalanıp yakıldı. Bu imha sırasında binlerce keşiş ya orada idam edildi ya da Sibirya çalışma kamplarına gönderilerek orada öldü. İdamdan kurtulanlar din değiştirmeye zorlandı, ama çoğu gizlilik içinde ibadete devam etti."</p>

    <p>"Kiliselerin emanetleri ve kutsal kitapları olmadan yeniden başlamaları zor olmuştur."</p>

    <p>"Temizlikten önce uyanık keşişler şaşırtıcı sayıda antik metni ve manastır eserini gömerek saklamış. Eski manastırların bazıları yeniden açılırken her gün önemli tarihi eserler bulunuyor. Yerliler sonunda hükümetin geçmişteki tacizlerinin tekrarlanmayacağı konusunda rahatladılar."</p>

    <p>"Nasıl oldu da tuğla döşemekten otobüs şoförlüğüne geçtin?" diye sordu Giordino.</p>

    <p>"Bu ıssız yerlerde bir sürü becerinin olması gerekiyor," diye güldü şoför. "Yardım ettiğim grup yalnızca basit bir arkeolog grubu değil, aynı zamanda aralarında marangoz, eğitimci ve tarihçi de bulunuyor. Manastırları yeniden inşa etme anlaşmamızın bir kısmı yerli çocuklar için sınıflar oluşturmayı da içeriyor. Tahmin edebileceğiniz gibi göçebe çobanların çocukları için yapılandırılmış bir eğitim sunmak zor. Taşrada yaşayan bu çocukların daha iyi bir hayat şansına sahip olması için onlara okuma yazma, matematik ve yabancı dil öğretiyoruz. Örneğin arkadaşınız Noyon üç dil biliyor ve bir matematik dâhisi. Eğer çocukluğunun geri kalanı boyunca ona bir eğitim sağlarsak ve eline bir PlayStation'ın geçmesini engellersek iyi bir mühendis ya da doktor olacaktır. Buradaki bütün çocuklar için bunu umuyoruz."</p>

    <p>Otobüs, tepesi düz zirveye çıkarken iki yanda bulunan dar vadi gözler önüne serildi. Aralarında mor renkli çalıların bulunduğu sık otlarla kaplı alanlar çöle renk katıyordu. Pitt yanlarında bir avuç beyaz ger'in bulunduğu fundalıkta küçük taş bir bina kümesi olduğunu gördü. Yakındaki ağılda küçük bir deve ve keçi sürüsü vardı. Kenarda birkaç küçük SUV duruyordu.</p>

    <p>"Bulangiin Manastırı," dedi şoför. "On iki keşiş, bir lama, on yedi deve ve ara sıra Birleşik Devletler'den gelen bir iki aç, gönüllü yaşar burada." Kaba lastik izlerini takip edip otobüsü serlerden birinin önünde durdurdu.</p>

    <p>"Okul içeride," dedi şoför, Pitt ve Giordino'ya. Çocuklar otobüsten inmeye başladı. Noyon hızla yanlarından geçip iki adama el sallayarak otobüsten atladı.</p>

    <p>"Korkarım gidip coğrafya dersi vermeliyim," dedi şoför, bütün çocuklar indikten sonra. "Siz saçaklarında ejderha olan büyük binaya giderseniz Lama Santanai'yi bulabilirsiniz. İngilizce bilir ve bu gece sizinle ilgilenmekten memnun olacaktır."</p>

    <p>"Daha sonra seni yine görecek miyiz?"</p>

    <p>"Herhalde hayır. Çocukları eve götürdükten sonra köylerden birinde Batı demokrasisi hakkında konuşma yapmam gerekiyor. Ama sizinle sohbet etmek güzeldi. İyi yolculuklar."</p>

    <p>"Bizi getirdiğin için çok teşekkürler ve verdiğin bilgiler için de," diye karşılık verdi Pitt.</p>

    <p>Şoför uyuyan köpeği kucaklayıp otobüsten indi. Pitt, şoförün camındaki siperde bir yazı olduğunu gördü,</p>

    <p>HOŞ GELDİNİZ, ŞOFÖRÜNÜZÜN ADI CLİVE CUSSLER.</p>

    <p>"Evet," diye doğruladı Pitt başını sallayarak. "Ama otobüsü Mario Andretti gibi kullanıyor."</p>

    <p>Kenarları kalkık çatıları mavi seramik kaplı Budist tapınağı şeklinde binaların bulunduğu komplekse doğru yürüdüler. Üç binanın ortada ve en büyük olanı ana tapınaktı, iki yanında tapınak salonu ve kiler bulunuyordu. Pitt ve Giordino ana tapınağa giden birkaç basamağı çıkarken köşedeki saçaklarda monte edilmiş, hoş kıvrımlara taş ejderhaları hayranlıkla inceledi. Büyük bir kapıdan içeri girerken alçak sesle söylenen duaları duydular.</p>

    <p>Gözleri loş mum ışığına alışırken iki geniş bankın tapınağın iki yanından küçük sığınağa kadar uzandığını gördüler. Parlak sarı kaftanlar giymiş altı yaşlı keşiş bankların üstünde karşılıklı bağdaş kurmuş kel kafalarını hareket ettirmeden dua ediyorlardı. Pitt ve Giordino parmaklarının ucuna basarak ilerleyip arka duvara dayalı banka oturdular ve duanın bitmesini beklediler.</p>

    <p>Tibet Lamaizm'i, Budizm'in Moğolistan'da uygulanan şekliydi. İki ülke arasındaki dini bağlar yüzyıllar önce oluşmuştu. Hükümetin temizliğinden önce Moğol erkeklerinin yaklaşık üçte biri uygulamacı lamalardı, ülkenin etrafına dağılmış pek çok gösterişsiz manastırdan birinde dünya nimetlerinden el çekmiş bir şekilde yaşıyordu. Komünizm iktidarı sırasında Budizm neredeyse tamamen yok olmuştu ve bütün bir Moğol nesli atalarının dinini yeni öğreniyordu.</p>

    <p>Pitt ve Giordino yüzlerce yıl önceki lamalar tarafından uygulanandan çok az farklı olan töreni izlerken tapınağın içindeki mistik hava elle tutulur şekilde hissediliyordu. Tütsülerin kokusu burunlarını egzotik bir kolcuyla doldurmuştu. Antik tapınağın içini aydınlatan mum ışığı, kırmızı boyalı tavanda ve duvarlarda asılı olan parlak kırmızı bayraklarda titreşip sıcak bir parıltı veriyordu. Kararmış çeşitli Buda heykelleri girintileri vesunağı süslüyordu. Bir de soylu lamaların dudaklarından dökülen büyüleyici sesler vardı.</p>

    <p>Sert yüzlü keşişler, önlerinde açık duran dua kitaplarındaki bir satırı hep birlikte tekrarlıyorlardı. Dua yavaşça yükseldi, yükseldi, sesler iyice yoğunlaşınca kalın camlı gözlük takan yaşlıca bir lama birden keçi derisinden yapılma davuluna vurdu. Diğer keşişler de minik pirinç çanlar çalarak ya da büyük beyaz salyangoz kabuklarım üfleyerek ona katılıp tapınağın duvarlarının titremesine neden oldu. Birden görünmeyen bir el sesi kısmış gibi kreşendo alçalarak tam bir sessizliğe dönüştü. Keşişler bir an sessizce meditasyon yaptıktan sonra oturdukları yerden kalktılar.</p>

    <p>Kalın gözlüklü lama davulunu bırakıp Pitt ve Giordino'ya yaklaştı. Tahminen seksen beş yaşındaydı, ama çok daha genç bir adamın gücü ve zarafetiyle hareket ediyordu. Zekâyla parlayan koyu kahverengi gözleri ışık saçıyordu.</p>

    <p>"Çölde kaybolan Amerikalılar," dedi ağır aksanlı bir İngilizceyle. "Benim adım Santanai. Tapınağımıza hoş geldiniz. Bugün duamıza sizin güvenli bir yolculuk yapmanızı da ekledik."</p>

    <p>"Lütfen davetsiz girişimizi bağışlayın," dedi Pitt, lamanın geldiklerini haber almasına şaşırarak.</p>

    <p>"Aydınlanmanın yolu herkese açıktır." Lama gülümsedi. "Gelin, size evimizi göstereyim." Yaşlı lama, Pitt ve Giordino'ya tapınağı gezdirdi, sonra dışarı çıkarıp avluda dolaştırdı.</p>

    <p>"Orijinal manastır 1820'lerde inşa edilmiştir," diye açıkladı. "O zaman burada yaşayanlar büyük temizlikte yaşayanların çoğundan daha şanslıydı. Hükümet ajanları yaşam alanlarını ve yiyecek depolarını tahrip etti, sonra dindarları uzaklaştırdı. Bilinmeyen nedenlerle tapmağa dokunulmadı, uzun yıllar terk edilmiş bir durumda kaldı. Kutsal metinler ve diğer ibadet eşyaları yerli çobanlar tarafından saklanıp kuma gömüldü.</p>

    <p>Hükümetin hoşgörülü günleri geri gelince manastırımızın en önemli parçası olarak tapmağı yeniden açtık."</p>

    <p>"Binalar onca yıldan sonra o kadar da kötü durumda görünmüyor," dedi Giordino.</p>

    <p>"Yerli çobanlar ve yeraltına inen keşişler baskı dönemi sırasınd a tapınakla ilgilendiler. Yerin uzak olması en can sıkıcı hükümet ateist rinin gözlerinden uzak olmamıza yardım etti. Ama kompleksi yenilemek için daha çok çalışmamız gerekiyor," dedi, kereste ve inşaat malzemelerini işaret ederek. "Şimdi serlerde yaşıyoruz, ama bir gün sürekli yaşayacağımız bir binamız olacak."</p>

    <p>"Siz ve bir düzine müridiniz mi?"</p>

    <p>"Evet, on iki mürit ve bir öğrenci var. Ama kısa süre içinde ilave on adama daha ev yapmayı umuyoruz."</p>

    <p>Lama, Pitt ve Giordino'yu esas tapınağın yanındaki daha küçük binalardan birine götürdü. "Sizi kilerlerden birinde yatırabilirim. Batılı bir arkeoloji ekibi birkaç haftadır yakındaki bir sahada çalışıyor. Geride kullanabileceğiniz birkaç yatak bıraktılar. Yarın malzeme kamyonunu yakalamak mı istiyorsunuz?"</p>

    <p>"Evet," dedi Pitt. "Ulan Batur'a gitmek için sabırsızlanıyoruz."</p>

    <p>"Bunu ayarlarız. Eğitim için tapmağa geri dönmeliyim. Lütfen rahatınıza bakın, günbatımında akşam yemeği için bize katılın."</p>

    <p>Lama sessizce döndü. Tapınağa doğru yürürken kaftanı rüzgârda uçuşuyordu. Pitt ve Giordino birkaç basamak çıkıp kilere girdiler. Burası yüksek tavanlı, penceresiz dar bir yapıydı. Kapının hemen içindeki, çan kulesine gerek duyan eski bir kutsal emanet olan devasa demir çanın etrafından geçmeleri gerekti. Bir duvara dayalı un, erişte, çay ve diğer yiyecek çuvallarını gördüler. Karşı tarafta ilerideki dondurucu kış günleri için saklanan battaniye ve kürkler vardı. Arkada çiçekli tahtında bağdaş kurmuş oturan Buda resminin altında birkaç kanvas yatak buldular.</p>

    <p>"Buralarda olduğumuzu bilmesi ne garip," dedi Pitt.</p>

    <p>"Burası küçük bir çöl," dedi Giordino. "İşe iyi yanından bak. Yerde uyumak zorunda değiliz ve aracımız gelene dek rahatlamak için bol bol zamanımız var. Aslında yeni yataklarımızı hemen denemek istiyorum," dedi yataklardan birine uzanarak.</p>

    <p>"Benim önce bir şeyler okumam gerekiyor," dedi Pitt, horlama başlamadan önce kapıya yönelerek.</p>

    <p>Kilerin önündeki basamaklara oturup düşünceli bir şekilde antik tapınağa ve ötesinde uzanan toz kaplı vadiye baktı. Sonra sırt çantasını açıp Dr. Leigh Hunt'ın günlüğünü okumaya başladı.</p>

    <p>"Güle güle Dirk. Ve arkadaşın Al'a da güle güle." Noyon merdivenlere çıkıp başıyla selam verdi. Pitt ayağa kalkıp on yaşındaki bir çocuğun olgunluğuna şaşırarak oğlanın elini sıktı.</p>

    <p>"Hoşça kal dostum," dedi Pitt. "Umarım bir daha görüşürüz."</p>

    <p>"Evet. Bir dahaki sefere deveye binin." Oğlan sırıtıp manastırın kenarında bekleyen okul otobüsüne doğru koştu. Kapılar arkasından kapandı, eski otobüs batan güneşe doğru yola koyuldu.</p>

    <p>Bu gürültü Giordino'yu uykusundan uyandırmıştı. Verandaya çıkıp uyanmak için gerindi.</p>

    <p>"Noyon ve çocuklar okuldan eve mi gidiyor?" diye sordu. Tepede kaybolmadan önce otobüsü görmüştü.</p>

    <p>"Noyon az önce gelip-veda etti. Ne zaman istersek en iyi devesine binebileceğimizi söyledi." Yeniden büyülenmiş gibi Hunt'ın günlüğüne döndü.</p>

    <p>"Taşlaşmış arkeologumuzun destanı nasıl?"</p>

    <p>"İnanılır gibi bir şey değil."</p>

    <p>Giordino, Pitt'in yüzündeki ciddi bakışı görünce merdivenlere oturdu.</p>

    <p>"Ne buldun?"</p>

    <p>"Dr. Hunt, Moğol yardımcısı ve bir Çinli işçi ekibi kuzey Çin'de Shang-tu adında yok olmuş bir kentin kalıntılarını kazıyorlarmış."</p>

    <p>"Orayı hiç duymamıştım."</p>

    <p>"Daha romantik Batılı adıyla tanıyabilirsin belki... Xanadu."</p>

    <p>"Bir tane daha mı?" dedi Giordino başını iki yana sallayarak. "Gerçekten var mıymış?"</p>

    <p>"Kesinlikle. Kubilay Han'ın yazlık sarayıymış. Yaz sıcağından kurtulmak için orayı Pekin'in yüz doksan kilometre kuzeybatısına inşa ettirmiş. Etrafında duvarlarla çevrili bir avlanma arazisi ve yüz binden fazla insanın yaşadığı bir köy varmış. Hunt gelene dek geride boş bir ovadaki kaya ve toz yığınından başka bir şey kalmamış."</p>

    <p>"Demek uçakta bulduğumuz tarihi eserler Kubilay Han'ın iktidarından kalma, öyle mi? Küçük bir servet değerinde olmalılar. Tabii uçak kazası sırasında paramparça olmadan kalan birkaç şeyden söz ediyorum."</p>

    <p>"Mümkündür. Ama Hunt bulduklarından memnun değilmiş. Kazının son gününe kadar önemli bir şey bulamadığını yazıyor. O ahşap kutu ve çita derisi son gün bulunmuş."</p>

    <p>Pitt ahşap kutuyu verandada açmıştı. Hayvan derisini eline aldı.</p>

    <p>"Hunt çita derisinden pek söz etmiyor, ama şuna bir bak," dedi kürkü açıp ters çevirerek. Kürkün deri kısmında ayrı kutuların içine yapılmış sekiz küçük resim bulunuyordu. İlk resim büyük bir Çin yelkenlisinin peşinde iki küçük gemiyle nehirde yüzdüğünü gösteriyordu. Sonraki resimler denizdeki gemileri ve küçük bir körfezde demirlemeyi ifade ediyordu. Son kutuda körfezde yanan daha büyük bir gemi vardı. Geminin ana direğinde, üzerinde mavi bir köpeğin bulunduğu sancak alevlerin arasında titreşiyordu. Kıyıda geminin yanına bazı kutular dizilmişti, ama onların da etrafında alevler vardı. Alevler ve duman körfezin etrafındaki bütün karayı sarmıştı.</p>

    <p>"Çok büyük bir yangınla biten bir yolculuğu anlatıyor gibi," dedi Giordino. "Belki Bizans ateşini yakmasını bilen becerikli bazı düşmanlarla karşılaştılar. Ya da belki de bir orman yangınına fazla yakın demirlediler ve esen küllerle alev aldılar. İngiliz arkeolog bir yorumda bulunmamış mı?"</p>

    <p>"Hayır. Ölmeden önce derinin arkasını inceleyip incelemediğini bile bilmiyorum."</p>

    <p>"Kutunun önemli bir özelliği var mı?"</p>

    <p>"Önemli olan kutu değil, bronz boruymuş. Ya da daha doğrusu borunun içinde olan bir şey. İçinde ipekli bir rulo olmalı. Üzerinde inanılmaz bir keşfin yerini gösteren hazine haritası varmış."</p>

    <p>"Boru bulduğumuzda boştu. Sence hâlâ uçakta Hunt'ın yanında mıdır?"</p>

    <p>"Al, Hunt'ın son yazdıklarını oku," dedi Pitt günlüğü Giordino'ya uzatarak. Son sayfaya üç kısa bölüm yazılmıştı.</p>

    <p>5 Ağustos 1937. Uçakla Ulan Batur'a gidiyorum. Müthiş bir keşfe rağmen çok üzgün olduğumu söylemeliyim. Sadık yardımcım, ortağım, dostum beni aldattı. Kazıdan beri dikkatle koruduğum ipek rulo yok olmuş, çalınmış. Onu alabilecek tek kişi Tsendyn'di. Uçağa binmeden önce beni sırtımdan hançerlemiş gibi oldu. O olmadan C.H.'ye giden yol kaybolmuş demektir. İpuçlarını hatırlayıp haritayı aklımdan yeniden çizmeye çalışacağım. Sonra U.B.'de küçük bir grup toplayıp araştırmaya başlayacağım. Başka bir şey olmasa bile Burhan Haldun'un yamacında Tsendyn'le karşılaşıp ona büyük bir ceza vereceğim. Tek umudum...</p>

    <p>Paragraf cümlenin ortasında bitiyor, daha sonra titrek bir yazıyla devam ediyordu. Giordino tozlu sayfada kan lekeleri olduğunu gördü.</p>

    <p>Tarih bilinmiyor. Çöle düştük, Japon uçakları bizi vurarak düşürdü. İki pilot da öldü. Korkarım bacaklarım ve belim kırıldı. Kıpırdayamıyorum. Yardım bekliyorum. Yakında bulunacağımızı umuyorum. Acı dayanılmaz.</p>

    <p>Daha sonra kargacık burgacık bir yazıyla şunlar yazılıydı:</p>

    <p>Son sözler. Hiç umudum kalmadı. British Museum'daki Leeds'e en içten üzüntülerimi ve sevgili karım Emily'ye aşkımı gönderiyorum. Tanrı ruhlarımızı korusun.</p>

    <p>"Zavallı adam," dedi Giordino. "Neden uçaktaki ıvır zıvırın üstünde yattığını açıklıyor bu durum. Ölmeden önce orada birkaç gün yatmış olmalı."</p>

    <p>"Ne kaybettiğini bildiği için acısı çok daha büyük olmalı."</p>

    <p>"Peki, ipek haritada ne vardı? C.H. kim ya da ne?"</p>

    <p>"Hunt ipek ruloyu önceki sözlerinde tarif etmiş. Kayıp bir mezarın yerini gösterdiğine inanıyordu, belli ki yardımcısı Tsendyn de öyle. Moğolistan'da Khentii Dağı'ndaki yer, kraliyet işaretleri, hatta ağlayan deve efsanesi hep tarihsel kayıtlara uyuyor. İpek harita Cengiz Han'ın gömüldüğü yeri gösteriyor."</p>

    <p>Giordino alçak sesle ıslık çalıp başını iki yana salladı. "Cengiz Han, ha? Sahte bir harita almış olmalı. Yaşlı Cengiz hâlâ bulunamadı ve mezarı hâlâ gezegendeki en büyük arkeolojik gizemlerden biri."</p>

    <p>Pitt ufuktaki döner toza bakarken zihninden binlerce görüntü geçiyordu. Sonra başını sallama sırası ona geldi.</p>

    <p>'Tam tersine. Mezar bulundu," dedi sessizce.</p>

    <p>Giordino yüzünde boş bir ifadeyle ona baktı, ama Pitt'in iddiasına karşı çıkmaması gerektiğini biliyordu. Pitt günlüğün başa yakın bir sayfasını açıp Giordino'ya gösterdi.</p>

    <p>"Hunt'ın Moğol yardımcısı Tsendyn. Soyadı Borjin'miş."</p>

    <p>"Olamaz. Babası mı?"</p>

    <p>"Eğer bir hata yapmıyorsam kısa bir süre önce Tsendyn Borjin'in mezarını ziyaret ettik."</p>

    <p>"Eğer orası babasının mezarıysa odamn ortasındaki lahit..."</p>

    <p>"Doğru," dedi Pitt esefle. "Cengiz Han'ın mezarı Tolgoi Borjin'in arka bahçesinde bulunuyor."</p>

    <p>Gün batarken akşam yemeği için lama ve keşişlere katıldılar. Son zamanlarda yedikleri bütün yemekler gibi bu da basit bir yemekti. Erişteli sebze çorbasını koyu çayla birlikte içtiler. Keşişler sessiz bir saygıyla yemeklerini yiyor, yalnızca lamanın ara sıra söylediği şeylere karşılık olarak başlarıyla onaylıyorlardı. Pitt metin bir zarafetle hareket eden bilge keşişlerin yüzlerini rahat bir tavırla inceledi. Çoğunun yaşı altmıştan fazlaydı, dikkatli kahverengi gözleri çizgilerle dolu yüzlerinde parlıyordu. Hepsinin başı tıraşlıydı, iri yapılı genç bir adam hariç. Bu adam yemeğini hızla yiyip diğerleri bitirene dek aralıksız bir şekilde Pitt'e bakıp sıntmıştı.</p>

    <p>Pitt ve Giordino yemekten sonra tapınakta akşam duasını izleyip kilere geri döndüler. Hunt'ın günlüğündeki Cengiz Han'la ilgili açıklamalar bütün zihnini meşgul ediyor ve Ulan Batur'a gitmek için her zamankinden daha fazla sabırsızlanıyordu. Yatmaya hazırlanırken yataklardan birini girişe yaklaştırdı.</p>

    <p>"Artık üstü kapalı yerlerde uyuyamıyor musun?" diye söylendi Giordino.</p>

    <p>"Hayır. Beni rahatsız eden bir şey var."</p>

    <p>"Beni rahatsız eden şey bir haftadır doğru dürüst yemek yemememiz," dedi Giordino örtünün altına girerek.</p>

    <p>Pitt raftan, içinde tütsü, tespih ve diğer dua eşyalarının bulunduğu bir kutuyu aldı. Birkaç dakika kutuyu karıştırdıktan sonra gaz lambasını kapatıp koyunları sayan Giordino'ya katıldı.</p>

    <p>Davetsiz misafir gece yarısından hemen sonra geldi. Kilerin kapısını, ay ışığıyla birlikte içeri girebilecek kadar araladı. Gözlerinin karanlık ortama alışması için bir süre bekledikten sonra yavaşça girişin yakınındaki yatağa doğru gitti. Yürürken ayağı yerdeki dua çanına çarptı. Yumuşak metalik çan sesi odada yankılanırken gelen kişi donup nefesini tuttu. Saniyeler geçerken kulakları odadaki her hareketi ve kıpırdanmayı duymak için dikkat kesildi, ama ortalık sessizdi.</p>

    <p>Dengesini sağlayarak çömeldi, çanı bulduktan sonra yavaşça kenara itti. Parmak eklemleri ikinci çana sürününce, onu da uzaklaştırarak yatağa yaklaştı. Örtünün altında hareketsiz bir şekilde yatan gövdeyi görebiliyordu. Yatağı? yanında dikilerek iki ucu keskin parlak kılıcı kaldırdı, ölümcül bir darbeyle yatağa indirdi. Keskin kılıç yastığın hemen altına, uyuyanın boynunun olması gereken yere saplandı.</p>

    <p>Ama ters bir şeyler vardı. Bıçak kemikten geçerken herhangi bir dirençle karşılaşmamıştı. Kan fışkırmamış, kurbanın nefesi duyulmamış, kılıç dirençle karşılaşmadan yatağa saplanmıştı. Saldırgan kandırıldığını anlayınca birden irkildi. Ama çok geçti.</p>

    <p>Pitt odanın arkasındaki yatağından fırlamıştı bile. Açık kapıdan süzülen ışık, yatağın üstüne eğilen katilin arkasından vuruyor, Pitt için açık bir hedef oluşturuyordu. Pitt kazı alanından ödünç alıp yatağının altına sakladığı küreği yukarı kaldırdı. Yastıklarla doldurduğu yatağa bir adım kala karanlık siluete indirdi.</p>

    <p>Katil toparlanmak için elinden geleni yapmıştı. Pitt'in ayak seslerinin yaklaştığını duyunca kılıcı yataktan çekti, başının üstüne kaldırdı. Pitt'in karanlıkta yaklaştığını görmekten çok hissederek kılıçla geniş bir kavis çizdi.</p>

    <p>Ama Pitt ondan önce davranmıştı. Kürek karanlıkta belirip katilin eline indi. Metalle ezilen parmak eklemlerinin çatırtısını komplekste yankılanan kan dondurucu bir çığlık takip etti.</p>

    <p>Kılıç katilin elinden uçtu, sert döşemeye düştü. Düelloyla ilgilenmeyerek sakat elini tuttu, yalpalayarak kapıya doğru gitti. Pitt kürekle bir saldın daha yaptı, ama saldırgan tehlikeden kaçmayı başarmıştı. Yatak iki adamın arasında kalmıştı. Pitt kürekle bir hamle daha yaptı. Saldırganın kapıya döndüğünü görünce küreği iyice kaldırmadan savurdu. Kürek adamın bacağının arkasına indi.</p>

    <p>Dengesini kaybederken saldırganın bedenini yeni bir acı dalgası kapladı, adam yere yuvarlandı. Hâlâ ezilen elini tuttuğu için düşerken ellerini kullanamadı. Başını karanlıkta görmediği ağır demir çana çarptı. Pitt beysbol sopasının darbesine benzeyen çatırtının ardından gövdenin yere düşerken çıkardığı tok sesi duydu.</p>

    <p>Giordino, Pitt'in yanma geldi, sonra yatağın etrafından dolaşıp bir tekmeyle kapıyı ardına dek açtı. Ay ışığında başı garip bir açıyla eğilmiş adamın cansız bedeni görünüyordu.</p>

    <p>"Boynu kırılmış," dedi Giordino hareketsiz gövdenin üstüne eğilerek.</p>

    <p>"Onun bizim için düşündüklerinin yanında bizimki nazik bir muamele," dedi Pitt. Küreği duvara dayayıp kılıcı aldı.</p>

    <p>Verandada bir ışık belirdi. Lama ve iki keşiş ellerinde gaz lambalarıyla odaya girdiler.</p>

    <p>"Bir çığlık duyduk," dedi lama. Sonra ayağının dibindeki cesede baktı. Kurbanın giydiği parlak kırmızı kaftan gaz lambasının ışığında parlak bir şekilde parlıyordu. Adamın şiddet kullanmayan Budist keşişler gibi giyinmiş olmasına Giordino bile şaşırmış gibiydi. Lama kısa siyah saçları ve genç yüzü tanımıştı.</p>

    <p>"Zenoui," dedi duygusuz bir şekilde. "Ölmüş."</p>

    <p>"Bizi öldürmeye çalıştı," dedi Pitt kılıcı kaldırıp yataktaki kesilmiş örtüleri işaret ederek. "Ona kürekle vurdum, çanın üstüne düşüp boynunu kırdı. Bence başka silahı da vardır."</p>

    <p>Lama keşişlerden birine dönüp Moğolca bir şeyler söyledi. Keşiş eğilip cesedin kaftanına dokundu. Kırmızı kumaşı kaldırınca belinde bir hançer ve küçük otomatik tabancanın takılı olduğu bir kemer buldu.</p>

    <p>"Bu darmanın yolu değil," dedi lama şaşkınlıkla.</p>

    <p>"Ne kadar zamandır manastırdaydı?" diye sordu Pitt.</p>

    <p>"Sizden bir gün önce geldi. Kuzeydeki Orhon'dan geldiğini, ama iç huzuru bulmak için Gobi'yi geçtiğini söylemişti."</p>

    <p>"Şimdi buldu," dedi Giordino sırıtarak.</p>

    <p>Lama önceki konuşmalarını düşünerek Pitt ve Giordino'ya şüpheyle baktı. "Geldiği zaman çölü geçen iki yabancıyı sordu. Sizin hakkınızda bir şey bilmediğimi, ama buraya gelebileceğinizi, çünkü Ulan Batur'a en güvenilir aracın haftada bir gelen malzeme kamyonu olduğunu söyledim. Bunun üzerine burada biraz daha kalmak istedi."</p>

    <p>"Gelişimizi nasıl bildiğiniz anlaşıldı," dedi Pitt.</p>

    <p>"Ama neden hayatlarınıza kast etti?"</p>

    <p>Pitt kayıp petrol ekibini ararken Borjin'in kompleksini ziyaret edip nasıl kaçtıklarım kısaca anlattı. "Bu adam büyük olasılıkla Borjin'in yanında çalışıyordur."</p>

    <p>"O halde keşiş değil?"</p>

    <p>"Birincil işinin bu olduğunu sanmıyorum."</p>

    <p>"Gerçekten de âdetlerimizin çoğunu bilmiyordu," dedi lama. Yüzü asıldı. "Manastırda bir cinayet. Korkarım yetkililerle başımız büyük derde girebilir."</p>

    <p>"Aslında ölümü bir kazaydı. Böyle rapor edin."</p>

    <p>"Bir engizisyonun ortasında kalmasak iyi olur," dedi Giordino.</p>

    <p>"Evet," diye onayladı lama. "Eğer bu doğruysa, kaza olarak rapor edilebilir. Siz gittikten sonra." Lama diğer iki keşişten cesedi sarıp tapınağa götürmelerini istedi.</p>

    <p>"Manastırımızı ziyaretiniz sırasında hayatınız tehlikeye düştüğü için üzgünüm," dedi.</p>

    <p>"Aslında biz manastırınıza böyle sıkıntı verdiğimiz için üzgünüz," diye karşılık verdi Pitt.</p>

    <p>"Burada kalacağınız süre huzur içinde geçsin," dedikten sonra tapınağa gitti. Saldırgan için kısa bir dua edildi.</p>

    <p>"İyi bir dedektiflik çalışması," dedi Giordino, kapıyı kapatıp parçalanmış yatağı arkasına dayadı. "Sahte keşişi nereden bildin?"</p>

    <p>"Yalnızca bir sezgiydi. Diğer dindar keşişlerin ifadesi yoktu onda, üstelik yemekte bize kim olduğumuzu biliyormuş gibi bakıp duruyordu. Borjin'in peşimize birilerini takmış olması çok uzak bir olasılık değildi, hatta keşiş kılığında birini."</p>

    <p>"Umarım yanında başka arkadaş getirmemiştir. Bu demektir ki sana borçluyum."</p>

    <p>"Ne borcu?"</p>

    <p>"Gecenin geri kalanı için kürek nöbeti," dedi, örtülerin altına girmeden önce küreği yatağının altına soktu.</p>

    <p>Malzeme kamyonu ertesi sabah geç saatte geldi. Kilere birkaç sandık sebze ve kuru gıda bıraktı. Keşişler kamyonun boşaltılmasına yardım ettikten sonra tapınakta toplanıp kısa bir süre meditasyon yaptılar. Lama arkada kalıp Pitt ve Giordino gitmeye hazırlanırken şoförle konuştu.</p>

    <p>"Şoför, sizi yanma almayı memnuniyetle kabul ediyor. Ulan Batur'a beş saatlik yolunuz olduğunu söylüyor."</p>

    <p>"Misafirperverliğiniz için çok teşekkür ederiz," dedi Pitt. Katilin bir örtüye sarılı yattığı tapınağa doğru baktı. "Diğer ziyaretçiyi aramaya gelen oldu mu?"</p>

    <p>"Hayır," dedi lama, başını iki yana sallayarak. "Dört gün içinde yakılacak, ama külleri burada kalmayacak. Yüreğinde Sakyamuni'nin ruhunu taşımıyor o," dedi Buda'yı kast ederek. Yaşlı lama, Pitt'e ve Giordino'ya döndü. "Kalbim sizin onurlu adamlar olduğunuzu söylüyor. Bilgelik ve ruhun gücüyle yolculuk yapın, aradığınız şeyi bulacaksınız."</p>

    <p>Lama iyice eğilerek selam verdi, Pitt ve Giordino da ona karşılık vererek kamyona bindi. Yaşlı bir Moğol olan şoför sırıtırken eksik birkaç dişi göründü. Kamyonu çalıştırıp yavaşça oradan uzaklaştı. Lama, kamyon gözden kaybolup çöken tozu cüppesini ve sandaletlerini kaplayana dek başı önünde hareketsiz bekledi.</p>

    <p>Kamyon çölde hoplayarak ilerlerken Pitt ve Giordino sessizce oturuyordu. İkisi de lamanın sözlerini düşünüyordu. Yaşlı bilge neyin peşinde olduklarını biliyor gibiydi ve onlara yeşil ışık yakmıştı.</p>

    <p>"Geri dönmeliyiz," diye mırıldandı Pitt sonunda.</p>

    <p>"Xanadu'ya mı?"</p>

    <p>"Xanadu'ya."</p>
  </div>
</body>
</html>
