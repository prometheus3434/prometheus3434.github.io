<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/stil.css" rel="stylesheet" type="text/css" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <h1>SARSINTILAR</h1>

    <p>Mavi benekli levrek kendisine doğru yüzen büyük figüre merakla baktı. Gelen şey köpekbalığı olamayacak kadar yavaş neon mavisi derisiyse yunus olamayacak kadar da göz alıcıydı. Ve kuyruğun olması gereken yerde iki sarı uzantıyla birlikte garip bir şekilde ilerliyordu. Levrek, figuriin ne dost ne düşman olduğuna karar vererek yoldan çekildi, yiyecek aramak için kayalıkların başka bir kesimine gitti.</p>

    <p>Summer Pitt, mavi karanlığa dalan büyük balığa dikkat etmedi. Bütün dikkati ekmek kırıntısı gibi takip ettiği, deniz tabanında uzanan sarı naylon ipe yönelmişti. Çevik bedeni suda sabit bir hızla zarif bir şekilde ilerliyor, mercan kayalıklarının boğumlu başlarının yarım metre kadar üstünde dolaşıyordu. Ellerinde dijital bir kamerayla sarı çizginin iki yanındaki resiflerin renkli görüntülerini kaydediyordu.</p>

    <p>Summer, Hawaii Adaları'ndaki mercan kayalıklarının sağlığını değerlendiren NUMA projesinin bir parçası olarak resifleri kaydediyordu. Çökeltiler, aşırı avlanma, kirlilik yüzünden su yosunu salgınları ve küresel ısınma, dünyanın her yerindeki mercan kayalıklarının ağır ve yavaş yavaş bozulmasına yol açıyordu. Hawaii'deki resiflerin çoğunlukla iyi durumda olmasına rağmen, Avustralya, Okinawa ve Micronesia'yı kuşatan resiflerde görülen ciddi beyazlanma ve kitle ölümlerinin olmayacağına dair bir garanti yoktu. Resiflerin sağlığını izlemek yoluyla insanın yaptığı faaliyetlerin etkisinin tespit edilip önlem alınması mümkün olabilecekti.</p>

    <p>Yöntem son derece basitti. İncelenen resiflerden alman video görüntüleri aynı yerden aylar ya da yıllar önce alınan görüntülerle karşılaştırılıyordu. Balık ve deniz tabanındaki organizmaların sayısı resifin görece sağlığıyla ilgili bilimsel kanıtlar sunuyordu. Bütün bölge sularının değerlendirilmesini sağlayan NUMA projesi adaların etrafındaki düzinelerce resifi kapsıyordu.</p>

    <p>Summer izlediği hat boyunca tembelce ayak çırparak deniz tabanına gömülen paslanmaz çelik pimin belirlediği bitiş noktasına ulaştı. Pime, yağlı kalemle yazılmış plastik bir kart takılıydı. Uzanıp kartı kameraya doğru çevirdi, belirlenen hattı ve bitiş noktasını kaydettikten sonra kamerayı kapattı. Plastik kartı bırakırken yakındaki kum tümseğinde bir şey dikkatini çekti. Sarı paletlerini çırparak küçük kaya kümesine doğru yüzdü. Küçük bir ahtapot kayaların üstünde yüzüyor, solungaçlarıyla su çekerken gövdesini aşağı yukarı oynatıyordu. Summer zeki omurgasızın renk değiştirmesini, resife doğru yüzmeden önce kollarını uzatırken neredeyse şeffaf oluşunu seyretti. Tekrar kayalara bakınca yakındaki kumlardan küçük, yuvarlak bir nesnenin ucunu gördü. Minyatür bir yüz, bulunduğu için mutlu olmuş gibi Summer'a gülümsercesine bakıyordu. Summer ince bir kum tabakası kaldırarak yaklaştı, nesneyi kumdan çıkarıp maskesinin önüne getirdi.</p>

    <p>Bu, minik bir porselen heykelcikti. Üzerinde bol, kırmızı bir elbise, siyah saçları topuz olan genç bir kıza aitti. Heykelin tombul yanakları kırmızı, gözleri Asyalılar gibi çekikti. El işi biraz kabaydı, elbise ve duruşun biraz eski bir görüntüsü vardı. Summer emin olmak için heykelciğin altını çevirdi, ama dibinde MADE IN HONG KONG damgası yoktu. Boşta kalan elini yumuşak kumların arasından geçirdi, fakat yakınlarda başka bir gömülü nesne bulamadı.</p>

    <p>Birkaç metre ilerde başka bir dalgıcın gümüşi hava kabarcıkları dikkatini çekti. Resifin kenarına çömelmiş çökelti örneği alan bir adamdı bu. Summer o tarafa gidip dalgıcın önünde durdu, heykelciği kaldırdı.</p>

    <p>Nesneyi incelerken ağabeyi Dirk'ün yeşil gözleri merakla parladı. Adını aldığı babası gibi zayıf ve uzun boylu olan Dirk çökelti numunesini dalgıç çantasına yerleştirip bacaklarım uzattı, Summer'a heykeli bulduğu yeri göstermesini işaret etti. Summer, onu resiften uzaklaştırıp kum yükseltisinin üstünden geçirdi, gülümseyen nesneyi bulduğu çakıl taşı kaplı yere götürdü. Dirk yanına geldi, ikisi birlikte yerden bir metre kadar yükselen kum tepeciğinin etrafında geniş bir daire çizdiler. Kıyıya doğru daire çizerlerken dalgalı kum sahası boğumlu bir lav yatağıyla birden sona eriyordu. Kıyıdan uzaklaşırlarken kum yatağı dik bir eğimle alçalıyor, beş yüz metre kadar sonra dibe iniyordu. Kum sahasının ortasında küçük bir mercan bölümü görünüyordu. Dirk incelemek için mercana doğru yüzdü.</p>

    <p>Mercan düz bir yol halinde üç metre kadar uzanıyor, sonra kumun altında gözden kayboluyordu. Dirk kumun lav duvarıyla karşılaşmadan önce daha koyu bir hat boyunca uzandığını fark etti. Summer dipten yükselen küçük, yuvarlak bir kümeye doğru yüzdü, sonra bakması için Dirk'ü çağırdı. Dirk ayaklarını çırparak neredeyse iki metre boyunca uzanan dikdörtgen görünümlü taşın üstüne geldi. Alçalıp eldivenli eliyle organizmaların kapladığı kabuklu kenarına dokundu, sonra yüzeyini inceledi. Parmakları ortadaki sık denizkestanelerine bastırınca hissettiği sertlik azaldı. Başını ilgiyle sallayınca Summer gelip nesnenin yakından bir resmini çekti. Bundan sonra iki dalgıç nesneyi bırakıp dairesel yüzüşlerini tamamladılar, ama başka bir şey bulamadılar. Başladıkları iniş noktasına varıp on metre yukarıdaki dalgalı yüzeye yükseldiler.</p>

    <p>Başları Hawaii'nin Büyük Ada'sının güneybatı kıyısındaki Keliuli Körfezi'nin yakınındaki geniş koyun safir mavisi sularında ortaya çıktı. Birkaç yüz metre uzakta dalgalar, koyu yüksek siyah lav yamacıyla çevreleyen kayalık kıyıya vuruyordu. Kayalara çarpan dalgalar dik yamaçlardan gürültüyle yankılanıyor, yüzeyde beyaz bir köpük halkası beliriyordu.</p>

    <p>Dirk kıyıya bağlı küçük şişme bota doğru yüzüp içine tırmandı. Oksijen tankını ve ağırlık kemerini çözüp kenardan uzandı, kız kardeşinin bota çıkmasına yardım etti. Summer regülatörünü ağzından çıkarırken nefes nefeseydi.</p>

    <p>"Kum yükseltisinin ortasındaki o mercan çıkıntısına ne diyorsun?" diye sordu.</p>

    <p>"Dümdüz bir hat izliyordu."</p>

    <p>"Ben de öyle düşündüm. Kenarlardaki kumu biraz kazıp orada mercan tarafından yutulmayan bir şey olup olmadığını görmek istiyorum."</p>

    <p>Porselen figürü dalış çantasından çıkarıp gün ışığında inceledi.</p>

    <p>"Mercanda bir gemi batığı olduğunu düşünüyorsun, öyle mi?" diye çıkıştı Dirk halatı çözüp küçük motoru çalıştırarak.</p>

    <p>"Bu şey bir yerden geldi," dedi heykelciği kaldırarak. "Sence kaç yaşındadır?"</p>

    <p>"Hiçbir fikrim yok. Bana kalırsa o dikdörtgen taş çok daha ilginç."</p>

    <p>"Bir teorin var mı?"</p>

    <p>"Var, ama geminin araştırma bilgisayarlarını tarama şansı bulana kadar acayip iddialarda bulunacağımı sanmıyorum."</p>

    <p>Dirk gaz kolunu itince küçük bot dalgaların üstünde sıçradı, uzakta demirlemiş gemiye doğru ilerledi. NUMA araştırma gemisi parlak turkuvaz rengindeydi. Kıç tarafına yaklaşırken siyah MARİANA EXPLORER yazısı okunuyordu. Dirk botu iskele tarafına döndürdü, suyun üstünde asılı duran, kabloların sallandığı küçük vincin altına gitti. Dirk ve Summer kablonun ucunu kauçuk bota monte edilmiş kancalarına bağlarken küpeşteden bir adam eğildi. Kaslı yapısı, kalın bıyıkları, çelik mavisi gözleriyle adam Teksas aksanıyla yeniden doğmuş Wyatt Earp olabilirdi.</p>

    <p>"Sıkı tutunun," diye bağırdı, hidrolik vincin kontrollerine basarken. Jack Dahlgren botu suyun üstüne kaldırdı, geminin güvertesine yerleştirdi. Dalış ekipmanlarının temizlenip kaldırılmasına yardım ederken Summer'a sordu. "Son resifi de kaydettin mi? Kaptan adanm doğusundaki bir sonraki araştırma alanı Leleiwi Noktası'na gidip gidemeyeceğini soruyor."</p>

    <p>"Cevap evet ve hayır," dedi Summer. "Veri toplamayı bitirdik, ama bir kere daha dalmak istiyorum."</p>

    <p>Dirk porselen heykelciği kaldırdı. "Summer bir hazine batığı bulduğunu düşünüyor," diye sırıttı.</p>

    <p>"Kültürel hazine de benim için yeterli olur."</p>

    <p>"Batık olduğuna dair nasıl bir iz buldunuz?" diye sordu Dahlgren.</p>

    <p>"Belirgin bir şey yok, ama Summer ilginç bir taş nesne buldu," dedi Dirk. "Gidip video kaydına bakmamız gerekiyor."</p>

    <p>Dirk ve Summer duş alıp giyindikten sonra araştırma gemisinin la-boratuvarında Dahlgren'le buluştu. Dahlgren video kamerayı monitöre bağlamış, görüntüleri büyük ekrana yansıtıyordu. Dikdörtgen taş görününce Dirk uzanıp PAUSE düğmesine bastı.</p>

    <p>"Daha önce böyle bir şey görmüştüm," dedi. Bilgisayarın başına oturup bazı tuşlara bastı. "Sualtı arkeoloji konferansında, Malezya'da bulunan bir batıkla ilgili makaledeydi."</p>

    <p>Birkaç dakika araştırdıktan sonra bilimsel makalenin bir kopyasının bulunduğu web sitesini ve kazı fotoğraflarını buldu. Dirk görüntüleri tarayıp büyük taş parçasının su altında çekilmiş fotoğrafına gelince durdu. Bir uca doğru sivrilen, ortasında bir çift delik olan dikdörtgen bir granit parçasıydı bu.</p>

    <p>"Üzerindeki organizmaları temizlersen Summer'ın kaydındaki nesneye çok benzediğini söyleyebilirim," dedi Dahlgren ve görüntüleri karşılaştırdı.</p>

    <p>"Evet, yalnızca şekli değil, boyutları da aynı."</p>

    <p>"Peki, bunu anladım," dedi Summer. "Nedir bu?" diye sordu.</p>

    <p>"Bir gemi demiri," diye cevapladı Pitt. "Ya da daha doğrusu çapanın ahşap kancasına uyan taş ağırlık. Kurşun ve demirin kullanımından önceki günlerde çapayı tahta ve taştan yapmak çok daha basitti."</p>

    <p>"Çok eski denizcilik günlerinden söz ediyorsun," dedi Dahlgren.</p>

    <p>Dirk başını salladı. "Bu yüzden ilginç zaten. Summer'ın bulduğu çapa buna çok benziyor," dedi ekranı işaret ederek.</p>

    <p>"Bu konuda hepimiz hemfikiriz," dedi Summer. "Ama nereden geliyor bu şey? Malezya'da ne tür bir batık çıkarmışlardı?"</p>

    <p>"Şey," dedi Dirk ekranı aşağıya indirerek dört direkli yelkenli geminin bilgisayar çizimini buldu. "On üçüncü yüzyıla ait bir Çin yelkenlisi olduğuna inanabilir misin?"</p>

    <p>Kharg Adası'nın üstündeki hava bulanık kahverengiydi. Ras Tanu-ra'da bir hafta önce meydana gelen felaketin yaydığı yağlı duman, Basra Körfezi'nin üstündeki gökyüzünü hâlâ boğuyordu. Körfezin Ras Tanu-ra'dan iki yüz doksan kilometre uzaktaki İran tarafında kayalık bir kireç taşı yükseltisini oluşturan Kharg Adası'nda bile kirli havadan dolayı derin bir nefes almak insanın ağzında yağlı bir petrol tadı bırakıyordu.</p>

    <p>Zehirli hava, küçük adanın doğusunda, üzerinde sürekli bir petrol katmanı olan sularla çevresel anlamda eşdeğerdi. Ama yakındaki ham petrol nakliye tesisinden kaynaklanan sızıntılar ve akıntılarla meydana gelen su kirliliği bölgeye has bir durumdu. Adanın doğu kesiminde bulunan T biçimindeki dalgakıranda on tankere kadar palamar yeri vardı. İnsan yapımı ada, batı sahili açıklarında aşırı büyüklükteki birkaç tankerin deposunu doldurabiliyordu. Kharg Adası küçük bir ada olmasına rağmen İran'ın en büyük petrol ihraç terminali, ayrıca dünyanın en büyük petrol dolum tesislerinden biriydi.</p>

    <p>Yıpranmış siyah gemi, doğu terminali boyunca sıralanmış tanker filosunun yanından geçerken alacakaranlık çöküyordu. Sondaj gemisi kuzeye dönerek adaya yaklaştı, kuzey sahilinin ucundaki dik kıyıya yakın demirledi. Sahil sularında dolaşan İran askeri devriye teknesi, bu geminin yanından geçti, ama Hindistan bayrağı taşıyan eski gemiye önem vermedi.</p>

    <p>Kıyıdaki petrol işçilerinin hiçbiri de gemiye dikkat etmedi, özellikle de gece olduktan sonra. Ama sondaj gemisi o zaman yavaş yavaş canlanmaya başladı. Gemi yavaşça ileri geri yapıp istediği noktayı bulana dek karanlık suları taradı. İleri, geri ve yan iticiler harekete geçti, gemiyi rüzgâr ve akıntının etkisine rağmen sabit bir noktaya soktu. Siyah eşofmanlar giymiş gemi mürettebatı, düşük voltajlı güverte ışığının altında koşturuyordu. Sondaj kulesinin altına monte edilmiş kısa sondaj halatı açık boşluktan sarkıtıldı. Halatın ucunda, petrol sondaj için kullanılan her zamanki koni biçimli döner sondaj parçası yoktu, onun yerine garip bir dikdörtgen silindir üçlüsü, üç ayak oluşturacak şekilde bağlanmıştı.</p>

    <p>Üç ayaklı aygıt suya indirildikten sonra mürettebat yavaşça ortadan kayboldu. Artık gemi tamamen sessizdi. Ama yirmi dakika sonra geminin altında şiddetli bir patlama oldu. Yüzeyden yalnızca gürültülü, fakat boğuk bir patlama sesi duyuldu. Yandaki gemiler ve ada çalışanları pek farkına varamadı bile. Ama geminin yirmi metre altında güçlü bir ses dalgası körfezin tabanına doğru patladı. Aşağıya doğru yöneltilen sismik dalga yerkabuğundan sekip zararsız bir şekilde yön değiştirdi. Fakat zarar verdiği tek bir nokta vardı: üç silindirin ses patlamalarını odakladığı, derinliği ve yeri tam olarak belirlenen fay hattı.</p>

    <p>Kısa akustik patlamayı ikinci, ardından üçüncü patlama izledi. Yoğunlaştırılmış akustik patlamalar, yeraltı fay hattını titreşen sismik dalgalarla geri dönüşü olmayan bir sıkışma noktasına ulaşana dek bombardımana tuttu. Ella Fitzgerald'ın sesiyle bir bardağı parçalaması gibi güçlü akustik titreşimler de fayı yüzeyin bir kilometre altında kırdı.</p>

    <p>Kırılma yüzeye şiddetli bir sarsıntıyla yansıdı. ABD Jeolojik Araştırma Birimi depremin şiddetini Richter ölçeğine göre 7.2 olarak belirleyecekti. Bu her açıdan ölümcül bir depremdi. Can kaybı çok azdı, en büyük hasar Kharg Adası yakınlarındaki birkaç İran sahil köyüyle sınırlıydı. Basra Körfezi suları tsunami oluşamayacak kadar sığ olduğu için yalnızca İran kıyı şeridinin körfezin ucuna kadar olan kısmı hasar görmüştü. Ve bir de Kharg Adası.</p>

    <p>Minik petrol dolum adasındaki hasar korkunçtu. Bütün ada, altında nükleer bir bomba patlamış gibi sarsılmıştı. Düzinelerce petrol dolum tankı balon gibi patlamış, içlerindeki siyah sıvıyı petrol nehirleri halinde denize döküyordu. Doğu kıyısının açığındaki sabit devasa petrol terminali birkaç yüzer parçaya ayrılmış, bunlar da gidip demirlemiş tankerlere hasar vermiş, delikler açmıştı. Kharg Adası'nm batı kıyısındaki büyük tanker terminali tamamen yok olmuştu.</p>

    <p>Küçük siyah gemi hasar tespiti yapmak için beklemeyip sabahın erken saatlerinde güneye doğru yol almaya başladı. Kayalık adaya hücum eden helikopterler ve kurtarma gemileri tahribattan uzaklaşan eski gemiye pek dikkat etmedi. Anla sondaj gemisi tek başına İran petrol ihracatını mahvetmiş, global petrol piyasalarını bir kez daha sarsarak Çin'i büyük bir karmaşa içine sokmuştu.</p>

    <p>Adası'ndaki tahribat, sarsıntı geçiren petrol piyasalarını atom bombası gibi vurdu, büyük bir korkunun tetiğini çekti. Deliye dönen satıcılar petrol sözleşmelerinin üstüne atlayıp tatlı ham petrolün fiyatını astronomik rakamlara çekip varil başına yüz elli dolara çıkardı. Wall Street'de Dow tam tersi bir ivme kazandı. Marketin günlük değerinin yüzde yirmisini silen büyük bir tasfiye satışından sonra işlem sınırlamaları faaliyetleri durdurunca yalpalayan borsa erken kapanmak zorunda kaldı.</p>

    <p>Birleşik Devletler'in her yerindeki telaşlı otomobil sahipleri depolarını ucuz benzinle doldurmak için en yakın benzin istasyonuna koştu. Bu üşüşme sonucu rafine edilmiş benzin fazlalığı hızla tükendi ve yakıt sıkıntısı kısa süre içinde bütün ülkeyi kapladı. Panik hissi ülkeyi pençesine alırken bazı bölgelerde benzin azalması yüzünden bir iki tane şiddet olayları görülmeye başlandı.</p>

    <p>Beyaz Saray'da Başkan kabinedeki ekonomik danışmanlarıyla ve en üst güvenlik kuruluyla acil bir toplantı düzenledi. Montana'dan seçilen dolambaçsız popülist olan Başkan, ekonomik danışmanların petrol şokunun neden olduğu korkunç sonuçları tekrarlamalarını sessizce dinledi.</p>

    <p>"Petrol fiyatlarının bir ayda neredeyse ikiye katlanması eşi görülmemiş bir enflasyon baskısı yaratacaktır," dedi çığırtkan danışmanlardan biri. Kalın camlı gözlüklü kel adam konuşmasına devam etti. "Bütün nakliye sektörünün yaşayacağı sıkıntının yanı sıra petrole dayanan sayısız sanayi ve üretim alanı var. Plastik, kimyasal, boya, tekstil... fiyat artışından direkt olarak etkilenmeyecek bir sanayi kolu yok gibi. Petrol fiyatlarındaki bu çarpıcı artış, pompa başında zaten bir şok yaşayan tüketiciye yansıtılmak zorunda. Ani durgunluk, kaçınılmaz bir sonuç. Global boyutlarda derin ve uzun bir ekonomik durgunluğun başında olmamızdan korkuyorum."</p>

    <p>"Bu fiyat artışı bir refleks değil mi?" diye sordu Başkan. "Ne de olsa İran'dan bir damla petrol almıyoruz."</p>

    <p>"Panik unsurunun çok büyük olduğuna kuşku yok. Ama Kharg Adası'ndaki hasar global petrol ticaretini ve dolayısıyla bizim kendi alımlarımız sabit kalsa bile ülkedeki petrol fiyatlarını etkiliyor. Tabii bir de Ras Tanura'daki tahribat yüzünden alımlardaki azalma da var. Sonuç olarak piyasalar uçurumun başında. Kaygının kısmi nedeni söylentiler. Basra Körfezi'ndeki iki tesisteki tahribatı da teröristlerin yaptığı söyleniyor."</p>

    <p>"Bu iddiaların bir dayanağı var mı?" diye sordu Başkan, zayıf yüzlü dikkatli bakışlı ulusal güvenlik danışmanına.</p>

    <p>"Kesinleştirdiğimiz bir şey yok," dedi adam ciddi bir şekilde. "Langley'den daha fazla araştırmasını isteyeceğim, ama bütün kanıtlar doğal kaynaklı depremleri gösteriyor. Birbirine yakın yerlerde gerçekleşen iki sarsıntı bir tesadüf gibi görünüyor."</p>

    <p>"Olabilir, ama dikkat çekmek için durumdan faydalanmak isteyebilecek yerli fanatiklere dikkat edelim. Dennis, ülke güvenliğinin bütün limanlardaki terörist tehdidine karşı güvenliği artırmasını istiyorum. Petrol terminallerimizde, özellikle Körfez Sahili'ndeki izlemeler artırılsın."</p>

    <p>"Tamam, Sayın Başkan," dedi karşısında oturan ülke güvenliği biriminin müdürü.</p>

    <p>"Garner, halkın paniğini yatıştırmanın hızlı bir çözümü olarak Stratejik Petrol Rezervlerinden bazı hisseleri serbest bırakmayı öneriyorum." Bu öneri NUMA'nın eski başkanı ve emekli amiral olan Başkan Yardımcısı James Sandecker'dan gelmişti. Ateş kırmızısı Vandyke sakalı ve parlak gözleriyle ufak tefek, ama güçlü bir adamdı. Başkan'ın eski bir arkadaşı olarak ona nadiren unvanıyla hitap ederdi. "Petrol piyasaları zaman içinde yatışır. Rezervlerin bir kısmını serbest bırakmak halkın petrol sıkıntısına dair paniğini bastırır ve belki de piyasalara olan güveni artırır."</p>

    <p>Başkan başıyla onayladı. "Bu konuda bir Başkanlık Emri yayınla," dedi yardımcısına.</p>

    <p>"Kabadayı bir vaizin satış konuşması da işe yarayabilir," diye ekledi Sandecker, Teddy Roosevelt'in yan duvarda asılı resmine bakarak.</p>

    <p>"Üstüme düşeni yapacağım," diye onayladı Başkan. "Kanallarla görülüp bu gece için bir program ayarlayın," diye emretti. "Önümüzdeki otuz gün için gönüllü benzin karnesini savunacağım. Rafinerilerin satışa yetişmesine yardımcı olabilir. Önce halkı sakinleştireceğiz, sonra bu karışıklıktan çıkmanın bir yolunu bulacağız."</p>

    <p>"Düşünülmesi gereken bazı seçenekler olmalı," dedi kurmay başkanı. "Geçici fiyat dondurma, zorunlu yakıt karnesi hızla uygulamaya konabilir."</p>

    <p>"Gizlice bazılarını zorlarken bazı koruma önlemlerini açıkça savunmak akıllıca olabilir," dedi Sandecker. "Yabancı tedarikçilerimizden bazılarının petrol üretimini artırmalarını isteyebiliriz. Belki yerli üreticilerimiz de yardımcı olabilir, ama Alaska Petrol Boru Hattı'nın yeniden tam kapasite çalıştığını öğrendim."</p>

    <p>"Evet, kutup sondajı üretimi artırdı," diye doğruladı ekonomi danışmanı. "Yoksa şu anda çok daha kötü durumda olurduk. Ama bu yalnızca mevcut durumumuzdan kurtuluşumuzun sınırlı olduğu anlamına geliyor. Bu önlemler iyi ve güzel, ama yerli talep üzerinde çok az etki yaratacaktır. Çirkin gerçek şu ki bunların global piyasalarda hemen hiç yararı olmayacaktır. Ana satıcının toparlanması gerekiyor. Suudilerin ve İran'ın toparlanması aylar alır. Şunu söylemek zorundayım ki, global petrol fiyatlarını anlamlı bir şekilde etkilemek için şu anda yapabileceğimiz çok az şey var."</p>

    <p>Bu korkunç değerlendirme odayı sessizleştirdi. Sonunda Başkan konuşmaya başladı.</p>

    <p>"Tamam beyler, her şeyi masaya koyun. Bütün seçeneklere ve bütün en kötü durum senaryolarına bakmak istiyorum. Ve sanırım hızlı hareket etmek zorundayız. Petrol fiyatları bu seviyede kalırsa, ekonomiyi tamamen kaybetmeden önce tam olarak ne kadar zamanımız var?" diye sordu karanlık gözleri ekonomiste delici bakışlarla bakarken.</p>

    <p>"Bunu söylemek zor," dedi danışman tedirgin bir şekilde. "İlk büyük iş durdurma ve işçi çıkarmalara belki otuz gün var. Piyasalar ilk şoku atlattıktan sonra fiyatlar üzerindeki baskı hafifleyebilir. Ama ciddi bir durgunluktan kaçınmak için fiyatların en azından otuz veya kırk dolar geri çekildiğini görmek zorundayız. Madalyonun diğer yüzü ise piyasaların çok güçsüz bir durumda olması. Yeni bir şok daha olursa global bir felaketle karşı karşıya kalabiliriz."</p>

    <p>"Yeni bir şok," dedi Başkan yumuşak bir sesle. "Tanrı bizi ondan korusun."</p>

    <p>Summer'ın porselen heykelciği bulduğu boş kum alanı şimdi sualtı inşaat alanı gibi görünüyordu. Deniz tabanının her yerinde alüminyum ızgaralar ve sarı halatlar uzanıyordu. Yere minik turuncu bayraklar saplanmıştı. Kayalık çıkıntının yanındaki çukurdan numune almak için başlayan çalışma, Dirk ve Summer'ın kumun altmış santim altında gömülü büyük kereste çerçeveyi bulmasıyla tam ölçekli bir kazı projesine dönüşmüştü. İlave test çukurları, porselen heykelciğin ve taş çapanın, bir gemiden atılmış rasgele parçalar olmayıp iki mercan kayalığının arasına gömülmüş bütün bir batığa ait olduğunu ortaya çıkarmıştı.</p>

    <p>Güzelce işlenmiş mavi-beyaz porselen tabak ve kâselerin yanı sıra, adaklar ve zümrütten oyma eserler, Çin kökenli bir batığı işaret ediyordu. Geminin boyutları büyük bir Çin yelkenlisine uyuyordu. Hawaii sularında erken Çin dönemine ait bir geminin bulunması büyük bir sansasyon yaratarak Summer'ı hem şaşırtmış hem de üzmüştü. Dünyanın her yerinde medya temsilcileri akbabalar gibi hikâyenin başına üşüşmüştü. Bir dizi haber mülakatından sonra oksijen tankını ve paletlerini takıp tımarhaneden sualtına kaçabildiğine çok seviniyordu. Acar gazetecilerin hikâyeye ilgilerini çabucak kaybedeceklerini ve kazının müdahalesiz bir şekilde devam edeceğini biliyordu.</p>

    <p>Summer ızgaraların üstünde yüzüp kıç tarafındaki direk olduğu düşünülen büyük bir kerestenin üstündeki kumları uzaklaştıran dalgıçların üstünden geçti. Birkaç metre ötede kuma sokulmuş manuel sondalar dümen olabilecek büyük bir ahşap parçasını tespit ediyordu. Çalışma alanının kenarına doğru kayarak düz bir halatı izleyip yüzeye çıktı.</p>

    <p>Kahverengi metal bir mavna çalışma bölgesine demirlemişti. Summer birkaç metre ötedeki ip merdivene doğru yüzdü. Paletlerini güverteye atarak küçük mavnaya tırmandı. Mavna, bir ucunda teneke kulübenin bulunduğu açık bir güverteden oluşuyordu. Kulübenin yan tarafında dalgıç takımlarıyla dolu bir raf vardı. Güverte küpeştesinin kenarlarında bir jeneratör, su pompası ve birkaç kompresör bulunuyordu. Teneke barakanın çatısındaki bir çift sörf tahtası çalışma alanının ciddiyetini bozan tek şeydi. Sörf tahtaları Dirk ve Summer'a aitti ve ne zaman Hawaii'de çalışsalar standart ekipmanları arasına sörf tahtalarını da eklerlerdi.</p>

    <p>"Su nasıl?" diye sordu Jack Dahlgren. Summer oksijen tüpünü ve dalış takımlarını kaldırırken o da elinde tornavidayla kompresörlerden birinin üzerine eğilmiş çalışıyordu.</p>

    <p>"Burası Hawaii," dedi gülümseyerek. "Su her zaman çok keyiflidir." Saçlarını kurulayıp Dahlgren'e doğru yürüdü.</p>

    <p>"Yakında yola çıkıyor muyuz?" diye sordu.</p>

    <p>"Mariana'dan son yakıt ve malzeme teslimini bekliyorum. Airlift için bir ve yüzey hava stoku için de iki kompresörümüz var. Bunlar, bu sularda dalışı kolaylaştıracak."</p>

    <p>"Airlifti gömülü kalan son alanlara uygulamak için sabırsızlanıyorum."</p>

    <p>Airlift alt ucunda sıkıştırılmış hava olan boş bir tüpten ibaretti. Basınçlı hava tüpü havaya kaldırıyor, bir vakum etkisi yaratarak bir batık alanındaki kumları ve gevşek pislikleri emiyordu.</p>

    <p>"Mariana Explorer"dan Brown Bess'e," diye çatırdadı küpeşteye takılı telsiz. Dirk'ün sesiydi bu.</p>

    <p>"Bess konuşuyor. Dinliyorum," dedi Dahlgren.</p>

    <p>"Jack, yakıtımız ve sosislilerimiz var, on sekiz kilometre uzaktayız. Kaptan yakıtı boşaltmak için rüzgâr altı tarafınıza bağlanacağımızı söylüyor."</p>

    <p>"Bekliyoruz." Dahlgren ufka bakınca mavnaya doğru gelen turkuvaz rengi noktayı gördü. Telsiz bir kez daha çatırdadı.</p>

    <p>"Summer'a söyle, batık hakkında kendisiyle konuşmak isteyen bir ziyaretçisi daha vaı. Explorer tamam."</p>

    <p>"Bir gazeteci daha mı," diye söylendi Summer gözlerini tiksintiyle döndürerek.</p>

    <p>"Summer bir gazeteciye daha ev sahipliği yapmaktan mutluluk duyacağını söylüyor. Bess tamam," diye karşılık verdi Dahlgren, Summer'ın ekşi suratına gülerek.</p>

    <p>NUMA gemisi bir saat içinde gelip mavnanın yakınına demirledi. Dahlgreri elli beş galonluk benzin varilinin yüklenmesini denetlerken Summer, Mariana Explorer'z binip subay salonuna doğru yürüdü. Dirk'ü, pantolon ve denizci mavisi polo tişört giymiş olan koyu renk derili bir Asyalıyla kahve içerken buldu.</p>

    <p>"Summer, gel de Dr. Alfred Tong'îa tanış," dedi Dirk, ona el sallayarak.</p>

    <p>Tong ayağa kalkıp başıyla selam verdi, sonra Summer'ın elini sıktı.</p>

    <p>"Sizinle tanışmak büyük zevk Bayan Pitt," dedi uzun boylu kadının gri gözlerine bakarak. Summer, adamın el sıkışının güçlü, derisinin kendisininki gibi uzun süre güneş gördüğünü fark etti. Adamın sol yanağındaki dikkat çekici yara izine bakmamaya çalışarak dikkatini adamın ceviz rengi gözlerine ve simsiyah saçlarına verdi.</p>

    <p>"Tanrı'ya şükür," dedi Summer kızararak. "Yeni bir gazeteci bekliyordum."</p>

    <p>"Dr. Tong Malezya Ulusal Müzesi'nin müdürü."</p>

    <p>"Evet," dedi Tong başını sallayarak. Sonra kesik İngilizcesiyle konuşmaya devam etti. "Hawaii Üniversitesi'nde bir seminere katıldığımda keşfinizi duydum. Üniversitedeki bir arkadaşım beni yerel NUMA temsilcisiyle görüştürdü. Kaptanınız ve kardeşiniz nezaket gösterip buraya davet ettiler."</p>

    <p>"Zamanlama çok iyiydi," diye açıkladı Dirk. "Mariana Explorer, tesadüfen Hilo'da mavna için yakıt ve malzeme alıyordu."</p>

    <p>"Batıkla neden ilgileniyorsunuz?" diye sordu Summer.</p>

    <p>"Müzede güneydoğu Asya tarihi eserlerine ait büyük bir koleksiyonumuz var, aynca Malaca Boğazı'ndan çıkarılan on dördüncü yüzyıla ait bir Çin gemisiyle ilgili sergimiz de bulunuyor. Benim uzmanlık alanım olmasa da Yuan ve Ming hanedanlarının çanak çömleği konusunda biraz bilgim var. Bulduklarınızla ilgileniyorum. Sanırım tarihi eserlerden geminin yaşım bulmanıza yardımcı olabilirim. Batı Pasifik'te on üçüncü yüzyıla ait bir Çin gemisinin bulunması diğerleri gibi beni de çılgına çevirir."</p>

    <p>"Geminin yaşını belirlemek önemli bir sorun," dedi Summer. "Korkarım sınırlı sayıda seramik eser çıkardık. Analiz için Kaliforniya Üniversitesi'ne bir numune gönderdik, ama geri kalan eşyaları incelemenize memnuniyetle izin verebilirim."</p>

    <p>"Belki de bulunan tarihi eserlerin içeriği yararlı olabilir. Bana enkazın durumunu ve konfigürasyonunu söyleyebilir misiniz?"</p>

    <p>Dirk masada duran büyük bir kâğıt rulosunu açtı. "Summer gelmeden önce size kazı profilini gösterecektim."</p>

    <p>Hepsi masaya oturup haritayı incelediler. Batık alanının tepeden görüntüsünü veren bilgisayarla çizilmiş bir diyagramıydı bu. Ahşap bölümler ve dağınık tarihi eserler, îav yatağının yakınında at nalı biçimindeki bölgede gösteriliyordu. Tong çizimde belgelenen kalıntı ve tarihi eser miktarının azlığına şaşırmıştı. Bunlar büyük bir yelkenli geminin göstergesi sayılmazdı.</p>

    <p>"Batığın ulaşılabilir kısımlarının neredeyse hepsini çıkarmak için Hawaii Üniversitesi'nden bir arkeologla çalıştık. Ne, yazık ki bütün geminin yalnızca yüzde onunu görebiliyoruz," dedi Pitt.</p>

    <p>"Gerisi mercanların altında mı?" diye sordu Tong.</p>

    <p>"Hayır, batık aslında kum yükseltisinin altındaki iki resife dikey olarak yatıyor, burnu kıyıya dönük," dedi Summer. Kazı alanının iki yanında yükselen iki mercan kayalığını gösteren diyagramı işaret etti. "Kum, var olan tarihi eserlerin mercanlar tarafından tüketilmesini engellemiş. Kumun bu kesiminin, çağlar önce denizler daha alçakken resifin arasından geçen doğal bir kanal olduğunu düşünüyoruz."</p>

    <p>"Eğer mercan batığı hapsetmediyse, neden kalıntıların gerisini göremiyoruz?"</p>

    <p>"Lav yüzünden." Summer at nalı biçiminin kapalı kısmını işaret etti. Burada kıyıya doğru giden kayalık bir taban görünüyordu. "Eğer camdan dışarı bakarsanız sahilin bu kesiminin büyük bir lav alanı olduğunu görürsünüz. Batığın geri kalanı üzülerek söylüyorum ki, bir lav yatağının altında gömülü."</p>

    <p>"Çok ilginç," dedi Tong alnını kırıştırarak. "Demek batığın gerisi ve kargo lavın altında sağlam duruyor?"</p>

    <p>"Geminin geri kalanı ya lavın altında ya da lav tarafından yutulmuş. Eğer gemi lav akıntısı gelmeden önce batıp kumun altına gömülmüşse, lav alanının altında sağlam kalmış olabilir. Lav alanına bitişik olarak bulduğumuz keresteler iyice gömülmüştü, bu da geminin gerisinin hâlâ orada olabileceğini gösteriyor."</p>

    <p>"İyi olan şu ki, lavı kullanarak geminin yaşını tahmin edebiliriz," dedi Dirk. "Volkan patlamalarının ve adanın bu bölümündeki lav akıntılarının tarihsel kaydını inceleyen yerli bir volkan bilimcimiz var. Şu ana dek son iki yüzyıl içinde bu civarda volkanik bir patlama olmadığını öğrendik. Birkaç gün içinde daha kesin bir bilgi almayı umuyoruz."</p>

    <p>"Peki ya gemiye ait neler bulabildiniz?"</p>

    <p>"Yalnızca kıç tarafına ait birkaç parça. Keresteler kaim, bu da büyük bir gemi olduğunu gösteriyor, hatta belki altmış metre ya da daha ızun olabilir. Bir de bilinen Çin tasarımıyla uyumlu ve büyük bir geminin göstergesi olan çapa taşı var."</p>

    <p>"O büyüklükte ve yaşta bir geminin kesinlikle Çin gemisi olması gerek," dedi Tong.</p>

    <p>"Evet, o günün Avrupa gemileri bunun yarısı kadardı," diye karşılık verdi Dirk. "Çinli Amiral Zheng He efsanesini okudum. 1405'te büyük Hazine Filosu'yla dünyanın çevresinde dolaştığı iddia ediliyor. Ama bu, Zheng He'nin bindiği iddia edilen altı direkli, üç yüz metrelik bir canavar değil, tabii eğer öyle bir gemi varsa."</p>

    <p>"Tarih abartmayı sever," dedi Tong. "Ama Zheng He'nin iddia edilen yolculuğundan yüzyıl önce Pasifik'in yarısını geçmek çok şaşırtıcı bir başarı olurdu."</p>

    <p>"Bulunan seramik eserler batığın eski olduğunu gösteren en ilginç kanıtlar," dedi Summer. Araştırmamızda, geminin on üçüncü ya da on dördüncü yüzyıllara ait olabileceğini gösteren karşılaştırılabilir tasarı örnekleri bulduk. Belki seramikleri inceleyerek bizim değerlendirmemizi doğrulayabilirsiniz?"</p>

    <p>"Bulduklarınızı görmeyi çok isterim."</p>

    <p>Summer onları merdivenlerden indirip aydınlık bir iaboratuvara getirdi. Arka duvardaki raflarda plastik kaplar vardı. Batıkta bulunan çeşitli eserler tatlı suda dinlendiriliyordu.</p>

    <p>"Bulduğumuz parçaların çoğu geminin kendisine ait," diye açıkladı Summer. "Kargo ambarları ve yaşam alanları lavın altında olmalı, çünkü çok az sayıda kişisel eşya bulduk. Birkaç tane gündelik yemek pişirme aleti ve büyük bir tencere bulduk," dedi sondaki rafı işaret ederek. "Ama bunlar sizi çok ilgilendirecek."</p>

    <p>Raflardan birinden iki tepsi alıp paslanmaz çelik masaya koydu. Tepsilerde birkaç tane tabak, bir kâse ve sayısız porselen parçası vardı. Buluntuların çoğunun rengi şeker beyazıydı, ama kâse siyah kilden yapılmıştı. Yakın gözlüğünü takan Tong gözleri parlayarak eserleri incelemeye başladı.</p>

    <p>"Evet, çok güzel," diye mırıldandı, envanteri hızla tarayarak.</p>

    <p>"Bize tasarım hakkında ne söyleyebilirsiniz?" diye sordu Summer.</p>

    <p>"Desenler ve malzeme, Jingdezhen ve Jianyang'deki Çin fırınlarının ürünleriyle tutarlılık gösteriyor. Genel kalite son Ming Hanedanı sırasında üretilen işler kadar ileri görünmüyor. Buradaki balık amblemi," dedi tabaklardan birini kaldırarak. "Bunu Yuan dönemi öncesindeki bir kâsede görmüştüm. Sizin değerlendirmenize katılıyorum, bu seramikler on ikinci ve on üçüncü yüzyılda Song ve Yuan hanedanları sırasında üretilen eşyaların özelliklerini taşıyor."</p>

    <p>Summer'ın dudaklarında kocaman bir gülümseme belirirken Dirk'e göz kırptı. Tong uzanıp tepsideki son eseri aldı. Bir pasta dilimi kadar kısmı yok olan koyu gri-beyaz bir tabaktı bu. Ortasında kurumlu bir tavus kuşu, kenarlarında bir geyik sürüsünü kovalayan çita resmi vardı. Tong tabağı yeni bir dikkatle incelerken sır kaplamaya ve hayvan resimlerine tekrar tekrar baktı.</p>

    <p>"Laboratuvarda çalışanlardan biri veri tabanında Yuan Hanedanı tarafından kullanılan benzer bir desen buldu," dedi Dirk.</p>

    <p>"Evet," diye mırıldandı Tong. Sonra tabağı bıraktı. "Benzerlik, doğru, ama kesinlikle hanedan için yapılmamış. Büyük bir olasılıkla satış amacıyla yapılan benzer bir tasarım," diye ekledi. "Ama bildiğiniz gibi 1264'ten 1368'e kadar süren Yuan Hanedanı'na ait olduğunu kabul ediyorum. Yani Amiral Zheng'ten çok öncesine ait."</p>

    <p>"Biz de buna inanıyoruz, ama o çağa ait bir geminin Hawaii sularına kadar geldiğini düşünmek olağanüstü."</p>

    <p>Laboratuvarın kapısı açıldı ve. Mariana Explorer'ın kaptanı içeri girdi. Kum rengi saçlı uzun boylu sessiz bir adamdı Bili Stenseth. Zekâsı ve dürüstlüğüyle bütün geminin saygısını kazanmıştı.</p>

    <p>"Dahlgren yakıtı ve malzemeleri yüzen otelinize yüklemeyi bitirdi. Siz ikiniz gemiden atlamaya hazır olduğunuzda biz de yola çıkacağız."</p>

    <p>"İşimiz bitti sayılır kaptan. Dirk ve ben eşyalarımızı alıp mavnada Jack'e katılacağız."</p>

    <p>"Hâlâ batık üzerinde mi çalışıyorsunuz?" diye sordu Tong.</p>

    <p>"Üstünü açmamız gereken son bir ahşap kısım kaldı. Oranın geminin dümen direği olduğuna inanıyoruz," diye açıklamada bulundu. "Eğer öyleyse bize geminin boyutlan hakkında iyi bir fikir verecektir. Mariana Explorer adanın diğer tarafındaki resif araştırması projesine devam etmek zorunda. Bu yüzden Dirk, Jack Dahlgren ve ben birkaç gün mavnada kamp yapıp kazı işini tamamlayacağız."</p>

    <p>"Anlıyorum," dedi Tong. "Bulduklarınızı benimle paylaştığınız için teşekkür ederim. Malezya'ya döndüğümde müzemizin kayıtlarını inceleyeceğim ve size bugün gördüğüm seramiklerle ilgili ilave bilgi verip veremeyeceğime bakacağım."</p>

    <p>"Bizi ziyarete gelip bilgilerinizi paylaşmaya zaman ayırdığınız için teşekkür ederiz. Geminin yaşı ve olası kökeni konusunda ilk değerlendirmemizi doğruladığınız için çok heyecanlandık."</p>

    <p>Dirk ve Summer birkaç parça olan özel eşyalarını toplayıp mavnaya geçti. Dahlgren mavnanın halatlarını çözmekle meşguldü. Kaptan Stenseth düdük çalarak Explorer'x mavnadan geriye çekti, turkuvaz gemi kısa süre içinde girintili çıkıntılı sahil şeridinde gözden kaybolup Hilo'ya doğru yola koyuldu.</p>

    <p>'Siz ikiniz Çinli lav gemimiz konusunda ne buldunuz?" diye sordu Dahlgren içecek almak için büyük buzdolabını karıştırarak.</p>

    <p>"Dr. Tong seramiklerin yaşıyla ilgili ilk değerlendirmelerimizi doğruladı. Bu demektir ki, batığın yaşı yedi ile sekiz yüz arasında bir yerde."</p>

    <p>"İyi doktor laboratuvardakı çocukların kraliyet işaretleri taşıdığını söylediği tabakla çok ilgilendi, ama bunu kabul etmekte isteksizdi."</p>

    <p>"Mesleki kıskançlık," diye sırıttı Summer. "O bir kraliyet gemisi, bunu biliyorum."</p>

    <p>"Kraliyet," dedi Dahlgren bir kutu birayla kanvas sandalyeye çöküp ayaklarını küpeşteye uzatarak. "İşte bu her şeyi alt etmiyor mu?"</p>

    <p>Sekiz bin kilometre doğuda Pitt ve Giordino Ulan Batur'da M Continental Oteli'nin lobisine adım attıklannda yorgunluktan bitkin düşmüşlerdi. Buruşuk giysileri, saclanna, derilerine ve ayakkabılanna nüfuz eden tozla kaplanmıştı. Güneş yanıklan sakallarının kaplayamadığı yerleri gölgeliyordu. Eksik olan tek şey başlarının etrafında uçuşan sineklerdi.</p>

    <p>Otel müdürü, gözleri kan çanağına dönmüş resepsiyona yaklaşan pejmürde kılıklı iki adama küçümseyerek baktı.</p>

    <p>"4024 ve 4025'e mesaj var mı?" diye sordu Pitt beyaz dişleri kavrulmuş dudaklarının ardında parlayarak.</p>

    <p>Resepsiyon müdürü onlan tanıyarak tek kaşını kaldırdı, sonra bir an için yandaki küçük odaya gitti.</p>

    <p>"Bir mesaj ve bir paket var, efendim." Pitt'e bir parça kâğıt ve küçük bir kutu uzattı.</p>

    <p>Pitt mesajı alıp paketi Giordino'ya uzattıktan sonra masadan uzaklaştı.</p>

    <p>"Corsov'dan geliyor," dedi Giordino'ya sessizce.</p>

    <p>"Lütfen söyle, en sevdiğimiz KGB ajanı ne diyor?"</p>

    <p>"Irkutsk'taki Dışişleri Bakanlığı konferansına çağrılmış. Saygılarını gönderiyor ve güneye yaptığımız saldırının verimli geçtiğini umduğunu söylüyor. Birkaç gün içinde kente geri gelince bizimle bağlantı kuracakmış."</p>

    <p>"Çok nazik," dedi Giordino hafif alaycı bir şekilde. "Acaba Theresa ve Jim, onun geri dönüşünü bekleme lüksüne sahip mi?" Paketi açıp içindeki deri kaplı eski bir kitabı ve ağır vitamin şişesini çıkardı. Yere düşen küçük kartı alıp Pitt'e uzattı.</p>

    <p>"Karından mı?"</p>

    <p>Pitt başını sallayıp sessizce el yazısıyla yazılmış notu okudu.</p>

    <p>En sevdiğin kitap ve sağlıklı kalman için ekstra vitaminler. Lütfen idareli kullan, aşkım.</p>

    <p>Çocuklar Hawaii'den sevgilerini gönderdi. Eski bir batık bularak ortalığı karıştırdılar. Washington sensiz çok sıkıcı, eve çabuk dön.</p>

    <p>Loren</p>

    <p>"Kitap ve vitaminler mi? Bayan Pitt pek romantik değil," dedi Giordino.</p>

    <p>"Ah, ama bu benim en sevdiğim kitap. Her zaman çok etkili olur." Pitt deri kaplı kitabı kaldırıp sırtını Giordino'ya gösterdi.</p>

    <p>"Melville'in Moby Dick'i. Zevkli bir seçim," dedi Giordino. "Ama Archie ve Veronica'nın maceraları benim için yeterli."</p>

    <p>Pitt kitabı açıp sayfaları çevirdi, içi oyuk bir kısım kendiliğinden açıldı. Sahte kitabın ortasında bir Colt .45 otomatik vardı.</p>

    <p>"Görüyorum ki, zıpkmıyla geliyor Ahab," diye fısıldadı Giordino, alçak sesle bir ıslık çalarak.</p>

    <p>Pitt vitamin şişesinin kapağını açtı, içinden Colt'a uyan bir düzine kadar mermi çıktı.</p>

    <p>"Dünyanın bir ucuna ateşli silahlar gönderdiği için kongre üyesi bir kadının başı derde girmez mi?" diye sordu Giordino.</p>

    <p>"Ancak yakalanırsa." Pitt gülümsedi, şişeyi ve kitabı kapattı.</p>

    <p>"Biraz cephanemiz olduğuna göre Corsov'u beklemenin anlamı yok," dedi Giordino.</p>

    <p>Pitt yavaşça başını iki yana salladı. "Hayır, sanırım hızla geri dönmeliyiz. Hem burada uzun süre oyalanmanın güvenli olacağını düşünmüyorum. Borjin, Budist katilinden haber alamayınca harekete geçecektir."</p>

    <p>"Duş ve bira planlama sürecine yardımcı olur."</p>

    <p>"Önce biraz kanıtlar," dedi Pitt lobiden daracık ofise doğru yürüyerek. Cebini karıştırıp Borjin'in laboratuvarından aldığı gümüş pandantifi çıkardı, fotokopi makinesine koydu. Çıkan fotokopiye bir not yazarak faks makinesine soktu, uzun numarayı ezbere tuşladı. Sonra sismik görüntüleme manuelinden aldığı sayfalan faksa sokup ikinci numarayı tuşladı.</p>

    <p>"Bu onları biraz oyalar," dedi kendi kendine, odasına çıkarken.</p>

    <p>Georgetown malikânesinin dışı da Washington D.C.'deki bütün şatafatlı malikânelere benziyordu. Yıpranmış tuğla binanın saçakları yeni boyanmış, on dokuzuncu yüzyıldan kalma cam pencereleri tertemiz parlıyordu, etrafındaki küçük bahçe çok bakımlıydı. Evin dışı, New York Halk Kütüphanesi'nin kitap deposuna benzeyen içerisiyle büyük bir tezat oluşturuyordu. Cilalı ahşap kitap rafları evin neredeyse bütün duvarlarını kaplıyordu ve bu rafların her biri ağzına dek gemilerle ve deniz yolculuklarıyla ilgili tarihi kitaplarla doluydu. Yemek masasında ve mutfak tezgâhlarında da kitaplar vardı, ayrıca yerdeki çeşitli noktalarda da stratejik kitap yığınları bulunuyordu.</p>

    <p>Evin garip sahibi St. Julien Perlmutter başka türlüsünü istemezdi. Kitaplar, ülkenin en ünlü denizcilik tarihçilerinden biri olan Perlmutter'in en büyük tutkusuydu. Kütüphanecilerin ve özel koleksiyoncuların ağızlarının suyunun akacağı bir referans koleksiyonu vardı. Arşivi konusunda cömert olan Perlmutter bilgisini ve kaynaklarını, kendisi gibi denize âşık olanlarla memnuniyetle paylaşırdı.</p>

    <p>Faks makinesinin vızıltısı kabarık deri koltuğunda uyuklayan Perl-mutter'in irkilerek uyanmasına neden oldu. Ünlü hayalet gemi Mary Celeste'in gemi kayıtlarını tararken uyuyakalmıştı. Neredeyse yüz otuz kiloluk yuvarlak gövdesini kaldırıp faksı almak için oturma odasına geçti. Kapak sayfasındaki kısa notu okurken sık gri sakalını kaşıdı.</p>

    <p>St. Julien,</p>

    <p>“Bunu tanımlayabilirsen sana bir şişe taze kımız var.”</p>

    <p>Pitt</p>

    <p>"Kımız mı? Bu bir şantaj," diye mırıldandı sırıtarak.</p>

    <p>Perlmutter kocaman karnından belli olduğu üzere kalorili ve egzotik yiyecekleri seven bir oburdu. Pitt, Moğolistan'ın mayalanmış kısrak sütünü rüşvet olarak kullanarak onun mutfakla ilgili zaafına dokunmuştu. Perlmutter gümüş pandantifin ön ve arka tarafının göründüğü sonraki sayfaları dikkatle inceledi.</p>

    <p>"Dirk, ben mücevherci değilim, ama bunu kimin bulacağını biliyorum," dedi yüksek sesle. Telefonu açıp bir numara tuşladı, cevabın gelmesini bekledi.</p>

    <p>"Gordon? Ben St. Julien. Perşembe günü öğle yemeği randevumuz olduğunu biliyorum, ama bir konuda yardımına ihtiyacım var. Bugün buluşabilir miyiz? Tamam, tamam, rezervasyon işini ben hallederim. Öğlen görüşürüz."</p>

    <p>Perlmutter telefonu kapatıp yine pandantifin resmine baktı. Pitt'den geldiğine göre bunun arkasında çılgınca bir hikâye olmalıydı. Çılgınca ve tehlikeli.</p>

    <p>Capitol Hill'in yakınındaki restoran, bir iş gününün her zamanki öğlen kalabalığıyla tıklım tıklımdı. Washington politikacılarının en sevdiği uğrak yeri olan restoran, senatörler, lobiciler ve Hill çalışanlarıyla doluydu. Perlmutter arkadaşı Gordon Eeten'i yandaki localardan birinde kolayca buldu, çünkü mavi takım elbise giymeyen birkaç kişiden biri de arkadaşıydı.</p>

    <p>"St. Julien, seni yeniden görmek çok güzel dostum," dedi Eeten. İri-yarı bir adam olan Eeten hem iyi bir gözlemci hem de esprili biriydi.</p>

    <p>"Sana yetişmem gerekiyor anlaşılan," dedi Perlmutter neredeyse boşalmış martini kadehine sırıtarak bakarak.</p>

    <p>Garsondan bir Sapphire Bombay Gibson isteyip öğle yemeği siparişi verdiler. Yemeği beklerken Perlmutter Eeten'e Pitt'in faksını verdi.</p>

    <p>"Korkarım iş, yemek zevkinden önce geliyor," dedi Perlmutter. "Bir arkadaşım bu pandantifi Moğolistan'da görmüş ve ne derece önemli olduğunu öğrenmek istiyor. Aydınlatabilir misin?"</p>

    <p>Eeten fotokopileri bir pokercinin ifadesiz yüzüyle inceledi. Ünlü müzayede merkezi Sotheby'de bir antika değerlendiricisiydi, satışa çıkarılmadan önce neredeyse binlerce tarihi sanat eserini incelemişti. Perlmutter'in çocukluk arkadaşı olduğu için denizcilikle ilgili eşyalar satışa çıkacağı zaman ona haber verirdi.</p>

    <p>"Kalitesini anlamak zor," dedi Eeten. "Faksa dayalı bir tahminde bulunmak istemezdim."</p>

    <p>"Arkadaşımı biraz tanıyorsam değerini hiç umursamıyordur. Bence yaşı ve tarihsel içeriğiyle ilgileniyor."</p>

    <p>"Neden bunu en başında söylemedin?" diye karşılık verdi. Eeten gözle görülür şekilde rahatlamıştı.</p>

    <p>"Demek ne olduğunu biliyorsun?"</p>

    <p>"Evet, sanırım. Birkaç ay önce sattığımız bir takımda buna benzer bir şey görmüştüm. Kuşkusuz gerçekliğini doğrulamak için parçanın kendisini görmem gerek."</p>

    <p>"Bana bunun hakkında ne söyleyebilirsin?" diye sordu Perlmutter küçük bir deftere notlar alırken.</p>

    <p>"Görünüşe göre kökeni Selçuklulara dayanıyor. Çift kafalı kartal, eşsiz bir motif, hanedanın en sevilen sembolüydü."</p>

    <p>"Eğer hafızam beni yanıltmıyorsa Selçuklular, eski Bizans'ın büyük bir bölümünü kısa bir süre için egemenlikleri altına alan Müslüman Türklerdendir," dedi Perlmutter.</p>

    <p>"Evet, MS 1000 yılı civarında Ortadoğu'yu yönettiler, ama güçleri iki yüz yıl sonra zirveye çıktı, ardından rakibi Alaaddin Muhammed'in idaresindeki Khwarezmid İmparatorluğu tarafından yıkıldı. Selçuklular usta zanaatkarlardı, özellikle taş oymacılığında, ama aynı zamanda metalürjide de çok iyiydiler. Bir süre için gümüş ve bakır paralar bile bastılar."</p>

    <p>"Yani bu pandantif onların eseri olabilir."</p>

    <p>"Elbette. Ayrıntılı kaligrafi, Selçukluların metal işlerine İslami dua yazmalarına ya da ithafta bulunmalarına uyuyor. Columbia'da bir profesör var, büyük olasılıkla Kufi dilinde olan bu yazıyı senin için tercüme edebilir. Kim bilir, belki de sultana özel bir yazıdır."</p>

    <p>"Kraliyet bağlantısı mı var?"</p>

    <p>"Evet. Selçuklular sanat eserlerinde altın ve gümüşü nadiren kullanırlardı. Bu maddeler lüks olarak görülürdü ve bu yüzden İslamm basitlik ilkesiyle uyuşmuyordu. Kuşkusuz kurallar sultanlar için geçerli değildi, bazıları bunları biriktiriyordu. Bu yüzden eğer bu pandantif gümüşten yapılmışsa ki öyle görünüyor, o halde sultanla bir bağının olması büyük bir olasılık."</p>

    <p>"Demek tahminen 1100-1200 yıllarına dayanan bir Selçuklu üretiminden ve büyük olasılıkla bir sultan soyundan söz ediyoruz," dedi Perlmutter söylenenleri defterine geçirirken.</p>

    <p>"Büyük olasılıkla. Kısa süre önce incelediğimiz ve müzayedede satışa sunduğumuz antikalar arasında 1092'de ölen Selçuklu Sultanı Melik Şah'la ilişkili mücevherlerdi. Arkadaşının bu parçayı Moğolistan'da bulmuş olması çok ilginç. Dediğim gibi Selçuklular Alaaddin Muhammed'in kuvvetleri tarafından yıkıldı, onlar da 1220'de Cengiz Han tarafından yenilgiye uğratıldılar. Bu pekâlâ Cengiz Han'ın orduları tarafından eve götürülen ganimetlerden biri olabilir."</p>

    <p>Bir garson gelip yemeklerini masaya koydu, Eeten için biftek, Perl-mutter için dana ciğeri.</p>

    <p>"Bunlar çok önemli bilgiler, Gordon. On iki ve on üçüncü yüzyıla ait Asya tarihi eserlerinin piyasada çok sık görüldüğünü zannetmiyorum."</p>

    <p>"Bu çok garip bir şey. Eskiden o çağa ait çok nadir tarihi eser görürdük. Ama sekiz ya da dokuz yıl önce satacak malı olan Malezya'daki bir komisyoncu bizimle bağlantı kurdu ve o zamandan beri düzenli bir şekilde mal akışı sağlıyor. Bir keresinde yüz milyon dolar değerinde benzeri mal sattığımızı söyleyebilirim. Ve Christie'nin de benzer miktarlarda müzayede yaptığını biliyorum."</p>

    <p>"Şu işe bak. Peki bu tarihi eserlerin kaynağına dair bir fikrin var mı?"</p>

    <p>"Yalnızca bir tahminde bulunabilirim," dedi Eeten bifteğini çiğnerken. "Malezyalı komisyoncu çok ketum bir adam ve kaynağını açıklamayı reddediyor. Adamla hiç yüz yüze gelmedim. Ama bize hiç sahte bir şey göndermedi. Gönderdiği her parça kesinlikle gerçekti."</p>

    <p>"Malezya'dan bu miktarda tarihi eserin çıkması biraz garip görünüyor."</p>

    <p>"Doğru, ama tarihi eserler başka bir yerden geliyor olabilir. O yalnızca bir komisyoncu. Ne adı ne de firmasının adı Malezyalı gibi duruyor."</p>

    <p>"Neymiş o?" diye sordu Perlmutter yemeğini bitirirken.</p>

    <p>"Garip bir isim. Buryat Ticaret Şirketi."</p>

    <p>Odasının kapısı açılıp bir muhafız ona koridora çıkmasını işaret edince Theresa hafif bir rahatlama hissetti. Eğer beni öldüreceklerse de öldürsünler, diye düşündü. Korku dolu bekleyişten iyiydi.</p>

    <p>Hiçbir açıklama yapılmadan odasına kilitlenmesinden bu yana iki gün geçmişti. Kapıdan bırakılan yemek tepsisi hariç kimse onunla bağlantı kurmamıştı. Çin heyetinin ziyareti konusunda bir şey bilmese de arabaların gelip gittiğini duymuştu. Kompleksin arkasından gelen silah sesleri de daha büyük bir esrar kaynağıydı. Odasının arkasındaki minik pencereden dışarı bakmaya çalışmıştı, ama dönen tozlardan başka bir şey görememişti. Ertesi gün pencereden boş boş bakarken atlı muhafızların devriye gezdiğini görmüştü, ama sayıları daha az görünüyordu.</p>

    <p>Şimdi kapıdan çıkarken bastonuna dayanmış Wofford'un da koridorda beklediğini görüp sevindi. Wofford, ona sıcak bir şekilde gülümsedi.</p>

    <p>"Tatil bitti," dedi. "Sanırım işe geri dönüyoruz."</p>

    <p>Sözleri bir kehanet gibiydi, çünkü çalışma odasına geri götürülüyor-lardı. Borjin oturmuş onları beklerken kalın bir puro içiyordu. Onu son gördüklerinden bu yana daha rahat görünüyordu, kibirli havası her zamankinden güçlüydü.</p>

    <p>"Gelip oturun dostlarım," dedi, onları masaya çağırarak. "Umarım işsiz geçirdiğiniz zamanın tadını çıkarmışsımzdır."</p>

    <p>"Tabi," dedi Wofford. "Dört duvarı seyretmek çok rahatlatıcıydı."</p>

    <p>Borjin bu yoruma aldırmayıp yeni sismik rapor yığınını işaret etti.</p>

    <p>"İşiniz neredeyse tamamlandı," dedi. "Ama bu bölgedeki bazı kuyularda acil bir durum var." İki beş yüz kilometre kare bir alanı kapsayan topografik haritayı açtı. Theresa ve Wofford, Moğol sınırının hemen güneydoğusundaki Gobi Çölü'nü kuşatan işaretleri gördüler.</p>

    <p>"Şimdiye kadar bu bölgede çok sayıda alanı belirlediniz. Şunu söylemeliyim ki değerlendirmeleriniz çok yararlı oldu," dedi üstünlük taslayan bir tonla. "Gördüğünüz gibi incelediğiniz bloklar bu bölge haritasında işaretlendi. Şimdi de bu blokları bütün bölgeye göre değerlendirip potansiyel üretimi artırmak için test kuyularının önceliğini belirlemenizi istiyorum."</p>

    <p>"Bu yerler Çin'de değil mi?" diye sordu Wofford.</p>

    <p>"Evet, öyle," diye cevapladı Borjin doğal bir tavırla, başka açıklama yapmadan.</p>

    <p>"Potansiyel alanların oldukça derin olduğunu biliyorsunuz, değil mi?" dedi Wofford. "Büyük olasılıkla geçmişte bu yüzden atlanmışlardır."</p>

    <p>"Evet. İstenen derinlikleri kazmak için gerekli aletlerimiz var," diye cevapladı Borjin sabırsızlıkla. "Altı ay içinde iyi ürün veren iki yüz kuyuya ihtiyacım var. Onları bulun."</p>

    <p>Borjin'İn ukala yüzü sonunda Wofford'u kızdırdı. Theresa, onun kızaran yüzünden Moğola cehenneme gitmesini söyleyeceğini hissetti. Hemen ondan önce davrandı.</p>

    <p>"Bunu yapabiliriz," deyiverdi. "Üç ya da dört günümüzü alır," diye de ekledi, zaman kazanmak için.</p>

    <p>"Yarına kadar vaktiniz var. Saha müdürüm öğleden sonra analizlerinizin ayrıntılarını almak için yanınıza gelecek."</p>

    <p>"İşimiz bittikten sonra Ulan Batur'a gitmek için özgür olacak mıyız?" diye sordu Theresa.</p>

    <p>"Sizi ertesi sabah yola çıkaracak bir araç hazırlatacağım."</p>

    <p>"O zaman işe başlasak iyi olur," dedi Theresa, dosyayı alıp içindekileri masaya yayarak. Borjin yüzünü onlara güvenmediğini gösterircesine buruşturup ayağa kalktı, odadan çıktı. Koridorda gözden kaybolurken Wofford, Theresa'ya döndü, başını iki yana salladı.</p>

    <p>"Büyük bir işbirliği gösterisiydi," diye fısıldadı. "Yeni bir sayfa mı açıyorsun?"</p>

    <p>"Ona inandığımızı sanması en iyisi," diye cevapladı Theresa bir raporu ağzının önüne kapatarak. "Üstelik ona saldırılıp ikimizi de öldürtmeni istemedim."</p>

    <p>Wofford uysal bir şekilde gülümserken onun ne kadar haklı olduğunu fark etti.</p>

    <p>Güvenlik kamerasının farkında olan Theresa dosyanın altından bir harita çıkarıp ters çevirdi, raporları etrafa dağıttı. Bir kalem alıp boş sayfaya yazmaya başladı. "Kaçış için Fikirler." Akma birkaç not düştü, kâğıdı Wofford'a uzattı. O da haritayı alıp Theresa'nın yorumlarını ilgiyle okudu. O kâğıdı kaldırırken Theresa arkadaki haritanın Basra Körfezi 'ni gösterdiğini fark etti. Haritanın çeşitli kesimlerine kırmızı kalemle çentikli çizgiler çizilmişti. Hatların kalabalıklaştığı iki noktaya kırmızı bir daire çizilmişti. Bir daire Ras Tanura'nın diğeri de İran açıklarında küçük bir adanın etrafına çizilmişti.</p>

    <p>"Jim, şu haritaya bak," diye araya girdi Theresa. Wofford'un görmesi için haritayı ters çevirdi.</p>

    <p>"Bu bir fay haritası," dedi Wofford renkli çizgileri inceleyerek. "Basra Körfezi boyunca uzanan tektonik bölge, sınırını ve önemli fay hatlarını gösteriyor."</p>

    <p>Kaçırıldıklarından beri izole durumda oldukları için körfezi sarsan son depremlerden haberleri yoktu. Wofford iki kırmızı daireyi incelerken Theresa dosyanın geri kalanını karıştırdı, benzeri iki harita daha buldu. Birincisi Sibirya'daki Baykal Gölü'nün büyütülmüş görüntüsünü içeriyordu.</p>

    <p>"Tanrım, şuraya bak," dedi, haritanın üstüne işaret ederek. Parmağı mavi renkli gölün tepesini işaret ediyordu. Parmak ucunun hemen ilerisinde, gölün kuzey kıyısındaki büyük bir fay hattı kırmızı daire içine alınmıştı. Haritada, gölün bir veya iki kilometre kuzeyinde yeni inşa edilmiş bir petrol boru hattı da işaretlenmişti.</p>

    <p>"Fay hattına, göldeki seiche dalgasına yol açacak bir şey yapmış olabilirler mi sence?" diye sordu.</p>

    <p>"Nükleer bir aygıt kullanmak dışında bunu nasıl yapabileceklerini bilmiyorum," dedi Wofford ama bundan da çok emin değildi. "Öteki haritada ne var?"</p>

    <p>Theresa diğer haritayı yığının üstüne getirdi. İkisi de bunun, Ancho-rage'dan İngiliz Kolombiyası'na kadar uzanan Alaska sahili haritası olduğunu anlamıştı. Alaska Petrol Boru Hattı sarı çizgiyle belirtilmişti. Valdez liman kentindeki uç noktasından karaya doğru uzanıyordu. Yüz yirmi santimetre kalınlığındaki boru hattı, Alaska'nın Kuzey yamacındaki zengin Prudhoe Körfezi sahalarından ham petrol taşıyor, Birleşik Devletler'in iç piyasasına günde bir milyon varil petrol sağlıyordu.</p>

    <p>Theresa artan bir endişeyle sahil şeridinin hemen dışında uzanan kalın fay hattını işaret etti. Valdez Limanı'nın hemen açığındaki fay hattı kırmızı bir daire içine alınmıştı.</p>

    <p>İkisi sessiz bir korkuyla haritaya bakarken Borjin'in Alaska Petrol Boru Hattı için neler planladığını merak ediyordu.</p>

    <p>Hiram Yaeger tavuklu sandviçini yeşil çayla mideye indirdikten sonra kafeterya arkadaşlarından izin istedi. NUMA'nın bilgisayar kaynağı merkezinin başı, bilgisayarlar üzerinde çalıştığı biriminden uzun süre ayrılmazdı, bu yüzden hızla Washington merkez binasının onuncu katındaki inine yöneldi. Kafeteryadan çıkarken mavi takım elbiseli bir çift politikacının Rolling Stones tişörtü giymiş ellisindeki adama dudak kıvırarak baktıklarını görünce kendi kendine gülümsedi.</p>

    <p>Sıska bilgisayar dâhisi, kot pantolon ve kovboy çizmeleri giyip uzun saçlannı atkuyruğu yaparak uyumsuzluğuyla caka satıyordu. Sıfırdan inşa edip yönettiği büyük bilgisayar merkezinin de gösterdiği gibi becerisi görünüşünü gölgeliyordu. Veri tabanında, oşinografi ve sualtı çalışmalarına ait dünyanın en geniş araştırma koleksiyonu ve dünya çapındaki yüzlerce izleme istasyonundan gelen gerçek zamanlı deniz ve hava şartları bulunuyordu. Ama Yaeger bilgisayar merkezini iki ucu keskin bir kılıç olarak görüyordu. Geniş hesaplama gücü, NUMA'nın çok sayıda araştırmacı bilim adamı tarafından talep ediliyordu. Yine de Yaeger'ın kurum içindeki kimsenin bilgisayarlarla ilgili bir ricasını geri çevirdiği görülmemişti.</p>

    <p>Asansörün kapıları onuncu katta açılınca Yaeger önünde at nalı biçiminde bir konsol olan geniş bilgisayar laboratuvarına girdi. Sağlam görünüşlü, seyrek saçlı, dostça yüzü olan bir adam konsolun önündeki döner sandalyelerden birinde oturmuş bekliyordu.</p>

    <p>"Buna inanamıyorum," diye gülümsedi adam. "Seni tüneğinin dışında yakaladım."</p>

    <p>"Sevgili bilgisayarlarımın tersine benim yemek yemem gerekiyor," dedi Yaeger. "Seni yeniden görmek çok güzel Phil," diye ekledi, elini sıkarken. "Aşağıdaki çukurda işler nasıl gidiyor?"</p>

    <p>Dr. Phillip McCammon güldü. NUMA'nın Deniz Jeolojisi Birimi'nin başı olarak denizaltı çökeltileri alanında uzmandı. Tesadüf o ki birim, merkez binanın yeraltı katlarından birinde bulunuyordu.</p>

    <p>"Hâlâ taşları dövüyoruz," dedi McCammon. "Ama yine de senin bilgisayar kaynaklarından yararlanabilirim."</p>

    <p>"Krallığım emrinde," dedi Yaeger elini etrafındaki bilgisayar merkezine doğru sallayarak. Etrafındaki yaklaşık yarım düzine yüksek kapasiteli bilgisayarın işlem hacmine sahipti.</p>

    <p>"Kaleyi uzun süre tekelime almam gerekmiyor. Langley'deki bir arkadaştan bazı sismik verilere bakmam için resmi olmayan bir talep aldım. Sanırım CIA Basra Körfezi'ni yerle bir eden iki depremle ilgileniyor."</p>

    <p>"İki büyük depremin birbirine bu kadar yakın yerde meydana gelmesi ve petrol akışını bozması çok ilginç. Benzin fiyatlarında biraz daha çıkış olursa işe bisikletle geleceğim."</p>

    <p>"Pek çok kişi böyle düşünüyor."</p>

    <p>"Peki, sana nasıl yardım edebilirim?"</p>

    <p>"Golden, Colorado'daki Ulusal Deprem Enformasyon Dairesi'nden son beş yıla ait dünya çapında sismik değerlendirmelerin tarihsel kayıtlarının bir kopyasını göndermesini istediler," dedi McCammon, Yaeger ilgili bilgiyi içeren bir kâğıt uzatarak. "Analizcilerimden biri Basra Körfezi'ndeki depremlerin spesifik özelliklerini değerlendirmek için bir program yazdı. Daha sonra bu parametreler, başka benzer profiller olup olmadığını görmek için global sismik veri tabanında taranacak."</p>

    <p>"Böyle bir şey olabileceğini düşünüyor musun?"</p>

    <p>"Hayır, bunun nasıl olabileceğini bilmiyorum. Ama gerekli araştırmayı yaparak dostlarımıza yardım edeceğiz."</p>

    <p>Yaeger başını salladı. "Sorun değil. Bu öğleden sonra Max'in Golden'dan verileri indirmesini isterim. Sizin yazılım programınızı gönder, sabaha sana bazı cevaplar buluruz."</p>

    <p>"Teşekkürler Hiram. Programı sana hemen gönderiyorum.*'</p>

    <p>McCammon asansöre doğru giderken Yaeger klavyeye ve monitöre dönüp bir dizi komut yazmaya başladı. Gelen sepetinde birkaç sayfalık faks görünce yazmayı bıraktı. Faksın Ulan Batur Continental Oteli'nden geldiğini görünce inledi.</p>

    <p>'Felaketler hep birbiri ardına gelir," diye mırıldandı faksı tararken. Sonra faksı bırakıp yazmaya devam etti.</p>

    <p>Birden konsolun karşısında güzel bir kadın belirdi. Beyaz bir bluz, dizlerine kadar inen pilili bir etek giyiyordu.</p>

    <p>"Tünaydın Hiram. Bugün arayıp aramayacağını merak etmeye başlamıştım."</p>

    <p>"Biliyorsun, senden uzak duramıyorum, Max," dedi Yaeger. Bir tür serap olan Max aslında Yaeger'ın, bilgisayar ağının kullanıcı dostu ara yüzü olarak yarattığı holografik bir görüntüydü. Karısını model almıştı, ama sürekli yirmi yaşında kalan biri olarak Max yapay zekâsıyla karmaşık problemleri çözerken, Yaeger ve NUMA binasındaki herkes için çok gerçek olmaya başlamıştı.</p>

    <p>"İltifat her şeyi elde etmeni sağlar," dedi yumuşak bir sesle. "Bugün konu nedir? Problem küçük mü, büyük mü?"</p>

    <p>"İkisinden de biraz. Bütün gece açık kalabilirsin Max."</p>

    <p>"Benim hiç uyumadığımı biliyorsun," dedi Max, bluzunun kollarını kıvırarak. "Nereden başlıyoruz?"</p>

    <p>"Sanırım," dedi faksı önüne çekerek. "Patronla başlasak iyi olur."</p>

    <p>Tropik güneşi lav tepelerinin ve hindistancevizi ağaçlarının üstünde "yavaşça yükselirken demirlemiş mavnayı altın sarısına boyuyordu. Mavnadaki Hawaii gitar grubunun gürleyen ritmik sesi arka plandaki portatif jeneratörün uğultusunu gizliyordu.</p>

    <p>Summer, Dirk ve Dahlgren, üstü kapalı küçük kamaradaki yataklarından kalkmış, sualtında geçirecekleri uzun gün için hazırlanıyorlardı. Dirk oksijen tüplerini bir çift kompresörle doldururken Summer taze papaya ve muzdan oluşan kahvaltısını bir bardak guava suyuyla bitirdi.</p>

    <p>"İlk kim?" diye sordu, mavnayı kuşatan sakin sabah denizine bakarak.</p>

    <p>"Sanırım Kaptan Jack bir çalışma programı hazırladı," dedi Dirk, Dahlgren'i işaret ederek.</p>

    <p>Kısa şort, Tokyo ve soluk Hawaii gömleği giymiş olan Dahlgren bir çift hafif dalgıç başlığındaki regülatörleri inceliyordu. Kaptanın takma adı başındaki soluk mavi şapkadan geliyordu. Önünde çapraz, altın çapaların olduğu, zengin denizcilerin sevdiği klasik kaptan şapkasıydı bu. Ama Dahlgren'inkinin üstünden bir M-l tankı geçmişe benziyordu.</p>

    <p>"Evet," diye gürledi kaptan tok sesiyle. "Aşağıda doksan dakikalık vardiyalarla çalışacağız. İki kişi dalacak molada yer değiştireceğiz. İlk olarak Dirk ve ben gidiyoruz, ikinci vardiyada sen ve ben, bu arada Dirk de güneşlenebilir."</p>

    <p>"Aklıma gelmişken, burada bir blender göremiyorum," dedi Dirk düş kırıklığı içinde.</p>

    <p>"Ne yazık ki dün gece son rom da tükendi. Tıbbi nedenlerle," diye ekledi Dahlgren.</p>

    <p>Dirk'ün yüzünden paniğe kapılmış bir ifade geçerken Summer neden ben der gibi bakıyordu. "Tamam, gelecekteki Adsız Alkolikler adaylarım, hadi işe koyulalım. Eğer şans eseri dümeni bulursak bol bol kazı yapmamız gerekecek. Daha ızgara işaretlerini söküp kaldırmamız gerekiyor. Ayrıca Manana Explorer bazı ilave alanları araştırmaya gelmeden önce biraz zaman kalsın istiyorum."</p>

    <p>Dahlgren ayağa kalkıp kaptan şapkasını çıkarıp fırlattı. Şapka mükemmel bir helezon çizerek Summer'ın tam göğsüne çarptı. İrkilen Summer şapkayı yakalamayı başardı.</p>

    <p>"Al," dedi Dahlgren. "Sen benden çok daha iyi bir komutansın."</p>

    <p>Dirk gülerken Summer kızanp karşılık verdi. "Dikkatli ol, yoksa sen aşağıdayken yanlışlıkla hortumunu kesebilirim."</p>

    <p>Dirk iki hava kompresörünü çalıştırıp Dahlgren'le birlikte giyinmeye başladı. Kompresörlerden birindeki havayı paylaşacaklardı. Taşıması zor oksijen tüplerini ortadan kaldırmak çalışmayı kolaylaştırıyor, üstelik aşağıda geçirdikleri süreyi artırıyordu. Suyun derinliği batık alanında yalnızca dokuz metre olduğu için vurgundan korkmadan bütün gün sualtında çalışabilirlerdi.</p>

    <p>Summer airlifti kaldırıp büyük PVC boruyu aşağıya sarkıttı. İkinci kompresörden gelen bir hortum, kontrol edilebilir bir vanayla hava veren birliftin ucuna bağlıydı. Summer hava hortumu aracılığıyla boruyu yavaşa aşağıya indirdi, boru yere değip ip gevşeyince durdu.</p>

    <p>Dirk paletlerini takıp saatine baktı. "Doksan dakika içinde görüşürüz," dedi Summer'a. Sonra dalgıç başlığını taktı.</p>

    <p>"Işıkları açık bırakacağım," dedi Summer kompresörün uğultusunun arasından bağırarak. Küpeşteye gidip sualtı operasyonlarını takip edecek olan üçlü hava borusunu ayırdı. Dirk, ona el sallayıp mavnadan suya atladı, bir saniye sonra Dahlgren, onu takip etti.</p>

    <p>Dirk yüzeye çarpıp turkuvaz rengi suyun altına girerken kompresörün uğultusu kayboldu. Dibe doğru yönelip ayaklarını çırpmaya başlarken airlifti gördü. Boruyu yakalayarak derin suya doğru ilerleyen Dahlgren'in peşinden gitti. Kumlu zeminden yükselen bir çift turuncu bayrağa gelince durdular. Dirk airlifti kaldırıp bir tarafının üstüne dayadı, hava kordonunun kontrol kolunu çevirdi. Basınçlı hava borunun alt ucuna dolup guruldayarak yüzeye doğru çıktı, kendisiyle birlikte kumu ve suyu da çekti. Dirk deniz tabanında duran airliftin tabanını ileri geri yaptı, işaretin etrafındaki kumu temizlerken küçük bir delik açtı.</p>

    <p>Dahlgren birkaç adım ötede durup onu seyretti. Ellerinde bir ucunda haç biçiminde sapı olan paslanmaz çelikten bir boru vardı. Metal boruyu döndürerek kuma sokmaya başladı, neredeyse altmış santim sokmuştu ki, sert bir şeye dokundu. Deneyimli elleri sondanın titreşiminden tahtaya vurduğunu anlayabiliyordu. Sondayı çekerek bir adım daha ileri gitti, işlemi tekrarladı. Birkaç sondajdan sonra gömülü nesnenin etrafına küçük turuncu bayraklar dikmeye başladı.</p>

    <p>Dirk'ün ellerindeki airliftin açtığı delik yavaşça büyüyordu. Üzerinde ağır bir kabuk olan düz bir yüzeye kadar inmişti. Dahlgren'in yerleştirmeye başladığı bayrakların çizdiği sınıra bakarak nesnenin çok büyük olduğunu fark etti. Eğer bu gerçekten dümense geminin büyüklüğünü bir kez daha düşünmek zorundaydılar.</p>

    <p>Mavnanın güvertesindeki Summer kompresörü bir kez daha kontrol ettikten sonra hava hatlarını görebileceği bir yerde şezlonga oturdu. Serin bir esinti ürpermesine neden oldu. Sabah güneşi hızla ısındığı için minnettardı.</p>

    <p>Etrafını mutlulukla incelerken girintili çıkıntılı Hawaii sahiline ve bereketli adanın bitki örtüsünden yayılan güzel kokulara hayran oldu. Denize doğru bakınca dalgalı Pasifik sularının mavi derinliklerde egzotik bir yoğunlukla parladığını gördü. Uzaktaki siyah bir gemiyi dalgın bir şekilde fark ederken taze deniz havasını içine çekip arkasına yaslandı.</p>

    <p>Eğer iş buysa tatilde maaşımı vermeseler de olur, diye düşündü keyifle.</p>

    <p class="MsoPlainText" style="margin-top:0cm;margin-right:0cm;margin-bottom: 6.0pt;margin-left:106.8pt;text-indent:7.1pt">* * *</p>

    <p>Otel odasının kapısı erkenden çalındığında Pitt çoktan kalkıp giyinmişti bile. Kapıyı biraz tedirgin bir şekilde açarken Al Giordino'nun gülümseyen yüzünü görünce rahatladı.</p>

    <p>"Bu avareyi lobide dilenirken buldum," dedi başparmağıyla omzunun gerisini işaret ederek. "Belki sen onu ne yapacağını bilirsin."</p>

    <p>Yorgunluktan perişan bir halde olan Rudi Gunn, Giordino'nun tıknaz gövdesinin arkasından sırıtarak bakıyordu.</p>

    <p>"Vay vay, benim uzun süredir kayıp olan yardımcım," diye sırıttı Pitt. "Güzel bir babuşka bulup Sibirya'nın yabanlarında ev tuttuğunu sandık."</p>

    <p>"Sibirya'nın yabanlarından kurtulduğuma çok memnundum. Ama oranın Moğolistan'ın iki katı daha medeni olduğunu bilseydim orada kalırdım," dedi bağırarak. Odaya girip bir sandalyeye çökercesine oturdu. "Bu ülkede bir tane bile asfalt yol olmadığını kimse söylemedi bana. Bütün bir gece boyunca yol olduğundan bile emin olmadığım bir şeyin üstünde gittim. Kendimi New York'tan Los Angeles'a kadar hop hop sırığının üstünde zıplamış gibi hissediyorum."</p>

    <p>Pitt, ona bir fincan kahve verdi. "Araştırma takımımızı ve dalış ekipmanımızı yanında getirebildin mi?" diye sordu.</p>

    <p>"Evet, hepsini enstitünün bana ödünç verdiği ya da sattığı, emin değilim, kamyonette getirdim. Moğolistan'a girmek için sınırda elimdeki bütün rubleleri vermem gerekti. Eminim benim CIA'den olduğumu sanıyorlar."</p>

    <p>"Gözlerin yeterince küçük değil," diye mırıldandı Giordino.</p>

    <p>"Sanırım şikâyet etmemem gerekiyor," dedi Gunn, Pitt'e bakarak. "Al, bana Gobi Çölü'nde nasıl taban teptiğinizi anlattı. Pek keyifli değilmiş galiba."</p>

    <p>"Hayıı, ama kırsalı görmenin harika bir yoluydu," diye gülümsedi Pitt.</p>

    <p>"Xanadu'daki bu çatlak... hâlâ petrol arama ekibini elinde mi tutuyor?"</p>

    <p>"Roy'un öldüğünü biliyoruz. Diğerlerinin orada ve hâlâ hayatta olduğunu yalnızca tahmin edebiliyoruz."</p>

    <p>Telefonun çalışı konuşmalarını böldü. Pitt telefona cevap verdi, kısa bir süre konuştuktan sonra telefonu odanın ortasına getirip hoparlörü açtı. Hiram Yaeger'ın kaygısız sesi odayı doldurdu.</p>

    <p>"Washington'dan selamlar. Yerel bürokrasi en favori deniz gurularımıza ne olduğunu merak etmeye başlamıştı."</p>

    <p>"Büyük Moğolistan'ın sualtı hazinelerinin tadını çıkarmakla meşgulüz," dedi Pitt.</p>

    <p>"Tam tahmin ettiğim gibi. Eminim bulunduğunuz yerden dünyaya yayılan politik haberlerde de parmağınız vardır."</p>

    <p>Otel odasındaki üç adam boş bakışlarla birbirine baktı.</p>

    <p>"Biz biraz meşguldük," dedi Pitt. "Hangi haberler?"</p>

    <p>"Çin bu sabah, İç Moğolistan topraklarını Moğolistan'a devrettiğini açıkladı."</p>

    <p>"Caddenin sonundaki meydanda kutlamaya gidiyormuş gibi görünen insanların toplandığını gördüm," dedi Gunn. "Yerel bir bayram filandır diye düşünmüştüm."</p>

    <p>"Çin, eski komşusuna dostça diplomatik bir jest yapıyormuş numarası çekiyor ve Birleşmiş Milletler'den ve Batılı hükümet liderlerinden alkış alıyor. İç Moğolistan'ın bağımsızlığı için yıllardır yeraltı hareketleri sürdürülüyor. Bu durum yıllardır Çin için bir utanç kaynağı oluşturuyordu. Analizciler bu durumun politikten çok ekonomiyle ilgili olduğunu söylüyor. Bazıları Çin'in büyümesine devam etmesi için kendisine petrol veya diğer kaynaklar sağlayacak şekilde anlaştığını söylüyor, ama kimse Moğolistan'da böyle bir kaynağın olduğunu düşünmüyor."</p>

    <p>"Durum kesinlikle böyle. Sanırım Al ve benim gerçekten de müzakerelerin bir parçası olduğumuzu söyleyebilirsin," dedi Pitt, Giordino'ya anlamlı bir şekilde bakarak.</p>

    <p>"Bu işle bir ilginiz olduğundan emindim," diyerek Yaeger bir kahkaha attı.</p>

    <p>"Aslında daha çok Avarga Petrol Şirketi ve Tolgoi Borjin'le ilgili bir konu bu. Al ve ben kaynaklarının bir kısmını gördük. Sınır boyunca depo tesislerini kurmuş bile."</p>

    <p>"Kale kapısının anahtarını bu kadar çabuk ele geçirebilmesi çok ilginç," dedi Giordino. "Pazarlıkta eli güçlü olmalı."</p>

    <p>"Ya da yanlış bilgi söz konusu olmalı. Hiram, sana faksladığım belgeyi inceleyebildin mi?"</p>

    <p>"Max ve ben bütün gece uğraştık. Bu adam ve şirketi çok esrarengiz. İyi parası var, ama işlerini el altından gizlice yürütüyor."</p>

    <p>"Rus bağlantımız da aynı bulguları doğruladı," dedi Giordino. "Petrol varlığı konusunda ne diyorsun?"</p>

    <p>"Avarga Petrol Şirketi'nin Moğolistan'dan petrol ihraç ettiğine dair bir kayıt yok. Ama zaten ihraç edecek fazla bir şey de yok. Yalnızca bir avuç aktif kuyuyu işlettikleri biliniyor."</p>

    <p>"Demek Çin'in ya da bir başka ülkenin talebini karşılayacak kadar petrol çıkarmıyorlar?"</p>

    <p>"Buna dair bir kanıt yok. Komik olan şu ki petrol sahası ekipmanı sağlayan bazı Batılı şirketlerle çok sayıda sözleşme yaptığını bulduk. Petrol fiyatlan varil başına yüz elli dolar civarında dolaşırken yeni petrol alanlarının keşfedilmesi ve sondajı için delice bir petrole hücum durumu söz konusu. Petrol ekipmanı satıcılarının yapmaları gereken bir sürü işleri var. Ama Avarga şimdiden kuyruğun en başında bulunuyor. Son üç yıldır özelleşmiş sondaj ve boru hattı ekipmanı satın alıyorlar ve hepsi Moğolistan'a gönderiliyor."</p>

    <p>"Bunların bazılarını Ulan Batur'da bulduk."</p>

    <p>"Yerinde olmayan tek şey tünel delme aygıtıydı. Ülkeden gönderilen o modele ait tek kayıt bulduk, o da Malezya'ya ihraç edilmiş."</p>

    <p>"Belki Avarga Petrol'deki dostlarımızın paravan şirketidir?" dedi Pitt.</p>

    <p>"Belki. Gördüğünüz model, sığ bölgelerde boru hattı montajı için tasarlanmış. Başka bir deyişle Gobi Çölü'nün yumuşak kumlarına petrol borularını gömmek için mükemmel. Çözemediğim şey, bu Borjin'in gözle görünür bir geliri olmadan bütün bu ekipmanları almak için parayı nereden bulduğu," dedi Yaeger.</p>

    <p>"Hesabı Cengiz Han ödüyor," diye cevapladı Pitt.</p>

    <p>"Espriyi anlamadım."</p>

    <p>"Doğru," dedi Giordino. "Cengiz Han, adamın arka bahçesinde yatıyor."</p>

    <p>Giordino, Gunn ve Yaeger'a Borjin'in tapınağındaki mezarı ve düşen üç motorlu uçakta buldukları Hunt'ın günlüğünü anlatırken Pitt, Perlmutter'den gelen on sayfalık faksı aldı.</p>

    <p>"Bu kadarını St. Julien de doğruluyor," dedi. "Son sekiz senedir on ikinci ve on üçüncü yüzyıla ait Orta Asya tarihi eserleri Sotheby's ve diğer büyük müzayede salonlarına düzenli bir şekilde akıyormuş."</p>

    <p>"Cengiz Han'la gömülü olan ganimetler mi?" diye sordu Gunn.</p>

    <p>"Değeri yüz milyon doların üstünde. Perlmutter tarihi eserlerin Cengiz Han'ın ölümüne kadar fethettiği coğrafık bölgelerle tutarlı olduğunu söylüyor. Tarihi eserler hep Buryat Ticaret Şirketi adındaki belirsiz bir Malezyalı şirketten geliyormuş."</p>

    <p>"Tünel delme aletini alan şirket de bu," dedi Yaeger.</p>

    <p>"Dünya küçüktür, değil mi? Hiram, işimiz bitince belki sen ve Max bu Malezyalı paravan şirketi daha yakından inceleyebilirsiniz."</p>

    <p>"Tabi. Ayrıca bana gönderdiğin şu Alman turtası konusunda da konuşmamız gerekiyor sanırım."</p>

    <p>"Ah, evet, Almanca yazılan şu belgeler. Sen ve Max bir şey bulabildi mi?"</p>

    <p>"Tek başına belgeler hakkında bir şey bulamadık. Senin de belirttiğin gibi teknik operatör el kitabının ilk sayfaları gibi duruyordu. Bu kâğıtları büyük bir elektrik aygıtıyla birlikte mi buldun?"</p>

    <p>"Bilgisayar ekipmanıyla dolu bir odada, üç metre yüksekliğinde duran üç ayaklı, silindir biçiminde bir aygıtla birlikte buldum. Ne olabileceği konusunda bir fikrin var mı?"</p>

    <p>"Tam işlevini belirlemek için yeterince veri yok. Sayfalar akustik sismik düzen için operatör talimatlarını içeriyor."</p>

    <p>"Bunu bizim anlayacağımız şekilde bir daha tekrarlamak ister misin?" dedi Giordino.</p>

    <p>"Çoğunlukla laboratuvar deneyleriyle ilgili şeyler. Belli ki von Wachter teknolojiyi bir adım öteye götürmeyi başarmış."</p>

    <p>"Von Wachter kim?" diye sordu Pitt.</p>

    <p>"Dr. Eric von Wachter. Heidelberg Üniversitesi'nden ünlü bir elektrik mühendisliği profesörü. Akustik ve sismik görüntü araştırmalarıyla tanınıyor. Max, von Wachter ve akustik sismik düzen arasında bir bağ kurdu. Son makalelerinden birinde, parametrik akustik düzenin yüzey altı görüntü için kullanılmasının kuramsal uygulamasını tartışıyor."</p>

    <p>Otel odasındaki adamlar Yaeger'in söylediklerini dikkatle dinlerken Gunn kendisine biraz daha kahve aldı.</p>

    <p>"Gerçekler biraz bulanık olsa da öyle görünüyor ki Dr. Von Wachter akustik sismik görüntü için işleyen bir model geliştirmiş. Bildiğiniz gibi petrol keşif işinde sismik görüntü genellikle toprağa şok dalgası gönderen dinamit veya vurucu kamyon gibi mekanik patlamalara dayanıyor. Daha sonra yön değiştiren sismik dalgalar kaydediliyor ve yüzey altında bir görüntü oluşturmak için bilgisayar tarafından bir modele dönüştürülüyor."</p>

    <p>"Tabi. Deniz araştırma gemileri şok üretmek için hava tabancası kullanıyor," dedi Giordino.</p>

    <p>"Görünüşe göre von Wachter şok dalgası göndermek için elektronik yollar geliştirerek patlayıcıları safdışı bırakmış. Eğer doğru anlamışsam akustik düzen yüksek frekansta ses patlamaları yayıyor, o da yüzeyin altında sismik dalgalara dönüşüyor."</p>

    <p>"Bizim sonar sistemleriyle yaşadığımız deneyimlerde, yüksek frekanslı dalgalar yüzeyin çok altını 'görmek' için yeterince nüfuz edemiyor," diye belirtti Giordino.</p>

    <p>"Bu doğru. Dalgaların çoğu yüzeyin yakınında kolayca yön değiştirir. Görünüşe göre von Wachter'in konsantre patlaması daha büyük bir ses dalgası bombardımanına izin veriyor, dalgaların işe yarar bir yüzdesinin derine nüfuz etmesini sağlıyor. Kılavuzdaki ilk verilere ve sizin aygıtı tarifinize dayanarak söyleyebilirim ki von Wachter ses dalgası yaymak için üç büyük düzeneği kullanıyor."</p>

    <p>"Bence Cengiz'i de böyle buldular," dedi Pitt. "Mezarının Kubilay Han ve diğer akraba hükümdarlarla birlikte dağlardaki gizli bir yere gömülmüş olması gerekiyordu."</p>

    <p>"Ve belli ki onu petrol bulmak için kullanıyorlar," diye ekledi Gunn.</p>

    <p>"Petrol şirketlerinin çok para ödeyebileceği değerli bir teknoloji. Dr. von Wachter zengin bir adam olmalı," dedi Giordino.</p>

    <p>"Korkarım o ölü bir adam. O ve Alman mühendislerden oluşan ekibi bir yıl kadar önce Moğolistan'daki bir heyelanda ölmüş."</p>

    <p>"Neden bu kulağa şüpheli geliyor?" diye sordu Giordino.</p>

    <p>"O sırada Avarga Petrol için çalıştıklarını da eklemeliyim," dedi Ya-eger.</p>

    <p>"Borjin'in elleri çok kanlıymış," dedi Pitt hiç şaşırmadan.</p>

    <p>Avarga Petrol'ün ve sahibi Tolgoi Borjin'in acımasızlığı yeni bir haber değildi.</p>

    <p>"Bunların hiçbir anlamı yok," dedi Giordino. "Sismik araştırma ekibi öldürüldü, bir diğeri kaçırıldı. Bir tünel delme aygıtı, özelleşmiş sondaj ekipmanı, çölün ortasında gizlenmiş çok büyük bir depo tesisi. Deve çobanı dostumuz Tsengel'e göre bunlardan birkaç tane daha varmış. Hepsi boş bir çölden geçen yeraltı boru hattı sistemine bağlı. Ama görünürde petrol çıktısı yok. Neden?"</p>

    <p>Oda bir an için sessiz kaldı* herkesin kafasının içindeki vites değişimi neredeyse duyulabiliyordu. Derken Pitt'in yüzünde bilmiş bir ifade belirdi.</p>

    <p>"Çünkü," dedi yavaşça. "Petrolün olduğu yerde sondaj yapamıyorlardı."</p>

    <p>"Borjin'in Moğolistan'da istediği yeri kazacak kadar parası vardır," diye karşılık verdi Giordino.</p>

    <p>"Ama ya petrol Moğolistan'da değilse?"</p>

    <p>"Tabii ya," dedi Gunn cevabı birden görerek. "Petrolü Çin'de ya da daha doğrusu İç Moğolistan'da buldu. Çinlileri bu topraktan vazgeçmeye nasıl ikna etti, bunu öğrenmek isterdim."</p>

    <p>"Çinliler kötü durumdalar," dedi Yaeger. "Basra Körfezi'ndeki depremler ve Şanghay yakınlarındaki ana petrol dolum tesislerindeki yangın yüzünden Çin petrol ithalatının yarısından fazlasını bir gecede kaybetti.</p>

    <p>Umutsuz durumdalar ve hızlı bir çözüm bulmak için biraz mantıksız davranabilirler."</p>

    <p>"Bu, sınırın yakınındaki depo tesislerinin varlığını açıklıyor. İç Moğolistan'da, diğer depo alanlarına petrol pompalayan gizli kuyuları olabilir," diye tahminde bulundu Pitt. "Çinliler yalnızca Moğolistan'dan gönderilen son ürünü görecek ve kendi bahçelerinden çıkan petrolün kaynağını bilemeyecekler."</p>

    <p>"Bu dalavereyi öğrendiklerinde Çin Seddi'nin bu tarafında olmak istemezdim," dedi Gunn.</p>

    <p>"Bu durum Borjin'in petrol arama ekibini Baykal'dan neden kaçırdığını açıklıyor," dedi Giordino. "Sondaj alanlarını bulup petrolü yerden Juzla çıkarması gerekiyor."</p>

    <p>"Onların uzmanlıklarından açıkça da faydalanabilirdi," dedi Yaeger.</p>

    <p>"Olabilir, ama petrolün nerede bulunduğu bilgisinin sızmasını istememiştir."</p>

    <p>"Belki artık Çinlilerle bir anlaşmaya vardığına göre onları serbest bırakabilir," dedi Gunn.</p>

    <p>"Sanmıyorum," dedi Pitt. "Roy'u öldürdüler, bizi de öldürmeye çalıştılar. Hayır, korkarım Borjin, onlardan istediği bilgiyi alır almaz ölmüş olacaklar."</p>

    <p>"Yerel Amerikan elçiliğiyle temas kurdunuz mu? Onları kurtarmak için politik güçleri harekete geçirmeliyiz," dedi Gunn.</p>

    <p>Pitt ve Giordino doğrularcasına birbirine baktı.</p>

    <p>"Bu olayda diplomasi işe yaramayacak Rudi," dedi Giordino. "Borjin çok iyi korunuyor. Rus dostlarımız bu yolu denedi, ama elleri boş çıktı. Dünyanın bu bölgesindeki siyasal etki bizdekinden çok daha büyük."</p>

    <p>"Bir şeyler yapmak zorundayız."</p>

    <p>"Yapacağız," dedi Pitt. "Peşlerine düşeceğiz."</p>

    <p>"Bunu yapamazsınız. Birleşik Devletler Hükümeti'nin bir kurumunun adı altında çalışırken oraya gitmeniz uluslararası bir olay yaratabilir."</p>

    <p>"Birleşik Devletler Hükümeti bu konuda bir şey bilmezse bir şey olmaz. Ve bu arada yalnızca Al ve ben gitmiyoruz. Sen de bizimle geliyorsun."</p>

    <p>Birden Gunn midesine bir yumruk yemiş gibi oldu. Yüzündeki bütün rengin çekildiğini hissedebiliyordu.</p>

    <p>"Sibirya'da kalmam gerektiğini biliyordum," diye mırıldandı.</p>

    <p>Dr. McCammon, NUMA bilgisayar merkezine girerken Yaeger Moğolistan'la yaptığı telefon görüşmesini yeni bitirmişti. Konsolun karşı tarafında Max'in holografik görüntüsü deniz jeologuna dönüp gülümsedi.</p>

    <p>"İyi akşamlar, Dr. McCammon," dedi. "Geç saatlere dek çalışıyor musunuz?"</p>

    <p>"Ah, iyi akşamlar," diye karşılık verdi McCammon. Bilgisayar görüntüsüyle konuştuğu için kendisini aptal gibi hissedip hissetmemesi gerektiğinden emin değildi. Endişeli bir şekilde dönüp Yaeger'ı selamladı.</p>

    <p>"Merhaba Hiram. Bütün gece çalıştın mı?" diye sordu. Yaeger'ın kıyafetlerini değiştirmediğini fark etmişti.</p>

    <p>"Çok," dedi Yaeger esnemesini bastırarak. "Patronun dün geç saatte yaptığı bir istek ikimizi de meşgul etti. Seni saatler önce görmeyi bekliyorduk."</p>

    <p>"Bazı beklenmedik toplantılar yüzünden günümün büyük bölümü öldü. Deprem merkezinden veri alma şansım olmadıysa bunu anlarım," dedi anlayışlı bir şekilde.</p>

    <p>"Saçmalama," dedi Yaeger hakarete uğramış gibi. "Max aynı anda birkaç işi birden yapabilir."</p>

    <p>"Evet," diye cevapladı Max. "Ve bu arada en azından bazılarımız başkalarına yardım etmeye devam edebilir."</p>

    <p>"Verileri dün gece çıkardık," dedi Yaeger, onun yorumuna aldırmadan. "Ve bu sabah programını çalıştırdık. Max," diye devam etti, karısının görüntüsüne dönerek. "Lütfen Dr. McCammon'a program sonuçlarının bir kopyasını verir misin? Ve bu arada bize bulduklarını sözel olarak anlatır mısın?"</p>

    <p>"Elbette," dedi Max ve sözcüklerini seçerken odanın köşesindeki büyük lazer yazıcı hemen uğuldamaya başladı.</p>

    <p>"Ulusal Deprem Enformasyon Merkezi'nden alınan veriler, son beş yıldır global sismik faaliyet gösteriyor, Basra Körfezi'ni vuran son iki büyük deprem de bunlara dahil. İki depremi analiz eden software programını çalıştırdım, sonra bütün veri tabanında önemli ortak noktalarını filtreden geçirdim. Bu iki depremin birkaç tane kendine has özelliği olması çok ilginç."</p>

    <p>Max, adamların üzerinde bir etki bırakmak için durakladı, devam etmeden önce Yaeger ve McCammon'a yaklaştı. "İki olay da son derece sığ depremler olarak sınıflandırılıyor, çünkü deprem merkezi yerin yaklaşık üç kilometre altında. Bu depremler, normalde beş ile on beş kilometre derinliği olan diğer sığ merkezli depremlerle karşılaştırılıyor."</p>

    <p>"Bu çok önemli bir fark," dedi McCammon.</p>

    <p>"İkisi de volkanik kökenli değil, tektonik depremlerdi. Ve bildiğiniz gibi ikisi de büyük depremlerdi, Richter ölçeğine göre 7.0'ın üzerindeydi."</p>

    <p>"O büyüklükte iki depremin olması çok nadir görülen bir şey değil mi?" diye sordu Yaeger.</p>

    <p>"Biraz sıra dışı, ama hiç duyulmamış değil," dedi McCammon. "Böyle bir deprem Los Angeles'ta olsa çok dikkat çekerdi, ama 7.0 veya daha büyük bir deprem ortalama her ay dünyanın çeşitli yerlerinde gerçekleşiyor. Çoğunlukla kalabalık olmayan yerlerde veya deniz altında meydana geldiği için bunları fazla duymuyoruz."</p>

    <p>"Bu doğru," dedi Max. "Ama bu büyüklükte iki depremin birbirine bu kadar yakın meydana gelmesi istatistiksel açıdan anlamlı bir anormallik."</p>

    <p>"Başka bir benzerlik var mı Max?" diye sordu Yaeger.</p>

    <p>"Evet. Bunu ölçmesi zor olsa da bu depremlerin meydana getirdiği hasar, büyüklükleriyle orantılı değil. İki yerde de önemli yapısal hasar bildirilmiş. Normalde bu büyüklükte depremlerde bu kadar hasar meydana gelmiyor. Gerçekleşen tahribat 8.0 büyüklüğündeki bir depremin üreteceği bir hasar."</p>

    <p>"Richter ölçeği depremlerin yıkıcı gücünü her zaman doğru bir şekilde ölçmüyor," dedi McCammon. "Özellikle sığ merkezli depremlerde. Bu olayda çok büyük hasar veren iki sığ deprem var elimizde. Yerdeki yoğunluk, büyüklük ölçümünün gösterdiğinden çok daha büyük olacaktır."</p>

    <p>Max bir an için kaşlarını çatarak veri tabanını taradı, sonra McCammon'a doğru başını salladı.</p>

    <p>"Kesinlikle haklasın, doktor. İki depremde de birincil sismik dalgaların büyüklüğü yüzey dalgalarından çok daha küçükmüş."</p>

    <p>"Başka bir şey var mı Max?" diye sordu McCammon. Sonunda görüntüyle konuşma konusunda biraz rahatlamıştı.</p>

    <p>"Evet, son bir şey daha var. İki depremde de, depremin neden olduğu gerçek dalgalar meydana gelmeden önce düşük-büyüklükte P dalgaları kaydedilmiş."</p>

    <p>"Öncü şoklar herhalde," dedi McCammon. "Bu garip bir şey değil."</p>

    <p>"Birisi bana bu yüzey dalgası ve P dalgası işini anlatabilir mi?" dedi Yaeger yorgun bir şekilde.</p>

    <p>Max başını iki yana salladı. "Sana her şeyi öğretmem mi gerekiyor? Temel sismoloji bilgisi bu. Sıradan bir tektonik depremdeki kayma üç tip sismik enerji salınımı ya da şok dalgası meydana getirir. İlk dalgaya esas ya da P-dalgası denir. Ses dalgasına benzer özellikler taşır, sağlam kayadan ve hatta dünyanın merkezinden geçebilir. Daha yavaş ve dolayısıyla ikincil olan dalga S-dalgası olarak adlandırılır. S-dalgalan kayayı yanlamasına, hareketin yönüne doğru kırar ve dünyanın yüzeyine ulaştıklarında yerin dikey ve yatay hareketini meydana getirir. İki dalga tipi de yeryüzüne yaklaşırken ilave yüzey dalgalan oluşturmak için kırılırlar, böylece yerde hissedilen sarsıntı meydana gelir."</p>

    <p>"Anlıyorum," dedi Yaeger. "Yani bunlar aslında yer sarsıntısının merkezinden gönderilen farklı frekanslar."</p>

    <p>"Doğru," dedi McGammon.</p>

    <p>"İki depremin meydana geldiği yerde büyük bir fay hattı var mı?"</p>

    <p>"Basra Körfezi aslında Arap ve Avrasya denen iki tektonik plakanın sınırında bulunuyor. Dünyada meydana gelen neredeyse bütün sismik faaliyetler, plaka sınırlarını kuşatan dar bölgelerde yer alıyor. İran, Afganistan ve Pakistan'daki gibi gerçekleşenler, tarihte gördüğümüz büyük depremler körfezdeki bu iki depremin birbirine yakınlıkları dışında sıra dışı olmadıklarını gösteriyor."</p>

    <p>"Sanırım Langley'deki arkadaşının düşüneceği fazla bir şey yok," dedi Yaeger.</p>

    <p>"Öyle görünüyor," diye karşılık verdi McCammon. "Ama teşekkürler Max, inceleyeceği bir sürü veri oldu."</p>

    <p>McCammon çıktıyı almak için yazıcıya giderken Yaeger bilgisayara bir soru daha sordu.</p>

    <p>"Max, Phil'in filtre programını çalıştırırken aynı ölçeklerdeki başka depremlerle eşleştirdin mi?"</p>

    <p>"Evet. Bunu grafik olarak göstermem daha kolay, bu yüzden video ekranına bakın."</p>

    <p>Max'in arkasındaki büyük beyaz ekran birden aydınlanırken renkli bir dünya haritası göründü. Basra Körfezi'nde son depremleri gösteren yanıp sönen iki kırmızı ışık belirdi. Birkaç saniye sonra bir dizi kırmızı nokta birden ortaya çıkıp Kuzeydoğu Asya bölgesinde yoğunlaştı. Diğerlerinin biraz kuzeyinde yanıp sönen tek bir nokta onları izledi. McCammon raporlarını bırakıp merakla haritaya doğru yürüdü.</p>

    <p>"Ulusal Deprem Enformasyon Merkezi'nin verilerinden iki örnek depremle eşleşen toplam otuz dört sismik olay bulundu. En sonuncusu bir hafta önce Sibirya'da meydana gelmiş," dedi Max tek başına yanıp sönen noktayı işaret ederek.</p>

    <p>Yaeger'ın yorgun gözleri şok geçirircesine irileşti. "Peki diğer olayların yerleri?"</p>

    <p>"Esas olarak Moğolistan. On beş olay Ulan Batur'un doğusundaki dağlarda, on tanesi güney Moğolistan'daki Dornogov ilinde ve diğer dokuzu Çin sınırının hemen karşısındaki bir alanda meydana gelmiş. Sibirya'da da bir tane olmuş, Baykal Gölü'nün altında."</p>

    <p>Moğolistan, diye düşündü Yaeger. înanamayarak başını iki yana salladı. Yavaşça ayağa kalkarak yorgun gözlerini ovuşturdu, McCammon'a döndü.</p>

    <p>"Phil," dedi. "Sanırım senin, benim ve Max'in kahveye ihtiyacı olacak."</p>

    <p>***</p>

    <p>Portatif MP3 çalarda son Nils Lofgren CD'sini dinleyen Summer, mutlulukla şarkıyı mırıldanırken mavnanın kenarından sarkan hava hortumlarının gerginliğini izliyordu. Canı sıkılmaya başlarken tekrar suya girmek ve hattın diğer ucunda çalışmak için sabırsızlandığını fark etti. Ayağa kalkıp gerindi. Denize doğru bakarken daha önce gördüğü siyah geminin Kahaka-hakea Burnu'na yaklaştığını fark etti. Geminin dönüp doğruca NUMA'nın mavnasına yönelmesini seyrederken beyninin gerisinde bir şey onu rahatsız ediyordu.</p>

    <p>"Lütfen, başka haberci olmasın," dedi yüksek sesle. Bu gelenlerin de bir gemi dolusu gazeteci olmamasını diliyordu. Ama derinleşen şüphelerinin sesi beyninde gittikçe daha yüksek sesle çınlarken gelenin ne gemisi olduğunu fark etti.</p>

    <p>Yaklaşan bir sondaj gemisiydi. Çoğu sondaj standartlarına göre daha küçük olan gemi en az otuz yaşındaydı ve daha iyi günler gördüğü belliydi. Geminin frengi deliklerinde pas birikmişti, güvertesiyle başkasarası kir ve yağ içindeydi. Summer'ın canını sıkan şey geminin görünüşünden çok işleviydi. Bir sondaj gemisi Hawaii sularında ne arıyordu ki? Hawaii Adaları'nda sözünü etmeye değecek petrol yatakları yoktu. Üstelik adaların etrafındaki okyanus derinliği birden üç bin metrenin üstüne çıkarak kıyı ötesi sondaj çalışmalarını çok pahalı girişimler haline getiriyordu.</p>

    <p>Summer yaşlı geminin yıpranmış pruvasıyla beyaz köpükler sıçratarak doğruca üzerine doğru gelişini seyretmeye devam etti. Gemiyle aralarında artık iki kilometreden az kalmıştı ve gemide herhangi bir yavaşlama belirtisi görünmüyordu. Bir kilometre kala hâlâ aynı hızla yaklaşınca Summer mavnanın kamarasının üstüne dikilen eğreti sancak direğine baktı. Ortasında uyarıcı beyaz çizgilerin bulunduğu büyük kırmızı bir dalgıç bayrağı sabah esintisinde dalgalanıyordu.</p>

    <p>"Suda dalgıçlar var, seni salak," diye küfretti yoluna devam eden gemiye. Gemi, Summer'ın köprüsündeki birkaç işareti seçebileceği kadar yaklaşmıştı artık. Hızla küpeşteye yürüyüp dalgıç bayrağını işaret etti. Summer geminin sonunda biraz yavaşladığını fark etti, ama hâlâ dikkatsizce yaklaşıyordu. Sondaj gemisinin mavnanın yanına demirleme niyetinde olduğu açıktı.</p>

    <p>Summer kamaraya koşup duvardaki telsizi aldı. VHF kadranını 16. kanala ayarlayarak mikrofona konuştu.</p>

    <p>"Yaklaşan sondaj gemisi, burası NUMA Araştırma Mavnası. Suda dalgıçlar var. Tekrar ediyorum, suda dalgıçlar var. Lütfen uzak durun, tamam."</p>

    <p>Sabırsızlıkla bir cevap bekledi, ama o cevap gelmedi. Daha acil bir tonla çağrısını tekrarladı. Yine bir cevap alamadı.</p>

    <p>Sondaj gemisiyle arasında yalnızca birkaç metre kalmıştı. Summer küpeşteye geri dönüp gemiye bağırarak dalgıç bayrağını işaret etti. Gemi dönmeye başladı, ama açısına bakan Summer, onun yalnızca mavnanın yanına yanaştığını görebiliyordu. Küpeşteye sıralanmış midesi bulanan gazeteciler ve kameramanlar görmeyi umarak bakarken geminin sancak ve kıç tarafindaki güvertelerin boş olduğunu fark etti. Başkasarasındaki adamlar köprüde gizlenmiş ve ortada kimseler görünmezken Summer omurgasından aşağıya bir ürpertinin indiğini hissetti.</p>

    <p>Sondaj gemisi, deneyimli bir dümencinin dokunuşuyla mavnanın yanma kayarken sancak tarafındaki küpeştesi mavnanın küpeştesinin hemen üstünde kaldı. Geminin çoklu konumlandırma iticileri harekete geçirilirken gemi mavnaya bağlanmış gibi olduğu yerde kaldı.</p>

    <p>Boş gemi bir an için son derece hareketsiz bir şekilde kaldı. Summer merak ve endişeyle gemiyi seyrediyordu. Geminin içinden belli belirsiz bir bağrış duyuldu, altı adam gövdedeki kapıdan dışarı fırladı. Summer hepsi Asyalı olan sert görünümlü adamlara bir kez bakınca korkuyla ürperdi. Geminin küpeştesine çıkıp mavnaya atlamaya başladıkları sıra Summer dönüp kamaraya koştu. Birisinin kendisini takip ettiğini hissetti, ama dönüp bakmadan kamaraya dalıp mikrofonu kaptı.</p>

    <p>"İmdat, imdat..."</p>

    <p>Nasırlı iri bir el içeri uzanıp telsizi duvardan sökünce mikrofon yerinden çıkıp Summer'ın elinde kalakaldı. Adam yüzünde sapıkça bir gülüşle kısa bir adım atıp telsizi küpeşteden aşağıya attı, suya düşmesini izledi. Kirli sarı dişlerini gösteren bir gülümsemeyle Summer'a doğru döndüğünde şok geçirme sırası ondaydı. Summer adama doğru yaklaşıp kasıklarına güçlü bir tekme indirdi.</p>

    <p>"İğrenç sürüngen," dedi adam acı içinde bir dizinin üstüne düşerken. Gözleri yerinden fırlayan adamın başının döndüğünü görebiliyordu. Hızla geri çekilip adamın başının yan tarafına doğru bir tekme daha savurdu. Saldırgan güverteye düşüp acıyla yuvarlandı.</p>

    <p>Adamlardan ikisi bu sahneyi görmüştü. Hızla Summer'm üstüne atılıp onu durdurmak için kollarını tuttular. Summer ellerinden kurtulmak için mücadele etti, ama adamlardan biri bıçak çekip boğazına dayadı, pis nefesiyle kulağına doğru homurdandı. Diğer adam bir ip bulup Summer'm ellerini ve dirseklerini aceleyle bağladı.</p>

    <p>Hareket edemez durumda olan Summer korkunun pençesinde saldırganlarını dikkatli bir şekilde inceledi. Boyları kısa, ama iri yapılı ve Asya kökenliydiler, ama klasik Çinli görüntüsüne göre daha yuvarlak, gözleri ve çıkık elmacık kemikleri vardı. Her biri siyah tişörtle pantolon giymişti ve hepsi de çok çalışmaya alışık görünüyorlardı. Summer onların Endonezyalı korsanlar olduklarını düşündü ama bir mavnadan ne istiyor olabilecekleri tahminlerini aşıyordu.</p>

    <p>Mavnanın karşısına bakan Summer birden midesinde bir düğümlenme hissetti. İki adamın elinde balta vardı ve kıç tarafındaki bağlantı halatlarını kesiyorlardı. Birkaç hızlı darbeyle halatları kesip aynı şeyi tekrarlamak için pruvaya doğru yürüdüler. Üçüncü bir adam sırtı Summer'a dönük şekilde olanları izliyordu. Profili tanıdık gibiydi ama ancak adam, ona doğru dönüp yüzündeki yara izini görünce Dr. Tong'u tanıdı. Adam yavaşça Summer'a doğru yürüyüp güvertedeki ekipmanı incelerken baltalı iki adam öndeki halatlarla uğraşmaya başladı. Adam yanına gelince Summer, ona bağırdı.</p>

    <p>"Burada tarihi eser yok Tong." Onun doktor değil, tarihi eser hırsızı olduğunu anlamıştı.</p>

    <p>Tong, ona aldırmayıp çalışan ekipmana kızgınlıkla baktı. Dönüp Summer'm tekmelediği adama bağırdı. Adam ayağa kalkmış sendeleyerek yürürken tekmenin etkisinden kurtulmaya çalışıyordu. Yaralı adam küçük portatif jeneratörün uğuldadığı kamaraya doğru gitti. Telsizin işini bitirdiği gibi jeneratörü de kaldırıp suya attı. Makine suyun altına kayarken küçük motor sustu. Bunun üzerine adam iki hava kompresörüne baktı. En yakındakine gidip üstüne bakındı, kapama düğmesini aradı.</p>

    <p>"Hayır!" diye bağırdı Summer itiraz ederek.</p>

    <p>STOP düğmesini bulan yaralı adam, Summer'a dönüp ona sinsice gülümsedi, sonra kapama düğmesine bastı. Kompresör hemen sustu.</p>

    <p>"Aşağıda ona bağlı adamlar var," dedi Summer yalvarırcasına.</p>

    <p>Tong, ona aldırmayıp başını adamına doğru salladı. Adam ikinci kompresöre doğru gidip Summer'a doğru bir kez daha gülümseyerek STOP düğmesine bastı. Kompresörün homurtusu kesilince Tong yanına gelip yüzünü Summer'mkine yaklaştırdı.</p>

    <p>"Umarım kardeşin iyi bir yüzücüdür," diye tısladı.</p>

    <p>Summer'ın içinde biriken öfke korkusunun yerini almıştı, ama hiçbir şey söylemedi. Boğazına bıçak dayayan adam yabancı dilde Tong'a bir şey söyledi.</p>

    <p>"Öldüreyim mi?"</p>

    <p>Tong, Summer'ın bronz vücuduna şehvetle baktı. "Hayır," dedi. "Onu gemiye al."</p>

    <p>Baltalı iki adam pruvadaki halatları kestikten sonra baltalarını omuzlarına atarak Tong'a doğru geldiler. Mavna artık serbestçe yüzüyor, akıntıyla açıklara sürükleniyordu. Sondaj gemisinin dümencisi konumlandırma iticilerini manuel olarak çalıştırıp gemiyi mavnaya yanaştırdı. Sabit bir hedefi olmayan sondaj gemisinin serbest yüzen tekneyle çarpışmamak için zikzaklar çizmesi gerekiyordu. Birkaç kez yan yana çarpışıp ayrıldılar.</p>

    <p>"Sen... lastik botu işe yaramaz hale getir," diye emretti Tong baltah adamlardan birine. "Herkes gemiye dönsün."</p>

    <p>NUMA ekibinin kıyıya çıkması gerekebilir, diye mavnanın pruvasına küçük bir Zodyak bot bağlanmıştı. Baltalı adam bota gidip birkaç darbeyle iplerini kesti. Sonra belinden bir bıçak çıkarıp bota birkaç kez sapladı, botun havası gürültülü bir şekilde dışarı çıktı. Daha etkili olması için botu kaldırıp suya attı. Sönen bot birkaç dakika suyun üstünde inip kalktı, sonra bir dalga gelerek onu dibe gönderdi.</p>

    <p>Yanındaki adam, onu kabaca iteklerken Summer bu sabotaja pek tanık olamadı. Zihninden binlerce düşünce geçiyordu. Boğazına bir bıçak dayalıyken riske girerek dövüşmeli miydi? Dirk ve Jack'e nasıl yardım edebilirdi? Sondaj gemisine binmesinden iyi bir şey çıkabilir miydi? Her soru kısa bir yoldan sonra kötü sona ulaşıyordu. Bir şansının olabileceğine karar verdi, o da ancak suya girebilirse. Elleri bağlıyken bile bu haydutlardan hızlı yüzmek sorun olmayacaktı. Suya girebilirse mavnanın altından karşı tarafa kolayca geçebilirdi. Belki ona çok kızıp peşini bırakabilirlerdi. Ve belki o zaman Dirk ve Jack'in yukarı çıkmasına yardım edip savunmalarını güçlendirebilirdi. Tabii hâlâ iyi durumdaysalar.</p>

    <p>Summer direnmeyi bırakarak küpeşteye tırmanıp sondaj gemisine geçen diğer adamları takip etti. Bıçaklı adam, ona destek verdi, küpeşteye çıkarken dirseklerinden tuttu. Gemideki adamlardan biri aşağıya eğilip yukarı çıkmasına yardım etmek için Summer'a doğru eğildi. Summer yukarı uzanıyormuş, ama adamın eline ulaşamadan kaymış gibi yaptı. Sonra sağ ayağını geriye savurup topuguyla bıçaklı adamın burnuna bir darbe indirdi. Boğuk çatırtıdan adamın burnunu kırdığını anladı, ama fışkıran kanı görmek için arkasına dönmedi. Başını öne doğru eğip iki gemi arasındaki suya doğru daldı.</p>

    <p>Birkaç saniye ağırlıksız olarak havada kalırken serin suya çarpmayı bekledi. Ama sular hiç gelmedi.</p>

    <p>Nereden çıktığı belli olmayan bir çift el küpeşteye atılıp Summer'ın tişörtünün arkasını ve şortunun paçasını yakaladı. Summer dikey olarak düşmek yerine yana doğru uçtuğunu fark etti. Küpeşteye sertçe sürtünerek mavnaya taş gibi düştü. Ve düşer düşmez aynı eller onu çekip ayağa kaldırdı. Eller Tong'a aitti ve Summer'dan neredeyse otuz santim kısa olan bir adam için son derece güçlüydü.</p>

    <p>"Gemiye bineceksin," dedi adam tükürürcesine.</p>

    <p>Darbe sol tarafından geldi ve Summer, ondan kurtulmak için bir saniye geç kaldı. Tong'un yumruğu çenesinin yan tarafına inince Summer'ın dizleri bükülüverdi. Gözlerinin önünde yıldızlar uçuşuyordu, ama bayılmadı. Sondaj gemisine çekilip köprüye sürüklenirken başı hâlâ dönüyordu. Sonra ite kakıla dümen köşkünün arkasındaki küçük bir depoya kapatıldı.</p>

    <p>Büyük bir ip kangalının üstünde dinlenen Summer'a bütün dünya dönüyormuş gibi geliyordu. Midesi bulanmaya başlayınca köşedeki paslı bir kovaya kustu. Temiz havayı içine çekerken görüşü yavaş yavaş düzeldi. Sondaj gemisinin koyda mavnayla aynı noktada demirlediğini görebiliyordu.</p>

    <p>Mavna. Başını iyice uzatıp bakınca kahverengi mavnanın denize doğru sürüklendiğini, şimdiden iki kilometre uzaklaştığını gördü. Bulanık görüşünü düzeltmeye çalışarak gözlerini kıstı, mavnada Dirk ve Jack'i görmeye çalıştı. Ama ikisi de ortalıkta görünmüyordu.</p>

    <p>Mavna bomboş denize sürükleniyordu.</p>

    <p>***</p>

    <p>Dirk'ün kollan spagetti gibi olmuştu. Airlift görünmeyen sularla itiliyor, bu yüzden sürekli tekrar eski yerine oturtulması gerekiyordu. Dahlgren, ona birkaç kez yardım etmiş olsa da basınçlı boruyu bir saatten uzun süredir kullanıyordu. Yüzeydeki suyu neredeyse dört kilometre hızla denize doğru iten akıntılar yüzünden iş daha da zorlaşıyordu. Akıntı dipte çok daha hafifti, ama sarsılan airlifti sabit şekilde tutmak, bir bayrak direğini toplu iğnenin başında dengelemek gibi bir şeydi.</p>

    <p>Dirk airliftiyle mücadele ederken saatine baktı. Vardiyanın bitmesine yalnızca on beş dakika kalmıştı, sonra bu monoton işe bir ara verebilecekti. Umduğundan daha yavaş ilerliyorlardı, ama yaklaşık iki metrelik bir alanı temizlemeyi başarmıştı. Kabuk bağlamış ahşap kalın, ama düzdü, bu da geminin dümeni olabileceğini gösteriyordu. Yalnızca büyüklüğü biraz şaşırtıcıydı. Dahlgren'in sonda işaretleri neredeyse altı metre uzunluğunda bir nesnenin etrafını çiziyordu. Yelkenli bir geminin dümeni için bu ölçü çok büyüktü.</p>

    <p>Yüzeye çıkan hava kabarcıklarını takip ederek mavnanın yanma demirleyen büyük siyah geminin alfına bir kez daha baktı. O ve Dahlgren yaklaşan geminin motorlarının homurtusunu duymuş, karanlık geminin pervasızca mavnanın yanına gelişini merakla izlemişlerdi. Konumlandırma iticilerinin çalıştırıldığını görünce aptal kaptanın üzerlerine demir atmayacağını anlayıp rahatlamışlardı. İyi para kazanan başka bir belgeselci grup, diye düşündü Pitt. Kısa süre sonra üzerlerine inen bir sürü su fotoğrafçısı olacaktı. Yaşasın, diye düşündü alaycı bir şekilde.</p>

    <p>Kızgınlığını bir kenara bırakıp yeniden airlifti ince kuma sokma işine odaklandı. Aleti küçük kum yığınının üzerine iterken kumun emilmediğini, üstelik titreşimin ve basınçlı havanın gürültüsünün kesildiğini de fark etti. Summer airlifti kapamış olmalıydı. Bu da bir nedenden ötürü mavnaya geri dönmeleri gerektiğini ya da kompresörün benzininin bittiğini gösteriyordu. Bir an durup yüzeye çıkmadan önce Summer'm motoru yeniden çalıştırıp çalıştırmayacağını görmek için beklemeye karar verdi.</p>

    <p>Birkaç metre ötedeki Dahlgren sondasını kuma sokuyordu. Dirk gözünün ucuyla onun birden yerden yükseldiğini fark etti. Adamın hareketindeki bir şey doğru görünmüyordu. Dirk içgüdülerinin doğru olup olmadığını görmek için ona doğru baktı. Dahlgren sondayı bırakmış, elleriyle maskesini ve hava borusunu tutmuştu. Bacakları gevşek bir şekilde sallanıyordu. Dirk, onun bir kukla gibi dipten çekildiğini fark etti.</p>

    <p>Bir tepki verecek zamanı olmadı, çünkü bir saniye sonra airlift elinden hızla çekildi, suda Dahlgren'e doğru ilerlemeye başladı. Dirk yukarı bakınca kendi hava kordonunun gerildiğini gördü, az sonra kendisi de dipten yukarı doğru hızla çekildi.</p>

    <p>"Neler olu..." diye söylenmeye başladığı sırada nefes alamadı. Hafifçe bir nefes aldı, ama hava gelmedi. Hava hatlarına hava veren kompresör de kapatılmıştı. Dahlgren gibi o da hareketlerini kontrol etmek ve dalış başlığıyla bağlantıyı koparmamak için hava kordonunu yakalamak zorunda kaldı. Yanındaki airlift kontrolden çıkmış bir sarkaç gibi delice savruluyordu. Büyük plastik boru hızla ona doğru geldi, bacağına çarparak başka yöne doğru gitti. Havasız kalıp bez bebek gibi çekilen ve airliftin saldırılarına maruz kalan Dirk çoğu insanı paniğe sürükleyecek duyusal engellerle karşı karşıyaydı. Ondan sonra da boğulmaya çok az kalırdı.</p>

    <p>Ama Dirk paniğe kapılmadı. Hayatının büyük bir bölümünü dalış yaparak geçirmişti. Sualtındaki teknik aksaklıklar onun için yeni bir şey değildi. Sığ sularda dalarken oksijen tüpündeki havayı pek çok kez tükettiği olmuştu. Sualtında ya da üstünde acil durumlarda hayatta kalmanın anahtarı sakin olmak ve mantıklı düşünmekti.</p>

    <p>Hava en gerekli olan şeydi. Doğal eğilimi yüzeye çıkmaktı, ama bu gerekli değildi. Yüzeyden sağlanan havayla çalışan bütün dalgıçların yanında acil durum tüpü bulunurdu. Bir termostan biraz daha büyük olan "sahte tüp" yaklaşık on dakikalık hava sağlardı. Dirk bir eliyle hava kordonunu serbest bıraktıktan sonra tüpün bulunduğu sol kolunun altına uzandı. Tüpün üstündeki vanayı çevirerek regülatörden gelen havayı hızla içine çekti. Birkaç derin nefesten sonra kalbinin atışlarının yavaşladığını hissetti.</p>

    <p>Düşünceleri yüzeyden gelen havayı paylaşan Dahlgren'e gitti. On metre ilerisindeki adamın başlığından kabarcıklar çıktığını görünce onun da acil durum tüpünden yararlandığını anladı. Suda asılı duran airlift Dahlgren'e doğru gidiyor, arkasında hızla dönüp duruyordu. Airliftin borusu, mavnaya bağlı esnek hortumundan çekiliyor, bu da lastik bant gibi esnek bir yay hareketi yaratıyordu. Hortum, tüpü dolduran suyun çekişiyle geriliyor, sonra gevşiyor, tüpü olanca kuvvetiyle suda savuruyordu. Dirk tüpün Dahlgren'in arkasında tehlikeli bir pozisyonda gerildiğini fark edince arkadaşının dikkatini çekmek için elini salladı. Teksas'lı adam hava kordonundan yukarı çıkmakla meşgul olduğu için airlifti ya da Dirk'ün uyarısını görmedi. Bir saniye sonra gerilen tüp ileri fırladı, doğruca Dahlgren'in üstüne atıldı. Dirk'ün dehşet dolu bakışları altında tüp bir ok gibi fırlayıp Dahlgren'in başına, başlığının hemen altına vurdu. Airlift yalpalayarak uzaklaşırken Dahlgren'in bedeni gevşedi.</p>

    <p>Dirk'ün kalbi yeniden hızlanırken kendi kendine küfretti. Deniz tabanının altlarında kaldığını ve suda büyük bir güçle çekildiklerini fark etti. Yüzeyde ada akıntılarıyla birleşen kıyı ötesi rüzgârı mavnayı saatte sekiz kilometre hızla itiyordu. Dalgaların altındaki Dirk mavnanın neden sürüklendiğini ve Summer'm nerelerde olduğunu merak etti. Sonra Dahlgren'e döndü. Henüz yüzeye çıkmayı düşünemiyordu. Önce Dahlgren'e ulaşmalı ve hâlâ nefes aldığından emin olmalıydı.</p>

    <p>Dirk, Dahlgren'e yaklaşmak için delice bir kararlılıkla hava kordonunda dönerek yükselmeye başladı. Yorgun kollan her çekişle acıyor, belindeki yirmi kiloluk ağırlık kemeri işini daha da zorlaştırıyordu. Arkadaşı için aynı seviyede kalması gerektiğinden henüz kemerden kurtulmaya cesaret edemiyordu.</p>

    <p>Kendini sualtı dağcısı gibi yukarı çekerek Dahlgren'e yaklaşmıştı ki, eski düşmanı yeniden ortaya çıktı. Dans eden airlift hızla ona doğru gelip bir kol boyu uzağından geçti. Büyük tüp Dahlgren'e doğru savruldu, bir an esnedi, sonra yön değiştirip geriye döndü. Bu kez Dirk elini uzatıp yanından geçen tüpü yakaladı. Suyla dolu tüpün ağır kütlesi onu çekip neredeyse paletlerinin ayaklarından çıkmasına neden oldu. Bacaklarıyla tüpü sarınca suda onunla birlikte zıpladı. Sıçrayan bir ata biner gibi dikkatle ilerleyerek tüpün, kalın kauçuk hortuma bağlı olduğu üst kısmına doğru ilerledi. Bacağına bağlı olan küçük dalgıç bıçağını çıkararak hortumu kesmeye başladı. Altındaki tüp deli gibi savrulurken Dirk'ün son hamlesiyle ağır plastik tüp hortumdan ayrıldı, dibe çökmeye başladı. Dirk, ona son bir veda tekmesi indirdi.</p>

    <p>Başıboş aygıttan kurtulan Dirk dikkatini Dahlgren'e çevirdi. Airlifte binme çabası yüzünden arkadaşından yine on metre kadar uzaklaşmıştı. Arkadaşı ıslak bir paspas gibi görünüyor, boynundaki iple suda çekiliyordu. Yorgun kolları sızlayan Dirk kendini yeniden kordonda çekmeye başladı, Dahlgren'le aynı hizaya gelene dek adım adım ilerledi. Kendi hava kordonunu beline bağlayarak arkadaşına doğru yüzdü. Dahlgren'in yanına gelince kendini yukarı çekip maskesine baktı.</p>

    <p>Dahlgren baygın, gözleri kapalıydı. Birkaç saniyede bir regülatöründen çıkan küçük kabarcıklara bakılırsa hafifçe nefes alıyordu. Dahlgren'i bir eliyle tutarak aşağıya uzandı, kendi ağırlık kemerini çözdü. Sonra şamandıra kompensatörüne uzanıp şişirme hortumundaki düğmeye bastı. Acil durum tüpünde kalan biraz hava yeleğine hücum etti, yeleği yarı dolmuştu ki basınçlı hava tükendi. Ama bu kadarı onları yüzeye çıkarmaya yeterdi. Dirk de çıkışlarını hızlandırmak için ayaklarını çırpıyordu.</p>

    <p>Yüzeye çıkmışlardı ki, öne doğru çekildiler, düştükten sonra ipi bırakmayı unutan bir su kayakçısı gibi suyun altına girdiler. Bir saniye sonra bir an için yeniden yüzeye çıktılar, ardından tekrar aşağıya çekildiler. Suya girip çıkarlarken Dirk uzanıp Dahlgren'in ağırlık kemerinden kurtuldu, sonra kendi başlığını çıkarmayı başardı. Yüzeye çıktıklarında birkaç kez nefes alarak Dahlgren'in yeleğindeki şişirme borusunu açtı. Suyun altına girince vanayı açıp üfledi. Birkaç kez aynı şeyi tekrarlayınca Dahlgren'in yeleği tamamen şişti, bu da batma sürelerini azalttı.</p>

    <p>Hava kordonunun çekişi yüzünden arkadaşının başının ya da boynunun yaralanmasından korkarak kordonu birkaç santim gevşetti, Dahlgren'in yeleğini bir D halkasıyla sararak düğüm attı. Kordon kopmadığı sürece yeleğinden güvenli bir şekilde çekilecekti.</p>

    <p>Arkadaşı artık suyun üstünde olduğu için Pitt, onu bırakarak tekrar kendi hava kordonunu yakaladı. Artık mavnanın üstüne çıkması gerekiyordu. Kordona asılarak hareketli platforma doğru kendini çekmeye başladı. Önünde on iki metre uzunluğunda kordon kalmıştı ve suda geçirdiği zaman yüzünden zaten çok yorgundu. Gücü iyice tükenirken ilerleyişi bir kerede birkaç santim olacak şekilde yavaşladı. Acıdan ve çabalamayı bırakma isteğinden kurtulmak için kendini çok zorlaması gerekiyordu.</p>

    <p>Ama bir elini diğerinin önüne koyarak hiç durmadan kendini çekmeye devam etti.</p>

    <p>İlk kez Summer'ı görmeyi umarak mavnaya doğru baktı. Ama açık güvertede Summer'dan ya da bir başkasından eser yoktu. Dirk, kardeşinin onu isteyerek terk etmeyeceğini biliyordu. Siyah gemi geldiği sırada bir şey olmuştu ve Dirk bu olasılığı düşününce korkmaya başladı. Öfkeyle birleşen yeni bir telaşla son birkaç adımı da tamamladı.</p>

    <p>Sonunda mavnanın kenarına ulaşarak kendini yukarı çekti ve küpeşteden aşağı inerek kendini güverteye bıraktı. Birkaç saniye dinlendikten sonra dalgıç takımını çıkarıp güverteyi aradı, Summer'a seslendi. Sessizlikle karşılaşınca ayağa kalkıp Dahlgren'in hava kordonunu çekip onu mavnaya doğru sürüklemeye başladı. Büyük bir okyanus dalgası üstünü kaplayınca Teksas'lı birkaç saniye için suyun altında kayboldu ve sonra tekrar yüzeye çıktı. Bilincini yeniden kazanmıştı. Boş bir çabayla hızlanmak için kollarını ve bacaklarını çırpmaya başladı. Kolları yorgunluktan neredeyse kırılma noktasına gelen Dirk, onu mavnanın kenarına çekti, sonra hava kordonunu küpeşteye bağladı. Suya uzanarak Dahlgren'i yakasından tutup yukarı çekti.</p>

    <p>Dahlgren güverteye yuvarlandıktan sonra sendeleyerek oturma pozisyonuna geçti. Başlığını beceriksiz bir şekilde çıkararak bulanık gözlerle Dirk'e baktı. Bir eliyle ensesini ovuşturup beysbol topu büyüklüğünde bir yumruyu fark edince yüzünü buruşturdu.</p>

    <p>"Neler oldu aşağıda?" diye sordu dili dolanarak.</p>

    <p>"Airlift vuruş alıştırması yapmak için senin başını kullanmadan önce mi sonra mı?"</p>

    <p>"Demek bana vuran şey oydu. Dipten yükseldiğimi hatırlıyorum, sonra havasız kaldım. Sahte tüpümü çalıştırıp yukarı çıkmaya hazırlanırken her yer karardı."</p>

    <p>"Acil hava tüpünü açmış olman büyük şans. Airliftten kurtulup seni yüzeye çıkarmam birkaç dakika sürdü."</p>

    <p>"Beni bırakmadığın için teşekkürler," diye gülümsedi. Yavaş yavaş toparlanıyordu. "Peki, Summer nerelerde? Ve neden kıyıdan kırk kilometre açıktayız?" diye sordu, Hawaii kıyılarının geride kaldığını fark ederek.</p>

    <p>"Bilmiyorum," dedi Dirk, ciddi bir şekilde.</p>

    <p>Dahlgren dinlenirken, Dirk kamarayı ve mavnanın geri kalan taraflarını inceledi. Geri döndüğünde yüzündeki ifadeden durumun iyi olmadığını anlamak mümkündü.</p>

    <p>"Telsiz yok. Zodyak yok. Jeneratör yok. Ve bütün palamar halatlarımız güverte seviyesinde kesilmiş."</p>

    <p>"Ve Çin'e doğru sürükleniyoruz. Hawaiili korsanlar mı?"</p>

    <p>"Ya da altın gemisi bulduğumuzu sanan hazine avcıları." Dirk adaya doğru baktı. Koyu artık göremiyordu, ama siyah geminin hâlâ orada olduğunu biliyordu.</p>

    <p>"Yaklaştığını gördüğümüz gemi mi?" diye sordu Dahlgren. Görüşü hâlâ biraz bulanık olduğu için göremiyordu.</p>

    <p>"Evet."</p>

    <p>"O halde Summer da o gemide olmalı."</p>

    <p>Dirk sessizce başını salladı. Eğer Summer gemideyse iyi olma olasılığı var demekti. Bu umuda sarılabilirdi. Ama karadan her dakika uzaklaştıkça umudunu yitirmeye başlıyordu. Summer'dan önce kendilerine yardım etmeleri gerekiyordu. Çalışmayan bir mavriayla Pasifik Okyanusu'nun ortasına sürüklenirken yanlarından bir gemi geçene dek haftalarca sürüklenebileceklerini biliyorlardı. Adanın gittikçe küçülmesini seyrederken karaya çabucak dönmenin bir yolu vardır diye umuyordu.</p>

    <p>***</p>

    <p>Rudi Gunn'm dünyada yapmayı istediği son şey, Rus yapımı bir kamyonetle toprak yolda hoplaya zıplaya ilerlemekti. Ama yaptığı şey tam olarak buydu. Sırtı, beli ve bacakları sürekli sarsıntı yüzünden ağrıyordu. Her tümsek ve çukur dişlerinin takırdamasına neden oluyor, kamyonet üreticisinin araca amortisör koymayı ihmal ettiğini düşünüyordu.</p>

    <p>"Bu şeyin amortisörlerini Markiz de Sade tasarladı herhalde." Büyük bir tümseğin üstünden geçerken yüzünü buruşturdu.</p>

    <p>"Gevşe biraz." Direksiyondaki Giordino sırıttı. "Burası otoyolun sorunsuz kısmı."</p>

    <p>Otoyolun steplerdeki bir çift tekerlek izinden oluştuğunu gören Gunn'ın rengi soldu. Borjin'in Xanadu'daki kompleksine doğru yol alırken gün ortasına kadar açık arazide hoplaya zıplaya ilerlediler. Yolu bulmak için Pitt ile Giordino'nun belleğine güvenmeleri gerekiyordu ve birkaç kez hangi yolu takip etmeleri gerektiğine dair bir tahminde bulunmak zorunda kaldılar. Malikânenin bulunduğunu bildikleri güneydoğudaki dağ sırtına yaklaşırken tanıdık görüntüler doğru yolda olduklarını söylüyordu.</p>

    <p>"İki saat daha Rudi," dedi Pitt yola bakarak. "Sonra sıkıntıların bitecek."</p>

    <p>Gunn sessizce başını iki yana sallarken sıkıntılarının daha yeni başladığını hissediyordu. Ulan Batur'a doğru yola çıkmadan önce Yaeger'den gelen telefon görevlerine yeni bir aciliyet ve önem kazandırmıştı. Moğolistan'da bir dizi sıra dışı deprem olduğu açıklamasına aldırmazlık edemezlerdi.</p>

    <p>"Bir ilişki bulmak için uğraşıyoruz, ama bu kadarını biliyoruz," dedi Yaeger'in yorgun sesi. "Bir dizi deprem kuzey-orta Moğolistan'daki birkaç bölgeyi ve güneyde Çin sınırındaki dağınık bir alanı salladı. Bu depremler, merkezlerinin yüzeye çok yakın olması bakımından normal depremlerden farklı. Richter ölçeğine göre çoğunlukla orta büyüklükte depremleri oluşturuyorlar, ama yüksek yoğunlukta yüzey dalgalan oluşturuyorlar, ki bunlar çok yıkıcı olabiliyor. Dr. McCammon öncü şokların yoğunluğunun neredeyse birbirinin aynı olduğunu keşfetti, ki bu da doğal olarak meydana gelen bir depreme uymuyor."</p>

    <p>"Yani bu depremlerin insan eliyle meydana getirildiğini mi düşünüyorsun?" diye sordu Pitt.</p>

    <p>"Kulağa zayıf bir olasılık gibi gelse de sismolojik kayıtlar bunu gösteriyor."</p>

    <p>"Petrol sondajının zaman zaman depremlere yol açtığını ve yeraltı nükleer denemeleriyle depremlerin bağlantılı olduğunu biliyorum. Denver yakınlarındaki Rocky Flats Arsenal'in yeraltına kirli su enjekte ettiği zaman bölgede depremler olduğunu hatırlıyorum. Orada büyük bir sondaj çalışması olup olmadığını öğrendin mi? Belki Moğolistan'ın güney komşusu nükleer denemeler yapıyordur?"</p>

    <p>"Ülkenin kuzey bölgesindeki depremlerin merkezleri Ulan Batur'un doğusundaki dağlık bir bölgede bulunuyor, öğrenebildiğimiz kadarıyla ıssız ve çorak bir bölge. Ve Max'e göre sondajın neden olduğu depremler birbirinin aynı öncü şoklara neden olmuyor. Güneydeki depremlere gelince eğer bir nükleer deneme patlaması meydana gelseydi sismik profillerde bunu görürdük."</p>

    <p>"O halde bir tahminde bulunayım. Bu konu bizi tekrar müteveffa Dr. von Wachter'e getiriyor."</p>

    <p>"Aferin. Max bize von Wachter'in Ulan Batur'un doğusundaki Khentii Dağları'nda meydana gelen bir heyelanda öldüğünü söylediği zaman ışık yandı. Bu çok büyük bir tesadüftü. Onun akustik sismik düzeneğinin ya da o teknolojiden üretilen tekniklerin bu depremlerle bir ilgisi olduğu sonucuna vardık."</p>

    <p>"Bu pek mümkün değil," dedi Gunn. "Böyle bir deprem için çok büyük bir şok dalgasına gerek vardır."</p>

    <p>"Genel kanı bu yönde," diye karşılık verdi Yaeger. "Ama Max'le ve diğer deprem bilimcilerle çalışan Dr. McCammon'm bu konuda bir teorisi var. Von Wachter'in bir meslektaşıyla konuştuk. Von Wachter bu arkadaşına görüntü yansıtmadaki başarısından söz etmiş. Ayrıntılı görüntülemenin sırrı, yere gönderilen akustik dalgaları yoğunlaştırıp sıkıştırma becerisiymiş. Normalde yayılan ses dalgalan bir göle atılan çakıl taşı gibi hareket edip her yöne dağüırmış. Von Wachter dalgaları sıkıştırmanın bir yolunu bulmuş, böylece toprağa girerken dar bir şeritte yoğunlaşıyorlarmış. Sonuçta meydana gelen dalgalar, yüzeye yansırken, var olan bütün teknolojilerin ötesinde canlı, ayrıntılı bir görüntü meydana getiriyormuş. Ya da meslektaşı öyle söyledi."</p>

    <p>"Peki, sismik bir görüntüden nasıl deprem meydana getiriliyor?" diye ısrar etti Gunn.</p>

    <p>"İki etapta. Birincisi, von Wachter'in sistemi, yeraltındaki aktif fayların ve fay hatlarının gözle görülür şekilde ayrıntılı bir görüntüsünü meydana getiriyor. Var olan teknolojilerin bile tespit edebildiği sığ fay hatları için bunu hayal etmek çok zor değil."</p>

    <p>"Tamam, demek von Wachter'in sismik düzeneği yüzeyin altındaki aktif fay hatlarını doğru bir şekilde tespit edebiliyor," dedi Gunn. "Yine de kırılmayı ve yer sarsıntısını meydana getirmek için o basınç noktalarını bir şekilde harekete geçirmek gerekiyor, örneğin sondajla ya da patlayıcılarla."</p>

    <p>"İkinci etap da bu. Haklısın, bir depremin meydana gelmesi için fay hattının harekete geçirilmesi gerekiyor. Ama sismik dalga sismik dalgadır. Fay onun nereden geldiğine aldırmaz, ister bir patlayıcıdan gelsin, isterse..."</p>

    <p>"...akustik bir patlamadan," dedi Pitt, Yaeger'ın cümlesini tamamlayarak. "Bu mantıklı. Asılı duran üç ayaklı aygıt akustik patlamaya yol açan bir dönüştürücüydü. Dönüştürücünün ve ona bağlı elektrik düzeneğinin büyüklüğünden anladığım kadarıyla bir ses bombası bile üretebilirler."</p>

    <p>"Eğer akustik patlama fay hattını hedef alırsa, sismik dalgalardan meydana gelen titreşimler bir kırık meydana getirebilir ve sonra buumm, anında deprem. Bu yalnızca bir teori, ama McCammon ve Max olabileceğini düşünüyor. Belki von Wachter'in görüntüleme teknolojisinin amacı bu değildi, belki istenmeyen yan etki olarak bulundu."</p>

    <p>"İki şekilde de teknoloji artık Borjin'in elinde. Teknolojiye ve kullanma becerisine sahip olduğunu düşünmek zorundayız."</p>

    <p>"Etkilerini siz yakından gördünüz," dedi Yaeger. "Bu profile uyan depremlerden biri Baykal Gölü'nde meydana geldi. Belki kazayla sualtında heyelana yol açtı ve sizi neredeyse öldüren seiche dalgasını meydana getirdi. Şimdi gerçek hedeflerinin gölün kuzeyindeki petrol boru hattı olduğundan şüpheleniyoruz. Hattı kırmayı başardılar."</p>

    <p>"Bu durum neden Vereshchagin'i batırmaya ve bilgisayarlarımızı tahrip etmeye çalıştıklarını açıklıyor. Borjin'in kız kardeşi Tatiana'ya gölde deprem araştırmaları yaptığımızı söylemiştik. Ekipmanlarımızın depreme yol açan sinyallerin insan eliyle gönderildiğini tespit edebileceğini fark etmiş olmalı," dedi Giordino.</p>

    <p>"Bu sinyallerin göldeki bir gemiden... Primorski'den geldiğini anlayabilirdik," diye ekledi Pitt.</p>

    <p>"Demek bu teknolojiyi yıkıcı şekilde kullanmışlar," dedi Gunn.</p>

    <p>"Sandığından daha kötü. Moğolistan'daki ve Çin'deki depremlerin amacını ya da nedenini bilmiyoruz. Ama bu depremlerin yapısı Basra Körfezi'ndeki iki depreme uyuyor. Bu depremler bölgenin petrol ihracatını mahvetti."</p>

    <p>Odadakiler çok içerisindeydiler. Deprem meydana getirecek bir teknolojinin var olması yeterince sarsıcıydı. Daha da inanılmazı, bu teknolojinin neredeyse global bir ekonomik çöküş yaratmak için kullanılmasıydı. Bütün ipuçları Moğolistan'ın iç kesimlerinde yaşayan gizemli zengini gösteriyordu. Borjin'in aldatıcı ve yıkıcı oyunları artık Pitt için açık hale geliyordu. İç Moğolistan'daki petrol rezervlerini keşfettikten sonra belli ki Doğu Asya'nın gerçek kralı olmaya hazırlanıyordu. Pitt, onun isteklerinin burada son bulacağını sanmıyordu.</p>

    <p>"Bunu yukarıya bildirdiniz mi?" diye sordu Pitt.</p>

    <p>"Başkan Yardımcısı Sandecker'la görüşme halindeyim. Yaşlı boğa somut bir şeyler görmek istiyor. Acil olarak ilgilenilmesi gereken gerçekler ortaya çıkarsa Başkan'ı Ulusal Güvenlik Konseyi'ni toplamaya ikna edebileceğini söyledi. Sizin konuyla ilgilendiğinizi söyledim, depremleri Borjin'e bağlayacak somut kanıtlar getirmenizi istedi." Şimdi Başkan yardımcısı olan Amiral James Sandecker, Pitt'in NUMA'daki eski patronuydu. Pitt ve denizcilik kurumundaki ekibiyle yakın ilişkilerini hâlâ sürdürüyordu.</p>

    <p>"Kanıt, Borjin'in kompleksindeki laboratuvar," dedi Pitt. "Sismik düzeneği orada duruyor, ama Baykal'da kullandıklarının o olduğunu sanmıyorum."</p>

    <p>"Belki Baykal'daki aygıt Basra Körfezi'ne götürülmüştür. Aygıtlardan en az iki tane olduğunu var saymak zorundayız," dedi Yaeger.</p>

    <p>"Üç desek daha iyi olur. Sanırım Baykal ve körfezdeki depremlerle, aygıtı bir gemiden çalıştırabileceklerini kanıtladın."</p>

    <p>"Evet. Basra Körfezi'ndeki iki depremin de merkezi kıyı ötesiydi."</p>

    <p>"Bağlantı gemiler olabilir," dedi Pitt. "Baykal'daki geminin ay havuzu ve kıç tarafında bir vinç vardı. Basra Körfezi'nde buna benzer bir yük ya da araştırma gemisi olup olmadığına bakarak işe başlayabilirsin."</p>

    <p>"Dünyanın her yerinde depremler meydana getirebileceklerini düşünmek çok korkunç," dedi Yaeger.</p>

    <p>"Çocuklar dikkatli olun. Başkan yardımcısının Moğolistan'da size nasıl yardımcı olabileceğini bilmiyorum."</p>

    <p>"Teşekkürler Hiram. Sen o gemilerin izini sür ve biz de Borjin'i nasıl yakalayacağımızı düşünelim."</p>

    <p>Pitt, Yaeger'ın Sandecker'la görüşmesini beklemedi. Kısa vadede yapılacak çok az şey olduğunu biliyordu. Moğolistan ve Birleşik Devletler'in arasında gelişmekte olan güçlü bağlar bulunsa da hükümet müdahalesinin söz konusu olması için günler, hatta belki de haftalar gerekebilirdi. Ve Borjin'in aleyhindeki kanıtlar en iyi olasılıkla ikinci derecedendi.</p>

    <p>Theresa ve Wofford'un hayatı tehlikedeyken Pitt beklemek yerine Gunn ve Giordino'yla birlikte gizlice içeri sızmak için bir plan yapmış, böylece Xanadu'ya doğru yola çıkmışlardı. Borjin'in kesinlikle ziyaretçi beklemediğini biliyordu. Biraz gizliliğin ve büyük miktarda şansın yardımıyla Theresa ile Wofford'u kurtarıp Borjin'in aleyhinde kanıtlarla birlikte kaçabilirlerdi.</p>

    <p>Toz kaplı kamyonet küçük bir tepeye tırmandı, yan yola yaklaşırlarken Giordino frene bastı. Girişinde küçük bir kapının bulunduğu düzleştirilmiş yol Borjin'in arazisine girişi gösteriyordu.</p>

    <p>"Xanadu'ya giden mutluluk yolu," dedi Giordino.</p>

    <p>"Bugün trafiğin akıcı olduğunu umuyorum," dedi Pitt yüzünü buruşturarak.</p>

    <p>Hava kararmaya başlamıştı ve Ulan Batur dört saatlik mesafede olduğu için Pitt günün o saatinde kimsenin kompleksten ayrılacağını sanmıyordu. Yine de Borjin'in atlı muhafızlarının devriye gezmesi riski vardı. Ama bu konuda yapabilecekleri bir şey yoktu.</p>

    <p>Giordino yan yola girip dağ sırtının merkezine giden kıvrımlı ve boş yolu takip etti. Dik zirveye tırmandıktan sonra yolun kenarında nehir belirince kamyoneti yavaşlattı. Şiddetli bir yaz fırtınası dağm tepesini dövmüştü ve nehir coşkulu bir şekilde devam ediyordu. Günlerce kuru tozla karşılaştıklarından yolun son yağmurlarla çamurlu hale geldiğini görmek Giordino'yu çok şaşırttı.</p>

    <p>"Eğer hafızam beni yanıltmıyorsa kompleks, nehrin ilk göründüğü bu noktadan üç kilometre sonraydı."</p>

    <p>"Aman, su kemerini gözden kaçırmayalım," dedi Pitt.</p>

    <p>Giordino yavaşça ilerlemeye devam ederken bütün gözler su kemeri ve atlı devriyeler için dört açıldı. Pitt sonunda nehirden çıkan büyük boruyu gördü. Aradıkları bu işaret komplekse bir kilometre kaldığını gösteriyordu.</p>

    <p>Giordino yolun kenarında bir açıklık görünce kamyoneti çam ağaçlarının arasına çekip motoru susturdu. Toz ve çamur kaplı kamyonet çevresine çok iyi uymuştu. Yoldan birinin onu görebilmesi için çok dikkatli bakması gerekiyordu.</p>

    <p>Gunn endişeyle saatine baktı. Yirmiye birkaç dakika kalmıştı.</p>

    <p>"Şimdi ne yapıyoruz?" diye sordu.</p>

    <p>Pitt termosu çıkarıp hepsine birer kahve doldurdu.</p>

    <p>"Rahatla! Karanlık çökene kadar bekleyeceğiz," dedi dumanı tüten kahveden bir yudum alarak. "Nöbetçiler o zaman ortaya çıkıyorlar."</p>

    <p>***</p>

    <p>Mavna sürekli tropik esintiyle ilerlerken Pitt ve Dahlgren dalgıç giysilerini çıkarıp yorgunluklarım attıktan sonra karaya geri dönme çahşmalarına başlamışlardı.</p>

    <p>"Direğimiz ve yelkenimiz olsa bile bu şeyi yelkenle yürütmek çok zor," dedi Dahlgren.</p>

    <p>"Bildiğin gibi direk ve yelkenimiz de yok," diye karşılık verdi Pitt. "İlk iş olarak önceliklerimize bakalım. Akıntı hızını yavaşlatabilir miyiz?"</p>

    <p>"Deniz çapası mı?"</p>

    <p>"Ben de bunu düşünüyordum," dedi Dirk hâva kompresörlerinden birine doğru giderek.</p>

    <p>"Biraz pahalı bir çapa," dedi Dahlgren palamar halatlarını toplarken.</p>

    <p>Kompresöre on metrelik bir ip bağlayıp onu da kıç tarafındaki babaya bağladılar. Kompresörü birlikte küpeşteye çıkarıp aşağıya bıraktılar. Suyun altında sallanan kompresör eğreti bir çapa görevi görecek, rüzgârın neden olduğu akıntıyı biraz olsun önleyebilecekti.</p>

    <p>"Ondan bir parça ısırırlarsa köpekbalıkları bizden uzak durur," diye takıldı Dahlgren.</p>

    <p>"Sorunumuzun en sonuncusu bu," dedi Dirk. Ufku taradı, başka bir gemi olup olmadığına baktı. Ama Hawaii Ada zincirinin güneybatı ucuna kadar bütün deniz boştu.</p>

    <p>"Yalnızız gibi görünüyor."</p>

    <p>İki adam mavnadaki ekipmana döndü. Zodyak kaybolduğu için mavnayı bırakıp kıyıya ulaşabilecekleri başka bir araçları yoktu. Geriye kalan kompresör, su pompası, bol miktarda dalış takımı, yiyecek ve giysi ellerinde kalan tek şeydi.</p>

    <p>Dahlgren elini kamaranın pervazına vurdu. "Bundan bir sal yapabiliriz," dedi. "Aletlerimiz ve bir sürü ipimiz var."</p>

    <p>Dirk bu fikri isteksizce düşündü. "Bu bir günümüzü alır. Rüzgâr ve akıntı yüzünden çok zorlanırız. Böyle kalıp bir geminin geçmesini beklesek daha iyi ederiz."</p>

    <p>"Yalnızca Summer'a ulaşmanın bir yolunu bulmaya çalışıyordum."</p>

    <p>Aynı şeyi Dirk de düşünüyordu. Hayatta kalmaları sorun değildi. Bir sürü yiyecekleri ve suları vardı. Mariana Explorer koya dönüp mavnanın kaybolduğunu görünce arama ve kurtarma çalışmasına başlarlardı. Bir hatta içinde bulunacaklarını biliyordu. Ama Summer'ın ne kadar zamanı vardı?</p>

    <p>Bu düşünce korkuya kapılmasına neden oldu. Ne tür insanlar kaçırmıştı onu? Hiçbir şey yapamadan oturup kıyıdan gittikçe uzağa açıldıklarını seyrederken içinde bulundukları açmaza küfretti. Güvertede dolaşırken kamaranın üstündeki Summer'ın sörf tahtasını fark etti ve yine bir çaresizlik hissi duydu. Yapabilecekleri bir şey olmalıydı.</p>

    <p>Derken zihninde bir ışık yandı. Çözüm tam karşısındaydı. Belki de cevabı ona, Summer bırakmıştı.</p>

    <p>Yüzünde bilmiş bir gülümseme belirirken Dahlgren'e döndü.</p>

    <p>"Sal değil, Jack," dedi güven dolu bir şekilde gülerken. "Bir katamaran yapacağız."</p>

    <p>Gri ve beyaz renkte bir martı gürültülü bir çığlıkla kanat çırparken neredeyse kendisine çarpacak olan tekneye söylenir gibiydi. Tepede dönerek suçlu tekneye baktı, sonra alçalarak dümen suyuna indi. Kuş daha önce hiç böyle bir su taşıtı görmemişti. Aslında bu kadar çok insan da görmemişti.</p>

    <p>Dirk'ün parlak fikri, kendisinin ve Summer'ın sörf tahtalarından bir katamaran yapmaktı. İki adam bu çılgınca fikri işe yarar bir tasarıma dönüştürdü. Suda batmaz fiberglas tahtalar mükemmel bir katamaran ayağı oluşturuyordu. Dahlgren kamp yataklarını çapraz kollar şeklinde bağlama fikrini ortaya atmıştı. Kumaş örtüleri çıkarılan karyolaların alüminyum çerçevelerini çaprazlama yerleştirmiş, iplerle tahtalara bağlamışlardı. Önlem olarak da iyice bantlamışlardı.</p>

    <p>"Tahtaların ortasına küçük bir delik açarsak, çapraz kolların karşılaştığımız ilk dalgada birbirinden ayrılmasını engellemiş oluruz," dedi Dahlgren.</p>

    <p>"Sen deli misin? Bunlar özel Greg Noll tahtaları. Eğer sörf tahtasına bir zarar verirsek Summer ikimizi de öldürür."</p>

    <p>Üçüncü bir karyolanın çerçevesini alıp birkaç tutturma ipiyle desteklenen bir direk haline getirdiler. İlk iki yatağın çarşafîarıyla parlak mavi materyalden bir yelken yaptılar. İki saatten daha kısa bir sürede minyatür, basit bir katamaran yaratmışlardı.</p>

    <p>"Bununla bir yat yarışına katılamam, ama bizi Büyük Ada'ya geri götüreceğine inanıyorum," dedi Dirk eserlerine hayranlıkla bakarak.</p>

    <p>"Evet," dedi Dahlgren. "Günah kadar çirkin, ama son derece işlevsel. İnsan sevmek zorunda."</p>

    <p>İki adam yeniden dalış giysilerini giyip yiyecek ve su çantasını direğe bağladı. Katamaranı suya indirdiler. Dikkatle üstüne binip dengesini kontrol ettikten sonra Dahlgren mavnaya bağlı ipi serbest bıraktı. Mavna hızla uzaklaşırken iki adam suda ayaklarını çırparak katamaranın yelkenini rüzgâra karşı düzeltti. Dirk eğreti yelkeni gergin hale getirip arka çapraz kola bağladı. Şaşkınlık içinde, minik yelkenlinin dalgaların arasında ileri atıldığını gördüler.</p>

    <p>İki adam karyola çerçevelerinin dayanacağına emin olana kadar birer sörf tahtasına uzandı. Bağlantıları iyi yapmışlardı, iki tahta da dalgalara aynı anda saldırıyordu. Tahtaların üstünde oturma pozisyonuna geçince dalgalar ikisini de ıslattı.</p>

    <p>"Şezlongla su kayağı yapıyor gibi hissediyorum kendimi," dedi Dahlgren, büyük bir dalga üzerlerinden geçerken sırıtarak.</p>

    <p>Küçük katamaran dayanıyor ve hızla ilerliyordu. Doğru yolda gitmesinin bir nedeni, Dirk'ün kıç tarafındaki arka kola dümen olarak bağladığı paletti. Ama dümenin hareket kabiliyeti sınırlıydı, bu yüzden yön değiştirmeden önce bir iki saat kadar sabit bir yol izlediler. Dirk yelkeni indirdi, iki adam suda ayak çırparak aracın burnunu doksan derece döndürdü, rüzgârı yelkenin karşı tarafına aldılar.</p>

    <p>"Yat yarışlarını bir kez daha düşünebilirsin, dostum. Bir rüya gibi gidiyor," dedi Dahlgren.</p>

    <p>"Doğru. Ama dalgıç giysisi giysek iyi olur."</p>

    <p>Yelkenlinin bu kadar işe yaraması ikisini de hayrete düşürmüştü. Mavna gözden kaybolduktan kısa bir süre sonra Büyük Ada ufukta büyümeye başlamıştı. Rahatça yol alırken Dirk'ün düşünceleri yine Summer'a kaydı. İkiz oldukları için çoğu kardeşte olmayan bir bağları vardı. Onun varlığını hissedebiliyor ve hayatta olduğunu neredeyse kesin olarak biliyordu. Yalnızca dayan, dedi kız kardeşine sessizce. Yardım yolda.</p>

    <p>Hawaii'nin güneybatı kıyısına yaklaşırlarken Mauna Loa'nın karanlık lav yamaçları batan güneşte mor renkte parlıyordu. Sahilin bu girintili çıkıntılı kesimi büyük ölçüde boştu, arasında tek tük siyah kum sahillerinin bulunduğu lav kayalıkları denizden yanaşılmayacak kadar tehlikeliydi. Dahlgren, Pasifik'e bir yumruk gibi uzanan iki üç kilometre güneylerindeki kayalık bir noktayı işaret etti.</p>

    <p>"Şurası Humuhumu Burnu değil mi?"</p>

    <p>"Öyle görünüyor." Solan ışıkta bölgeyi tanımaya çalışıyordu. "Bu demektir ki, Keliuli Körfezi diğer tarafta ve çok uzak değil. Sahile neredeyse başladığımız yerden çıktık."</p>

    <p>"Güzel bir sörf yolculuğuydu," dedi Dahlgren. Sonra diğer yöndeki sahile baktı. "Bu demektir ki karaya çıkıp yetkililerle görüşebileceğimiz en yakın nokta Milolii."</p>

    <p>"Yaklaşık on kilometre uzakta."</p>

    <p>"Sağlıklı bir yürüyüş olur. Ama birisi diğer yöne gidip bizi bu güzel yolculuğa çıkaran çocukları ziyaret etmek istiyorsa o başka."</p>

    <p>Dahlgren, Dirk'ün gözlerindeki parıltıdan cevabı anlamıştı. Tek kelime etmeden katamaranı güneydoğuya çevirip Keliuli Körfezi'ne doğru yöneldiler.</p>

    <p>***</p>

    <p>Öğleden sonra saatler salyangoz hızıyla geçerken minik depoya tıkılan Summer iyice halsiz düşmüştü. Odada kaçışma yardım edecek bir alet aramış, ama bulamamıştı. Oturup Dirk ve Jack'in kaderini merak etmekten başka yapacak bir şeyi yoktu. Sonunda boş bir sandığı lombozun altına itip halat kangalından basit bir sandalye yaptı. Okyanus rüzgârı yüzüne çarparken denizi seyrederek biraz rahatlayabilirdi.</p>

    <p>Bulunduğu köşeden geminin kıç tarafında büyük bir faaliyet olduğunu anlayabiliyordu. Lastik bir bot suya indirilmişti. Summer birkaç dalgıcın batık alanını incelemesini seyrediyordu. Batığın açıkta kalan kısmından hiçbir tarihi eser çıkaramayacaklarını bildiği için mutluydu. Oradaki eserler araştırma ve kazı sırasında çıkarılmıştı.</p>

    <p>Dalgıçlar gemiye döndükten sonra sondaj gemisinin yeniden konumlandığını gördü. Günbatımı sırasında çalışmalar hızlandı, aşağıdaki güverteden bağrışlar ve vincin uğultusu duyuldu. Deponun kapısı birden açılınca irkildi. Çarpık dişli, kalın enseli adamın onu dürtmesiyle kendine geldi ve köprüye kadar onu takip etti. Tong harita masasına eğilmiş, parlak ışık altında bir diyagramı inceliyordu. Başını kaldırıp Summer'a küçümsercesine gülümsedi.</p>

    <p>"Bayan Pitt. Dalgıçlarım sizin aşağıda çok titiz çalışmış olduğunuzu söyledi. Ve yalan söylememişsiniz. Geminin büyük kısmı lavın altında yatıyor. Gerçek tasarımını anlamak için önümüzde yapılacak çok iş var."</p>

    <p>Bir cevap bekledi, ama Summer, ona yalnızca soğuk bir şekilde bakıp hâlâ bağlı olan ellerini kaldırdı.</p>

    <p>"Ah evet. Sanırım artık kaçacağın bir yer yok," dedi Kalın Enseli'ye başıyla işaret ederek. Adam bir bıçak yardımıyla ipleri hızla kesti. Bileklerini ovuşturan Summer köprüyü şöyle bir inceledi. Bir dümenci ön camın önünde durmuş radara bakıyordu. Onun dışında köprü boştu. Tong, ona gelip yanına oturmasını işaret etti. Summer tereddüt etmesine rağmen itaat etti.</p>

    <p>"Evet," dedi Summer alçak sesle. "Buraya her an geri dönmesini beklediğim Mariana Explorerdayken de söylediğim gibi batığın lavın dışında kalan bölümlerindeki tarihi eserleri çıkardık. Zaten sayıları çok azdı."</p>

    <p>Tong gülümseyip elini Summer'm dizine koydu. Summer, ona bir tokat atıp masadan kaçmak istiyordu, ama bunları yapmadı. Yalnızca buz gibi bir ifadeyle adama bakıp korkusunu ve tiksintisini gizlemek için elinden geleni yaptı.</p>

    <p>"Canım, Mariana Explorer'i Hilo'da geçtik." Pis pis sırıttı. "Şu anda adanın karşı tarafındaki Leleiwi Burnu'na yaklaşmış olmalı," diye ekledi sinir bozucu bir kahkahayla.</p>

    <p>"Bu batık sizin için neden bu kadar önemli?" diye sordu dikkatini kendisinden uzaklaştırmayı umarak.</p>

    <p>"Gerçekten hiçbir fikrin yok, değil mi?" dedi adam inanamayarak. Sonra elini Summer'ın dizinden çekip harita masasına geri döndü. Masada deniz tabanının sonar görüntüsü vardı. Batık ve bitişiğindeki lav alanını gösteriyordu. Haritada lav akışının merkezinin yakınına bir X konmuştu.</p>

    <p>"Kazılarınız sırasında lav alanına nüfuz ettiniz mi?"</p>

    <p>"Hayır, elbette hayır. Neyin peşinde olduğunuzu bilmiyorum Dr. Tong. Tarihi eserler çıkarıldı ve geri kalanı lavın altında. Sizin ya da bir başkasının bu konuda yapabileceği bir şey yok."</p>

    <p>"Oh, ama yapabileceğimiz bir şey var canım, bir şey var."</p>

    <p>Summer, Tong'a korku ve merakla bakarken bu yağmacıların ucyin peşinde olduğunu merak ediyordu.</p>

    <p>Tong, Summer'ı bir nöbetçiyle bırakıp köprü kanadına gitti, merdivenlerden aşağıya indi. Kıç tarafına dönüp yan kapağı açtı, büyük bir bölmeye girdi. Duvarlar, Moğolistan'daki aile kompleksindeki test odasında bulunanların iki katı bilgisayar ve elektronik panellerle kaplıydı. Çelik gibi gözleri olan kısa boylu bir adam renkli monitörlerin bulunduğu büyük bir masaya oturmuştu. Rus sismik araştırma ekibini öldürdükten sonra Khentii Dağlarındaki boşa çıkan arama çalışmalarının başında bulunan adamdı bu. Yaklaşan Tong'a başıyla selam verdi.</p>

    <p>"Küçük bir fay bulduk ve koordinatlarını hedef aldık," dedi boğuk bir sesle. "Mesafe yakm, ama lav alanında istenen etkiyi yaratmaya yetmeyebilir. Korkarım istediğin şey olanaksız. Burada zaman kaybetmeden ağabeyinin istediği gibi Alaska'ya gitmeliyiz."</p>

    <p>Tong bu sözlerin kendisini rahatsız etmesine izin vermedi. "Bir iki günlük gecikme oynadığımız kumara değer. Eğer başarılı olursak ve o gerçekten kraliyet Yuan gemisiyse Alaska'daki görev bunun yanında çok önemsiz kalacak."</p>

    <p>Kısa boylu adam başını salladı. "Gücü gittikçe artan dört ya da beş patlama öneriyorum, sonra sonuçları görmek için dalgıçları gönderirsin. Böylece lavı parçalama konusunda bir umudumuz olup olmadığını görebiliriz."</p>

    <p>"Çok güzel, akustik patlamaları gerçekleştir. Gece çalışacağız. Eğer başaramazsak sabah buradan ayrılıp Alaska'ya doğru yola çıkarız."</p>

    <p>Tong ayağa kalkıp kontrolü teknisyene bıraktı. Sismik akustik düzenek Basra Körfezi'nde olduğu gibi geminin ay havuzundan aşağıdaki lav alanına indirildi, ağır aygıt deniz tabanına dik bir şekilde oturdu. Yakındaki bir fay hattı belirlenip hedef alındı, sonra bilgisayar işlemcileri ve sinyal yükselticiler çalıştırıldı. Bilgisayarda bir tıkla ilk büyük elektrik akımı beş kulaç aşağıdaki üç dönüştürücü düzeneğinden geçti. Bir saniye sonra akustik ses dalgasının boğuk patlaması belli belirsiz bir titreşimle gemiye yansıdı.</p>

    <p>Tong beklenti dolu bir gülümsemeyle patlamayı seyrederken bu yolculuğun iki başarı kazandırmasını umuyordu.</p>

    <p>İki kilometre uzaktaki katamaran siyah gökyüzünün altında koya giriyordu. Dirk ve Dahîgren sörf tahtalarında uzanmaya devam ettiler. Uyduruk tekne yüksek kayalık yamaç boyunca ilerliyordu. Su seviyesinin hemen üstünde sığ bir çıkıntı bularak neredeyse dikey bir şekilde uzanan lav duvarının altında karaya çıktılar. Dirk ayağa kalkıp yakındaki sondaj gemisinin parlak ışıklarına baktıktan sonra kendilerini gizlemek için yelkeni ve direği söktü.</p>

    <p>İki adam oturup suda geçirdikleri uzun günün ardından dinlenirken gemiyi inceledi. Yeterince yakın oldukları için bir düzine kadar adamın aydınlık kıç güvertesindeki vincin etrafında koşturduklarım görebiliyorlardı. Uzun, üç ayaklı bir aygıtın suya indirildiğini gördüler.</p>

    <p>"Batığa ulaşmak için lava sondaj yapmaya mı çalışıyorlar sence?" diye sordu Dahîgren.</p>

    <p>"Bu şekilde ne bulmayı umduklarını bilmiyorum."</p>

    <p>İki adam yemek yiyip su içtikten sonra gerinerek yorgun uzuvlarını dinlendirdiler. Biraz daha güçlendiklerini hissedince bir saldırı planı düşünmeye başladılar. Derken geminin yakınından gelen alçak sesli bir homurtu duyuldu. Geminin derinliklerinden ya da altından geliyormuş gibi boğuk bir sesti bu.</p>

    <p>"Bu da neydi böyle?" diye sordu Dahlgren.</p>

    <p>"Sualtı patlaması mı?" diye mırıldandı Dirk. Geminin etrafındaki sulara baktı, kabarcık çıkmasını bekledi, ama bir şey görünmedi. Koydaki suda yalnızca hafif bir kıpırtı vardı.</p>

    <p>"Suyu etkilememesi çok garip. Geminin içinden gelmiş olmalı," dedi.</p>

    <p>"Bunun gemide bir heyecana yol açması gerekmez miydi?" diye karşılık verdi Dahlgren.Tayfaların çoğunun ortadan kaybolduğunu ve geminin sakin göründüğünü fark etmişti. "Yakından bakmaya ne dersin?"</p>

    <p>Katamaranı tekrar suya iterken ikinci patlama duyuldu. Birincisi gibi bu patlama da koyun sularında bir etki yaratmadı. İki adam garip patlamayı düşünürken ayaklarının altından yeni, daha şiddetli bir gürültü yükseldi. Yer şiddetle sarsılıp neredeyse dengelerini bozarken gürültü şiddetlendi. Üstlerindeki dik yamaçtan lav parçaları ve toprak düşmeye başladı.</p>

    <p>"Dikkat et!" diye bağırdı Dirk yakındaki bir kayanın yerinden kurtulup üzerlerine doğru kaydığım görünce. İki adam kenara atlarken kaya yanlarından ve katamaranın bir köşesinin üstünden geçip suya düştü.</p>

    <p>Yer birkaç saniye daha sarsıldıktan sonra gürültü kesildi. Depremin harekete geçirdiği köpüklü dalgalar şiddetle yamaca çarptıktan sonra koyun suları sakinleşti.</p>

    <p>"Bütün yamacın tepemize düşeceğini sandım," dedi Dahlgren.</p>

    <p>"Hâlâ düşebilir," dedi Dirk yüksek lav duvarına dikkatle bakarak. "Bunu öğrenmek için burada dikilmeyelim."</p>

    <p>Dahlgren sondaj gemisine baktı. "Bu depremi onlar meydana getirdi," dedi doğal bir ifadeyle. "Patlama yüzünden oldu."</p>

    <p>"Kaza olduğunu umalım. Batığa ulaşmak için lav alanını parçalamaya çalışıyor olmalılar."</p>

    <p>"Batık onların olsun. Hadi Summer'ı bulup bütün adayı kafamıza geçirmeden buradan gidelim."</p>

    <p>Katamaranı hızla suya sokup üstüne bindiler. Sessizce ayaklarım çırparak kayalardan uzaklaşıp dikkatle sondaj gemisine yaklaştılar. Dahlgren önündeki tahtaya bakınca ucunun bir gözleme kadar inceldiğini fark etti.</p>

    <p>Dirk'e düşen kayanın onun tahtasını ezdiğini söylemeye cesaret edemedi.</p>

    <p>***</p>

    <p>İlk patlama duyulduğu sırada Summer dümen köşkündeki harita masasının başında bir kaçış yolu arıyordu. Boğuk ses geminin hemen altından gelmişti. Dirk gibi o da bunun bir patlama olduğunu tahmin etti. Haydutların lavı parçalamaya çalıştıklarını düşündü.</p>

    <p>Kalın Enseli masanın karşısından kötü bir şekilde ona bakıyordu. Summer'ın yüzündeki öfke ve şaşkın bakışa güldü. Birkaç saniye sonra ikinci sualtı patlaması köprüyü sarsınca daha geniş bir gülümsemeyle tütün lekeli dişlerini ortaya serdi.</p>

    <p>Summer kendisini kaçıran adamlardan tiksinse de hareketleri onu çok etkiliyordu. Cinayete başvurmaları ve batık alanını çılgınca tahrip etmeleri çok değerli bir şey bulduklarını düşündüklerini gösteriyordu. Summer, Tong'un porselen tabakla ve üzerindeki kraliyet desenleriyle ne kadar ilgilendiğini hatırladı. Ama altındakilere ulaşmak için lavı patlatıyorsa çanak çömlekten fazlasını bulmayı umuyor olmalıydı.</p>

    <p>İkinci şok, köprüyü hafifçe sarsarken yeniden kaçmayı düşünmeye başladı. Hayatta kalmak için bu gemiden kurtulması gerekiyordu. Summer iyi bir yüzücüydü. Suya girebilirse koyun kayalık kenarına kolayca ulaşabilirdi. Dik ve girintili çıkıntılı sahil hattı düşünülürse karanın içerilerine girmek veya sahil boyunca ilerlemek kolay olmayacaktı, ama belki Mariana Explorer gelene dek kayaların arasında gizlenebilirdi. Zorluklar ne olursa olsun haydutların gemisinde yolculuk yapmaktan iyiydi.</p>

    <p>Köprüde yalnızca bir dümenci ve kaba muhafız vardı ve bu değerlendirilebilecek en iyi fırsattı. Dümenci bir tehdit oluşturmuyordu. İnce yapılı ve uysal görünüşlü genç bir çocuktu. Afrodit'e benzeyen bir seksen boyundaki Summer'a hayranlıkla bakıyordu.</p>

    <p>Summer, dikkatini masanın karşısındaki Kalın Enseli'ye çevirdi. O bir sorun olabilirdi işte. Şiddet, bu çirkin dişli acımasız hayvana yabancı değildi. Görünüşündeki bir şey güzel bir kadına zarar vermekten çekinmeyeceğini gösteriyordu. Summer bunu düşününce tüyleri diken diken oldu. Onu kendi oyunuyla yenmek zorundaydı, ama en azından şaşırtmaca unsurunu kullanabilirdi.</p>

    <p>Cesaretini toplayarak kendi kendine ya şimdi ya hiç dedi. Masadan yavaşça kalkarak bacaklarını açmaya çalışıyormuş gibi köprünün ön tarafına yürüyüp güzel manzaraya hayranlıkla bakıyormuş gibi yaptı. Kalın Enseli hemen onu taklit edip birkaç adım gerisinde durdu.</p>

    <p>Summer bir an durup rahatlamak için derin bir nefes aldı, sonra iskele tarafındaki köprü kanadına döndü. Uzun bir adım attı asansörü yakalıyormuş gibi yaparak hızla açık kapıya gitti. Nöbetçi homurdanarak ona hemen durmasını söyledi, ama Summer aldırmadı. Hızlı adımlarla neredeyse kapıdan çıkmak üzereyken şaşkın nöbetçi, onu yakalamak için koştu, yağlı elini Summer'ın omzuna attı. Summer'ın tepkisinin hızı kendisini bile şaşırttı.</p>

    <p>Bu saldırıyı beklediği için uzanıp iki eliyle adamm bileğini yakaladı. Bileğini yukarı iterken hemen yana döndü, adamın açık avucunu yere doğru çevirdi. Sonra geri geri adama doğru bir adım yaklaşıp bir dizinin üstüne çöktü. Haydut bu judo hareketini beklediği için yana sıçradı, ama Summer, onun bileğini sıkıca yakalamıştı ve ellerinin bir hareketiyle bileğini kırabilirdi. Öfkeli adam boşta kalan eliyle Summer'a vurmaya çalıştı, fakat darbelerinin bir etkisi yoktu, yalnızca Summer'ın sırtını morarttı. Summer karşılık olarak ayağa kalktı, elini bir kez daha bükerek ağır adamı geriye doğru savurdu. Adam acıyla yutkunup sol koluyla boş yere Summer'a vurmaya çalıştı. Ama acısı çok fazla olduğu için sonunda geriye doğru sendeledi. Dümenin yakınındaki konsola çarpıp işe yaramaz bir halde dizlerinin üstüne çöktü. Summer bileğini tuttuğu sürece iriyarı haydut çaresizdi.</p>

    <p>Geminin içinden hafif bir sarsıntı yükselirken konsolda kırmızı bir ışık yanıp sönmeye başladı. Kalın Enseli dümene çarpınca bir düğmenin üstüne düşmüş, geminin otomatik iticilerini kapatıp el kontrolünü başlatmıştı. Summer'ın iriyarı adam üstündeki hâkimiyetini şaşkınlıkla seyreden genç dümenci, dümenden çekilmiş, ama kırmızı ışığı işaret ederek heyecanla Moğol dilinde bir şeyler söylemeye başlamıştı. Bu kısa mücadele yüzünden kalbi deli gibi çarpan Summer derin bir nefes alıp konsola baktı.</p>

    <p>Geminin kontrolleri Çince yazılmıştı, ama birisi plastik etiketlerle üzerlerine İngilizce tercümelerini eklemişti. Summer ışığa bakıp hızla altındaki etiketi okudu. "Manuel İtici Kontrolü." Aklına hemen bir fikir geldi.</p>

    <p>"Planlarda bir değişiklik oldu," diye mırıldandı, bir şey anlamayan dümenciye. "Önce biraz gezintiye çıkıyoruz."</p>

    <p>Summer yandaki kontrolleri tarayıp İSKELE İLERİ İTİCİ VE İSKELE GERİ İTİCİ yazılı kadranları buldu. Serbest eliyle uzanıp kadranları sıfıra getirdiği sırada altlarında üçüncü patlama oldu. Summer patlamanın zamanlamasının çok iyi olduğunu düşündü, çünkü patlamanın sesi iticilerin değişmesinin sesini maskelemişti. Şansın yardımıyla mürettebat geminin koyda yanal olarak hareket ettiğini anlamayacaktı. Geminin koydaki lav kayalarına çarpması an meselesiydi. Sonraki şaşkınlık anı ona kaçması için bol fırsat verecekti.</p>

    <p>"Geri çekil," diye bağırdı kontrollere doğru yaklaşan kaygılı dümenciye. Genç adam hemen dümenden geriye çekilirken Kalın Enseli'nin yüzündeki acı dolu ifadeye korkuyla bakıyordu.</p>

    <p>Sondaj gemisi, sancak tarafındaki iticilerle sessiz ve sorunsuz bir şekilde koyda ilerliyordu. Summer su seviyesinde ufak bir çatırtı duyduğunu sandı, ama gemi, görüşün çok zayıf olduğu karanlık gecede yanlamasına yol almaya devam ediyordu. Haydudun bileğini tutan eli yorulmaya başladığı için biraz daha dayanabilmeyi diliyordu.</p>

    <p>Saniyeleri sayarken endişeli bir şekilde geminin lavlara sürtünürken çıkaracağı gıcırtıyı bekliyordu. Ama açık kapıdan farklı bir ses gelince kalbi yerinden çıkacak gibi oldu. Bu bir erkek sesiydi.</p>

    <p>"Ne oluyor burada?" diye gürledi ses.</p>

    <p>Korkuyla dönen Summer, Tong'u gördü. Elindeyse Summer'ın kalbine nişan alınmış bir otomatik tabanca vardı.</p>

    <p>***</p>

    <p>Ayaklarım çırparak direksiz katamaranı sondaj gemisinin yüz metre yakınma dek getirmeyi başarmışlardı. Kıç tarafını aydınlatan spot ışıklardan kaçınmak için iskele tarafındaki pruvaya döndüler. Gemiyi yakınlarda bir tayfa ya da nöbetçi olup olmadığını görmek için tararken Dahlgren birden Dirk'e doğru eğilip fısıldadı.</p>

    <p>"Köprüye bak. Çabuk."</p>

    <p>Dirk geminin ön tarafına baktığı zaman yan kapıdan yürümekte olan biri gözüne ilişti. Omuzlarını geçen kızıl saçlarıyla uzun boylu biriydi bu.</p>

    <p>"Summer."</p>

    <p>"Bence o."</p>

    <p>Kardeşinin hayatta olduğunu bilmek Dirk'i rahatlattı. Yeni bir heyecanla katamaranı gemiye doğru daha büyük bir güçle itti. "Hadi gemiye çıkıp neler olduğunu öğrenelim."</p>

    <p>Bunu söylemek yapmaktan kolaydı. Geminin en alçak güvertesi üç metre yukarıdaydı. Ve gemi suda iticileriyle konumlandırıldığı için suya inen bir çapa halatı da yoktu. Dirk geminin kıç tarafında bir merdiven olmasını umuyordu. Böyle gemilerde bulunan bir özellikti bu.</p>

    <p>Pruvaya ulaştılar ve sessizce kıç tarafına doğru ayak çırparken altlarında üçüncü bir patlama daha oldu. Geminin hafifçe sarsıldığını, suyun hafifçe dalgalandığını gördüler, ama patlama yüzünden şiddetle yukarı fışkıran sular yoktu. Ay havuzunun etrafındaki ışıklar geminin alt kısmını aydınlatıyor, denizin dibine oturan üç ayaklı aygıta inen kabloları görebiliyorlardı.</p>

    <p>Geminin yan tarafında bir iki metre daha gitmişlerdi ki Dirk geminin yan iticilerinin sesinin kesildiğini fark etti. O daha ne olduğunu anlamadan geminin gövdesi katamarana çarptı, meydana gelen dalga katamaranı havaya kaldırdı. Koca gemi yanlamasına üstlerine geliyordu ve gittikçe hız kazanıyordu. Dirk katamaranın devrileceğini anladı. Sörf tahtası suya batıyordu ve hareket halindeki geminin altına çekilmesi an meselesiydi.</p>

    <p>"Tahtadan atla," diye Dahlgren'e bağırdı.</p>

    <p>Kendisi de suya girmeye hazırlanırken başının üstünde bir halat olduğunu fark etti. Bu, geminin yanından sarkan, kullanılmayan bir çapa, halatıydı. Dirk umutsuz bir çabayla sıçrayıp sol eliyle halatı yakaladı. Bütün bedenini döndürerek ipi iki eliyle tuttu. Ağırlığıyla gerilen ip suyun bir metre üstüne kadar indi.</p>

    <p>Katamaranın devrilip geminin altında kaldığını gördü. Dahlgren geride bir dalgayla boğuşup deli gibi yüzüyordu.</p>

    <p>"Buraya. İpi yakaladım," diye seslendi alçak sesle. Kendilerine dikkat çekmemeyi umuyordu.</p>

    <p>Ama sesi Dahlgren'in duyabileceği kadar yüksekti. İkisinin de fazla uzun sürmeyeceğini bildiği delice bir hızla Pitt'e doğru yüzdü. Teknenin yan tarafının açığındaki su her yöne doğru dönüyor, Dahlgren'i bir o tarafa bir bu tarafa itiyordu. Sonunda kendisine yaklaşınca Dirk, onu dalgıç giysisinden yakalayıp bütün gücüyle çekti. Sudan yeterince yukarı çekince Dahlgren ipe kolunu dolayabildi. Bir dakika kadar hareketsiz asılı kaldı, nefes nefeseydi.</p>

    <p>"Çok heyecanlıydı," diye mırıldandı.</p>

    <p>"Bugün ikinci kez seni sudan toplamak zorunda kalıyorum," dedi Dirk. "Bu durum devam edecekse diyete girmende ısrar edeceğim."</p>

    <p>"Bu tavsiyeyi dinleyeceğim," dedi Dahlgren nefes nefese.</p>

    <p>Bir an dinlendikten sonra iplere tırmanıp güverteye çıktılar. Dirk karanlıkta hızla yaklaşan yüksek lav duvarına bir bakış attı. Dümen köşkünde kesinlikle bir şeyler oluyordu, çünkü gemi kayalara çarpmak üzereydi ve kimse bunun farkında değil gibiydi.</p>

    <p>"Hadi gidelim," diye fısıldadı. "Bu gemide fazla uzun süre kalmayacağımızı hissediyorum."</p>

    <p>İlerlemeye başladıkları sırada uzaklardan yeni bir ses daha geldi. Bu kez ses kıyıdan geliyordu.</p>

    <p>***</p>

    <p>Sekiz bin kilometre uzaktaki bir asansörün kapıları NUMA'nm merkez binasının onuncu katında açıldı ve uykulu gözlerle Hiram Yaeger bir termos kahveyle bilgisayar odasına doğru yürüdü. Dr. McCammon konsola oturmuş, yüzünde kaygılı bir ifadeyle ekrana baktığını görünce gözler irileşti.</p>

    <p>"Beni yine mi yakaladın, Phil?" diye sordu Yaeger.</p>

    <p>"Erken geldiğim için özür dilerim. Ulusal Deprem Enformasyon Merkezi'nden önemli gibi görünen yeni bir haber geldi."</p>

    <p>Yaeger yandaki döner sandalyeye otururken McCammon sismogra-mı masaya yaydı.</p>

    <p>"Birkaç dakika önce Hawaii'nin Büyük Adası büyük bir depremle sarsıldı. Büyüklüğü 7.0'm biraz üzerinde ve sığ bir depremdi. Merkezi kıyıdan yalnızca birkaç kilometre açıkta, Keliuli Körfezi denen bir yer."</p>

    <p>"Öncü şoklar nasıldı?"</p>

    <p>McCammon'ın alnı kırıştı. "Daha önce gördüklerimize çok benziyordu. Görünüşe göre insan yapımı. Değerlendirmesi için verileri az önce Max'e girdim. Umarım sen yokken onun yeteneklerinden yararlanmamın bir sakıncası yoktur," diye ekledi.</p>

    <p>Max bilgisayar grubunun yakınında, kollarını göğsünde kavuşturmuş dikiliyordu. Derin düşüncelere dalmış gibiydi. Dönüp McCammon'a gülümsedi.</p>

    <p>"Dr. McCammon, size yardım etmekten her zaman zevk duyarım. Bir centilmenle çalışmak büyük zevk," diye ekledi, burnunu Yaeger'a doğru hafifçe bükerek.</p>

    <p>"Sana da günaydın Max," dedi Yaeger. "Dr. McCammon'm istediği analizleri tamamladın mı?"</p>

    <p>"Evet," diye başını salladı Max. "Dr. McCammon'ın da sana gösterebileceği gibi depremden önce kaydedilen iki gerçek öncü şok söz konusu. Her birinde neredeyse birbirinin aynı sismik okumalar var, ama ikinci şokla birlikte yoğunlukta hafif bir artış olmuş. Ve öncü şokların ikisi de yüzeye yakın kaynaklı."</p>

    <p>"Basra Körfezi'ndeki iki depremde kaydedilen öncü şoklarla karşılaştırdın mı?"</p>

    <p>"Öncü şoklar Ras Tanura ve Kharg Adası'nda meydana gelen depremlerden önceki şoklarla hemen hemen aynı özellikleri gösteriyor. Bunlar da onlar gibi yüzeye yakın meydana gelmiş."</p>

    <p>Yaeger ve McCammon ciddi bir sessizlikle birbirine baktı.</p>

    <p>"Hawaii," dedi Yaeger sonunda. "Neden Hawaii?"</p>

    <p>Sonra başını sallayarak ekledi. "Sanırım Beyaz Saray'la temas kurmanın zamam geldi."</p>

    <p>***</p>

    <p>Summer, Kalın Enseli'nin bileğini bırakmadan Glock otomatik tabancaya bakıyordu. Tong kapıda dikilmiş, durumu değerlendirmeye çalışıyordu. Arkasındaki suda derin bir homurtu yankılandı, ama sese aldırmadan sert adamlarından birine boyun eğdiren Summer'a hayranlıkla bakıyordu.</p>

    <p>Köprünün karşısındaki dümenci, Summer'dan uzak durmaya çalışırken dilini ve cesaretini yeniden bulmuştu.</p>

    <p>"İskele iticiler kapalı," diye Tong'a bağırdı. "Kayalara çarpacağız." Ellerini telaşla havada sallayarak iskele tarafında beliren kayaları işaret etti.</p>

    <p>Tong, onu anlamadan dinliyordu, ama sonra gencin hareketlerini takip edip köprünün dışına baktı. O dönerken siyah neopren dalgıç giysili, görünmeyen bir çift kalın kol karanlığın içinden uzanıp Tong'u göğsünden yakaladı. Moğol içgüdüsel olarak tetiğe bastı, ama mermi zararsızca köprünün tavanına saplandı. Tong bunun üzerine tabancasını sopa gibi kullanarak saldırganına vurmaya çalıştı. Ama çok geç kalmıştı. Saldırganı bir adım öne çıkıp Tong'un dengesini bozmuştu bile. Tong ileri doğru sendeleyerek ayaklarının üstünde kalmaya çalıştı, ama bu yalnızca saldırganinin ivmesine katkıda bulundu. Saldırganı bu ivmeyi kullanıp dönerek Tong'un ayaklarını yerden kesti, yalpalayarak adamı küpeştenin üstüne kaldırdı. Ellerini açınca serseme dönen Moğol bir çığlık atarak gözden kayboldu. Aşağıdaki suya çarparken feryadı şapırtıyla kesildi.</p>

    <p>Eski bir güreşçi olan Jack Dahlgren dümen köşküne dönüp Summer'a göz kırparak sırıttı. Bir süre sonra Dirk elinde bir balıkçı kancasıyla hızla yanından geçti.</p>

    <p>"İyisiniz." Summer iki adama şaşkınlıkla bakıyordu.</p>

    <p>"Hayatta, ama ıslağız." Dirk gülümsedi.</p>

    <p>Bu neşeli buluşma herkesi yere deviren bir çatırtıyla kısa kesildi. Sancak tarafındaki iticilerin dinmez gücüyle hareket eden dört bin tonluk sondaj gemisi yanlamasına kayalıklara çarpmıştı. Su seviyesinden lava sürtünen çeliğin sesi yükseliyordu. Keskin volkanik kayalar geminin gövdesini kolayca yanp bir düzine noktada delik açtı. Deniz suyu elekten girer gibi içeri hücum edip gemiyi hızla iskele tarafına yatırdı. Geminin altındaki karanlık sularda Tong'un cansız bedeni dönüp duruyordu. Kendini gemiyle karanın çarpıştığı talihsiz noktada buluvermişti.</p>

    <p>İlk ayağa kalkan genç dümenci oldu. Geminin alarm çanını çalıp sancak kanadına kaçtı. Summer sonunda Kalın Enseli'nin bileğini bırakmıştı, ama haydut hiç de dövüşecek havada değildi. Dahlgren kaburgalarına bir zıpkın bastırıp adamı iskele kanadındaki kapıdan çıkması için dürttü. Dışarıdaki adamların bağrışları sürmekte olan homurtuyla rekabet ediyordu.</p>

    <p>"Neden bu geminin kaptanlığında bir rolün olduğunu hissediyorum?" diye kardeşine sırıtarak sordu Dirk.</p>

    <p>"Umutsuz bir durumda alınan önlemler," diye karşılık verdi Summer.</p>

    <p>"Misafirlerimiz var," dedi Dahlgren köprüden içeri girerek. İki kat aşağıdaki bir adam ordusu köprüye doğru hücum ediyordu.</p>

    <p>"Yüzebilir misin?" diye sordu Dirk sancak kanadına doğru meyillenen güverteye tırmanırken.</p>

    <p>"Ben iyiyim," dedi Summer. "Aslında siz gelmeden önce ben de suya atlamayı düşünüyordum."</p>

    <p>Üçlü hızla köprüden inip mürettebatın çığlıklarının ve bağrışlarının geceyi doldurduğu alt güverteye geçti. Pruvadaki birkaç tayfa bir cankurtaran botunu indirmeye hazırlanıyordu, ama sular yan yatan iskele tarafını şimdiden kaplamıştı bile. Karşı taraftaki Summer mürettebatla bir kez daha karşılaşarak zaman kaybetmemek için küpeşteye tırmanıp yan yatan geminin böğründen aşağıya kayıp suya daldı. Dirk ve Dahlgren de onu takip edip gemiden hızla uzaklaştılar.</p>

    <p>Yeni bir deprem yeri sarsarken kıyıdaki homurtu daha da yoğunlaştı. Öncekinden daha güçlü deprem, lav yamacının gevşek yerlerini sarstı. Bütün koy boyunca lav parçaları kopup yamaçtan aşağıya yuvarlanmaya başladı, su ve köpük fışkırtarak suya çarptı.</p>

    <p>Sondaj gemisinin üstünde yükselen kayalıkların da dengesi bozulmuş, deprem büyük bir volkanik kaya parçasını oymuştu. Dev parça bir kez yuvarlandı, yamaçtan boşluğa uçarak doğruca geminin üstüne indi. Kayanın çıkıntısı köprünün arka tarafını yardığı için güverte aşağıdaki bilgisayar odasının üstüne çöktü. Kayanın tabanı geminin ortasını ezip geminin büyük bir bölümünü dümdüz etti. Paniğe kapılan mürettebat katliamdan kaçmak için suya atladı, yalnız cankurtaran sonunda pruvadan kurtuldu.</p>

    <p>Depremin homurtusu sonunda kesildi, onunla birlikte gevşek kayaların çatırtısı da. Gece havasında artık ölmekte olan geminin gıcırtılarıyla bozuluyor, ara sıra mürettebatın çığlıkları duyuluyordu. Yüz metre ötede Dirk, Summer ve Dahlgren yaşlı geminin son dakikalarını seyrederek suda yürüyordu.</p>

    <p>"Güzel bir resif olacak," dedi Dahlgren geminin suda biraz daha yan yatışını seyrederken. Birkaç dakika sonra gemi yavaşça yana dönerek kayalardan kaydı, dalgaların arasında kaybolarak yirmi beş metre aşağıdaki deniz tabanına indi. Yalnızca uzun sondaj kulesi kopup kayalık yamaçta kalarak geminin mezarını işaret ediyor gibiydi.</p>

    <p>"Batıktan ne bulmayı umuyorlardı?" diye sordu Dirk.</p>

    <p>"Hiç öğrenemedim," diye cevapladı Summer. "Ama lav alanını açacak kadar ileri gitmek istediler."</p>

    <p>"Bu arada da birkaç tane deprem ürettiler," diye ekledi Dahlgren. "Bunun için nasıl bir kara kutu kullandıklarını öğrenmek isterdim."</p>

    <p>"Ben yalnızca kim olduklarını öğrenmek isterdim," dedi Summer.</p>

    <p>Sahilden bir uçağın uğultusu duyuldu, bir süre sonra uçak koyun üstünde hafifçe yan yattı. Alçaktan uçan Sahil Muhafaza HC-130 Hercules turbo pervaneli uçağın iniş takımları okyanus yüzeyinde parlıyordu. Uçak tepede dönmeye başladı, cankurtaran botunun ve devrilen sondaj kulesinin üstünden geçip suda hayatta kalan kimse olup olmadığını görmek için araştırma sahasını genişletti. Birkaç dakika sonra Oahu'daki Hickam Sahası'ndan Hawaii Ulusal Hava Muhafaza'ya ait bir çift F-15 alçaktan uçarak geldi. Hercules'e destek vermek için tepede tembelce dolaşmaya başladı. Sudaki NUMA mürettebatının bilmediği şey, Hiram Yaeger'ın, ikinci depremin kanıtları ortaya çıkınca olay yerini araştırmak için başkan yardımcısını ikna ettiğiydi. Depremlerin merkezini araştırması için derhal askeri harekât düzenlenmişti.</p>

    <p>"Bu görüntü insanı rahatlatıyor," dedi Summer, Hercules tepede dönmeye devam ederken. "Neden geldiklerini bilmiyorum, ama burada oldukları için memnunum."</p>

    <p>"Bahse girerim bir sahil koruma teknesi ve helikopteri de yoldadır," dedi Dirk.</p>

    <p>"Kahretsin, bizi alması için bir sahil koruma teknesine ihtiyacımız yok," dedi Dahlgren birden ve gülmeye başladı. "Bizim kendi kurtarma gemimiz var."</p>

    <p>Suda yakınlarda yüzen bir nesneye doğru yüzüp az sonra geri geldi. Arkasında çarpılmış, ama hâlâ sağlam duran katamaran vardı.</p>

    <p>"Katamaran. Yaşıyor," dedi Dirk şaşkınlıkla.</p>

    <p>Summer nesneye baktı, sonra kaşlarını çatarak, "Sörf tahtam," dedi. "Onun burada ne işi var?"</p>

    <p>Dirk'ün sölf tafatasjna bağlanmış ve birkaç yerden ezilmiş alüminyum Çerçeveye şüpheyle baktı.</p>

    <p>"Senin tahtana ne oldu?"</p>

    <p>"Kardeş," dedi Dirk omuz silkerek. "Bu uzun bir hikâye."</p>

    <p>* * *</p>

    <p>Saatin kolları durmuştu. Ya da Theresa'ya öyle geliyordu. Borjin'in çalışma odasındaki süslü saate sürekli bakmanın yalnızca saatin hareketlerini yavaşlattığını biliyordu. Yaklaşan kaçış girişimi endişelenmesine yol açıyordu. Sonunda kendisine saate bakmayı yasaklayıp önündeki jeolojik rapora odaklanmış gibi yapmaya zorladı.</p>

    <p>Çalışma odasına kapanmış, yalnızca yemek molası vererek geceye kadar çalıştıkları ikinci gündü bu. Theresa ve Wofford'u esir alanların bilmediği şey, ikisinin analizleri aslında saatler önce tamamladığıydı. Gece nöbetini bir gece önceki gibi yalnızca bir kişinin tutmasını umarak çalışıyormuş gibi yapıyorlardı. Kapıda bekleyen iki nöbetçiden biri yemekten sonra ortadan kaybolmuş, kaçış olasılıklarım artırmıştı.</p>

    <p>Theresa neredeyse mutlu bir gülümsemeyle sismik görüntüleme raporunu inceleyen Wofford'a baktı. Von Wachter teknolojisiyle yapılan ayrıntılı görüntülemeye hayran kalmış, pazar kahvaltısındaki bir domuz açlığıyla profilleri yalayıp yutuyordu. Theresa içindeki korkuyu Wofford gibi atabilmiş olmayı diliyordu.</p>

    <p>Siyah pantolon ve siyah kazak giymiş Tatiana çalışma odasına girdiğinde saat dokuzu biraz geçiyordu. Uzun saçları güzelce taranmıştı, boynunda göz alıcı altın bir tılsım vardı. Wofford, onun çekici dış görünüşünün altındaki soğuk ve duygusuz kişiliği maskelemeye yetmediğini düşündü.</p>

    <p>"Analizleri tamamladınız mı?" diye sordu açıkça.</p>

    <p>"Hayır," dedi Wofford. "Bu ilave profiller daha önceki varsayımlarımızı etkiledi. Sondaj olasılıklarını en üst seviyeye çıkarmak için bazı düzenlemeler yapmamız gerekiyor."</p>

    <p>"Ne kadar sürecek?"</p>

    <p>Wofford etkili olması için uzun uzun esnedi. "Üç dört saat içinde bayağı yol almış oluruz."</p>

    <p>Tatiana saate baktı. "Sabah devam edebilirsiniz. Sabah değerlendirmelerinizi tamamlayıp öğlen ağabeyime rapor verirsiniz."</p>

    <p>"Sonra Ulan Batur'a gidecek miyiz?" diye sordu Theresa.</p>

    <p>"Elbette," dedi Tatiana, tatsız bir gülümsemeyle.</p>

    <p>Onlara arkasını dönüp kapıdaki nöbetçiyle kısa bir süre için konuştu, sonra koridorda gözden kayboldu. Theresa ve Wofford yavaş yavaş raporları topladı, çalışma odasını temizleyip olabildiğince oyalandılar. En iyi şansları, aslında tek şansları nöbetçiyle yalnız kalmalarıydı.</p>

    <p>Şüphe çekmeden olabildiğince oyalandıktan sonra ayağa kalkıp kapıya doğru yürüdüler. Wofford bir deste raporu yanına almıştı, ama nöbetçi raporları işaret edip başını iki yana salladı. Raporları masaya bırakan Wofford bastonunu alıp topallayarak Theresa'yla birlikte kapıya yürüdü. Nöbetçi de arkalarındaydı.</p>

    <p>Uzun koridorda yürürlerken Theresa'nın kalbi deli gibi atıyordu. Ev sessizdi ve ışıklar kısılmıştı. Tatiana ve Borjin'in güney kanadındaki özel odalarına çekildiği belli oluyordu. Yandaki odadan elinde bir votka şişesiyle kısa boylu bir kapıcı çıkınca sessizlik bozuldu. Esirlere kibirli bir şekilde bakıp merdivenlere koşturdu, alt kattaki hizmetkâr bölümüne indi.</p>

    <p>Wofford abartılı bir şekilde topallayıp zararsız bir sakat görüntüsü yaratmaya çalışıyordu. Ana koridorun sonuna geldiklerinde köşeyi dönerken yavaşlayıp bir nöbetçi ya da hizmetkâr olup olmadığını görmek için yan koridorları taradı. Antreyi geçtikten sonra Wofford bir hamle yapmadan önce kuzey salonundaki odalarına yaklaşana kadar bekledi.</p>

    <p>Yaptığı şey her yönüyle dikkatsiz bir hareket gibi görünüyordu. Bastonunu ileri uzatıp Theresa'nın sağ ayağının önüne koydu. Theresa bastona takılıp bir Hollywood dublörünü kıskandıracak şekilde sendeledi. Wofford da onu takip edip düşüyormuş gibi sendeledi, sonra sağlam bacağının üstüne çöktü. Yere serilmiş hiç kıpırdamayan Theresa'ya baktı. Artık her şey nöbetçiye bağlıydı.</p>

    <p>Wofford'un tahmin ettiği gibi Moğol nöbetçi barbardan çok bir centilmen olduğunu göstererek Theresa'ya yardım etmek için elini uzattı. Wofford nöbetçinin Theresa'nın kolunu iki eliyle kavramasını bekledi, sonra bir kedi gibi fırladı. Sağlam bacağına dayanıp ayağa kalkarak nöbetçinin üstüne atıldı. Bastonunu havaya kaldırıp sapıyla nöbetçinin çenesinin altına vurdu, adamın başı geriye savruldu. Darbenin etkisiyle baston ikiye ayrıldı, sapı takırdayarak yere düştü. Nöbetçi, gözleri donuk donuk bakarak sırtüstü yere devrildi.</p>

    <p>Theresa ve Wofford sessiz evde hareketsiz kaldılar. Endişeyle koridorun aşağı tarafından nöbetçilerin üzerlerine hücum etmesini bekliyor gibiydiler. Ama her yer sessizdi, Theresa'nın kulakîarmdaki tek ses göğsünde gürültüyle çarpan kalbinin sesiydi.</p>

    <p>"İyi misin?" diye fısıldadı Wofford, Theresa'nın ayağa kalkmasına yardım ederek.</p>

    <p>"İyiyim. Öldü mü?" diye sordu, titreyen parmağıyla yerde yatan nöbetçiyi işaret ederek.</p>

    <p>"Hayır, yalnızca dinleniyor." Wofford odasından aşırdığı perde kordonunu çıkarıp nöbetçinin ellerini ve ayaklarını bağladı. Theresa'nın yardımıyla adamı cilalı zeminde sürükleyip odasına soktu. Yataktan bir yastık kılıfı alarak adamın ağzına tıktı ve kapıyı kapatarak içeri kilitledi.</p>

    <p>"Kundakçılık şeritlerini kazanmaya hazır mısın?" diye sordu Theresa'ya.</p>

    <p>Theresa endişeli bir şekilde başını salladı, birlikte ana girişe çıktılar.</p>

    <p>"İyi şanslar," diye fısıldadı Wofford sonra beklemek için yandaki sütunun arkasına girdi.</p>

    <p>Theresa çalışma odasına tek başına dönmekte ısrar etmişti. Bunun daha mantıklı olduğuna Wofford'u ikna etmişti. Wofford sakat bacağı yüzünden çok yavaş ve gürültülü bir şekilde hareket ediyordu. Bu da ikisini de tehlikeye atıyordu.</p>

    <p>Duvara dayanıp taş zemine hafifçe basarak koridoru olabildiğince hızlı bir şekilde geçti. Koridor eski bir saatin tik takları haricinde hâlâ boş ve sessizdi. Çalışma odasına varıp içeri dalarken nöbetçinin odadan çıkarken ışıklan kapamış olmasına şükrediyordu. Karanlık oda koridorun aydınlığından korunmasını sağlıyordu. Endişesini hafifletmek için derin bir nefes aldı.</p>

    <p>Tanıdık odada el yordamıyla ilerleyerek arkadaki kitaplığa geldi. Kitapları rasgele alarak çömeldi, sayfaları avuç avuç koparıp yere yığmaya başladı. Küçük bir yığın oluşturduktan sonra kitapları etrafına piramit biçiminde dizdi. Ciltlerin sırtlarını açarak sayfalan dışarı çevirdi. Yaptığı işten memnun kalınca ayağa kalkıp çalışma odasının arkasına kadar gidip köşedeki küçük masayı buldu. Masanın üstünde bir puro kutusu ve kristal konyak sürahisi duruyordu. Theresa konyak sürahisini alıp konyağı odaya dökmeye başladı, son kısmı da kâğıt piramidinin üstüne boşalttı. Masaya geri dönüp puro kutusunu açtı, içini eliyle yoklayarak Wofford'un daha önce görmüş olduğu kibrit kutusunu buldu. Kibritleri sıkıca tutarak parmaklarının ucunda odanın ön tarafına geldi, kapıyı aralayarak dikkatle dışarı baktı. Koridor sessizdi.</p>

    <p>Kitap yığınına gelerek eğildi, kibritlerden birini yaktı, konyakla ıslanan kâğıtlara attı. Patlarcasına bir alevlenme ya da hemen bir cehennem meydana gelmedi, ama küçük mavi bir alev konyak lekeli halıyı bir nehir gibi takip etti.</p>

    <p>"Yak," dedi Theresa yüksek sesle. "Bu lanet olası hapishaneyi yak."</p>

    <p>* * *</p>

    <p>Ağaçların arasında hayalet gibi hareket eden siyah kauçuk derili adamlar korkutucu görünüyordu. Üç karanlık figür sessizlik içinde yolu geçtikten sonra su kanalının yan tarafına doğru adım adım ilerlediler. Birkaç metre ötede, dağ nehrinin hızla akan sulan yamaçta yankılanıyordu. Adamlardan biri kolunu suya sokup küçük fenerini açtı. Sakin bir akıntıyla dönerek ilerleyen berrak su ötedeki nehrin azgınlığını taşımıyordu. Pitt feneri kapatıp arkadaşlarına başıyla işaret etti.</p>

    <p>Günbatımından sonra bir saat beklemişlerdi. Artık ormanlık yamaç neredeyse zifiri karanlıktı. Geç yükselen ay en az bir iki saat daha karanlıkta kalmalarını sağlayacaktı. Giordino ve Gunn'la birlikte kamyonetin arkasına binen Pitt takımlarının üç yığın halinde istiflendiğini gördü.</p>

    <p>"Su kanalının derinliği ne?" diye sordu Gunn siyah dalgıç giysisini giyerken.</p>

    <p>"İki metre yok," diye cevapladı Pitt. "Şnorkellerle idare ederiz, ama sualtında daha uzun kalmamız gerekirse solunum aygıtını kullanırız."</p>

    <p>Pitt dalgıç giysisinin fermuvarını çekmiş, Drager solunum aygıtının kayışlarını takıyordu. On beş kilonun üstündeki sistem, dalgıcın karbondioksit temizleyicilerle yeniden sirküle edilen saflaştırılmış havayı solumasını sağlıyordu. Büyük çelik hava tüpünün yerini alan küçük tüp ve çantasıyla solunum aygıtı görünür kabarcıkları da neredeyse tamamen ortadan kaldırıyordu. Pitt ağırlıklı dalgıç kemerini taktı, su geçirmez dalgıç çantasını ona iliştirdi. İçinde ayakkabıları, iki el telsizi ve .45'lik Colt'u vardı. Kamyonetten inerek etrafı taradı, sonra başını tekrar içeri uzattı.</p>

    <p>"Beyler, gece yüzmesine hazır mısınız?" diye sordu.</p>

    <p>"Ben sıcak bir banyo ve bir kadeh viskiye hazırım," dedi Gunn.</p>

    <p>"İçeri girme aletlerini alır almaz hazırım," dedi Giordino. Alet kutusunu karıştırıp bir demir testeresi, maymuncuk, manivela ve portatif sualtı fenerini bulup hepsini belindeki kemere taktı. Kamyonetten indi. Gunn yüzünde ciddi bir ifadeyle onu takip etti.</p>

    <p>Adamlar üzerlerinde siyah balıkadam giysileri, ellerinde hafif palet-leriyle su kanalına kadar yürüdüler. V-biçimindeki kanala gelince Pitt etrafına son bir kez baktı. Ay daha ortaya çıkmamıştı, hava parçalı bulutluyken görüş mesafesi on metreyi aşmıyordu. Su kanalında neredeyse görünmez olacaklardı.</p>

    <p>"Hızınızı aşağı seviyede tutmaya çalışın. Kompleks duvarının hemen içindeki küçük köprünün altında dışarı çıkacağız," dedi Pitt paletlerini çekerek. Regülatörünü kontrol etti, maskesini takıp yavaşça kanala girdi. Birkaç saniye sonra Gunn peşinden gitti, Giordino da en arkadan onları izledi.</p>

    <p>İnsanın iliğini kemiğini donduran su, korunmalı giysileri olmasa adamları birkaç dakika içinde dondurabilirdi, ama su geçirmez giysiler içindeki Pitt'e göre bu soğuk hafif bir esinti gibi hissediliyordu. Su geçirmez dalgıç giysileriyle su kanalına yürürken aşırı ısındığı için, yüz maskesindeki acı soğuğa rağmen neredeyse bu serinliğe minnettar olacaktı.</p>

    <p>Kanalda yerçekimiyle hareket eden su, beklediğinden hızlı akıyordu, bu yüzden ayaklarını öne doğru uzatıp sırtüstü uzandı. Aşağıya doğru akıntıda paletlerini tembelce çırparak hızını yürüyüş hızına kadar düşürmeyi başardı. Su kanalı yolun kıvrımını takip ediyor, Pitt aşağıya doğru inerken bir taraftan diğerine kıvrıldığını hissediyordu. Beton kanal ince bir alg katmanıyla kaplanmıştı ve Pitt bu Kaygan duvarlarda hızla sekip kayıyordu.</p>

    <p>Bunun neredeyse rahatlatıcı bir yolculuk olduğunu düşünerek tepedeki gökyüzüne ve kıyıdaki sık çam ağaçlarına baktı. Sonra ağaçlar yavaş yavaş seyreldi, su kanalı açık bir meydandan geçerken düzleşti. İleride parlayan loş bir ışık sayesinde Pitt uzakta yükselen kompleks duvarını seçebiliyordu.</p>

    <p>Aslında iki ışık vardı, biri kompleks duvarının tepesinde, diğeri nöbetçi kulübesinde parlıyordu. Nöbetçi kulübesindeki iki nöbetçi, geniş bir video ekranının önünde oturmuş sohbet ediyordu. Araziye yerleştirilmiş yaklaşık bir düzine kamera civardaki tüm olayları video ekranına yansıtıyordu. Bu kameralardan birisi de su kemerinin tam üstündeydi. Puslu, yeşil gece görüntüleri ara sıra bir kurt ya da ceylan yakalıyor, onun dışında hareketsiz kalıyordu. Çalışkan nöbetçiler, Borjin'in bu tür gevşek davranışlara hiç hoşgörüsü olmadığını bildiklerinden, doğal uyuma veya can sıkıntısından kurtulmak için kâğıt oynama ihtiyacına direniyorlardı.</p>

    <p>Kompleksi gören Pitt balıkadam giysisinden biraz hava çıkararak gövdesini suyun birkaç santim altına indirdi. Suyun altına girmeden hemen önce başını çevirip kendisinden birkaç metre geride yüzen Gunn'ın karanlık görüntüsünü seçebildi. Gunn'ın da bu hareketini algılayıp kendisi gibi suyun altına gireceğini umdu.</p>

    <p>Su o kadar berraktı ki, Pitt giriş ışıklarının parıltısını ve görkemli kompleks duvarını görebiliyordu. Yaklaşırken olası bir çarpışmayı karşılamak için ayaklarını gerip dizlerini büktü. Düş kırıklığına uğramamıştı. Sağ tarafındaki ışıkların yanından hızla geçerken paletli ayakları, kanaldan komplekse geçen büyük pislikleri ve davetsiz misafirleri süzen metal ızgaraya çarptı. Hemen bir kenara geçip dizlerinin üstüne çöktü ve yukarı baktı. Büyük siyah bir obje önünde büyüyünce, Pitt uzanıp ızgaraya çarpmadan bir saniye önce Rudi Gunn'ı yakaladı. Hemen arkasındaki Giordino da Pitt gibi ayaklarını kullanarak ızgaranın karşısında durdu.</p>

    <p>Nöbetçi kulübesindeki iki güvenlik görevlisi birkaç adım ötelerinde ki üç davetsiz misafirden habersiz oturuyordu. Tepedeki kamerayı yakından izleselerdi sudaki karanlık nesneleri görür ve incelemeye giderlerdi. Hatta sıcak kulübelerinden dışarı bir adım atıp dikkatle ortalığı dinleseler, suyun altından gelen boğuk sesleri duyabilirlerdi. Ama nöbetçiler kendi havalarına dalmışlardı.</p>

    <p>Izgara üç adamın beklediğinden daha kolay bir engeldi. Kesmek zorunda kalacakları sık kafesler yerine, on beş santim aralıklarla duran basit, dikey demir çubuklarla karşılaşmışlardı. Giordino el yordamıyla yolunu bularak ortadaki çubuğu yakaladı, kendini dibe doğru çekti. Demir testeresiyle en alttan kesmeye başladı. Demir çubuk iyice paslanmıştı ve yalnızca birkaç sıkı darbeyle kesildi. Giordino bir sonraki çubuğa geçerek ek bir çabayla onu da kesti. Kalın bacaklarının yardımıyla iki çubuğu da yukarı kıvırıp ızgaradan uzaklaştırdı, kanalın dibinde dar bir geçit açtı.</p>

    <p>Giordino kolunu yakalayıp onu giriş deliğine çektiği sırada Gunn dizlerinin üstünde dinleniyordu. Gunn deliğin etrafına dokunup çubukların arasından geçmek için yan döndü. Dönüp akıntıya karşı ayaklarını çırparken Pitt ve Giordino'nun delikten geçtiğini görünce rahatlayıp akıntının kendisini çekmesine izin verdi. Kompleksin duvarının altından geçen beton boruda ilerledikten sonra diğer taraftaki açık su kanalına çıktılar.</p>

    <p>Gunn yavaşça ayak çırparak tam yüzeye çıktığı sırada başının üstündeki küçük köprüyü gördü. Durmaya çalıştığı sırada bir kol uzanıp onu kenara çekti.</p>

    <p>"Yolun sonu Rudi," diye fısıldayan Pitt'in sesini duydu.</p>

    <p>Su kanalının kaygan ve dik kenarları çıkışı güçleştiriyordu, ama adamlar köprünün desteklerinden kendilerini yukarı çekmeyi başardılar.</p>

    <p>Küçük köprünün gölgesinde oturarak balıkadam giysilerini hızla çıkardılar, köprünün altına sakladılar. Kompleksi şöyle bir tarayınca ortalığın sakin olduğunu gördüler. Civarda atlı muhafızlar da görünmüyordu.</p>

    <p>Gunn dalgıç çantasını alıp gözlüğünü, ayakkabılarını ve küçük dijital kamerasını çıkardı. Pitt de .45'liğini ve el telsizlerini çıkarmıştı. Telsizlerin sesini iyice kıstıktan sonra birini kemerine takıp diğerini Gunn'a verdi.</p>

    <p>"Yeterince silahımız olmadığı için üzgünüm. Can sıkıcı bir durumla karşılaşırsan bizi ara," dedi Pitt.</p>

    <p>"İnan bana, göz açıp kapayana dek girip çıkacağım."</p>

    <p>Gunn'ın görevi laboratuvara gizlice girip sismik aygıtın fotoğrafını çekmek, bulabildiği bütün belgeleri almaktı. Eğer çalışanlar varsa Pitt'in emrine göre köprünün yanında bekleyecekti. Pitt ve Giordino'nunsa daha malikâneye girip Theresa ve Wofford'u bulmak gibi daha güç bir görevi vardı.</p>

    <p>"Bir sorunla.karşılaşmazsak burada buluşalım. Sonra garaja gidip Borjin'in araçlarından birini alırız."</p>

    <p>"Şunu al Rudi," dedi Giordino, Gunn'a manivelayı uzatarak. "Kapı kapalıysa... ya da aşırı meraklı bir laboratuvar faresi canını sıkarsa kullanırsın."</p>

    <p>Gunn keyifsiz bir şekilde gülümseyip manivelayı aldı, laboratuvara doğru yürüdü. Kendisini buraya getirdikleri için Pitt ve Giordino'ya küfretmek istiyordu, ama yapılması gerekenin bu olduğunu biliyordu. Theresa ve Wofford'u kurtarmak zorundaydılar. Sismik düzeneği belgelemek zorunda olmaları da bunun üç kişilik bir iş olduğu anlamına geliyordu. Kahretsin aslında bu yüz kişilik bir iş, diye düşündü. Özel operasyonlar güçlerinden bir grubun mucizevi bir şekilde paraşütle inmesini umar gibi gökyüzüne baktı. Ama gökyüzünde yalnızca birkaç dağınık yıldız bulutların arasından göz kırpmaya çalışıyordu.</p>

    <p>Gunn bu duygudan kurtulup açık arazide bulduğu yerde çalıların arkasına gizlenerek hızla ilerledi. Yalnızca giriş yolunu geçerken yavaşladı, ayaklarının altındaki çakıl taşlarının gıcırdamaması için neredeyse salyangoz hızıyla yürüyordu. Pitt'in talimatlarını takip edip aydınlık, açık garajı geçti. İçeriden gelen gürültüler en azından bir kişinin tamir işlerini sürdürdüğünü söylüyordu.</p>

    <p>Bitişikteki laboratuvara doğru ilerlerken bir at kişnemesiyle olduğu yerde donup kaldı. Etrafında hiç hareket görmeyince sesin binanın sonundaki ahırlardan geldiğine karar verdi. Laboratuvarı inceleyip ışıkların en alt seviyeye getirilmiş olduğunu görünce rahatladı. Üst kat penceresinde daha parlak ışıklar yanıyordu ve yukarıdan bir müzik sesi geliyordu. Laboratuvarda çalışan bilim adamlarının yaşam alanları belli ki üst katlardaydı.</p>

    <p>Yakınlarda bir atlı devriye olup olmadığını anlamak için son bir kez kontrol ettikten sonra cam girişe doğru gidip kapıyı itti. Şaşırarak kapının kilitli olmadığını ve test alanına açıldığını gördü. Hızla içeri girip kapıyı arkasından kapattı. İçerisi birkaç masa lambasıyla aydınlatılmıştı ve bir düzine osiloskopun uğultusu duyuluyordu, ama içeride kimse yoktu. Kapının yakınında duran askıdan beyaz bir önlük alıp siyah ceketinin üstüne geçirdi. En azından dışarıdan bakan birini kandırabileceğini düşünüyordu.</p>

    <p>Bina boyunca uzanan ana koridoru geçerken birkaç ofiste ışıkların kapatılmış olduğunu fark etti. Açık koridorda yakalanmaktan korkarak yalnızca bir saniye oyalandıktan sonra fırtına gibi koşmaya başladı. Başını yere eğip gözlerini karşıya dikerek bacaklarının izin verdiği ölçüde hızla koştu. Geç saatte çalışan üç kişi onu yalnızca pencerelerinin önünden geçen bir karaltı olarak gördüler. Bütün söyleyebilecekleri beyaz önlüklü bir arkadaşlarının büyük olasılıkla tuvalete koştuğuydu.</p>

    <p>Gunn hızla koridorun sonundaki kalın kapıya vardı. Kalbi deli gibi çarparak kilidi açıp kapıyı itti. Geniş kapı sessizce açıldı, içerideki devasa yankısız oda ortaya çıktı. Odanın ortasında, tepedeki parlak ışıkların altında tam Pitt ve Giordino'nun tarif ettiği von Wachter'in akustik sismik aygıtı duruyordu.</p>

    <p>Odanın boş olmasına sevinip kapıdan girdi, iskeleye çıktı.</p>

    <p>"Yolun yarısını geçtik," diye mırıldandı, dijital kamerasını çıkararak. Belindeki telsizi görünce Pitt ve Giordino'nun neler yaptığını merak etti.</p>

    <p>"Eğer sen ön tarafta dikkatlerini dağıtabilirsen, ben yandan dolaşıp onları şaşırtabilirim," diye fısıldadı Pitt. Ana giriş kapısının iki yanında dikilen muhafızları inceledi.</p>

    <p>"Evcil maymunum gereken numarayı yapar," dedi Giordino belinden sarkan ağır kırmızı İngiliz anahtarına dokunarak.</p>

    <p>Pitt başını eğip Golt'un emniyetini açtı. Malikâneye girmek için öndeki muhafızları etkisiz hale getirmeleri gerektiğine karar vermişlerdi. Zor olan şey bunu ateş etmeden ve Borjin'in komplekste tuttuğu küçük güvenlik ordusunu harekete geçirmeden yapmaktı.</p>

    <p>İki adam eve doğru akan kanallardan biri boyunca sessizce ilerlediler. Yere yapışıp malikânenin ana girişinin etrafını saran gül yatağına doğru süründüler. Sarı renkli Şam güllerinin arasından bakarken iki nöbetçiyi açıkça görebiliyorlardı.</p>

    <p>Muhafızlar gece nöbetinin olaysız geçmesine alışık bir şekilde rahat bir tavırla duvara dayanmış dikiliyorlardı. Akşam yürüyüşüne çıkfıkları ya da Ulan Batur'dan geç saatte döndükleri zaman dışında Borjin ve kız kardeşini saat ondan sonra görmek mümkün değildi.</p>

    <p>Pitt yerine geçmek için Giordino'dan hareketsiz kalıp kendisine beş dakika vermesini istedi. Giordino başım sallayıp iyice yere eğilirken Pitt girişin uzak tarafına doğru ilerledi. Yatağı takip ederek öndeki araba yoluna geldi, çakıl taşı kaplı yolda Gunn'ın yaptığı gibi yavaşça yürüdü. Yoldan eve kadar olan alan açıktı. Pitt yere iyice eğilerek o alandan hızla geçti. Evin ön yüzünde taflanlar vardı. Büyük bir ardıç çalısının ardına gizlenip arasından ön verandaya baktı. Muhafızlar yalnızca birkaç metre ötelerindeki hareketten habersiz oldukları yerde dikilmeye devam ediyorlardı.</p>

    <p>Öne doğru sürünerek çalıdan çalıya geçti, üstü kapalı kemerli girişin kıyısına kadar geldi. Yere çömelerek .45'liğini sıkıca tutup Giordino'nun gösterisine başlamasını bekledi.</p>

    <p>Muhafızların şüpheli bir hareketini görmeyen Giordino, Pitt'e bir dakika daha verip gül yatağından kalktı. Kemerli çatıyı destekleyen sütunların mükemmel bir kör nokta oluşturduğunu fark etmişti. Sütunlardan biri kendisini muhafızlardan gizlyene dek yana kaydıktan sonra çalıların arkasından çıktı.</p>

    <p>Tahmin ettiği gibi eğer o nöbetçileri göremiyorsa onlar da kendisini göremiyor demekti. Sütunun arkasına gelene kadar ilerlemeye devam etti. Ön kapı altı metre uzaktaydı ve iki nöbetçiden birini kolayca vurabilirdi. Hiç ses çıkarmadan rahat bir tavırla sütunun arkasından çıkıp nöbetçilerden birine nişan aldı, İngiliz anahtarını bir kızılderili baltası gibi fırlattı.</p>

    <p>İki nöbetçi de görüş alanına giren tıknaz İtalyanı hemen gördü, ama hareket edemeyecek kadar şaşırmışlardı. Havada üzerlerine gelen kırmızı nesneye şaşkınlıkla bakarlarken İngiliz anahtarı bir tanesinin ğöğsürle çarpıp kaburgalarını kırdı, nefesini kesti. Adam acı ve şok içinde inleyerek dizlerinin üstüne çöktü. Diğer muhafız içgüdüsel olarak arkadaşının yardımına koştu, ama arkadaşının ciddi şekilde yaralanmadığını görünce kalkıp Giordino'nun peşine düştü. Yalnız Giordino artık orada değildi, tekrar sütunun arkasına gizlenmişti. Nöbetçi sütuna doğru giderken arkasında ayak sesleri duyunca durdu. Başını çevirdiği anda şakağına inen .45'liği gördü.</p>

    <p>Işıklar sönerken Pitt ellerini adamın kollarının altına koyup onu yere düşmeden yakalamayı başardı. Giordino sütunun arkasından çıkıp baygın nöbetçiyi çalıların arkasına taşıyan Pitt'in yanına geldi. Pitt, Giordino'aun uyarısından önce gözlerindeki parıltıyı gördü. "Yere yat!"</p>

    <p>Giordino iki adım atıp kendisine doğru hamle yaparken Pitt yere eğildi. Giordino havaya sıçrayıp Pitt'in arkasında duran ilk muhafıza doğru uçtu. Yaralı adam İngiliz anahtarının darbesinin etkisinden kurtulmuş, elinde kısa bir bıçakla Pitt'in arkasına yaklaşmıştı. Giordino sol kolunu uzatıp muhafızın bıçağını yana kaydırarak olanca ağırlığıyla adama çarptı. Birlikte yere düşerlerken Giordino bütün ağırlığını adamın göğsüne verdi. Adamın kırık kaburgalannın üstündeki baskı dayanılmazdı. Adam acıyla yüzünü buruşturarak nefes almaya çalıştı. Giordino'nun sağ yumruğu adamın boynunun yan tarafına inip çığlığını bastırdı, ağzından bir ses çıkmadan onu bayılttı.</p>

    <p>"Çok yaklaşmıştı," dedi nefes nefese.</p>

    <p>"Bu sıçrayış için teşekkür ederim," dedi Pitt. Ayağa kalkıp kompleksi taradı. Arazi ve ev sessiz görünüyordu. Muhafızlar alarm verdiyse bile bu belli olmuyordu.</p>

    <p>"Hadi bu adamları göz önünden çekelim," dedi Pitt, kurbanını yine çalılara doğru çekerek. Giordino da onu takip edip nöbetçiyi yakasından yakaladı, geriye doğru çekti.</p>

    <p>"Umarım bir sonraki vardiya çabuk gelmez," dedi nefes nefese.</p>

    <p>Pitt, adamı çalıların yanma bırakırken gözlerinde bir parıltıyla Giordino'ya döndü.</p>

    <p>"Bence sandığından daha çabuk gelecek," dedi bilmiş bir şekilde göz kırparak.</p>

    <p>Theresa minik alevlerin yırtık sayfalan yutarak gittikçe daha büyük ve parlak bir yangına dönüşmesini seyretti. Alevler iyice yükselince, Wofford'un daha önce almak istediği raporları alıp odadan çıktı. Dosyada von Wachter'in ayrıntılı görüntüleme örnekleri, sismik fay haritaları, rahatsız edici kırmızı işaretler ve ayrıca Alaska haritası vardı. Odanın gerisinde parlamaya başlayan san alevlere bir bakış atıp koridorda koşmaya başladı.</p>

    <p>Mermer döşemeye ayaklarım sertçe vurmadan olabildiğince hızlı koşmaya çalışıyordu. Adrenalin damarlarına hücum ederken kaçış olasılığının sonunda gerçeğe dönüştüğünü düşündü. Plan basitti. Yangın ön kapıdaki nöbetçilerin dikkatini çekene dek antrede gizleneceklerdi. Sonra dışarı fırlayıp karmaşadan yararlanarak bir araç bulacak ve ön kapıdan kaçacaklardı. Yangın artık iyice hızlandığı için Theresa basit kaçış planlarının gerçekten işe yarayabileceğine inanmaya başlamıştı.</p>

    <p>Antreye yaklaşırken yavaşladı, Wofford'un saklandığı yeri bulmaya çalıştı. Wofford, onu bıraktığı yerde, büyük bir sütunun yanında durmaya devam ediyordu. Theresa'nın yaklaştığını görünce gözlerinde korkuyla ona baktı. Theresa, ona gülümseyerek başını salladı, başarılı olduğu mesajını verdi. Normalde neşeli olan Wofford taş gibi bir ifadeyle duruyordu.</p>

    <p>Derken arkasındaki gölgelerin arasından elinde otomatik bir tabancayla Tatiana çıktı. Yüzünde kötü bir gülümsemeyle Theresa'ya tıslarcasına, "Yürüyüş için güzel bir akşam, değil mi?" dedi.</p>

    <p>Theresa omurgasından aşağıya bir ürpertinin indiğini hissetti. Tatiana' nın dudaklarındaki kötü gülümsemeyi görünce korkusunun yerini öfke aldı. Eğer kaderi onun elindeyse kolayca boyun eğmeyecekti.</p>

    <p>"Uyuyamadım," dedi blöf yaparak. "Analizleri bitirmeye çok yaklaşmıştık. Muhafızı raporlardan bir kısmını alıp odamızda çalışmaya ikna ettim," dedi kolunun altındaki dosyayı kaldırarak.</p>

    <p>Büyük çaba gösteriyordu, ama Tatiana'nın gözlerindeki bakıştan bunların hiçbirini yutmadığı anlaşılıyordu.</p>

    <p>"Peki, muhafız nerede?"</p>

    <p>"Çalışma odasının kapısını kapatıyor."</p>

    <p>Koridorun aşağısından gelen kitapların devrilme sesinin zamanlaması harikaydı. Yangın alt rafları yutuyor olmalıydı. Tatiana'nın yüzünden soru dolu bir bakış geçti, silahı Wofford'un üstünden ayırmadan salona bakmak için antrenin ortasına kadar geldi. Theresa'ya baktı, o da karşılık olarak yavaşça başını salladı. ,</p>

    <p>Theresa daha önce prova yapmışlar gibi kâğıtları Tatiana'nın suratına fırlattı, Wofford da onun tabancayı tutan sağ koluna atıldı. Tatiana ikisini de şaşırtan yılan gibi bir hareketle yarım dönüp Wofford'un elinden kurtulurken savrulan dosya başının arkasından sekip zararsızca yere düştü. Kâğıtlar havada uçuşurken, öne doğru dönüp Theresa'ya doğru bir adım atarak tabancayı yanağına dayadı.</p>

    <p>"Bunun için seni öldürmeliyim," diye tısladı kulağına doğru. Bu arada diğer eliyle Wofford'a geri çekilmesini işaret ediyordu. "Başka ne gibi numaraların olduğunu göreceğiz."</p>

    <p>Theresa'yı Makarov PM otomatiğin namlusunun ucunda yürütüp ön kapıya götürdü. Boşta kalan eliyle uzanıp kapıyı açtı.</p>

    <p>"Muhafızlar," diye bağırdı. "Gelip bana yardım edin."</p>

    <p>Moğol savaşçı üniforması giymiş, başlıklarını iyice aşağı indirmiş iki nöbetçi kapıdan içeri girip hemen durumu değerlendirdi. İlk muhafız Wofford'a yaklaşıp tabancasını çıkardı, jeofizikçinin kaburgalarına bastırdı. Daha kısa boylu olan ikinci adam, Theresa'nın yanına gelip kolundan sıkıca yakaladı.</p>

    <p>"Alın onu," diye emretti Tatiana, silahı Theresa'nın yüzünden çekerek. Muhafız sözünü dinleyerek Theresa'yı kabaca ondan uzaklaştırdı. Theresa, Wofford'a umutsuzca bakıyordu. Ne gariptir ki Wofford'un yüzündeki kasvet gitmiş, yerine umut dolu bir bakış gelmişti. Derken kolunu mengene gibi sıkan el gevşedi. Muhafız beklenmedik bir hareketle Theresa'nın kolunu bıraktı ve Tatiana'yı bileğinden yakaladı. Güçlü elinin bir hareketiyle Tatiana'nın bileğini çevirdi. Tatiana neler olduğunu anlamadan elindeki tabanca gürültüyle mermer zemine düştü. Muhafız, Tatiana'mn bileğini tekrar çekip itti, kadını yere fırlattı. Acıyla feryat eden Tatiana bileğini tutarak ayağa kalktı.</p>

    <p>"Ne halt ediyorsunuz siz?" diye bağırdı. Muhafıza ilk kez ciddi şekilde bakıyordu. Muhafızın üniformasının kolları iki beden büyüktü. Adam ona tanıdık bir şekilde gülümsüyordu. Tatiana öteki muhafıza dönüp onun da üniformasının ona küçük geldiğini gördü. Yüzüne bakınca kendisine hastalıklı bir keyifle bakan delici yeşil gözler karşısında şaşkınlıkla yutkundu.</p>

    <p>"Siz!" dedi boğuk bir sesle.</p>

    <p>"Kimi bekliyordun?" diye sordu Pitt tabancasını karnına doğrultarak.</p>

    <p>"Ama siz çölde öldünüz," diye kekeledi.</p>

    <p>"Hayır, ölen sizin sahte keşişinizdi," diye karşılık verdi Giordino, Makarov'u yerden alarak. Tatiana bu sözler üzerine olduğu yerde büzülmüş gibi göründü.</p>

    <p>"Al, geldin," dedi Theresa olayların bu şekilde gelişmesinden dolayı gözleri dolmuştu. Giordino, onun elini sıktı.</p>

    <p>"İçeri girerken sana kaba davrandığım için özür dilerim," dedi. Theresa anlayışlı bir şekilde başını sallayıp karşılık olarak onun elini sıktı.</p>

    <p>"Sizi gördüğümüze çok sevindik Bay Pitt," dedi Wofford. "Buradan tek parça halinde çıkma umudumuz kalmamıştı."</p>

    <p>"Roy'a ne yaptıklarını gördük," dedi Pitt buz gibi gözlerle Tatiana'ya bakarak. "Burası kızların izci kampı değil. Yine de bu sarayda seni bulma zahmetinden bizi kurtardın."</p>

    <p>"Gerçek saray muhafızları gelmeden kaçsak iyi olur," dedi Giordino, Theresa'yı kapıya doğru götürerek.</p>

    <p>"Bekle," dedi Theresa. "Sismik raporlar. Basra Körfezi ve Alaska'da tektonik fay hatlarını harekete geçireceklerine dair kanıt bulduk."</p>

    <p>"Bu çok saçma," dedi Tatiana.</p>

    <p>"Seninle konuşan yok kardeş," dedi Giordino, Makarov'u ona doğrultarak.</p>

    <p>"Theresa'nın söyledikleri doğru," dedi Wofford. Eğilip Theresa'nın yerdeki kâğıtları toplamasına yardım etti. "Baykal Gölü'nün kuzey ucundaki petrol boru hattını tahrip ettiler, bir şekilde seiche dalgasına yol açtılar. Ayrıca Basra Körfezi'nde ve Alaska Boru Hattı'nın yakınında da bazı fay hatlarını hedef alıyorlar."</p>

    <p>"Korkarım körfeze başarıyla saldırdılar," dedi Pitt.</p>

    <p>"Bu veriler Rudi'nin şu anda çektiği fotoğraflara uyacaktır," diye ekledi Giordino.</p>

    <p>Pitt, Theresa ve Wofford'un yüzündeki şaşkınlık ifadesini gördü.</p>

    <p>"Karşıdaki laboratuvarda bir akustik sismik düzenek var. Körfezdeki petrol dolum tesislerine çok büyük hasarlar veren depremleri başlatmak için kullanıldığına inanıyoruz. Belgeleriniz bu iddiaları destekleyecek gibi görünüyor. Saldırı listesinde Alaska'nın olduğunu bilmiyorduk."</p>

    <p>Theresa bir kucak dolusu belgeyle yerden kalkarken koridorda kulakları sağır eden tiz bir ses duyuldu. Yanan kitaplar sonunda çalışma odasının dışındaki yangın alarmını çalıştırmıştı.</p>

    <p>"Çalışma odasında yangın çıkardık," diye açıkladı Theresa. "Kaçmak için yangını bir saptırmaca olarak kullanmayı düşündük."</p>

    <p>"Belki hâlâ kullanabiliriz," dedi Pitt. "Ama itfaiyenin gelmesini beklemeyelim."</p>

    <p>Pitt hemen kapıdan çıkarken Theresa ve Wofford, onu takip etti. Tatiana arka duvara yanaşmış, kaçmaya çalışıyordu. Giordino, onun bu çabasına gülümseyerek yanına gitti, kazağını sıkıca kavradı.</p>

    <p>"Korkarım sen de bizimle geliyorsun hayatım. Yürümek mi uçmak mı istersin?" diye sordu onu kabaca kapıya doğru iterek. Tatiana, ona öfkeyle baktı, sonra isteksizce kapıdan çıktı.</p>

    <p>Pitt grubu hemen kemerli girişten geçirip destek sütunlarına götürdü, sonra birden durdu. Sağ tarafından gelen nal sesleri malikânenin kuzey tarafındaki bir atlı devriyenin alarmı duyup girişe doğru dörtnala koştuğunu belli ediyordu. İleride ahırların ve güvenlik barakalarının bulunduğu yerden bağrışma sesleri duyuluyordu. Pitt alarmı duyup oraya koşan muhafızların elindeki fenerlerin ve lambalarının ışıklarının eve doğru hızla yaklaştığını gördü.</p>

    <p>Pitt, Theresa'nın malikâneyi yakmış olmasına sessizce küfretti. Birkaç dakika önce gitmiş olsaydılar, bu kargaşa işlerine yarayabilirdi. Ama şimdi bütün güvenlik kuvvetleri uyanmış, onların oldukları yere doğru koşuyordu. Tek seçenekleri gizlenip muhafızların yanlarından geçmesini beklemekti.</p>

    <p>Pitt sütunların arkasındaki gül ağaçlarını işaret etti. "Herkes yere yatsın. Eve girmelerini bekleyip sonra yola devam edeceğiz," dedi alçak sesle.</p>

    <p>Theresa ve Wofford hızla yere yatıp dikenli çiçeklerin arkasına gizlendi. Giordino, Tatiana'yı yeni tomurcuklanan bir çalının arkasına itip ağzını kapattı. Diğer eliyle Makarov'u kalçasına dayayıp, "Şşştt," dedi.</p>

    <p>Pitt yere çömelip telsizini çıkardı, dudaklarına götürdü.</p>

    <p>"Rudi, beni duyuyor musun?" dedi hızla.</p>

    <p>"Kulaklarımı dört açtım," diye fısıldayan bir ses duyuldu.</p>

    <p>"Çıkıştayız, ama burada bir parti başlıyor. Beş on dakika içinde buluşmalıyız."</p>

    <p>"Toparlanıp garaja gidiyorum. Tamam."</p>

    <p>Ahırdan üç muhafız yaklaşırken Pitt yere indi. Birkaç adım ötelerinden geçip malikâneye dalan muhafızlar kapıdaki nöbetçilerin yokluğunu fark etmemişti bile. Yalnızca yanındaki lambalardan loş bir ışık yansıyordu. Pitt ve diğerleri iyice karanlığa sığındılar.</p>

    <p>Atlı devriye neredeyse elli metre ötedeydi. Pitt gül ağaçlarını geçip muhafızlar yaklaşmadan araziye çıkmayı düşündü, ama sonra vazgeçti. Atlı muhafızlar girişte kimsenin gizlenmesini beklemiyordu. Şansın yardımıyla Theresa'nm çıkardığı yangın yeterince büyük olduğu için muhafızlar itfaiyecilik yapmak zorunda kalacaklardı.</p>

    <p>Altı kişiden oluşan atlı devriye girişe doğru hızla yaklaşırken çakıl taşı kaplı araba yoluna gelince birden dizginleri çekip durdular. Atlıların girişte yarım daire şeklinde yayılıp beklemelerini seyreden Pitt kendini huzursuz hissetti. İki at huysuzlaşırken binicileri onları hareketsiz tutmaya çalışıyordu. Malikânedeki alarm birden susmuş, yaklaşan diğer dört muhafız araba yolunda kalmıştı. Yangın ya kontrolden çıkmıştı ya da Pitt'in korktuğu gibi yayılmadan söndürülmüştü.</p>

    <p>Cevap, kör edici beyaz bir ışıkla geldi. Kemerli girişin üstündeki bir düzine projektör yanmıştı. Halojen ampullerin ışığı bütün araziye yayılıyordu. Gül ağaçlarının altında uzanmış Pitt ve diğerlerinin bedenleri açıkça görülüyordu.</p>

    <p>Pitt .45'liğini sıkıca kavrayıp en yakın atlıya nişan aldı. Ayaktaki muhafızlar uzaktaydı ve silahlı gibi görünmüyorlardı. Ama atlıların durumu farklıydı. Ölümcül ok ve yaylarına ek olarak hepsinde tüfek vardı. Ve de namluları Pitt ile arkadaşlarının üstüne çevrilmişti. Giordino'nun da Makarov'la atlılara nişan aldığını görse de pek fazla şanslarının olmadığını görüyorlardı.</p>

    <p>Mermer antrede ayak sesleri yankılanıp dört kişi verandaya çıkınca silahlı çatışma anlamsız hale geldi. Avluda koşan üç muhafız birkaç adım atıp durdu, Pitt ve diğerlerine baktı. Duman ve küller parlak turuncu gömleklerini karartmıştı, ama adamların gözlerinde panik yoktu. Pitt'i daha fazla ilgilendiren şeyse kollarındaki AK-74 saldırı tüfekleriydi.</p>

    <p>Tüfekli adamların yanından hızla geçen dördüncü adam evin sahibi gibi davranıyordu. Az sonra da gerçekten öyle olduğu anlaşıldı. Borjin'in mavi ipek sabahlığı öfkeden kızarmış yüzüyle büyük bir tezat oluşturuyordu. Yandaki çalılara batanca soyulmuş, baygın nöbetçileri gördü. Pitt ve diğerlerine öfkeli şekilde baktı. Ölçülü bir sesle homurdandı."Bunu size ödeteceğim."</p>

    <p>Yankısız odaya girdiğinde Gunn'ın bedeninde dolaşan korkunun yerini merak aldı. Daha önce ses geçirmez test odaları görmüştü, ama hiçbiri bu yüksek tavanlı odadaki kadar güçlü elektronik düzeneklerle dolu değildi. Sıra sıra bilgisayarlar ve güç hatları dış platformu kaplıyor, ona bir Trident denizaltısındaki bilgisayar işleme ekipmanını hatırlatıyordu. İlgisini en çok odanın ortasındaki, üç metre yüksekliğinde, üç birleşik borudan oluşan garip uzantı çekmişti. Gunn akustik transistöre bakarken Yaeger'in bu aygıtın bir deprem yaratabileceği şeklindeki tezini düşünüp ürperdi.</p>

    <p>Odadaki sıcaklığın 40 dereceye yakın olduğunu fark edince ürpertisi hemen tere dönüştü. Odadaki ekipmanın çalıştığını fark edip şaşırdı. Önceden programlanmış bir tür test devam ediyordu. Elektronik aygıtları çalıştıran güç tesisleri odayı kuru saunaya çevirmişti. Ödünç aldığı laboratuvar gömleğini ve altındaki ceketini çıkardı. Dijital kamerayı çıkarıp platforma çıktı. En sondan başlayarak aceleyle her ekipmanın fotoğrafını çekti. Bol bol terlerken girişe gidip kapıyı açtı, serin havanın içeri girmesini sağladı. Yaklaşan ayak seslerini ve telsizi daha iyi duyacağını düşünerek kapıyı açık bırakıp fotoğraf çekmeye devam etti.</p>

    <p>Önünde lüks deri bir sandalye olan büyük bir konsola gelince durdu. Sismik düzeneği çalıştıran sistem operatörünün kontrol istasyonuydu burası. Sandalyeye oturup karşısındaki parlak renkli düz ekranı inceledi.</p>

    <p>Ekranda Almanca TEST DEVAM EDİYOR mesajı yanıp sönüyordu. Batık İkinci Dünya Savaşı'na ait yolcu gemisi Wilhelm Gustloffu incelerken birkaç ay Alman araştırma ekibiyle çalıştığı için Gunn'ın basit düzeyde Almancası vardı. Devam eden software testini okudu, DURDUR yazılı kutuya tıklayınca ekranda canlı bir soyut görüntü belirdi.</p>

    <p>Her biri farklı altın sarısı tonundaki çökelti katmanlarının üç boyutlu görüntüsü ekrana geldi. Kenardaki ölçek beş yüz metreyi gösteriyordu. Gunn bunun laboratuvarın hemen altındaki çökeltinin stratigrafik görüntüsü olduğunu tahmin etti. Masadaki fareye uzanıp kendisine doğru çekti. Ekrandaki ok işareti hareket ederken birkaç adım ötedeki yüksek transistörden yüksek bir tıklama sesi duyuldu. Monitör yeni bir yeraltı görüntüsünü gösterirken tıklama sesi hemen kesildi. Gunn yandaki ölçeğin beş yüz elli metreyi gösterdiğini gördü.</p>

    <p>Von Wachter sismik görüntüleme sistemini gerçekten de olağanüstü bir seviyeye getirmişti. Gunn fareyi ileri geri oynatıp yüzlerce metre dipteki çökelti katmanlarının kristal berraklığındaki görüntüsüne hayranlıkla baktı. Bir elektrik motoru mekanizmayı döndürüp nüfuz etme açısını değiştirirken yanındaki akustik düzenek tıklayıp duruyordu. Gunn bilgisayar oyunu oynayan bir çocuk gibi aygıtın sunduğu görüntüleri büyülenmiş gibi seyretti, yer katmanlarındaki anormallikleri inceledi. Pitt'in kendisini telsizden aradığını zorlukla fark edince sinyali kaybetmemek için açık kapıya doğru koştu.</p>

    <p>Telsizi kapatarak koridorun iki yanına baktı. Kimseyi göremeyince tekrar sismik düzeneğin ve yardımcı ekipmanın yanına koştu. Ceketini giyip gitmeye hazırlanırken konsoldaki bazı belgeleri ve kâğıtları karıştırdı. Paslanmaz çelik dosyaya mandallanmış kaim bir kitapçık olan operatörün el kitabını buldu. Ön sayfalar kayıptı, son ziyaretinde Pitt tarafından koparılmış olmalıydı. Gunn dosyayı ceketinin içine sokup fermuvarı çekti, kapıya gitti. Dışarı çıkmak üzereyken telsizden bir ses geldi.</p>

    <p>Sesin Pitt'e ait olmadığını fark edince kalbi yerinden çıkacakmış gibi oldu. Ve adamın söyledikleri planın başarısız olduğunu gösteriyordu.</p>

    <p>Pitt yavaşça ayağa kalktı. Borjin'in makineli tüfekli adamlarını kışkırtmamak için Colt'u aşağıda tutuyordu. Giordino'nun Tatiana'yı kaldırıp ağabeyine doğru çevirmesini bekledi. İtalyan, Makarov'u görünecek şekilde Tatiana'nın üzerine tutmuştu. Tatiana, onun elinden kurtulmaya çalıştı, ama başarılı olamadı.</p>

    <p>"Bırak beni domuz. Hepiniz ölü sayılırsınız," diye tısladı.</p>

    <p>Giordino yalnızca gülümseyip onu saçlarından yakaladı, Makarov'u kulağına doğru biraz daha bastırdı. Tatiana acıyla yüzünü buruşturup mücadeleyi bıraktı.</p>

    <p>Bütün gözler Tatiana'dayken Pitt silahı Borjin'in karnına doğru kaldırdı. Sol eliyle dikkat çekmeden telsizinin düğmesine dokundu. Gunn'ın içinde bulundukları durumu anlayacağını umuyordu.</p>

    <p>Borjin, kardeşinin durumuna hafif bir ilgisizlikle bakıyordu. Pitt ve Giordino'yu yakından incelemesiyle birlikte gözleri alev alev yanmaya başladı.</p>

    <p>"Siz," diye bağırdı kendini toparlayarak. "Çölde hayatta kalmayı başarıp arazime tekrar mı girdiniz? Neden böyle bir aptallık yapıyorsunuz? Yalnızca arkadaşlarınızın hayatını kurtarmak için mi?" Başıyla, akıllılık ederek Tatiana'nm arkasına geçen Theresa ve Wofford'u işaret etti.</p>

    <p>"Depremlerine ve petrol için işlediğin cinayetlere son vermeye geldik," diye cevapladı Pitt. "Ve bir de Cengiz için geldik..."</p>

    <p>Pitt'in depremlerden söz ettiğinde Borjin hiçbir tepki vermedi. Ama Moğol askeri liderin adının anılması Borjin'in titremesine neden oldu. Yüzü kızarırken gözleri kısıldı, Pitt neredeyse dudaklarından alevler çıkmasını bekliyordu.</p>

    <p>"Önce ölümle tanışacaksınız." Borjin etraflarını kuşatan muhafızlara işaret etti.</p>

    <p>"Olabilir. Ama sen ve kardeşin de bu yolculukta bize eşlik edeceksiniz."</p>

    <p>Borjin, kendisini böyle cesur bir şekilde tehdit eden güçlü adama baktı. Pitt'in gözlerindeki çelik gibi kararlılıktan ölümle daha önce de pek çok kez karşılaştığını anladı. Kendi idolü Cengiz gibi o da savaştan korkmuyordu. Ama Pitt'in de bir zayıf noktası olduğunu düşünüyordu. Ondan sonsuza dek kurtulmak için bu zayıflığı kendi lehine kullanabilirdi.</p>

    <p>"Adamlarım seni hemen yere yıkar," diye tehdidine karşılık verdi. "Ama kardeşimin ölmesini istemiyorum. Tatiana'yı bırak, arkadaşların gidebilir."</p>

    <p>"Hayır," diye itiraz etti Theresa, Giordino'nun önüne geçerek. "Hepimizi bırakacaksın." Sonra Giordino'ya fısıldayarak, "Geride kalıp öldürülmenize izin vermeyeceğiz," dedi.</p>

    <p>'Talepte bulunacak durumda değilsiniz," dedi Borjin. İleri geri yürürmüş gibi yapınca Pitt, onun kendisini ateş alanından kurtarmaya çalıştığını anladı. Borjin, muhafızlardan birinin arkasına geçerken Pitt .45'liğin kabzasını kavradı, sonra durdu.</p>

    <p>Demir çaydanlığa çekiçle vurulmuş gibi bir gümleme oldu. Ama patlama girişin etrafındaki silahlardan gelmemişti. Gürültü kompleksin karşısından, laboratuvar tarafından geliyordu. Herkes şaşkınlıktan donmuş bir haldeyken yirmi saniye geçti, ardından ikinci bir patlama daha oldu. Sesi ilk tanıyan Tatiana oldu. Sesinde bir korkuyla ağabeyine bağırdı.</p>

    <p>"Von Wachter'in aygıtı. Birisi onu çalıştırdı."</p>

    <p>Bir tapınak çanı gibi ses çıkaran üçüncü patlama gürlerken kompleksin karşısındaki laboratuvar sarsıldı.</p>

    <p>Gunn baskı altında büyük bir sükûnet göstermişti. Pitt'in, onun kanıtın fotoğrafını çekip kompleksten kaçmasını, yetkililerle bağlantı kurup Borjin'i ortaya çıkarmasını tercih edeceğini biliyordu. Ama oradan kaçıp arkadaşlarını ölüme terk edemezdi. Bir maniveladan başka silahı olmadığı için onların yanına koşmasının kendi ölümünden başka bir katkı sağlamayacağını da biliyordu. Ama belki Borjin'in canavarını onun aleyhine kullanabilirdi.</p>

    <p>Yankısız odaya geri dönüp kapıyı arkasından kapattı, konsola koştu. Sistemin açık olduğu ve birkaç dakika önce kontrollerle oynadığı için memnundu. Operasyon koltuğuna oturup fareyi kaptı, daha önce gördüğü görüntüyü aradı. Üçlü aygıt komutlarını yerine getirmek için tıklayıp uğuldarken Gunn imleci deli gibi oynattı. Sonunda aradığı tabakayı buldu. İki çökelti katmanını belirgin bir kesikle ayıran garip bir çökelti hattıydı bu. Kesiğin etrafında bir düzine kadar yuvarlak leke vardı. Bunlar aslında kayadaki çatlakları gösteriyordu. Bunların fay hattı ya da o noktada biriken bir basınç olup olmadığı konusunda bir fikri yoktu. Belki akustik sismik düzenekle bu pek fark etmezdi. Gunn cevaplan bilmiyordu, ama içinde bulunduğu şartlar altında yapabileceği en iyi şey buydu.</p>

    <p>İmleci çökelti kesiğinin tepesine getirip düğmeye bastı. Üç ayaklı aygıt yeniden tıklarken aydınlık yarık yanıp sönmeye başladı. Gunn imleci ekranın tepesine getirip bir sıra mönüyü taradı. Sıcak odada deli gibi çalısırken alnından terler inmeye başladı. Yazılım von Wachter ve ekibi tarafından geliştirildiği için her komut Almancaydı. Gunn umutsuzca zihnini taradı, unuttuğu sözleri ve ifadeleri hatırlamaya çalıştı. Von Wachter'in görüntülemesi sırasında yüksek frekans dalgalarını yoğunlaştırılmış olarak kullandığını söyleyen Yaeger'ın raporunu hatırladı. WEiTE'in yükseklik anlamına geldiğini tahmin etti, en yüksek seviyeyi seçip yirmi saniye aralarla tekrarlama döngüsünü seçti. Yanıp sönen kırmızı kutuda koyu harflerle AKTİVİEREN yazıyordu. Gunn, kendine şans dileyip düğmeye bastı.</p>

    <p>Önce bir şey olmadı. Sonra ekranda hızla yazılım metni akmaya başladı. Gunn'a öyle geliyor olabilirdi, ama odadaki güç yükselticiler ve bilgisayarlar fiziksel olarak canlanmış, alçak bir uğultuyla çalışıyordu. Alnını silerken oda sıcaklığının birkaç derece yükseldiğini hissediyordu. Üç ayaklının tekrar tıkladığını, ama bu kez bir tepe noktasına ulaştığını fark etti. Işıklar titreşirken üç ayaklının ters çevrilmiş ucunda büyük bir patlama oldu. Yalnızca birkaç santim öteye yıldırım düşmüş gibiydi. Akustik patlama binayı sarsarken Gunn neredeyse sandalyesinden düşüyordu. Kulakları çınlarken sendeleyerek kapıya doğru gitti, ama sonra durup umutsuzca odaya baktı.</p>

    <p>Yankısız oda. Ses dalgalarını emmek için tasarlanmıştı. Akustik düzenekten yükselen yoğunlaştırılmış sesler bile sesi önleyen yer panelleri yüzünden ciddi şekilde hafifliyordu. Sistemi çalıştırma çabası boşa gitmişti.</p>

    <p>Gunn iskeleden köpük zemine atladı, üç ayaklının tabanına doğru eğildi. Bir sonraki patlamayı bekleyip kulaklarını tıkarken ikinci akustik patlama gümledi.</p>

    <p>Şiddetli gürültü Gunn'ın dizlerinin üstüne çökmesine neden oldu, ama hemen toparlanıp üç ayaklının tabanına doğru süründü. Yirmiye kadar sayıp bir sonraki patlamayı beklerken aygıtın altındaki köpük döşemeyi deli gibi yırtmaya başladı. Şans onun tarafındaydı, çünkü köpük paneller zemine monte edilmemişti ve büyük parçalar halinde kolayca sökülüyordu. Köpüğün altındaki zemin fayans kaplıydı, ama donuk gümüşi görüntüden fayansların ekstra ses boğucu olarak kurşundan yapıldığını gördü. Konsola doğru atılıp masada bıraktığı manivelayı kaptığı sırada on bire kadar saymıştı. Manivelanın ucunu fayansların bittiği noktaya sokup ağır fayanslardan birini kanırtıp yana kaydırdı. On sekize gelmesine aldırmadan hızla eğilip üç kurşun plakayı daha söktü. İlk fayansla birlikte hepsi akustik düzeneğin ucundaki işi yapan kısmın altında bir kare oluşmuştu.</p>

    <p>Gunn adrenalin hücumu sırasında çok hızlı saymış olmalıydı, üçüncü patlama duyulurken bir adım geri çekildi. Ellerini kulaklarına tıkayarak aşağıya baktı, aygıtın binanın temelini oluşturan ince beton katmandan aşağıya doğru ateşlediğini gördü.</p>

    <p>"Bu konuda yapabileceğim bir şey yok," diye mırıldandı, patlama geçtikten sonra. Kapıya koştu.</p>

    <p>Ağır kapıyı iterken silahlı bir ordunun çıkışta kendisini karşılamasını bekliyordu. Ama muhafızların hepsi malikâneye koşmuştu, en azından şimdilik. Muhafızlar yerine kiminin üzerinde pijamaları olan küçük bir bilim adamı grubunu gördü. Odadan çıkarken bilim adamlarından birinin çığlık atarak öfkeli kalabalığı üzerine yönlendirdiğini fark etti. Birkaç metre özgürce koştuktan sonra sağındaki en yakın ofise daldı.</p>

    <p>Laboratuvar binasındaki ofislerin çoğu gibi orası da çok az eşya ile döşenmişti. Bir duvarda gri metal bir masayla bir kenarda elektronik aletlerle dolu laboratuvar masası vardı. Bu eşyaların hiçbirinin Gunn için bir önemi yoktu. Önemli olan tek şey bahçeye açılan küçük pencereydi. Pencereye çıkarken kendisine verdiği manivela için Giordino'ya sessizce teşekkür etti. Manivelayı güçlü bir şekilde savurarak küt ucunu camın kenarına vurdu, camı parçaladı. Akustik düzenekten dördüncü ve son patlama yayıldığı sırada yere yeni atlamıştı. Artık binanın dışında olduğu için patlamanın şiddetini çok hafif hissetmişti.</p>

    <p>Bilim adamları Gunn'a aldırmayıp odaya hücum ederken kırık camdan çılgınca bağrışmalar geliyordu. Bir patlama daha olmadan sistemi kapatacaklarını biliyordu. Deprem yaratmak için oynadığı kumarı kaybetmişti. Bu kumarla birlikte Pitt ve Giordino'nun hayatını kurtarma şansını da.</p>

    <p>İkinci patlamanın sesi komplekste yankılanınca Borjin iki atlı muhafıza gidip durumu incelemelerini emretti. Adamlar dörtnala karanlık komplekse doğru ilerlerken uzaklardan hafif bir homurtu sesi duyuldu. Üçüncü sismik patlamanın derin gürültüsü nal seslerini ve uzaktan gelen homurtuyu bastırdı.</p>

    <p>"Arkadaşlarınızı da mı getirdiniz?" diye Pitt'e sordu Borjin.</p>

    <p>"Seni sonsuza dek hapse atmaya yetecek kadar," diye cevap verdi Pitt.</p>

    <p>"O zaman onlar da sizinle birlikte ölecek."</p>

    <p>Laboratuvarın parçalanan camının sesini akustik sismik düzeneğin dördüncü patlama sesi takip etti. Sonra her yer sessizleşti.</p>

    <p>"Görünüşe göre arkadaşlarınız muhafızlarımla tanıştı," dedi Borjin gülümseyerek.</p>

    <p>Uzaktan gelen homurtu yaklaşan bir gök gürültüsünün sesi gibi tepelerde yankılandığı sırada yüzünde hâlâ alaycı bir gülümseme vardı. Ama bu kez homurtu yankılanmaya devam etti, yoğunluğu yaklaşan bir çığı andırırcasına arttı. Kompleks duvarlarının dışındaki kurtlar hep birden acıyla ulumaya başladı. Kompleksin içindeki atlar insanların ön göremediği yaklaşan felaketi hissedip endişeyle beklerken gürültülü şekilde kişnemeye başladılar.</p>

    <p>Yüzeyin bin metre altında, üçlü dönüştürücüden gönderilen yoğunlaştırılmış ses dalgası üçlüsü Gunn'ın hedef aldığı kırığın üstünde toplandı. Çökelti kesiği gerçekten de eski bir fay kırığıydı. Sismik düzeneğin ilk iki patlaması odanın kalkanıyla dağıldığı için faya yalnızca hafif bir akım göndermişti. Ama üçüncü patlama birleşik şok dalgalarının bütün gücüyle vurmuştu. Çökelti dayanmasına rağmen, sismik dalgalar fay hattını etkileyen bir titreşim kuvvetiyle sarsmıştı. Dördüncü patlama işi tamamlamak için yeterliydi.</p>

    <p>Bir fay hattı, yapısı gereği harekete eğimli taş kırığı anlamına geliyordu. Depremlerin çoğu fay bölgelerindeki kaymalarla ortaya çıkan enerjinin sonucuydu. Basınç, alttaki tektonik hareket nedeniyle fay boyunca belirli bir noktada birikir, ani bir kayma bu gerilimi azaltırdı. Fay hattındaki kayma, yüzeyde sarsıntıya yol açar, çeşitli şok dalgaları gönderen bir deprem meydana getirirdi.</p>

    <p>Dördüncü ve son akustik dalga patlaması Moğolistan dağ yamacındaki fay hattı için bir torpido etkisi yapmıştı. Sismik sarsıntılar kırığı etkilemiş, dikey ve yatay yönlerde kaymasına yol açmıştı. Bükülme ufaktı, çeyrek kilometre yarık üzerinde yalnızca birkaç santimlik aralanma meydana gelmişti, ama yüzeye çok yakın olduğu için dalganın etkisi çok çarpıcı oldu.</p>

    <p>Şok dalgaları, yatay ve dikey sarsıntı fırtınası halinde yüzeye hücum etti. Depremin büyüklüğü Richter ölçeğine göre 7.5'ti. Ama ölçek, sarsıntının dikilenler tarafından on kat daha güçlü hissedildiği yüzeydeki gerçek yoğunluğu yansıtmıyordu.</p>

    <p>Bu hareket Pitt ve diğerleri için alçak bir homurtu şeklinde başlayıp yeraltından bir yük treni geçiyormuş gibi şiddetlendi. Sonra şok dalgaları yüzeye ulaştı ve ayaklarının altındaki zemin dönmeye başladı. Başta yerileri geri sarsıldı. Sonra gücü sabit bir şekilde artarak her yöne doğru kırılmaya başladı.</p>

    <p>Deprem başladığında Pitt ve muhafızlar birbirlerine dikkatle bakıyorlardı, ama şiddetli sarsıntı az sonra herkesin ayaklarını yerden kesti. Pitt muhafızlardan birinin verandanın merdivenlerine sırtüstü düştüğünü, makineli tüfeğinin elinden fırladığını gördü. Pitt ayakta kalmak için mücadele etmeyip yere yatıp elinde .45'ligi ile kollarını öne uzattı. Daha küçük ve hafif silah ona muhafızlara karşı üstünlük sağlıyordu. Hâlâ ayakta duran en yakındaki muhafıza nişan alıp tetiğe bastı. Sarsıntıya rağmen Pitt hedefini vurdu ve adam sırtüstü yere serildi. Pitt tabancasını hızla, dengesini korumak için çabalayan ikinci muhafıza çevirip arka arkaya tetiğe bastı, muhafız karşılık olarak kendi AK-74'ünü kullandı. Pitt'in atışlarından ikisi hedefe isabet edip adamı hemen öldürürken onun mermileri Pitt'in sol tarafındaki toprağa saplandı.</p>

    <p>Pitt hemen namlusunu Borjin'in önüne düşen birinci muhafıza çevirdi. Moğol zengin ilk merminin ardından basamaklara çıkmış, Pitt, ona dönerken kapıdan içeri dalmıştı. Muhafız sendeleyerek Borjin'in peşinden giderken merdivenlere kadar varmıştı ki, Pitt tetiğe bir daha bastı. Başka bir mermi vızıldayarak yanından geçti. Giordino, Tatiana'yı yere devirdikten sonra silahını ateşlemişti. Sarsıntı tepe noktasına varmıştı ve iki adamın nişan alması için mükemmeldi. Muhafız yara almadan yalpalayarak kapıdan içeri daldı.</p>

    <p>Araba yolunun diğer tarafındaki atlı muhafızlar için endişe etmeye gerek yoktu. Ayaklarının altındaki zeminin neden sarsıldığını anlayamayan atlardan hâlâ kişnemeler yükseliyordu. Dehşete kapılan atlardan üçü şaha kalktı, binicileri dizginlere asıldı. Dördüncü at şaha kalkıp ileri fırladı, dörtnala koşarken ölü muhafızların üstünden geçti.</p>

    <p>Şiddetli sarsıntı neredeyse bir dakika sürdü ve yerde yatanların kendilerini havaya atılıyormuş gibi hissetmelerine yol açtı. Borjin'in malikâ<a id="ayhan"></a>nesinde ışıklar sönerken cam ve eşyaların şangırtısı duyuluyordu. Kompleksin karşısındaki laboratuvardan bir alarmın iniltileri yayılıyordu.</p>

    <p>Ve sonra her şey bitti. Homurtu kesildi, sarsıntı yavaş yavaş kesildi, komplekse ürkütücü bir sessizlik çöktü. Girişin etrafındaki ışıklar sönmüş, Pitt ve diğerlerini karanlıkta bırakmıştı. Ama çatışmanın daha bitmediğini çok iyi biliyordu.</p>

    <p>Diğerlerine bakınca Theresa ve Wofford'un yaralanmadığını gördü, ama Giordino'nun bacağında kırmızı bir çizgi vardı. Giordino yaraya hafif bir rahatsızlık duyuyormuş gibi baktı.</p>

    <p>"Üzgünüm patron. Bir kurşun sekti. Ama kemiğe gelmedi."</p>

    <p>Pitt başını salladı, sonra atları susan süvarilere döndü.</p>

    <p>"Destek sütunlarının arkasına gizlenin. Çabuk," diye talimat verdi Pitt. Sözlerini yeni bitirmişti ki, atlılardan biri ateş açtı.</p>

    <p>Giordino hafifçe sekti. Tatiana'yı sütunlardan birine çekerken Theresa ve Wofford bitişikteki sütunun arkasına çömeldi. Pitt üçüncü sütunun arkasına geçmeden önce genel bir koruma ateşi açtı. Mermer sütunların arkasına geçip evden ve atlılardan açılan ateşten en azından geçici olarak korunuyorlardı.</p>

    <p>Atlar sakinleşince geriye kalan beş atlı serbestçe ateş açıp üç sütunu vurdu. Ama şimdi avları gizlenirken atlılar ortada kalmışlardı. Giordino hızla ileri atılıp sütunun yanından en yakın atlıya iki el ateş etti. Hedef muhafız bacağından ve omzundan vurulurken arkadaşı ateşe karşılık verdi, Giordino'nun arkasına sığındığı sütunu vurdu. Yaralı atlı tüfeğini düşürdü, araba yolunun arkasındaki çalıların arkasına çekildi. Giordino geri çekilirken sıra Pitt'teydi. Eğilip iki el ateş etti, diğer muhafızı kolundan vurdu. Devriye lideri bir emir verdi ve geriye kalan atlılar arkadaki çalılara doğru koştular.</p>

    <p>Giordino, Pitt'in bulunduğu yere döndü. "Geri dönecekler. Bir dolarına bahse girerim attan inip yürüyerek saldıracaklar."</p>

    <p>"Belki şu anda etrafımızı sarıyorlardır," dedi Pitt. Gunn'ı düşünüp telsizine uzandı, ama yerinde yoktu. Deprem sırasında düşmüş olmalıydı.</p>

    <p>"Telsizi kaybetmişim," diye küfretti.</p>

    <p>"Rudi'nin bize yardım etmek için daha fazla bir şey yapabileceğini sanmıyorum. Beş mermim kaldı."</p>

    <p>Pitt'in Colt'unda da yalnızca birkaç mermi kalmıştı. Wofford ve Giordino topallarken fazla uzağa gidemezlerdi. Muhafızlar kompleksin etrafında bir halka oluşturup üç taraftan yaklaşacaklardı. Pitt malikânenin açık kapısına bakıp içerisinin savunma için en iyi seçenek olduğunu düşündü. İçerisi garip derecede sessizdi. Belki Pitt ve Giordino, muhafızı vurmuştu ve Borjin içeride saklanıyordu.</p>

    <p>Pitt bir dizinin üstünde kalkıp diğerlerini eve kadar götürmeye hazırlanırken kapının önünden hızla bir gölge geçti. Pitt soluk ışıkta tüfek namlusuna benzer bir şey gördü. Arkasındaki çalılarda ani bir hışırtı çok geç kaldığım söylüyordu. Tuzak kurulmuştu ve kaçacak yer yoktu. Silahları yetersiz, adamları yetersiz, gizlenecek bir yer yokken bulundukları yerde direnmeleri gerekiyordu.</p>

    <p>Derken yamaçtan derin bir homurtu yankılandı. Depremden önceki homurtuya benzer seste garip bir farklılık vardı. Bu sesle birlikte yeni ve beklenmedik bir felaket geldi.</p>

    <p>Pitt homurtunun yeraltından değil, dağlardan geldiğini fark etti. Her saniye şiddetlenen, gök gürültüsünü andıran bir sesti bu. Ses, yaklaştıkça homurtudan fosurtuya dönüşüyor kompleksteki herkes sesin geldiği ana girişe bakıyordu. Sanki ses bir düzine 747 aynı anda pistten havalamyormuş gibi şiddetli bir düzeye ulaştı.</p>

    <p>Gürültünün arasında kompleksin girişine yakın yerden paniğe kapılmış bağrışmalar duyuldu. Duvarların dışında görülmeyen girişi koruyan iki muhafız ağır demir kapıyı açmaya çalıştı. Çığlıkları ve kaçma çabaları devasa su duvarının altında kayboldu.</p>

    <p>Deprem, bir kilometre yukarıda, nehir kıyısına dikey olan derin bir yangın tetiğini çekmişti. Yerçekimi kuvvetinin başka bir tarafa yönlendirdiği şiddetle akan sular, karmaşık bir girdap oluşturuyordu. Su kanalının ağzında bütün nehir yatay olarak yön değiştiriyor, yükseltilmiş toprak yol boyunca yeni bir rota oluşturuyordu.</p>

    <p>Yolla kanal arasında ekipman taşımak için yapılmış yüksek patika, kompleksin görüş alanı içinde istemeden bir baraj oluşturmuştu. Hücum eden sular bu çukuru doldurup geniş bir rezervuar haline getirmiş ve fazla sular patikanın üstünden taşmaya başlamıştı. Taşan sular toprak duvarda bir yarık açıp hızla tabana kadar indirdi. Bütün patika bir anda kendi ağırlığıyla çöktü, su duvarını serbest bıraktı.</p>

    <p>Biriken buz gibi siyah su havuzu, üç metre yüksekliğinde bir dalga halinde komplekse doğru hücum etti. Çok geç olana dek yaklaşan sel sularını fark edemeyen kapıdaki iki nöbetçi, suların altında kaldı. Azgın sular ön kapıyı söküp kanalın üstündeki duvarda bir delik açarken hızını biraz kaybetti. İki su kabartısı kompleksin içinde birleşip iki metre yüksekliğinde bir dalga halinde malikâneye hücum etti.</p>

    <p>Pitt yaklaşan su duvarına bakarken ondan kaçmalarının bir yolu olmadığını düşündü, özellikle de Giordino ve Wofford'la. Etraflarını inceleyerek hayatta kalmaları için tek bir şansları olduğunu gördü.</p>

    <p>"Sütunlara sarılıp tutunun," diye bağırdı.</p>

    <p>Verandayı destekleyen Dorik mermer sütunların üstündeki derin yivler sıkıca tutunmaya izin veriyordu. Theresa ve Wofford sütunu kollarıyla tamamen sarıp ellerini birleştirdi. Giordino kalın kolunu sütuna sararken diğer eliyle Makarov'u sıkıca kavradı. Tatiana yaklaşan sular karşısında vurulma korkusunu bırakıp dehşet içinde Giordino'nun beline sarıldı. Pitt son anda yere uzanıp sütuna tutundu, nefesini tutup azgın suları bekledi.</p>

    <p>Ama önce adamların çığlıkları duyuldu. Araba yolunu gizlice kuşatan muhafızlar, sel sularıyla savunmasız bir şekilde karşılaştı. Malikâneye hücum eden dalga adamların ayaklarını yerden kesip onları sarıp sarmaladı. Pitt yalnızca birkaç adım ötedeki muhafızın sularla eve doğru akarken attığı acı dolu çığlığı duydu.</p>

    <p>Dalga hiç dirençle karşılaşmadan yoluna devam etti, laboratuvann ve garajın yanından geçip kompleksin kuzey tarafına doğru ilerledi. Derin bir homurtunun eşlik ettiği dalga, malikâneye çarpınca büyük bir çatırtı duyuldu. Pitt'in umduğu gibi mermer sütunlar saldırının en ağır kısmıyla karşılaşmıştı, ama yine de bacakları yerden havalanmış, eve doğru çekiliyordu, İlk dalga üstünden geçerken sütuna sıkıca sarıldı, suyun güçlü çekişi yavaş yavaş azaldı. Sel sularına kapılıp bir yerlere çarpmanın verdiği ilk korkunun yerini buz gibi suyun şoku almıştı. Acı soğuk nefesini kesti, derisine binlerce iğne batıyormuş gibi oldu. Sütuna sarılıp ayağa kalkınca suların bacaklarına geldiğini fark etti. Yandaki sütunda Giordino'nun Tatiana'yı suyun altından çıkardığını gördü. Moğol kadın öksürüp ağzından sular püskürttü. Bir saniye sonra Theresa ve Wofford soğuk su yüzünden hızlı hızlı nefes alarak bir sonraki sütunda ortaya çıktılar.</p>

    <p>Su duvarı dağdan inmek için yeni bir yol arayışıyla eve doğru hücum etti. Altmış santim yüksekliğindeki su dönerek krater büyüklüğündeki ön kapıdan geçerken, suların büyük bir kısmı ağır yapıdan geriye püskürtüldü. Şiddetli sular sonunda malikânenin kuzey ucunun etrafından dolaşıp arka yamaçtan geniş bir şelale şeklinde aşağıya döküldü. Dalgaların homurtusunun arasında hücum eden sulardan kurtulan, ama şelaleyle birlikte aşağıya uçan adamların belli belirsiz çığlıkları duyuluyordu. Yakından gelen gürültülü bir şapırtı, malikânenin kuzey ucunun suların gücü altında yıkıldığını gösteriyordu.</p>

    <p>Suyun hücumu evin önünde hafifleyince Pitt, Giordino'nun sütununda toplanan diğerlerine doğru yüzdü. Birkaç muhafızın cesedi araba yoluna dağılmış, suda yüzüyordu. Sütuna vardığında Theresa'nm donuk gözlerle kendisine bakıp kontrolsüzce titrediğini fark etti. Kaya gibi Giordino bile hissiz görünüyordu. Bacağındaki yarayla buz gibi sular onu şoka sokmak üzereydi. Pitt eğer dondurucu sudan hemen kaçmazlarsa hi-potermiyle karşılaşacaklarını biliyordu.</p>

    <p>"Kuru bir yere gitmeliyiz. Bu taraftan," dedi biraz yüksekte kalan laboratuvarı işaret ederek. Wofford, Theresa'ya yardım ederken, Pitt, Giordino'nun Tatiana'yı elinden kaçırmadığına emin olmaya çalışıyordu. Ama endişelenmesine gerek yoktu, çünkü Borjin'in kız kardeşi buz gibi banyodan sonra kontrol altına alınmış görünüyordu.</p>

    <p>Yön değiştiren nehir kompleks boyunca iki ana kanala yerleşmişti. Esas akıntı ön kapıdan malikânenin kuzey kısmına gidiyor, sular yıkılan duvarları kemirmeye devam ediyordu. İkinci akıntı, dönerek laboratuvara doğru akarken yön değiştirip malikânenin kemerli girişine dönüyordu. Sulann bir kısmı evin içinden geçerken gerisi, evin iki yanma dolaşan ana akıntıya katılıyordu.</p>

    <p>Pitt ve diğerlerinin etrafını kuşatan ikinci akıntıydı. Grubu hızla en derin kısımdan çıkardı, ama hâlâ ayak bileklerine kadar dondurucu suyun içindeydiler. Bilim adamları sulann laboratuvara girmesini engellemeye çalışırken etraflarında bağrışlar ve çığlıklar yankılanıyordu. Bir araba çalışırken garajın içinde biri bağırdı. Bunu içerideki bir kargaşa izledi. Muhafızların atları deprem sırasında ahırdan kaçmış, ürkmüş sürü komplekste ileri geri koşuşturup duruyorlardı.</p>

    <p>Pitt'in uğraşması gereken kendi sorunları vardı. Theresa'nın dizlerinin üstüne düştüğünü görünce, onu kaldırmaya çalışan Wofford'un yardımına koştu.</p>

    <p>"Bayılıyor," diye Pitt'e fısıldadı Wofford.</p>

    <p>Pitt, onun gözlerine bakınca boş bir bakışla karşılaştı. Kontrolsüz şekilde titremeye devam ediyordu, derisi solgun ve soğuktu. Hipoterminin eşiğindeydi.</p>

    <p>"Onu hemen ısıtıp kurutmalıyız," dedi Wofford.</p>

    <p>Sel basmış kompleksin ortasında dururlarken seçenekleri çok azdı. Garajdan farları parlayan bir araba aniden çıkınca durumları daha da kötüleşti.</p>

    <p>Garajın etrafını otuz santim yüksekliğinde su kaplamıştı, ama araba bu suları bir tank gibi yarıp geçti. Pitt endişeyle arabanın üzerlerine gelişini seyrediyordu. Sürücü farlarını yakmıştı, az sonra araba sarhoş bir yılan gibi sağa sola yalpalamaya başladı. Bir dakikadan kısa bir süre içinde farlar Pitt ve diğerlerini buldu, şoför yalpalamayı bırakıp onlara doğru hızlandı.</p>

    <p>Donmuş grup açık alanda kalakalmıştı. Saklanacakları bir yer yoktu. Bir yer olsa bile ayak bileklerine kadar gelen sular hızla kaçmalarına izin vermezdi. Pitt yaklaşan araca sakin bir şekilde bakıp Wofford'a döndü.</p>

    <p>"Theresa'yı bir dakika tut," dedi, omzundaki kolunu indirerek. .45'liğini çıkarıp arabanın ön camının arkasındaki şoföre nişan aldı.</p>

    <p>Pitt silahı sabit bir şekilde tutarken tetikteki parmaklan gerildi. Şoför bu tehdide aldırmadan, ön tekerleklerinden ve tamponundan sular fışkırtarak üzerlerine gelmeye devam ediyordu. Simsiyah Range Rover onlara yaklaşıp geniş bir kavis çizdi, sonra Pitt'in birkaç adım önünde durdu. Pitt karşısında duran şoförün yan camına nişan alıp bir adım attı.</p>

    <p>Araba altında buhar bulutları çıkararak bir an için öylece durdu. Sonra siyah şoför camı yavaşça indi. Arabanın içindeki karanlıktan gözlüklü, tanıdık bir yüz çıktı.</p>

    <p>"Birisi taksi mi çağırdı?" diye sordu Rudi Gunn sırıtarak.</p>

    <p>Pitt, Theresa'yi Range Rover'ın arka koltuğuna bindirirken Giordino, Tatiana'yı içeri itip Theresa'nın yanına oturdu. Wofford ön taraftaki yolcu koltuğuna bindi, Gunn kaloriferi sonuna kadar açıp içeriyi ısıttı. Giordino, Theresa'nın ayakkabılarını ve üst giysilerini çıkarırken kendi titremesi de sonunda kesilmişti. Sıcak ortam hepsini kendine getirdi. Theresa kısa süre içinde herkesi şaşırtıp doğruldu ve Giordino'nun bacağının bandajlanmasına yardım etti.</p>

    <p>"Borjin'in evini sarstığın için sana mı teşekkür etmemiz gerekiyor?" diye Gunn'a sordu Pitt, sürücü tarafındaki camın önünden içeri eğilirken.</p>

    <p>"Aslında Dr. Von Wachter'e. Sismik aygıtı gerçekmiş ve kullanımı çok kolaymış. Bir kumar oynayıp düğmeye bastım ve ardından sarsıntı geldi."</p>

    <p>"Hem de hiç vakit kaybetmeden."</p>

    <p>"Güzel sarsıntıydı Rudi," dedi Giordino arka koltuktan. "Ama buzlu su olmasa da olurdu."</p>

    <p>"Yangın ve sel ikramiyeleri konusunda sorumluluğu üstlenemem," dedi Gunn, sahte bir alçakgönüllülükle.</p>

    <p>Pitt laboratuvara dönünce ikinci kat penceresinden yükselen alevleri ve dumanı gördü. Binanın bir yerlerinde kırık bir gaz hattı tutuşmuş, içerisini alev topuna döndürmüştü. Şaşkına dönen bilim adamları, bütün bina alevler içinde kalmadan önce umutsuzca ekipmanı, araştırma malzemelerini ve kişisel eşyalarını dışarı çıkarmaya çalışıyorlardı.</p>

    <p>Arabanın sıcak ortamı sayesinde üşümekten kurtulan Tatiana birden eski kavgacı haline geri döndü.</p>

    <p>"Aşağı inin," diye tısladı birden. "Bu ağabeyimin arabası."</p>

    <p>"Ben de güzel bir seçim olduğunu düşünmüştüm," diye karşılık verdi Gunn. "Anahtarları kontakta bıraktığı için ona teşekkür etmeliyim."</p>

    <p>Gunn kapıyı açıp aşağıya inmeye kalktı. "Sen kullanmak ister misin?" diye sordu Pitt'e. "Ben vahşi kediyle otururum."</p>

    <p>"Hayır," dedi Pitt malikâneye bakarak. "Ben Borjini istiyorum."</p>

    <p>"Hiç durma git," dedi Tatiana. "O zaman seni kolayca öldürür."</p>

    <p>Bu kadın, Giordino'nun canını çok sıkmıştı artık. Tatiana'mn çenesine okkalı bir yumruk indirdi. Kadın bilinçsizce olduğu yerde kayarken sesi de kesildi.</p>

    <p>"Bir süredir bunu yapmayı çok istiyordum," dedi özür dilercesine. Sonra Pitt'e döndü. "Desteğe ihtiyacın olacak."</p>

    <p>"Lastiği patlak birinin desteğine değil," dedi Pitt, Giordino'nun bandajlı bacağını işaret ederek. "Hayır, başka sorun çıkarsa sen, Rudi'nin herkesi buradan çıkarmasına yardım et. Ben yalnızca ev sahibimizin kaçmadığından emin olmak istiyorum."</p>

    <p>"O buz gibi suda fazla dayanamazsın," dedi Gunn, Pitt'in ürperdiğini görerek. "En azından benim ceketimi al," dedi kalın ceketini çıkararak. "Gerçi o güzel kostümü gizlememelisin." Pitt'in üzerindeki ıslak turuncu gömleği işaret ediyordu. Pitt sırılsıklam olmuş gömleği çıkarıp Gunn'm ceketinin fermuvarını müteşekkir bir şekilde çekti.</p>

    <p>"Teşekkürler Rudi. Bu kompleks dağın sırtından kayıp gitmeden buradan uzaklaşmaya çalışın. Bir saat içinde gelmezsem Ulan Batur'a bensiz gidin."</p>

    <p>"Seni bekleyeceğiz."</p>

    <p>Gunn tekrar Range Rover'a binip vitesi taktı, kompleksin girişine doğru gitti. Orijinal kapı ve altı metre boyundaki bitişik duvar sel sularıyla devrilmiş, yerlere beton ve moloz parçaları saçılmıştı. Pitt, Gunn'ın arabayı duvardaki büyük gediğe götürmesini seyretti. Dört çekerli araba molozların üstünden geçti, farları kompleksin arazisinin dışında gözden kayboldu.</p>

    <p>Karanlık ve sel suları altında kalmış malikâneye doğru giden Pitt, Borjin'in kendisi için neler planladığını merak ederken birden kendini çok yalnız hissetti. Üstelik üşüyordu.</p>

    <p>Selin şiddetli geçmiş olmasına rağmen Pitt verandanın merdivenlerini çıkarken malikânede hâlâ on beş santim yüksekliğinde su vardı. Açık ön kapıda durup suda yüzükoyun yatan cesede baktı. Bacakları büyük bir saksının altında sıkışmıştı. Pitt yaklaşıp adamı inceledi. Pitt'in vurduğu adamlardan biri değildi, ama görünüşe göre sel sularında boğulmuştu. Pitt, adamın elindeki mızrağı hâlâ sıkıca tuttuğunu gördü. Eğilip adamın üstündeki turuncu gömleği yırttı, sol elindeki mızrağı zorla çekip aldı. Mızrağı gömleğin kol deliklerinden geçirip bir askıda asılıyormuş gibi indirdi. Aptal yemi, diye düşündü, ama içeride bekleyenleri karşılamak için yapabileceği tek şey buydu.</p>

    <p>Kapıda çömelerek hızla malikâneye girdi, .45'likle antrede geniş bir kavis çizdi. Giriş boş, uzaktaki merdivenlerden dökülen suların sabit fosurtusu hariç bütün malikâne sessizdi. Elektrikler çoktan sönmüştü, ama jeneratörle çalışan bir avuç kırmızı acil durum ışığı koridorun tavanına dizilmişti. Lambalardan yansıyan loş ışık yalnızca boş koridorlara kırmızı gölgeler yayıyordu.</p>

    <p>Pitt üç ayrı koridora baktı. Kuzey koridorunun açık ucunu görebiliyordu. Hızla akan nehir bu kanadın ucunu yıkamaya devam ediyordu.</p>

    <p>Borjin botu ve ölme isteği olmadığı takdirde oradan gitmiş olamazdı. Pitt, Theresa'nın çalışma odasının ana koridorun sonunda olduğunu söylediğini hatırladı. Bu yüzden yavaşça o yöne doğru gitti.</p>

    <p>.45'liği sağ elinde ileriye doğru tutarak yan duvara yapıştı. Mızrağı kaldırıp dirseğinin altına soktu. Sol eliyle ucunu dışa doğru destekledi. Yırtık turuncu gömlek Pitt'in birkaç adım önünde giderek koridorun ortasında sallandı.</p>

    <p>Pitt yavaşça hareket ediyor, suyu şapırdatmamak için ayaklarını sürüyordu. Aslında fazla seçeneği yoktu, çünkü ayakları soğuk su yüzünden o kadar hissizleşmişti ki kendisini kütüklerin üstünde yürüyormuş gibi hissediyordu. Dengesini korumak için mücadele ettiğinden hızlı bir kovalama yapamayacaktı.</p>

    <p>Ölçülü bir sabırla yürürken yandaki birkaç odayı geçip içeri girmedi. Her kapıyı geçtikten sonra durup arkasından gelen olup olmadığını görmek için bekliyordu. Devrilmiş bir büfe ve kırık heykeller yolunu kapatınca geçici bir süre için koridorun ortasına gitmek zorunda kaldı. Malikânenin mutfağına yaklaşınca yan duvara iyice yanaştı, turuncu gömleği ileri uzattı.</p>

    <p>Buz gibi suyla hissizleşen Pitt görsel ve işitsel duyularım en üst seviyede tutmaya çalışıyordu. Kulakları belli belirsiz bir hışırtı duyunca dondu kaldı, kulaklarını dört açıp bu sesin hayal ettiği bir şey olup olmadığım anlamaya çalıştı. Hareketsiz durarak mızrağı ileri geri salladı.</p>

    <p>Patlama mutfaktan, otomatik bir tabancadan geldi. Pitt soluk kırmızı ışıkta turuncu gömleğin paramparça olduğunu gördü. Mermiler gelmeye devam edip birkaç metre önündeki koridor duvarına saplandı. Pitt sakin bir şekilde .45'liğini açık mutfak kapısına çevirip namlu parıltısına nişan alıp tetiğe üç kez bastı.</p>

    <p>Colt'un patlama sesi koridorda zayıflarken mutfaktan hafif bir inilti geldi. Ardından çelik tavalara çarpan makineli tüfeğin metalik şangırtısı duyuldu, ölü muhafız büyük bir gürültüyle suya düştü.</p>

    <p>"Barsijar?" diye bağırdı Borjin, koridorun aşağısından.</p>

    <p>Pitt kendi kendine sırıtıp sessiz kaldı. Kendisiyle Borjin'in arasında başka hiç kimsenin kalmadığını hissediyordu. Mızrak ve gömleği bırakarak saldırgan bir şekilde Borjin'in sesinin geldiği yöne doğru ilerledi. Hissizleşen ayakları kurşun bağlanmış gibi ağırlaşmıştı. Suda neredeyse hoplayarak ilerlerken dengesini sağlamak için boşta kalan eliyle duvara dayanıyordu. Birden ileride, koridorun sonunda Borjin'in çıkardığı şapırtı sesi duyuldu.</p>

    <p>Kuzey kanadında yeni bir parça suyun hücumuyla parçalanırken evin içinde gürültülü bir şangırtı duyuldu. Evin ortasına kadar yaklaşan hızlı erozyonla bütün ev sarsıldı. Pitt yamacın kenarına tünemiş olan evin dağdan aşağıya kayma tehlikesinin bulunduğunu biliyordu. Ama geri dönüp kaçma fikrini aklından çıkardı. Borjin yakınındaydı ve onu canlı ele geçirebilirdi.</p>

    <p>Yandaki birkaç odayı hızla geçip yangınla kararmış çalışma odasına gelirken duraksadı. Soğuk ve nem yüzünden titrerken kendi rahatsızlığından çok etrafına odaklanmaya çalıştı. Koridorun sonuna yaklaşırken sabit bir şekilde akan suyun sesi artmaya başladı. Acil lambalarının loş ışıklarının altında, sesin çalışma odasının hemen ilerisindeki merdivenlerden çağladığını gördü. Koridorun sonundaki konferans salonuna giden belli belirsiz ıslak izleri de seçebildi.</p>

    <p>Merdivenleri ve akan suları yavaşça geçerken sonunda ayaklan sudan çıktığı için müteşekkirdi. Konferans kapısına dikkatle yaklaşırken içeri baktı. Geç doğan ay ufkun üstünde yükseliyor, konferans salonunun yüksek cam pencerelerinden parlakgümüş rengi bir ışık yayılıyordu. Pitt geniş odada Borjin'in varlığını hissetmeye çalıştı, ama her yer sessizdi. Yavaşça içeri girip Colt'un namlusunu baktığı yerlere çevirdi.</p>

    <p>Borjin'in zamanlaması kusursuzdu. Pitt odanın diğer tarafına bakarken Moğol, konferans masasının arkasından fırladı. Çok geç kalan Pitt güçlü bir tın sesinin geldiği yöne döndü. Dengesini kaybedip hissiz ayaklarının üstünde dönen Pitt, Borjin'e bir el ateş etti, ama ıskalayınca mermi arkadaki cam pencereyi parçaladı. Borjin daha isabetliydi.</p>

    <p>Pitt kalbinin hemen üstüne giren okun tüyünü gözünün ucuyla gördü. Güçlü bir darbeyle tok bir ses çıkaran ok ayaklarını yerden kesmişti. Sırtüstü yere düşen Pitt'in gördüğü son şey kollarında bir yay olan Borjin'di. Tatminkâr, katil gülüşüyle meydana çıkan dişleri ay ışığında parlıyordu.</p>

    <p>Gunn dört çekerli arabayı yıkılan duvarın molozları üstünden geçirdikten sonra, Range Rover'ı kompleksin dışındaki küçük yükseltiye çıkardı. Tepeye vannca aracı döndürüp farları kapadı. Bulunduğu yüksek yerden aşağıda dağılmakta olan kompleksi mükemmel şekilde görebiliyordu. Dağdan hızla akan sular parçalanan girişten geçip malikânenin etrafında dalgalanıyor, karşı taraftaki laboratuvardan duman ve alevler yükseliyordu.</p>

    <p>"Burada tek bir tuğla bile kalmasa çok memnun olacağım," dedi Wofford tahribatı mutlu bir şekilde seyrederek.</p>

    <p>"En yakın itfaiye merkezinden iki yüz kırk bir kilometre uzakta olduğumuz düşünülürse bu olasılık çok yüksek," dedi Gunn. Diğerlerini eritip kurutan kalorifer sıcağı yüzünden terleyerek arabadan indi. Giordino da onun peşinden inip aşağıdaki tahribatı seyretti. Binanın içinde bir yerlerden ateş edildiğini duydular, birkaç dakika sonra da tek el ateş edildi.</p>

    <p>"Tek başına içeri girmemeliydi," dedi Giordino küfrederek.</p>

    <p>"Onu kimse durduramazdı," dedi Gunn. "Merak etme, bir şeyi yoktur."</p>

    <p>Ama midesindeki garip bir his aksini söylüyordu.</p>

    <p>Borjin ortaçağ yayını, antika silah koleksiyonundaki yerine koydu, sonra parçalanan cama gidip aceleyle dışarı baktı. Evin arkasından şiddetle akan sular arkadaki çıkıntıda birikiyor, geniş bir şelale halinde aşağıya dökülüyordu. Bahçede birikip tapmağa doğru yaklaşan sular Borjin için daha büyük bir endişe kaynağıydı. Taş binaya sıkıntıyla baktı. Görkemli yapı hâlâ sağlamdı, ama kemerli giriş deprem sırasında parçalanmıştı.</p>

    <p>Pitt'in yerde yatan bedenine aldırmadan konferans odasından çıkıp bitişikteki merdivenlerdeki suların arasından aşağıya indi. Çağlayan sular bacaklarının arkasına hücum ederken korkuluklara sıkıca tutundu. Sahanlıktaki karanlık portreye bakmak için bir an durup büyük savaşçı hana doğru başını hafifçe öne arkaya salladı. Alt kattaki su, neredeyse beline kadar geliyordu. Yan kapıdan dışarı fırlayıp buz gibi suyun avluya akmasını sağladı. Sarhoş bir denizci gibi sendeleyerek sel basmış bahçeden geçti, tapmağın parçalanmış girişine gitti. Devrilmiş taş yığınının üstünden geçip meşalelerle aydınlanan tapınağa girdi. İçerisinde yalnızca birkaç santim su biriktiğini görünce memnun oldu.</p>

    <p>Mezarların zarar görüp görmediğine baktıktan sonra duvarları ve tavanı inceledi. Kubbeli tavanda dev bir örümcek ağını andıran birkaç çatlak vardı. Eski bina sarsıcı deprem yüzünden tehlikeli bir durumdaydı. Borjin endişeyle ortadaki mezara bakıp en değerli varlıklarını nasıl koruyacağını düşündü. Meşalelerin yanından geçen gölgeyi hiç fark etmedi.</p>

    <p>"Dünyan yıkılıyor Borjin. Ve sen de onunla birlikte gideceksin."</p>

    <p>Moğol kendi etrafında dönünce hayalet görmüş gibi donup kaldı. Göğsünden çıkan okla odanın karşısında dikilen Pitt'in hayaleti gerçek değildi. Yalnız sabit bir şekilde Borjin'in göğsüne çevrilmiş olan Colt doğaüstü güçler kavramını yok ediyordu. Borjin gözlerine manamayarak öylece bakıyordu.</p>

    <p>Pitt odanın kenarındaki mermer mezarlardan birine doğru yaklaşıp namlusuyla işaret etti. "Akrabalarını yanında tutman çok hoş. Baban mı?"</p>

    <p>Borjin sessizce başını sallarken, konuşan ölünün karşısında kendisini toparlamaya çalışıyordu.</p>

    <p>"Cengiz Han'ın mezarının haritasını İngiliz arkeologdan çalan kişi babandı," dedi Pitt. "Ama harita mezarı bulmak için yeterli değildi."</p>

    <p>Pitt'in bu yorumuna karşılık Borjin kaşlarını kaldırdı. "Babam mezarın genel yerini öğrendi. Tam yerini bulması için ilave teknolojiler kullanması gerekti."</p>

    <p>"Yani von Wachter'in akustik sismik düzeneğini."</p>

    <p>"Öyle. Aygıtın ilk örneği mezarı buldu. Senin de tanık olduğun gibi aygıtta yapılan ilave değişiklikler olağanüstüydü." Borjin gözleriyle odada kendini savunacağı bir şey ararken sözleri ironi yüklüydü.</p>

    <p>Pitt yavaşça odanın ortasına yürüyüp boşta kalan elini kaidenin üstündeki granit mezara koydu. "Cengiz Han," dedi. Ne kadar yorgun Ve üşüyor olsa da bu antik savaşçının yanında içini garip bir hürmet hissi kaplamıştı. "Moğol halkının onu arka bahçende sakladığını öğrenince pek memnun olacağını sanmıyorum."</p>

    <p>"Moğol halkı yeni fethin şafağında âlem yapacak," diye karşılık verdi Borjin, sesi tiz bir çığlığa dönüşmüştü. "Timuçin adına, dünyanın aptallarına karşı yükselecek ve global üstünlük mabedindeki yerini alacak."</p>

    <p>Sözlerini yeni bitirmişti ki yerden derin bir homurtu yükseldi. Homurtu birkaç saniye boyunca şiddetlendi, sonunda malikânenin ya da ondan geriye kalanların kuzey kanadının tamamı gürültülü bir şekilde temelinden ayrılıp yamaçtan aşağıya kaydı.</p>

    <p>Meydana gelen darbe bütün araziyi sarstı, malikânenin geri kalanıyla tapınağı çatırdattı. Pitt ve Borjin'in ayağının altındaki zemin gözle görünür şekilde titreyerek ikisini yere devirdi. Titrek ve soğuk yüzündenyorgun olan Pitt silahını Borjin'in üstünde tutmak için mezarın kenarına tutundu.</p>

    <p>Borjin bir dizinin üstüne çöktü, gürültü ve sarsıntı kesilirken ayağa kalktı. Tepeden sert bir çatırtı gelince gözleri irileşti. Başını kaldırıp bakınca tavanın kocaman bir parçasının yanına düşmek üzere olduğunu gördü.</p>

    <p>Tapınağın arkası kendi üzerine çökerken Pitt mezarın yanında dümdüz oldu. Taş ve beton yağmuru yere çarparken kör edici bir toz bulutu kaldırdı. Pitt tavanın parçalarının yanındaki mezara düştüğünü duyuyordu, ama taşların hiçbiri ona çarpmadı. Serin gece rüzgârı teninde hışırdarken tozun çökmesi için birkaç saniye bekledi. İyice kararan tapmağın kalıntılarında dikilirken tavanın yansının ve bütün arka duvarın çökmüş olduğunu gördü. Taş yığınlarının arasında arka taraftaki ahırı ve içeride park edilmiş eski arabayı açıkça görebiliyordu.</p>

    <p>Molozların arasında Borjin'i görmesi biraz zaman aldı. Taş yığınlarının içinde başı ve gövdesinin bir kısmı görünüyordu. Borjin'in donuk ve cansız gözleri titreşerek açılırken Pitt yanına gitti ve Moğolun başının doğal olmayan biçimde çarpılmış olduğunu gördü. Gözleri yavaş yavaş Pitt'e odaklandı ve öfkeyle yanıp söndü.</p>

    <p>"Neden... neden ölmüyorsun sen?" diye sordu kekeleyerek.</p>

    <p>Ama cevabı hiç alamadı. Boğazından boğuk bir hırıltı çıktı, gözleri donuklaştı. Bedeni kendi fetih anıtının altında kalan Tolgoi Borjin, Cengiz Han'ın gölgesinde çabucak öldü.</p>

    <p>Pitt, onun harap olmuş cesedine acımadan baktı, sonra hâlâ elinde olan Colt'u yavaşça yere indirdi. Uzanıp ceketinin önündeki büyük paketin fermuvarını açtı, görmek için içeri süzülen ay ışığım kullandı. Ağır sismik düzeneğe ait metal dosyalı operatör kılavuzu Gunn'ın koyduğu yerde duruyordu. Ama her sayfasına nüfuz eden okla delinmişti. Ok, metal dosyada bile bir çentik açmıştı. Ama bu dosya olmasaydı ok Pitt'in kalbine saplanıp onu hemen öldürecekti.</p>

    <p>Pitt, Borjin'in yanma gidip cansız bedene baktı.</p>

    <p>"Bazen şansım yardım ediyor," dedi yüksek sesle Borjin'in son sorusunu cevaplayarak.</p>

    <p>Malikânenin kuzey kanadının çökmesi bahçeye daha fazla suyun akmasına yol açmıştı. Hızlı suyun hücumu tapınağın etrafına akıyor, yıkılmakta olan binaya girmeye çalışıyordu. Sel sularının tapınağın altındaki zemini zayıflatıp tapınağı dağdan aşağıya atması an meselesiydi. Cengiz Han'ın mezarı tahrip olacak, kemikleri bu kez sonsuza dek kaybolacaktı.</p>

    <p>Pitt daha fazla duvar yıkılmadan kaçmak için döndü, ama arka duvardan gerideki etrafı çevrili at ağılına bakıp tereddüt etti. Dönüp tekrar Cengiz'in mezarına baktı. Çöken tapınakta mucizevi şekilde varlığını sürdürüyordu. Bir an için mezarı gören son kişinin kendisi olup olmayacağını merak etti. Derken birden aklına geliverdi. Bunun delice bir fikir olduğunu düşündü, ama soğuk ürpertinin arasında elinde olmadan sırıttı.</p>

    <p>"Pekâlâ, koca çocuk," diye mırıldandı mezara. "Bakalım içinde son bir fetih hevesi daha kalmış mı?"</p>

    <p>Tapınağın arkasına dolanıp ağıla girerken Pitt ayaklarını yeni yeni hissediyordu. Sendeleyerek yan tarafa gidip tahta çitteki birkaç kalası hızla çekti, bir açıklık meydana getirdi. Kutuları ve sandıkları bir kenara atıp ıvır zıvırın ve sandıkların arasında geniş bir yol açtı. İşte hedefine ulaşmıştı: toz kaplı eski bir araba.</p>

    <p>İngiliz araba yapımcısı Park Ward tarafından sipariş üzerine yapılan üstü açık bir 1921 Rolls-Royce Silver Ghost'tu bu. Eşsiz, patlıcan moru gövdeyi onlarca yıllık toz ve yağ kaplamıştı. Uzun zaman önce solan rengini parlak alüminyum kaput ve jantlar tamamlıyordu. Londra caddelerinde daha tanıdık bir görüntü oluşturan bu arabanın Moğolistan'da ne işi vardı? Sonra T.E. Lawrence'in Arabistan'daki Türklere karşı çöl harekâtında kullanmak üzere 1914 Silver Ghost şasi üzerine zırhlı Rolls-Royce araba inşa ettirdiğini hatırladı. Pitt arabanın çöle dayanıklılığıyla edindiği şöhretinin Gobi'ye yıllar önce varıp varmadığını merak etti. Belki de Moğolistan devriminden önce imal edilen bir araba, Komünist Parti'nin Borjin'in ailesinin sahip olmasına izin verdiği tek zenginlik aracıydı.</p>

    <p>Bunların hiçbirinin Pitt için bir önemi yoktu. Önemli olan tek şey Rolls'un ön tarafında gümüş saplı bir krank kolunun olmasıydı. Eski bujilere destek olarak konan krank kolu, aküsü uzun zaman önce bitmiş bile olsa arabayı çalıştırabileceğine dair Pitt'e küçük bir umut veriyordu. Tabii motor donup kaskatı olmadıysa.</p>

    <p>Pitt sağ taraftaki sürücü kapısını açtı, vitesi boşa aldıktan sonra arabanın önüne geçti. Öne eğilerek krank kolunu iki eliyle kavradı, bacaklarına dayanarak kolu kaldırdı. Kol kımıldamıyordu. Pitt son bir gayret daha gösterip kolu bir iki santim oynatabildi. Bir saniye dinlenip tekrar denedi. İlave itiş kuvvetiyle krank kolu serbest kaldı, silindirlerdeki altı pistonu aşağı yukarı oynattı.</p>

    <p>Pitt, Washington'daki evinde bulunan antika araba koleksiyonu sayesinde belli bir döneme ait bir arabanın karmaşık özelliklerini çok iyi biliyordu. Sürücü koltuğuna geçerek direksiyona monte edilmiş hareketli çubuklarla ayarlanan gaz kolunu, bujiyi ve idare kollarını oynattı. Sonra kaputu açıp içinde benzin olduğunu umduğu pirinç kutunun içindeki minik pompayı çalıştırdı. Sonra kranka dönüp motoru yeniden eliyle çalıştırmayı denedi.</p>

    <p>Krank kolunu her çekişiyle yaşlı motor hava ve yakıt emmeye çalışırken bir dizi boğuk ses duyuldu. Pitt'in soğuk yüzünden zaten tükenen gücü her çekişle daha da zayıflıyordu. Ama motorun çalışmayışı karşısında kendini bir kez daha denemeye zorluyordu. Onuncu denemede motor öksürmeye başladı. Birkaç kez daha denedikten sonra motordan sesler çıkmaya başladı. Ayakları donan, ama alnında ter damlacıkları olan Pitt krank koluna bir kez daha asıldı. Krank kolu döndü, hava yakıt tutuştu ve pat pat pat sesiyle motor canlandı.</p>

    <p>Yaşlı araba egzoz borusundan kalın, siyah bir duman çıkararak ısınırken Pitt kısa bir süre dinlendi. Ağılı şöyle bir karıştırınca zincirlerle dolu küçük bir varil bulup arka koltuğa attı. Sürücü koltuğuna geçerek arabayı vitese taktı, hissiz sol ayağıyla debriyajı bıraktı, Rolls'u sarsılarak dışarı çıkardı.</p>

    <p>"Bir saati fazlasıyla geçti," dedi Gunn somurtkan bir şekilde saatine bakarak.</p>

    <p>O ve Giordino yükseltide dikilmiş, aşağıdaki tahribat alanını seyrediyordu. Laboratuvardaki yangın şiddetlenmiş bütün binayı ve bitişikteki garajı sarmıştı. Siyah duman ve alevler gökyüzüne yükseliyor, bütün kompleksin üstüne sarı bir panltı yayıyordu. Malikânenin büyük bir kısmı yıkılmış, daha önce kuzey kanadının bulunduğu yerde azgın sular akıyordu.</p>

    <p>"Hadi hızla aşağıya inip bakalım," dedi Giordino. "Belki yaralıdır ve yürüyemiyor dur."</p>

    <p>Gunn başım salladı. İçeriden gelen otomatik tabanca sesini duyalı neredeyse bir saat olmuştu. Pitt'in uzun zaman önce dışarı çıkmış olması gerekiyordu.</p>

    <p>Arabaya doğru yürümeye başlarlarken aşağıdan büyük bir homurtu geldi. Ama bu kez bir deprem değil, suların neden olduğu bir heyelanın meydana geldiğini biliyorlardı. Durup neler olacağını tahmin ederek korkuyla seyrettiler. Bulundukları yüksek noktadan manzara, iskambil kâğıtlarından yapılma evlerin çöküşüne benziyordu. Malikânenin kuzey ucundaki duvarlar sırayla yıkılıyordu. Yapısal çöküntü hız kazanıyor, bir yıkım dalgası halinde malikâneyi kaplıyordu. Malikânenin orta kesimi büyükbir çatırtıyla kendi üstüne çöktü, sonra suların altında kaldı. Girişin üstündeki büyük beyaz kule eridi, sel sularının altında binlerce parçaya ayrıldı. Malikâne bulunduğu çıkıntıdan kayıp dağdan aşağı uçarken Gunn ve Giordino yalnızca suyun arasından görünen moloz parçalarını görebiliyorlardı. Birkaç saniye içinde bütün malikâne gözden kaybolmuştu. Yalnızca güney kanadının küçük bir kesimi ve evin diğer bölümleri sular altında kalmıştı.</p>

    <p>Evin yıkılmasıyla birlikte Pitt'i hayatta bulma umutları da suya düşmüştü. Gunn ve Giordino malikânenin içinde ve etrafındaki hiç kimsenin hayatta kalamayacağını biliyordu. İki adam ne birşey söyledi ne de kıpırdadı. Birlikte dikilip üzgün bir şekilde yatak değiştiren nehrin evin tabanından geçip yamaçtan aşağı dökülüşünü seyrettiler. Vahşi suların fosurtusu, laboratuvardaki yangının çatırtısıyla yarışıyor, normalde sessiz olan geceyi bozuyordu. Derken Gunn'm kulakları başka bir ses duydu.</p>

    <p>"O ne?" diye sordu. Parmağıyla, kuru zeminde ve ana malikâneden geriye kalan güney kanadındaki küçük parçayı işaret ederek. Tepenin gerisinden yüksek hızdaki bir motorun tiz sesi geliyordu. Motor ara sıra tekleyip öksürüyor, ama onun dışında sesi iyi geliyordu. Motorun gürültüsü iyice artıp tepeyi yavaşça çıkan bir çift farla birleşti.</p>

    <p>Yanan laboratuvarın dumanlarının ve alevlerinin arasından gelen şey, deliğinden çıkan dev bir böceğe benziyordu. İki yuvarlak, loş far geceyi bir çift sarı göz gibi deliyor, parlak metalik bir gövde toz toprak savurarak onları takip ediyordu. Canlı yaratık buhar bile soluyor, başından beyaz bir duman yükseliyordu.</p>

    <p>Yaratık büyük bir çabayla her adımda zorlamyormuş gibi ilerleyerek tepeye tırmandı. Ani bir rüzgâr duman ve tozu uzaklaştırmca, Gunn ve Giordino yanan alevlerin ışığı altında bunun büyük bir böcek değil, antika bir Rolls-Royce olduğunu gördüler.</p>

    <p>"Böyle bir zamanda böyle eski bir sandığı kullanabilecek yalnızca tek bir adam tanıyorum," diye bağırdı Giordino sevinçle.</p>

    <p>Gunn, Range Rover'a atlayarak tepeden aşağıya, komplekse doğru hızla inmeye başladı. Farları Rolls'un üstüne düşünce yaşlı arabanın arkasında gergin bir zincirle yalpalayarak yürümeye çalıştığını gördü. Yaşlı canavar umutsuzca bir şeyi tepeden yukarı çekmeye çalışıyordu.</p>

    <p>Rolls'un içindeki Pitt yaklaşan Range Rover'a el salladı, sonra tekrar yaşlı arabayı yürütmeye çalıştı. Hissiz sağ ayağı gaza köküne dek basarken araba hâlâ birinci vitesteydi. Arka tekerlekler dönerken yaşlı, havasız lastikler umutsuzca tutunacak bir yer bulmaya çalışıyordu. Ama arkadaki ağırlık çok fazlaydı ve büyük araba savaşı kaybediyor gibiydi. Kaputun altındaki aşırı zorlanan motor gürültülü takırtılarla itiraz etmeye başlamıştı. Azıcık soğutucu da eriyip gitmişti ve Pitt motorun çok kısa süre sonra teslim olacağını biliyordu.</p>

    <p>Birden Giordino'nun gelip göz kırparak kapının koluna tutunduğunu gördü. Bandajlı bacağına aldırmadan bütün ağırlığını vererek arabayı itmeye başladı. Gunn, Wofford ve hatta Theresa bile gelmiş, arabanın çeşitli yerlerinden bütün güçleriyle itiyorlardı.</p>

    <p>Ekstra adam gücü arabaya son nefesinde yardım etmek için yeterliydi. Büyük araba birden ileri atıldı. Dokuz metre gerideki büyük granit blok tepenin kenarında tehlikeli biçimde sallanıyordu, ama arabanın yeni kazandığı güçle o da ilerlemeye başladı. Araba güvenli, kuru bir noktaya gelince Pitt beyaz bir buhar çıkaran motoru kapattı.</p>

    <p>Buhar temizlenirken Pitt etrafının bir düzine bilim adamı ve teknisyenle bir iki muhafız tarafından çevrildiğini gördü. Bunlar laboratuvardaki yangını söndürmeye çalışmaktan vazgeçip onun ne istediğini öğrenmeye gelmişti. Rolls-Royce'dan dikkatle inip arabanın arkasına yürüdü. Giordino ve diğerleri daha önceden arkaya gelip zincirlenmiş nesnenin Pitt'in çekişine dayandığını görmüştü.</p>

    <p>Onların güvenliği için endişelenen Pitt üzerlerine gelen kalabalığa karşı .45'liğini sıkıca kavradı. Ama endişelenmesine gerek yoktu.</p>

    <p>Cengiz Han'ın lahdinin selden kurtarıldığını gören muhafızlar ve bilim adamları sevinç çığlıkları atıp onu alkışlamaya başlamıştı.</p>

    <p>***</p>

    <p>ABD Donanma Kruvazörü Anzio, Hürmüz Boğazı'nın yüz seksen beş kilometre içindeki Birleşik Arap Emirlikleri'nin açığındaki görev yerinden açılıp kuzeye döndü. Körfezdeki en büyük gemi olmasa da Ticon-deroga sınıfı koruma gemisi kesinlikle en ölümcül gemiydi. Kutuya benzer üst sistemlerinde bulunan radar sistemiyle gemi, üç yüz yetmiş kilometre yarıçaplı bir alan içinde karada, denizde ve havada bulunan bütün düşman gemilerini tespit edip onlara nişan alabilirdi. Bir düğmeye basarak güvertenin altında bulunan dikey fırlatma sisteminden Tomahawk ya da Standart füzeler fırlatabilir, hedefi birkaç saniye içinde yok edebilirdi.</p>

    <p>İleri teknoloji cephanesi, geminin derinliklerindeki karanlık kontrol odasından oluşan Muharebe Enformasyon Merkezi tarafından yönetiliyordu. Kaptan Robert Buns tepedeki loş mavi ışıkların altında, duvara monte edilmiş büyük projeksiyon ekranlarından birini inceliyordu. Körfezi çevreleyen bölge birkaç renkle gösterilmiş, üzerlerine ekranda ağır çekimde dans eden çeşitli geometrik şekiller ve semboller yerleştirilmişti. Her sembol, radar sistemi tarafından izlenen bir gemi ya da hava taşıtını temsil ediyordu. Uzun kuyruklu kırmızı küre şeklindeki bir şey, geminin yolunun karşısında, soldan sağa doğru Hürmüz Boğazı'na yaklaşıyordu.</p>

    <p>"Önünü kesmeye yirmi iki kilometre kaldı, efendim," dedi yakınındaki bir denizci. Bilgisayar istasyonundaki birkaç elektronik uzmanından biriydi.</p>

    <p>"Geçerken dikkatli olun," diye karşılık verdi. Titiz, ama nükteli bir subay olan Buns mürettebatının hayranlığını kazanmıştı. Körfezdeki bu görev turundan çok hoşlanıyordu. Karısını ve iki çocuğunu özlese de körfezdeki işinin, ara sıra tehlikeyle ilginç hale gelen canlandırıcı bir meydan okuma olduğunu düşünüyordu.</p>

    <p>"Altı kilometre sonra İran sularına gireceğiz," diye uyardı yanında duran genç, taktik operasyonlar subayını. "Güvenlik için İran sahilini izledikleri belli."</p>

    <p>"Kharg Adası'ndaki olaydan sonra İranlıların bu adamları limana alacaklarını sanmıyorum," dedi Buns. "Pat, gösteriyi köprüden seyredeceğim. Kumanda sende."</p>

    <p>"Tamam, kaptan. Ne olur ne olmaz diye kanal ayarı yapacağız."</p>

    <p>Buns karanlık komuta odasından çıkıp körfezin sularından yansıyan parlak gün ışığıyla yıkanan köprüye gitti. Koyu renk saçlı bir subay gözünde dürbünle dümenin yanında dikilmiş, ilerideki siyah gemiyi gözlüyordu.</p>

    <p>"Hedefimiz bu mu komutan?" diye sordu kaptan.</p>

    <p>Anzio'nun Operasyonlar İstihbarat Şefi Komutan Brad Knight cevap olarak başını salladı.</p>

    <p>"Evet, efendim, sondaj gemisi bu. Hava keşif uçağı da onun Kuala Lumpur'dan yola çıkan Bayan Star olduğunu doğruladı. Uydularımızın Ras Tanura ve Kharg Adası'nda depremlerden önce tespit ettiğiyle aynı gemi."</p>

    <p>Knight kruvazörün ön güvertesine baktı, bir çift Zodyak botunu hazırlayan saldırı takımları içindeki birliği gördü.</p>

    <p>"Gemiye çıkacak grup hazır görünüyor, efendim."</p>

    <p>"Bakalım, Bayan Star işbirliğine yanaşacak mı?"</p>

    <p>Buns telsiz subayının yanına gidip bir emir verdi. Kruvazör sondaj gemisini aramaya başladı. Önce İngilizce, sonra Arapça olarak gemiye durmasını ve biniş için hazırlanmasını emretti. Sondaj gemisi iki dildeki talimatlara da aldırmadı.</p>

    <p>"Hızda bir azalma yok," diye karşılık verdi radar operatörü.</p>

    <p>"Hornet'lerin dikkatlerini çekmemesine şaşırdım," dedi Knight. Ronald Reagan adlı uçak gemisinden havalanan bir çift F/A-18 bir saat boyunca sondaj gemisini takip etmiş, sürekli üstünden gelip geçmişti.</p>

    <p>"Sanırım her şeyi eski modaya göre yapıp pruvasına ateş açacağız," dedi Buns. Kruvazörün bunu ve bundan çok daha fazlasını yapacak gücü vardı.</p>

    <p>Kruvazör sondaj gemisinin dört kilometre yakınına gelince radar operatörü bağırdı. "Yavaşlıyor efendim."</p>

    <p>Buns eğilip radar ekranına baktı, sondaj gemisinin güneybatı yönündeki hareketinin durduğunu gördü.</p>

    <p>"Bizi yanına yaklaştır. Gemiye binecek ekip hazır olsun."</p>

    <p>Kaygan gri kruvazör kuzeydoğuya dönüp sondaj gemisiyle aynı hizaya geldiğinde aralarında bir kilometre vardı. Denizciler hızla Zodyak'lara binip suya indirildi. Sondaj gemisine doğru giderlerken Knight birden Buns'ı uyardı. "Kaptan, düşman gemisinin kıç tarafında iki bot görüyorum. Sanırım mürettebat gemiyi terk ediyor."</p>

    <p>Buns dürbününü alıp sondaj gemisine baktı. Siyah tulumlu mürettebatla dolu iki cankurtaran botu gemiden uzaklaşryordu. Buns dürbünü harap gemiye çevirdiğinde alt katından beyaz dumanın yükseldiğini gördü.</p>

    <p>"Onu batırmaya çalışıyorlar," dedi. "Biniş takımını geri çağır."</p>

    <p>Anzio'nun mürettebatının şaşkın bakışlarının altında sondaj gemisi hızla batmaya başladı. Birkaç dakika içinde Basra Körfezi'nin tuzlu suları geminin pruvasını kapladı. Pruvası suya batarken kıç tarafı havaya yükseldi, su alan gemi ani bir fosurtuyla hızla suya gömüldü.</p>

    <p>Knight geminin mezarından yükselen kabaraklara ve köpüklere bakarken başını iki yana salladı.</p>

    <p>"Pentagon bundan hoşlanmayacak. Onu sağlam yakalamamızı istiyorlardı. İlginç bir teknolojisi vardı."</p>

    <p>"Mürettebatı elimizde," dedi kruvazöre doğru gelen iki cankurtaran botunu işaret ederek. "Ve Pentagon isterse gemiyi alabilir. Yalmzca İran sularının yüz metre altında o kadar," diye ekledi sırıtarak.</p>

    <p>Burhan Haldun'un alçak yamaçlarında sert bir rüzgâr esiyor, çok sayıda mavi ve kırmızı Moğol devlet bayrağını dalgalandırıyordu. Bayraklardan en büyüğü on beş metre genişliğindeydi ve oymalı ön yüzü yalnızca birkaç gün önce yerli bir zanaatkar tarafından aceleyle tamamlanan büyük granit mozolenin üstünde dalgalanıyordu. Boş mozolenin etrafı, sahibinin gelmesini beklerken kendi aralarında sessizce konuşan kodamanlar ve çok önemli kişilerle haber muhabirleri kalabalığı tarafından sarılmıştı.</p>

    <p>Bot sesleri yaklaşırken heyecanlı fısıltılar kalabalığı dolaştı, ardından herkes sessiz kaldı. Moğol Ordusu'nun bir grup askeri çamların arasından çıkıp hafif eğimi tırmanarak bekleyen gruba doğru yürüdü. Bunlar Cengiz Han'ın kalıntılarına son dinlenme yerine kadar eşlik eden uzun onur kıtasının ilk bölümünü oluşturuyordu.</p>

    <p>Cengiz, kuzeybatı Çin'de Yinchaun yakınlarında bir çarpışmaya katılıp atından düşmüş ve birkaç gün sonra ölmüştü. Gizli bir cenaze alayı ölüsünü 1227'de Moğolistan'a ve Burhan Haldun'un yamaçlanna getirmişti, ama tarih cenaze alayının ayrıntılarını vermiyor. Cengiz Han'ın öldüğünü düşmanlarına duyurmamak ve mezar yerini sonsuza dek gizli tutmak isteyen savaşçı arkadaşları büyük olasılıkla, özelliksiz, hatta gizli bir tören alayıyla tabutuna geri dönüp onu belirsiz bir yere gömdü. Neredeyse sekiz yüz yıl sonra yeniden gömülmesi konusunda gizli bir şey kalmayacaktı.</p>

    <p>Moğol savaşçının tabutu bir hafta Ulan Batur'da kaldı, iki milyonun üstünde ziyaretçi ona saygılarını sundu. İnanılmazdı ama ülke nüfusunun üçte ikisinden daha fazla bir ziyaretçisi olmuştu. Ülkenin her yerinden binlerce hacı tabutunu görmeye gelmişti. Khentii Dağları'ndaki mezar yerinde yapılan üç günlük cenaze törenine de aynı şekilde etkileyici sayıda ziyaretçi geldi. Bunlar yola sıralanıp bayraklar ve yaşlı liderin resimlerini taşıyorlardı. Cenaze arabası geçerken kadınlar ve çocuklar en sevdikleri akrabaları ölmüş gibi el sallayıp ağlıyorlardı. O gün ulusal yas günü ve gelecekte de anma günü olarak belirlenip cenaze töreninin üçüncü ayağını oluşturdu. Bugün bir konvoy Burhan Haldun'un eteklerindeki, büyük savaşçının doğduğu söylenen huzurlu noktaya tırmanıyordu.</p>

    <p>Pitt, Giordino ve Gunn, yanlarında Theresa ve Wofford'la birlikte ön sıralardaki ileri gelenler arasında yer alıyor, Moğolistan başkanı ve parlamento liderlerinin yalnızca birkaç koltuk aşağısında oturuyorlardı. Tören alayı yaklaşırken Pitt dönüp yanındaki çocuğa göz kırptı. Pitt'in özel konukları olan Noyon ve anne babası etraflarına şaşkınlıkla bakıyordu. Hanın tabutu sonunda gelince oğlanın gözleri hayretle irileşti.</p>

    <p>Cengiz Han'ın cenazesi, dünyanın tanıdığı en büyük fatihe yaraşır şekilde parlak sarıya boyanmış büyük bir ahşap arabayla taşınıyordu. Cenaze arabasını çeken kar beyazı sekiz muhteşem aygır adımlarını mükemmel bir uyum içinde atıyordu. Cenaze arabasının üstünde Pitt'in sel sularından kurtardığı, taze çiçeklerle örtülü granit mezar bulunuyordu.</p>

    <p>Parlak kırmızı cüppeler ve sarı şapkalar giymiş bir grup lama, sessizce mezarın önündeki yerlerini aldılar. Tepenin aşağısında bir çift keşişin, radong denen, teleskoba benzer muazzam büyüklükteki boynuzlan üfleyerek çıkardığı bariton ses bütün vadiden duyuluyordu. Alçak tını rüzgârda yayılırken lamalar uzun cenaze duasına başladı, davullar, tamburlar ve tütsüler onlara eşlik etti. Tören tamamlanırken lamalar sessizce yana çekildi, yaşlı bir şaman ortaya çıktı. Cengiz Han'ın çağı, göçebe yaşam tarzında önemli bir rol oynayan mistisizm ve Şamanizm'le doluydu. Uzun bir sakallı, saçları kırlaşmış, geyik derisi giymiş şaman, koşun kemiklerinden meydana gelen büyük bir ateşin etrafında dans edip şarkı söylüyordu. Tiz bir iniltiyle Han'ın kalıntılarını kutsadı, onları sonsuz mavi gökyüzünün bulunduğu topraklardan cenneti keşfedeceği ahiret hayatına uğurladı.</p>

    <p>Tören tamamlanınca granit lahit mozoleye kondu, bir vinçle indirilen altı tonluk cilalı taşla kapatıldı. Seyirciler daha sonra gökyüzünde hiç bulut olmamasına rağmen mezarın kapatıldığı anda uzaklardan gelen bir gök gürültüsü duyduklarına yemin edeceklerdi. Cengiz Han yine sevgili ülkesinin dağlarında dinleniyordu ve mezarı sonsuza dek turistler, tarihçiler ve bütün Moğolistan halkı için kültürel bir ziyaret alanı olacaktı.</p>

    <p>Kalabalık dağılırken Ivan Corsov ve Alexander Sarghov, Rus büyükelçisiyle oturdukları arka taraftan yaklaştılar.</p>

    <p>"Karadaki hazinelerin kokusunu da denizdekiler kadar iyi aldığını görüyorum." Sarghov gülerek Pitt ve Giordino'yu dostça kucakladı.</p>

    <p>"Yalnızca birisinin Vereshchagin'l neden batırmaya çalıştığını anlamaya çalışmanın ikramiyesi bu," dedi Pitt.</p>

    <p>"Gerçekten. Bu arada hâlâ Baykal Gölü'nde tamamlamamız gereken ortak bir projemiz var. Umarım Vereshchagin gelecek mevsimde onarılıp yola çıkmaya hazır durumda olacak. Umarım ikiniz bize katılırsınız."</p>

    <p>"Orada olacağız, Alexander."</p>

    <p>"Başka seiche dalgası olmadığı takdirde," diye ekledi Giordino.</p>

    <p>Corsov her zamanki gibi ağzı kulaklarında oradan uzaklaşırken, "Etkileyici bir ajan çalışması, dostlarım," dedi. "Rus Federal Güvenlik Servisi'ne katılmalısınız, sizin yeteneklerinizde adamlara ihtiyacımız var."</p>

    <p>"Sanırım patronumun bu konuda söyleyeceği bir iki şey olur," dedi Pitt gülerek.</p>

    <p>***</p>

    <p>Moğolistan başkanı küçük maiyetiyle onlara yaklaştı. Sarghov hızla veda ederken Pitt, Corsov'un hemen heyecanlı kalabalığa karıştığını fark etti. Kırk beş yaşlarında, kısa boylu, zarif bir adam olan başkan neredeyse kusursuz İngilizce konuşuyordu.</p>

    <p>"Bay Pitt, Moğolistan halkı adına size ve NUMA ekibine Cengiz'i kurtardığınız için bütün nesiller adına teşekkür ederim."</p>

    <p>"Büyük bir tarih sonsuza dek yaşamayı hak ediyor," diye karşılık verdi Pitt mozoleye doğru başını sallayarak. "Ama mezarın bütün zenginliklerinin kaybolması çok yazık."</p>

    <p>"Evet, Cengiz'in hazinelerinin yalnızca Borjin ve kardeşlerini zengin etmek için dünyanın her yerindeki koleksiyonculara dağıtılması bir trajedi. Belki ülkemiz yeni kazandığı petrol gelirleriyle bu antikalardan bazılarını geri alabilir. Ama tarihçiler Kubilay Han'ın mezarında daha büyük bir servetin bulunduğuna inanıyor. Neyse ki Borjin orayı bulamamış. En azından Kubilay ve hazinesi Moğolistan'daki bu tepelerin altında bir yerde rahatsız edilmeden yatıyor."</p>

    <p>"Kubilay Han," diye mırıldandı Pitt, Cengiz'in mozolesine bakarak. Granit yüzünde, etrafı maviyle çizilmiş yalnız bir kurt oyması olduğunu fark etmişti.</p>

    <p>"Evet, efsane böyle. Bay Pitt, size ayrıca Borjin ailesinin yolsuz faaliyetlerini ortaya çıkarıp yasadışı eylemlerini durdurmak için bize yardımcı olduğunuz için de şahsen teşekkür etmek isterim. Onların lehine neler yapıldığını görmek için kendi hükümetimde bir soruşturma başlattım. Bu hareketlerin Borjin'in mezanyla birlikte gömüleceğine söz veriyorum."</p>

    <p>"Umarım Tatiana işbirliğine yanaşan bir tanıktır."</p>

    <p>"Kesinlikle," dedi başkan kaçamak bir gülümsemeyle. Tatiana'nm zor şartlar altında bir güvenlik alanında tutulduğunu biliyordu. "Onun yardımı ve petrol endüstrisindeki arkadaşlarımızın desteğiyle keşfedilen petrol rezervlerini yeni Moğolistan'ın iyiliği için kullanacağız," dedi başını Theresa ve Wofford'a doğru sallayarak.</p>

    <p>"Çin, İç Moğolistan'dan feragat etme kararından vazgeçmiyor mu?"</p>

    <p>"Bunu yapmaları, hem uluslararası alanda hem de nüfusunun çoğunun Çin'den ayrılmayı istediği İç Moğolistan için politik açıdan çok tehlikeli. Hayır, petrolü onlara makul bir fiyattan satmayı kabul ettiğimiz için Çinliler yeterince mutlu. Bu durum Rus limanı Nakhodka'yla aramızdaki boru hattı tamamlanana kadar geçerli olacak." Başkan birkaç adım ötede Sarghov'la sohbet eden Rus elçisine gülümseyerek el salladı.</p>

    <p>"Yalnızca petrol gelirlerinin en fazla ihtiyaç duyan insanlara gitmesini sağlayın," diye ricada bulundu Pitt.</p>

    <p>"Sizin Alaska eyaletinizden ders aldık. Gelirlerin bir kısmı ülkedeki kadınlara, erkeklere ve çocuklara dağıtılacak. Geri kalanı devletin sağlık, eğitim ve altyapı harcamalarında kullanılacak. Borjin tek kuruş kârın bir kişinin ellerinde kalmaması gerektiğini bize öğretti. Bu konuda sizi temin edebilirim."</p>

    <p>"Bunu bilmek güzel Bay Başkan. Sizden bir ricam daha olacak. Gobi Çölü'nde bir uçak bulduk."</p>

    <p>"Tarih danışmanım bana bu konuda bilgi verdi. Moğolistan Üniversitesi'nden bir araştırma grubu hemen uçağa gidecek. Uçaktaki cesetler uygun bir cenaze töreni için ülkelerine geri gönderilecek."</p>

    <p>"Bunu hak ediyorlar."</p>

    <p>"Bu benim için bir zevk, Bay Pitt," dedi başkan. Bir yardımcısı koluna dokundu. Dönüp yürümeye başladıktan sonra dürdü.</p>

    <p>"Neredeyse unutuyordum," dedi Pitt'e. "Moğolistan halkından size bir armağan. Böyle şeyleri sevdiğinizi duydum."</p>

    <p>Dağdan yukarı çıkan cenaze alayını takip eden arkası düz bir kamyonu işaret ediyordu. Kamyonun arkasında üstü örtülü bir nesne vardı. Pitt ve diğerleri merakla bakarken iki işçi kamyona çıkıp örtüyü açtı. Borjin'in kompleksinden çıkardığı tozla kaplı Rolls-Royce çıktı.</p>

    <p>"Hafta sonları güzel bir restoran projesi olabilir," dedi Wofford, külüstür arabaya bakarak.</p>

    <p>"Karım Loren buna bayılacak," dedi Pitt gülümseyerek.</p>

    <p>"Onunla tanışmayı çok isterdim," dedi Theresa.</p>

    <p>"Washington'a bir dahaki gelişinde. Ama anladığım kadarıyla Moğolistan'da bir süre çalışacaksın."</p>

    <p>"Şirket yaşadığımız zorluklar için bize üç hafta ücretli izin verdi. İkimiz de eve gidip biraz dinlendikten sonra geri gelmeyi planlıyoruz."</p>

    <p>Giordino'ya bakışından ve ses tonundan "biz" derken Wofford'u kast etmediği anlaşılıyordu.</p>

    <p>"Bu süre içinde Al gibi bir kuduz yaşlı deniz kurdunu iyileştirmeyi üstlenmezsin herhalde," dedi Pitt.</p>

    <p>"Ben de bunu düşünüyordum," dedi Theresa mahcup bir şekilde.</p>

    <p>Giordino koltuk değneğine dayanarak ağzı kulaklarına vararak gülümsedi.</p>

    <p>"Teşekkürler patron. Zuider Zee'yi görmeyi hep istemişimdir."</p>

    <p>Diğerlerinden ayrılıp Pitt tepeden aşağıya indi. Eski Rolls'a yaklaşırken Gunn da ona katıldı.</p>

    <p>"Moğol petrol ve enerji bakanı petrol fiyatının bugün on dolar daha düştüğünü söyledi," dedi. "Piyasalar Avarga Petrol Şirketi'nin iş hayatından sonsuza dek çekildiğini ve yıkıcı depremlerin sona erdiğini sonunda kabul etti. İç Moğolistan'daki petrol rezervlerinin bulunması haberi de buna eşlik edince uzmanlar yakında petrol fiyatlarının Basra Körfezi'ndeki felaketlerden önceki seviyesine ineceğini söylüyor."</p>

    <p>"Demek petrol paniği hafifledi ve küresel ekonomik bunalım önlendi. Belki ekonomik güçler sonunda bir ders alır ve yeni enerji kaynakları geliştirmeye odaklanır."</p>

    <p>"Mutlak zorunlu hale gelene dek bunu yapmayacaklardır," dedi Gunn. "Bu arada Pentagon, son aygıt da Basra Körfezi'nde batınca, von Wachter'in sismik aygıtının üçünün de tamamen tahrip olmasından hiç memnun olmadı."</p>

    <p>"NUMA bu son olaydan sorumlu tutulamaz."</p>

    <p>"Doğru. Summer ve Dirk'ün, Hawaii'de Borjin'in kardeşine ve ikinci aygıta rastlaması büyük bir tesadüf. Ya da Borjin'in kardeşinin onlara rastlaması. Valdez'e gidip planlandığı gibi Alaska Boru Hattı'nı tahrip etmiş olsaydı gerçek bir karışıklık olurdu."</p>

    <p>"Summer'ın bulduğu Çin batığıydı. Onları bir nedenle oraya çekti," dedi Pitt. İpuçlarını zihninde tararken yüzünde dalgın bir bakış belirdi. Sonra birden yeşil gözleri parladı.</p>

    <p>Gunn bu esrardan habersizdi, hükümetinin acil taleplerine odaklanmıştı.</p>

    <p>"Bütün sismik aygıtlar tahrip olmakla kalmadı, von Wachter'in araştırma malzemeleri de gitti. Borjin, profesörün bütün verilerini laboratu-var binasında tutuyormuş ki şimdi orası bir kömür yığını haline geldi. Teknolojinin kurtarılacak bir yanı kalmamış."</p>

    <p>"Bu kötü bir şey mi?"</p>

    <p>"Bence hayır, ama bu teknoloji Borjin gibilerin değil de bizim elimizde olsa kendimi daha iyi hissederdim."</p>

    <p>"Sen, ben ve araba arasında kalsın," dedi Pitt. "Laboratuvardan aldığın operatör el kitabının selden ve yangından kurtulduğunu biliyorum."</p>

    <p>"El kitabı kurtulmuş mu? Von Wachter'in çalışmasını kopyalamak isteyenlere büyük destek verebilir."</p>

    <p>"Kendine güvenli ve kalıcı bir ev buldu."</p>

    <p>"Bundan emin misin?"</p>

    <p>Pitt, Rolls'un arkasına gidip arabanın bagaj rafına monte edilmiş büyük, deri sandığı açtı. Küflü sandıkta sismik düzenek operatörünün el kitabı duruyordu. Ok da hâlâ kapağına saplanmış durumdaydı.</p>

    <p>Gunn alçak sesle bir ıslık çaldı, sonra elleriyle gözlerini kapatıp arkasını döndü.</p>

    <p>"Ben bunu hiç görmedim," dedi.</p>

    <p>Pitt bagajı kapatıp arabanın geri kalanını inceledi. Tepede koyu gri bulutlar batıdan hızla yaklaşıyordu. Mezarın etrafında dolaşan insanlar yaklaşan tufandan kaçmak için hızla aşağıda park ettikleri arabalarına koştular.</p>

    <p>"Yola çıksak iyi olacak galiba," dedi Gunn, Pitt'i kiralık cipe götürürken. "Peki, şimdi Washington'a geri mi dönüyoruz?"</p>

    <p>Pitt durup Cengiz Han'ın mozolesine son bir kez baktı. Sonra başını salladı.</p>

    <p>"Hayır, Rudi, sen git. Ben birkaç gün sonra gelirim."</p>

    <p>"Burada biraz daha mı kalacaksın?"</p>

    <p>"Hayır," dedi Pitt, gözlerinde hülyalı bir parıltıyla. "Kurt avına çıkıyorum."</p>

    <p>***</p>

    <p>Tropik güneş, Kahakahakea Burnu'nun lav kayalarından oluşan ucunu dönen Mariana Explorefva güvertesini ısıtıyordu. Keliuli Körfezi'nin artık tanıdık gelen koyunun ağzına girerlerken NUMA gemisinin kaptanı Bili Stenseth gemiyi yavaşlattı. İleride ve sol tarafta yüzeyde zıplayan kırmızı bir işaret şamandırası gördü. Onun yirmi bir metre altında Avarga Petrol Şirketi'nin sondaj gemisi, gevşek lav kayalarının altına yarı gömülü şekilde yatıyordu. Derinlik azalırken Stenseth araştırma gemisini daha ileri götürmeden motorları kapadı, sonra demir attı.</p>

    <p>"Keliuli Körfezi," diye duyurdu, köprünün arkasına dönerek.</p>

    <p>Maun harita masasında oturan Dirk Pitt, büyüteçle Hawaii'nin sahil haritasını inceliyordu. Haritanın yanında Leigh Hunt'ın Gobi Çölü'nde düşen uçağında bulduğu çita derisi vardı. Pitt'in çocukları Dirk ve Summer merakla babalarının omzunun üstünden bakıyorlardı.</p>

    <p>"Demek suç mahalli burası," dedi yaşlı Pitt masadan kalkıp camdan dışarı bakarak. Gerinip esnedi. Ulan Batur'dan Irkutsk ve Tokyo yoluyla Honolulu'ya yaptığı yolculuk onu çok yormuştu. Uçağa binerken Moğolistan'da kar atıştırıyordu, öyle bir havadan sonra sıcak ve nemli hava, derisinde canlandırıcı bir etki yapıyordu.</p>

    <p>Pitt'in Hawaii'ye dönüşü, Honolulu'da kalışı derinleşen melankoliyi de beraberinde getirmişti. Hilo'ya gideceği uçak için üç saat bekledikten sonra bir araba kiralamış, Koolau Dağlan'nı geçip Oahu'nun doğu kıyısına gelmişti. Kailua Sahili'nin yakınındaki bir yan yolda okyanusa bakan küçük bir mezarlığa girmişti. Burası küçük, ama bereketli bitki örtüsüyle çevrili, bakımlı yeşil bir alandı. Pitt alanı metodik olarak dolaşmış, çeşitli mezar taşlarım inceledikten sonra çiçek açan ağaç dallarının altında Summer Moran'm mezarını bulmuştu.</p>

    <p>İlk ve büyük aşkı, çocuklarının annesi Summer Moran kısa bir süre önce ölmüştü. Pitt, onun hayatta olduğunu ve güzelliğini bozan bir kazadan sonra inzivaya çekildiğini bilmiyor, öldüğünü sanıyordu. Yıllarını onun anısını zihninden ve kalbinden atmak için uğraşarak geçirmişti, ta ki iki yetişkin çocuğu kapısına gelene kadar. İçini kaplayan duygu seliyle, onun hayatta olduğunu ve ikiz çocuğunu yetiştirdiğim bilseydi hayatının ne kadar farklı olacağını merak etti. Artık çocuklarıyla arasında yakın bir ilişki kurmuştu ve karısı Loren'in aşkı vardı. Ama onunla birlikte geçirebileceği zamanı düşünerek yaşadığı kayıp onu öfkelendiriyordu.</p>

    <p>Göğsünde bir ağırlıkla bir avuç kokulu yaprağı alıp mezarın üstüne serpiştirmişti. Uzun bir süre orada, onun yanında kalıp okyanusa bakmıştı. Öteki aşkının, yani denizin yumuşak dalgalan hissettiği acının hafiflemesine yardımcı oluyordu. Sonunda yorgun ve tükenmiş bir şekilde, ama yeni bir umut hissiyle mezarın yanından ayrılmıştı.</p>

    <p>Şimdi çocuklarıyla köprüde dikilirken Summer'm hâlâ yaşadığını bilerek içini bir sıcaklık kaplıyordu. Maceracı ruhu yeniden canlanmış, Çinli batık geminin esrarına yeniden odaklanmıştı.</p>

    <p>"İşaret şamandırası Summer'm sondaj gemisini batırdığı yerde bulunuyor," dedi Dirk gülümseyerek. Camdan işaret etti. "Çinli batık alanı neredeyse koyun tam ortasında," dedi kolunu sağa açarak.</p>

    <p>"Tarihi eserlerin hepsi on üçüncü yüzyıla mı ait?"</p>

    <p>"Her şey o zamanı gösteriyor," diye karşılık verdi Summer. "Bulunan seramik parçalarının tarihi Song döneminin sonlarından Yuan Hanedanı'nın başlarına dayanıyor. Ahşap parçalar karaağaçtan yapılma ve tarihi yaklaşık 1280. Ünlü Çin tersanesi Longjiang, gemi yapımında karaağaç ve diğer tahtaları kullanıyordu. Bu da doğrulayan bilgilerden bir diğeri."</p>

    <p>"Yerel jeolojik kayıtlar da işe yarıyor," dedi Dirk. "Batık bir lav akıntısı tarafından yutulduğu için Büyük Ada'daki volkanik patlamaların bilinen tarihini kontrol ettik. Kilâuea en iyi bilinen ve en aktif yanardağ olsa da Hualalai ve Mauna Loa'nın da yakın dönemde aktif olduğu biliniyor. Buraya en yakın olan Mauna Loa son yüz elli yılda otuz altı kez patlamış. Önceki yüzyılda sayısız lav püskürtmesi olmuş. Yerli jeologlar, lav akıntılarının altında radyokarbon dönemine ait kömür örnekleri buldular. Yatandaki Pohue Körfezi'nden alınan bir lav örneği sekiz yüz yıl öncesine dayanıyor. Koya akıp gemimizi gömen lav akıntısının aynı patlamaya ait olup olmadığını bilmiyoruz, ama ben öyle olduğunu düşünüyorum. Eğer öyleyse gemimiz 1300'den önce gelmiş olmalı."</p>

    <p>"Şifreli çita derisiyle ilgili bir şey var mı?" diye sordu Summer.</p>

    <p>"Tarihini bulmak olanaksız, ama resmedilen yolculuk bazı ilginç benzerlikler gösteriyor," diye cevapladı Pitt. "Öndeki gemi dört direkli büyük bir cönk, Dirk ve Jack'in bulduğu dümene dayanarak boyutlarının bizim enkazımıza uyduğunu söyleyebilirim. Ne yazık ki resimlere eşlik eden bir hikâye yok. Yalnızca deşifre edilebilir birkaç sözcük var, o da 'cennete yolculuk,' anlamına geliyor."</p>

    <p>Pitt oturup hayvan derisindeki iki boyutlu resimleri tekrar inceledi. Çizimler iki küçük destek gemisiyle yelken açan dört direkli bir cönkü açıkça gösteriyordu. Birkaç panelde uzun bir okyanus yolculuğu anlatılıyor, gemi sonunda bir ada takımına ulaşıyordu. Kabaca belirtilmiş olsa da adalar, Hawaii'nin sekiz büyük adasıyla aynı konumda bulunuyordu. Büyük cönkün en büyük adaya geldiği, yüksek bir yamacın dibindeki koyda</p>

    <p>demir attığı gösteriliyordu. Pitt'i en çok son panel ilgilendiriyordu. Resimde yamacın dibindeki bazı sandıkların yanına demirlemiş gemi görünüyordu. Gemiyi ve çevresindeki karayı ateş ve duman sarmıştı. Pitt geminin direğindeki bayrağı büyük bir ilgiyle inceledi.</p>

    <p>"Volkanik patlama bir yumruk gibi inmiş," dedi. "Resimdeki alevler kısa süreli bir yangın gibi görünüyor, ama bu bir sır. Aslında gemiyi yangın değil, yanardağ patlaması batırdı."</p>

    <p>"O sandıklar," dedi Summer. "İçinde değerli hazineler olmalı. Tong ya da senin dediğin gerçek adıyla Borjin bu yük gemisi konusunda bir şey biliyor olmalı. Bu yüzden deprem yaratarak lav alanını açmaya çalıştılar."</p>

    <p>"Bence komik duruma düştüler," dedi Dirk. "Hazine ya da her neyse gemide bile değilmiş. Eğer çizimler doğruysa, kargo karaya çıkarılmış ve lav akmtısıyla tahrip edilmiş olmalı."</p>

    <p>"Öyle mi?" diye sordu Pitt kurnaz bir gülümsemeyle.</p>

    <p>"Lav akıntısından nasıl kurtulmuş olabilir ki?" diye sordu Summer. Büyüteci alıp son panele baktı, etrafı siyah taşla çevrili sandıkları inceledi. Sandıkların üstünde ya da etrafında alev görünmüyordu.</p>

    <p>"Resimde yandıkları görülmüyor. Sence kurtulmuş olabilirler mi?"</p>

    <p>"Bence bakmaya değer. Gidip ıslanalım ve kesin olarak öğrenelim."</p>

    <p>"Ama lavın altında gömülüdür," diye itiraz etti Dirk.</p>

    <p>"Babanıza biraz güvenin," dedi Pitt gülümseyerek, sonra köprüye gitti.</p>

    <p>Dirk ve Summer büyük bir şüpheyle babalarını takip ettiler. Üç dalış takımını alıp Zodyak'a bindiler, Dahlgren tarafından gemiden aşağıya indirildiler.</p>

    <p>"Ming vazoyu ilk bulana tekila benden," dedi lastik botu indirirken.</p>

    <p>"Tuz ve limonu unutma," diye bağırdı Summer.</p>

    <p>Pitt, Zodyak'ı kıyıya çevirip koyun diğer tarafına döndü, sörf dalgasına birkaç metre kala motoru kapattı. Dirk botu güvene almak için demir attı, üçlü dalış takımlarını giydi.</p>

    <p>"Kıyıya olabildiğince yakın gideceğiz," dedi Pitt. "Yalnız kıyıya çarpıp kırılan dalgalara dikkat edin."</p>

    <p>"Peki, tam olarak ne arıyoruz?" diye sordu Dirk.</p>

    <p>"Cennete bir merdiven." Babası gizemli bir şekilde gülümseyip maskesini yüzüne indirdi. Botun kenarına oturup geriye eğildi, suya girdi, küçük bir dalganın altında gözden kayboldu. Dirk ve Summer maskelerini ve regülatörlerini çabucak takıp onu takip ettiler.</p>

    <p>Karanlık ve çalkantılı suyun altı metre dibinde toplandılar. Kıyıya çarpan dalgalar suyu köpük ve alüvyon içinde bırakıp görüş mesafesini birkaç adıma indiriyordu. Summer, babasının kendisine doğru başını salladığım ve sonra bulanık suda ilerlediğini gördü. Kardeşinin arkadan geleceğini bilerek babasını izledi.</p>

    <p>Dip yüzeyi, sol tarafta sertçe yükselen girintili çıkıntılı siyah bir lav yatağından oluşuyordu. Summer sualtında bile dalgalarla kıyıdan güçlü bir şekilde itiliyor, sık sık denize doğru dönüp yükselen lav dağına çarpmamak için paletlerini sertçe çırpması gerekiyordu.</p>

    <p>Yirmi dakika kadar babasının paletlerini ve kabarcıklarım takip etti, sonra babası önündeki karanlık sularda tamamen gözden kayboldu. Koyun yarısında olduklarını tahmin ediyordu. On dakika daha yüzdükten sonra yüzeye çıkıp nerede olduğunu anlamaya karar verdi.</p>

    <p>Büyük bir dalgayla lav yükseltisine doğru taşındığını hissetti. Ayak çırpmak için dönerken ikinci ve daha büyük bir dalgayla şaşkına döndü. Sertçe kıyıya itildi. Dalga onu hızla etkisiz hale getirip geriye doğru lav duvarına çarptı, çelik oksijen tüpü kayalara sürtündü.</p>

    <p>Çarpışmada yara almayan Summer dalga geçene kadar lav duvarına yapışık kaldı. Oradan uzaklaşmak üzereyken başının üstündeki kayalarda karanlık bir nokta olduğunu fark etti. Biraz daha yaklaşarak hafif bir açıyla yukarıya ve kıyı hattına doğru kıvrılan siyah borunun içine baktı. Bulanık suda bunun yalnızca kayaların içindeki bir delik mi olduğunu anlayamadı, bu yüzden fenerini çıkarıp içeri uzandı. Fenerin ışığı suda dağılıp karşıdaki bir duvardan yansımadı. Belli ki açıklık bir süre devam ediyordu.</p>

    <p>Bunun babasının aradığı şey olduğunu anlayınca kalbi deli gibi çarptı. Büyük bir dalga daha geçerken açıklığa tutundu, sonra uzanıp feneri metal tüpüne vurdu. Metalik ses suda yankılandı.</p>

    <p>Neredeyse aynı anda Dirk ortaya çıktı, şaşkın bir şekilde Summer'a sonra onun işaret ettiği deliğe baktı. Bir dakika sonra babası gelip tüneli görünce şakacı bir şekilde Summer'm başına dokundu. Kendi fenerini açıp borunun içine girdi, çocukları da peşinden onu izledi.</p>

    <p>Pitt bu açıklığın bir lav borusu olduğunu hemen anlamıştı. Silindirik duvarları, bir makineyle yapılmış gibi neredeyse mükemmel biçimli, yuvarlak ve pürüzsüzdü. Ama aslında geçit, sabit akan sıcak lavın yüzeyde soğumasının ve dışa doğru kabuk oluşturmasının bir sonucuydu. Sıvı merkez sonunda dışarı akar, geride içi boş bir boru bırakırdı. Neredeyse on beş metre genişliğinde, birkaç kilometre uzunluğunda lav boruları bulunmuştu. Summer'ın bulduğu boru biraz daha küçüktü, çapı yaklaşık yüz seksen santimdi.</p>

    <p>Pitt boruda on metre kadar ilerledi, derinlik göstergesinde yavaş yavaş yükselme olduğunu fark etti. Boru birden genişledi ve fenerinin yansımasını fark ederken başı yüzeye, sakin bir su havuzuna çıktı. Fenerini etrafta gezdirdi. Dik lav duvarları uç taraftan dikey bir şekilde suya iniyordu. Ama dördüncü taraf, geniş, kayalık bir meydana açılıyordu. Summer ve Dirk'ün sualtı ışıklan yanında belirirken sahanlığa doğru yüzdü. Hepsi kayalara yüzüp sudan çıktı. Ağızlarındaki regülatörleri çıkarır çıkarmaz konuşmaya başladılar.</p>

    <p>"İnanılmaz," dedi Summer. "Taşan bir lav borusuyla beslenen bir yeraltı mağarası. Ama biraz havalandırma olsa iyi olurmuş." Mağaradaki hava küflü ve rutubetli olduğu için Summer oksijen tüpünü kullanmaya devam etmeyi düşünüyordu.</p>

    <p>"Bir zamanlar çok daha derin bir mağara olmalıydı, ama dağ kıyısına doğru akan lav akıntılarıyla kapalı hale gelmiş," dedi Pitt. "Girişinde bir lav borusu bulunması büyük tesadüf."</p>

    <p>Dirk oksijen tüpünü ve ağırlık kemerini bıraktı, sonra fenerini açıklıkta gezdirdi. Kayalardaki bir şey dikkatini çekti.</p>

    <p>"Summer, arkanda."</p>

    <p>Summer dönüp birkaç adım uzağındaki adamı görünce şaşkınlıkla yutkundu. Adamın gerçek olmadığını fark edince çığlığını yuttu.</p>

    <p>"Seramik savaşçı mı?" diye sordu Dirk.</p>

    <p>Summer fenerini doğrultunca yakında dikilen başka bir figür daha gördü. İkisi de gerçek adam boyutlarındaydı, boyalı üniformaları ve kılıçları vardı. Summer biraz daha yaklaşıp ayrıntılarını inceledi. Adamlar askerdi, örgülü saçları, badem biçiminde gözlerinin altında ince bıyıkları vardı.</p>

    <p>"İmparator Qin'in terakota Xian savaşçıları mı?" diye sordu Pitt. "Ya da belki de on üçüncü yüzyıl kopyası."</p>

    <p>Summer, babasına şaşkınlıkla baktı. "On üçüncü yüzyıl mı? Burada ne arıyorlar?"</p>

    <p>Pitt iki figüre yaklaşıp aralarında uzanan küçük patikayı fark etti. -</p>

    <p>"Sanırım bizi yanıta götürüyorlar," dedi. Seramik heykellerin arasına girerek yolu takip etti, Dirk ve Summer da peşinden geldi. Yıpranmış yol birkaç lav duvarının etrafından kıvrılıyor, sonra birden geniş, büyük bir odaya açılıyordu.</p>

    <p>Pitt iki çocuğuyla eşikte dikilip hayretle fenerini doğrulttu. Kocaman oda duvarlara sıralanmış seramik heykel ordusuyla doluydu. Her birinin boynunda ağır bir altın kolye ya da mücevherlerle süslü tılsımlar vardı. Seramikten yapılma savaşçıların ortasında, çoğunluğunu hayvan figürlerinin oluşturduğu başka bir heykel halkası vardı. Bazıları yeşim veya taştan yapılmıştı, diğerleri altın yaldızla parlıyordu. Geyikler büyük şahinlerin yanında korkusuzca otluyordu. Hoplayıp zıplayan bir çift beyaz kısrak odanın ortasına yakın bir yerde cam dolaba yerleştirilmişti.</p>

    <p>Heykellerin arasında toz içinde kalmış düzinelerce küçük dolap ve masa bulunuyordu. Summer tik ağacından yapılma büyük bir masada fenerinin ışığında parlayan süslü bir servis takımı buldu. İpek servislerin üstünde duran tabaklar, çatal bıçak takımı ve kadehler hep altındı. Masanın bitişiğinde bazıları Arapça ve okunur Çince yazılarla bezenmiş gümüş ve altın süslemeler bulunuyordu. Öteki masalarda süslü mücevherlerle parlayan aynalar, kutular ve sanat eserleri duruyordu. Summer parlak renkli savaş sahneleriyle kaplanmış dolaba gidip bir çekmeceyi açtı. İçindeki ipek kaplı kutuyu kehribar, safir ve yakutlar doldurmuştu.</p>

    <p>Heykeller ve mücevherler Pitt'i ilgilendirmiyordu. Tarihi eserlerin gerisine, odanın ortasında duran şahesere baktı. Odanın ortasındaki taş platformda uzun, tahta bir kutu duruyordu. Parlak sarı boyalıydı ve her bir panelin üstünde ayrıntılı oymalar vardı. Pitt yaklaşıp fenerini kutunun üstüne doğrulttu. Dişlerini gösterip pençesiyle havayı yaran doldurulmuş çita Pitt'e hırlıyor gibiydi. Fenerini kutunun yüzeyine indirip gülümseyerek görüntüye baktı. Mavi renkli büyük bir kurt resmiydi bu.</p>

    <p>"Yuan İmparatorluğu'nun son İmparatoru Kubilay Han'ı tamştırabilir miyim?"</p>

    <p>"Kubilay Han," diye fısıldadı Summer saygıyla. Gözleri irileşmişti. "Olamaz."</p>

    <p>"Onun Cengiz'in yakınlarında bir yere gömülü olduğunu sanıyordum," dedi Dirk.</p>

    <p>"Popüler efsaneye göre öyle. Ama bu hikâye bana mantıklı gelmedi. Borjin, sismik aygıtıyla Cengiz Han'ın mezarını buldu, ama Kubilay'ınkini bulamadı. İkisi aynı alan içine gömülmüş olmalıydı. Sonra sizin Dr. Tong ortaya çıkıp bir batığı ziyaret etmek için Alaska Boru Hattı'nı parçalama görevine ara veriyor. Belli ki onu çeken daha büyük bir şey vardı, yalnızca Borjinlerin takdir edebileceği bir şey. Moğolistan'da Kubilay'ın boş ur mezarını veya başka bir yere gömüldüğünü gösteren başka bir ipucu buimuş olabilirler."</p>

    <p>"Yine de buraya nasıl gelindiğini anlamadım," dedi Summer.</p>

    <p>"Hikâye çita derisindeydi. Shang-tu'da bulunmuştu, demek ki Kubilay'la orijinal bir bağlantısı vardı. İmparatorun av için kullandığı eğitimli çitaları olduğu biliniyordu, bu yüzden deri onun evcil çitalarından birinden gelmiş olabilirdi. Daha da önemlisi çita derisinin Cengiz Han'ın mezarını gösterdiği iddia edilen ipek haritayla bulunmuş olmasıydı. Borjin'in babası ipek haritayı ele geçirdi ve Borjin de bu haritanın mezarı bulmasında yardımcı olduğunu kabul etti. Nedense ilk bulunduğunda çita derisindeki resimler atlanmış. Beni harekete geçiren şey mavi kurt oldu."</p>

    <p>"Hangi mavi kurt?" diye sordu Summer.</p>

    <p>"Bir motif," dedi, ahşap tabutun üstündeki resmi işaret ederek. "Cen-giz'le başlayıp imparatorluk hanlarının kullandığı bilinen bir amblemdi bu. Çita derisine yakından bakarsanız, son resimde yanan cönkün direğinde dalgalanan bayraktaki mavi kurtu görebilirsiniz. Eğer gemi bir hana ait değilse bu bayrak kullanılmazdı. Resimlerde Çin'den ayrılan kraliyet gemisinin tasvirlerine uyan sizin bulduğunuz batık, Cengiz'in ölümünden elli yıl sonrasına dayanıyordu. Onun bir sefere çıkması için çok geçti. Tarihler Kubilay'ın hüküm sürdüğü döneme aitti. Ve de öldüğü. Çita derisinin sırrı Kubilay Han'ın son yolculuğunu göstermesiydi."</p>

    <p>"Ama neden Hawaii'ye getirildi?" diye sordu Summer fenerin ışığını lahit boyunca uzatarak. Işık huzmesini bir an için mezarın bir ucuna dayanan tahta asaya çevirdi. İlgiyle, eskimiş sapında köpekbalığından yapılma bir kolyenin sallandığım fark etti.</p>

    <p>"Son yılları zorlu geçti. Belki 'cennete yolculuğu,' uzak bir kıyıda sonsuza dek kalmak için yaptığı planıydı."</p>

    <p>"Baba, mezarının volkanik patlamaya dayandığını ve onu bulabileceğimizi nasıl bildin?" diye sordu Dirk.</p>

    <p>"Çita derisini her kim çizmişse mezarı ve haritayı görmüştü ve lav akıntısından kurtulduğunu biliyordu, yoksa alevleri de çizerdi. Girişte bir kumar oynadım. Deniz seviyesi sekiz yüz yıl önce olduğundan yüksekti, bu yüzden girişin sualtında kaldığını düşündüm."</p>

    <p>"Buradaki hazine onun hayatı boyunca fetihleri sırasında biriktirdiği zenginlikleri temsil ediyor olmalı," dedi Dirk etrafındakilerin miktarına şaşkınlıkla bakarak. "Belki bu zenginliklerin bir kısmı Cengiz döneminde toplanmıştır. Burada değerini hesaplamanın mümkün olmadığı bir servet yatıyor olmalı."</p>

    <p>"Moğol halkı kandırılarak elinden alındı. Kubilay Han'ın varlıklarını güven altına almaları çok uygundu. Bence Burhan Haldun Dağı'nda, Kubilay Han'ın sonsuzluğu bekleyebileceği uygun bir mezar yeri bulabilirler."</p>

    <p>Gizli mezar yeri iç düşüncelerini derinden etkiliyor, üçlü antik hazinelerin arasında dolaşırken kendi kendilerine fısıldıyordu. Yalnızca fenerlerinin ışığıyla aydınlanan gölgeli oda Ortaçağ havası ve gizemiyle doluydu. Işık huzmeleri parlak duvarlardan yansırken Pitt'in aklına gerçek Xanadu ve Samuel Coleridge'in etkileyici şiiri geldi.</p>

    <p>"Zevk kubbesinin gölgeleri</p>

    <p>Dalgaların üstünde yüzüyor.</p>

    <p>Mağaranın duvarlarına çarpan suyun sesi uzaktan duyuluyor," diye Pitt alçak sesle dizeleri mırıldandı.</p>

    <p>Summer, babasına yaklaşıp elini sıktı. "Annem her zaman senin umutsuz bir romantik olduğunu söylerdi," dedi gülümseyerek.</p>

    <p>Pitt ve Summer birlikte geçide doğru ilerledi. Onlar etrafa son bir kez bakarken Dirk yanlarına geldi.</p>

    <p>"Önce Cengiz'in mezarını kurtardın. Şimdi de Kubilay Han'ı ve imparatorluğun hazinelerini buldun," dedi saygıyla. "Bu kadarı bir kuşağa yeter."</p>

    <p>Summer onaylayarak başını salladı. "Baba, bazen çok şaşırtıcı oluyorsun."</p>

    <p>Pitt kollarım açıp iki çocuğunu sevgiyle kucakladı.</p>

    <p>"Hayır," dedi, kocaman sırıtarak. "Yalnızca bazen şansım yaver gidiyor."</p>

    <p><i>SON</i></p>
  </div>
</body>
</html>
