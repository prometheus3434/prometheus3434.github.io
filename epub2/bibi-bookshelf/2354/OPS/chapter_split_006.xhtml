<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Babam Nereye Gitti?</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
<section>
<div>
			<div>
				<h1><st c="0">12 Nisan, Cumartesi</st></h1>
			</div>
		</div>
		<p><st c="20">Bayramın tantanası bitmiyor ki! </st><st c="53">Temizliği bitti, alışverişi başladı. </st><st c="90">“Öfff, hayatımın en sıkıcı günü!” dedim anneme. </st><st c="138">“Acele karar verme, büyüdükçe daha ne sıkıcı günlerin olacak,” dedi. </st></p>
		<p><st c="207">Evdeki takım elbiseler olmuyor artık üstüme. </st><st c="252">Annem hızlı boy attığımı söyledi ama, ben fark etmiyorum. </st><st c="310">Bir önceki yılın pantolonları iki parmak kısaldı sadece. </st><st c="367">İki yılda iki parmak... </st><st c="391">Peh! </st><st c="396">Uzamak mı bu?.. </st><st c="412">Yeni takım aldı annem. </st><st c="435">Kendimi kendim gibi hissetmiyorum takım elbise giyince. </st><st c="491">Hem hoşuma gidiyor, hem gıcık duruyor bende... </st></p>
		<p><st c="538">“Büyüyünce tarzını sen belirlersin,” dedi annem. </st></p>
		<p><st c="587">“Yani hangi yaşa gelince büyümüş olacağım?” </st></p>
		<p><st c="631">“Onun için de acele etme. </st><st c="657">Sana söylerim zamanı gelince.”</st></p>
		<p><span epub:type="pagebreak" title="172" id="page172"></span><st c="687">Benimle resmen dalga geçiyor. </st><st c="718">Ama hoşuma gitti. </st><st c="736">En azından bebekmişim gibi konuşmuyor artık. </st><st c="781">Bu da, beni yavaş yavaş adam yerine koymaya başladığını gösterir. </st></p>
		<div>
			<div>
				<h1><st c="847">14 Nisan, Pazartesi</st></h1>
			</div>
		</div>
		<p><st c="866">Bayramın birinci günü. </st><st c="890">Çok şey oldu. </st><st c="904">Hiç beklemediğim çok acayip ve çok güzel şeyler!!! </st></p>
		<p><st c="955">Sırayla yazacağım. </st><st c="974">Pufur bir bıraksa şu kalemi. </st><st c="1003">O da keyifli nedense. </st><st c="1025">Sabahtan beri yapmadığı şaklabanlık kalmadı. </st><st c="1070">Mutluluk da hüzün gibi bulaşıcı mı ne! </st></p>
		<p><st c="1109">Pufur’u iyice koşturup yorduktan sonra yazabiliyorum nihayet. </st><st c="1171">Yine de beni ve kalemi gözden uzak tutmak istemiyor. </st><st c="1224">Masanın üstünde yatıyor. </st><st c="1249">Ama şu kalemler yüzünden burnum kurtuldu. </st><st c="1291">Ne zaman burnuma hamle yapsa, yere bir kalem atıyorum, onunla boğuşmaya başlıyor. </st><st c="1373">Yuvarlıyor, kovalıyor... </st><st c="1398">Kurşunkalemlerim delik deşik oldu onun yüzünden. </st><st c="1447">Okuldakiler benim çiğnediğimi sanıyor. </st></p>
		<p><st c="1486">Lafı uzattım yine, çünkü hâlâ heyecanlıyım. </st><st c="1530">Olanlara inanamıyorum.</st></p>
		<p><st c="1552">Sabahleyin dedemin şamatasıyla açtık gözümüzü. </st><st c="1600">Bayram namazından döndükten sonra kimseyi uyusun diye bırakmaz zaten. </st><st c="1670">Anneannem de onunla kalkmış, akşamdan hazırladığı böreği fırına koymuş. </st><st c="1742">Mis gibi kokuyordu. </st><st c="1762">Çay da hazır. </st><st c="1776">An</st><span epub:type="pagebreak" title="173" id="page173"></span><st c="1778">nemle birlikte bayramlıklarımızı giyip aşağıya indik. </st><st c="1833">Pufur’u bile fırçaladım. </st><st c="1858">Tabii, fırçayla da güreş tutmaya kalktığı için çok zor oldu, ama başardım. </st></p>
		<p><st c="1933">Hepimiz bayramlaştık. </st><st c="1955">Pufur, böreğin peşindeydi. </st><st c="1982">Bizden önce ona verdi anneannem. </st><st c="2015">Bir dilimi parçalamış, soğutmuş çoktan. </st><st c="2055">Tabağı önüne koydu. </st><st c="2075">Öyle iştahla yiyordu ki kıymalı böreği, biz yemeyi unuttuk Pufur’u seyrederken. </st></p>
		<p><st c="2155">“Nasıl şişmanlamıyor bu iştahla, hiç anlamıyorum?” dedi annem. </st><st c="2218">Kendisi ikide bir diyete girdiği için, kıskanıyor bence. </st></p>
		<p><st c="2275">Dedem, “Sen de onun gibi bir aşağı bir yukarı deli danalar gibi koştursan, bir gram yağ tutmazdın,” dedi. </st></p>
		<p><st c="2381">‘Güzel bir bayram sabahı. </st><st c="2407">Babam da burada olsaydı aynı şeyi hissederdi,’ dedim kendi kendime. </st><st c="2475">Babamın günlüklerini okudukça, onu tanımaya başladım sanki. </st><st c="2535">Şimdi aramızda olsaydı, eminim komik hikâyeler anlatıp hepimizi güldürür, bizim şu masadaki halimizi ya filme alır ya da hikâyesini yazardı. </st></p>
		<p><st c="2676">Kahvaltı masasını topladık hemen. </st><st c="2710">Anneannem nasıl da telaşlıdır bayram sabahları. </st><st c="2758">Gelen giden olur diye, her an hazır olmak ister. </st><st c="2807">Ama dedemin kahvesi, gazetesi her şeyden önce gelir yine de. </st><st c="2868">Dedem koltuğuna, Pufur da her zamanki balkon sefasına, yani dedemin omuzuna yerleşti ve annem dedemin kahvesini getirdi. </st><st c="2989">İşte, tam o sırada kapı çaldı. </st></p>
		<p><st c="3020">Anneannem bile, bu kadar erken damlayan misafire şaşırmıştı. </st><st c="3081">Annem açtı kapıyı, ben de arkasındaydım. </st><st c="3122">Annem öylece kaldı kapıda... </st><st c="3151">Ben de! </st></p>
		<p><span epub:type="pagebreak" title="174" id="page174"></span><st c="3159">Anneannem, “Kim geldi?” diye telaşla yaklaşınca, hepimizin tıp denmiş gibi donup kalma oyunumuzu bozmuş oldu. </st></p>
		<p><st c="3269">“Barış! </st><st c="3277">Hoş geldin, oğlum! </st><st c="3296">Geç, geç. </st><st c="3306">Kapı önünde durma öyle.” </st></p>
		<p><st c="3331">Amcam içeri girdi. </st><st c="3350">Ben nasıl davranacağımı bilemedim. </st><st c="3385">Tanıyor muyum? </st><st c="3400">Tanımıyor muyum? </st><st c="3417">İki durumda da, yalan söylemiş olacağım. </st><st c="3458">Yalanlardan yalan beğenmeyi amcama bıraktım ve o nasıl davranırsa, ona göre hareket etmeye karar verdim anında. </st></p>
		<p><st c="3570">Kötü bir tiyatro oyunu gibiydi kapı önündeki halimiz. </st><st c="3624">Kimse ne yapacağını bilmiyor, ne söyleyeceğini unutmuş gibi... </st><st c="3687">Bir sağa bir sola yaylanıp durduk. </st><st c="3722">Sonunda, dedem de ortaya çıktı ve amcamı hepimizden daha sıcak karşıladı. </st><st c="3796">Amcamın elindeki çiçekle çikolatayı alıp anneme verdi ve mutfağa gönderdi. </st><st c="3871">Amcamı salona aldı. </st><st c="3891">Anneannemle ben elma gibi kızarmış yanaklarımızla arkasından gittik. </st><st c="3960">Hadi, benimki yalan söylediğim için ve şaşkınlıktan, anneannem neden kızardı öyle, anlamadım. </st><st c="4054">Belki de, annemin kavga çıkaracağından korktu. </st></p>
		<p><st c="4101">Dedem karşısındaki koltuğa oturttu amcamı. </st><st c="4144">Emniyete aldı sanki... </st><st c="4167">Sonra da beni amcamla resmi olarak tanıştırdı. </st></p>
		<p><st c="4214">Amcam beni ilk kez görüyormuş gibi davrandı. </st><st c="4259">Rolüm belli oldu böylece: Amcasını ilk kez gören çocuk! </st><st c="4315">Beceremem ben böyle şeyleri. </st><st c="4344">En iyisi sessizce oturup izlemek. </st><st c="4378">“Dili tutuldu çocuğun şaşkınlıktan,” derler, daha inandırıcı olur. </st></p>
		<p><st c="4445">Amcam benimle ilgili bir şeyler söyledi. </st><st c="4486">“Çok büyümüş. </st><st c="4500">Ne kadar da... </st><st c="4515">benziyor. </st><st c="4525">Kaçıncı sınıftasın?” Sonra kendini </st><span epub:type="pagebreak" title="175" id="page175"></span><st c="4560">anlattı. </st><st c="4569">Bu arada annem de gelip benim yanıma oturdu ve o da sessizce izlemeye başladı. </st><st c="4648">Çok çok şaşırdığı belliydi. </st></p>
		<p><st c="4676">Amcam son gördüğümdeki gibi değildi. </st><st c="4713">Saçını sakalını kesmiş. </st><st c="4737">Çok düzgün görünüyordu. </st><st c="4761">Ama buna nasıl inanılır ki? </st><st c="4789">Bilmiyorum. </st><st c="4801">Bu hali hep sürse ve benim amcam olarak hayatımızda yerini alsa, ne iyi olur. </st><st c="4879">Amcam sohbetine, yeğenini görme isteğine dayanamadığını söyleyerek devam etti. </st></p>
		<p><st c="4958">“Memo’yu yolda görsem tanımayacağımı düşününce, aramızdaki küslüğün ne kadar saçma olduğunu anladım,” dedi. </st><st c="5066">“Abim gitti. </st><st c="5079">Sadece Elif’i değil, beni de terk etti. </st><st c="5119">Hepimizi terk etti. </st><st c="5139">Ya da başına bir şey geldi, bilmiyoruz. </st><st c="5179">Bildiğim tek şey, olanlarda kimsenin suçu yok. </st><st c="5226">Benim... </st><st c="5235">yıllar önce sarf ettiğim laflar, suçlamalar, şimdi çok saçma görünüyor. </st><st c="5307">Ondan kalan emanetlersiniz siz. </st><st c="5339">Ya da armağanlar... </st><st c="5359">Bu asla bir sahiplenme, yaşamınızda söz sahibi olma anlamına gelmiyor, Elif, anlıyor musun? </st><st c="5451">Artık eskisi gibi değilim. </st><st c="5478">Büyüdüm sayılır. </st><st c="5495">Hele insanı büyümeye zorlayan kişiler ve olaylar olunca...” derken bana baktı.</st></p>
		<p><st c="5573">‘Vay canına!’ dedim kendi kendime... </st><st c="5611">Amcam onu terk etmemden etkilenmiş ve durup düşünmüş. </st><st c="5665">Ben de kendimi büyümüş hissettim o an.</st></p>
		<p><st c="5703">Dedem ve anneannem özellikle çok etkilendiler amcamın konuşmasından. </st><st c="5773">Annem de. </st><st c="5783">Ama tepki göstermiyordu. </st><st c="5808">“Yani?” dedi. </st></p>
		<p><st c="5822">“Yani,” diye başladı amcam, “ben yine akraba olmamızı istiyorum. </st><st c="5887">Memo’nun amcası olmak istiyorum. </st><st c="5920">Senin kayınbiraderin olmayı da seviyordum ama, sana haksızlık ettim. </st><st c="5989">Beni </st><span epub:type="pagebreak" title="176" id="page176"></span><st c="5994">kabul etmezsen, anlarım. </st><st c="6019">Seni çok kırdım. </st><st c="6036">Özür dilerim,” </st></p>
		<p><st c="6051">Annemin gözleri doldu. </st><st c="6074">Özür dilemesini bekliyormuş. </st><st c="6103">“Ben de senin kayınbiraderim olmanı severdim. </st><st c="6149">Hatta, Özgür’ün değil de, benim kardeşim olmanı isterdim,” dedi. </st><st c="6214">Amcam dudaklarını ısırıyordu. </st><st c="6244">‘Eyvah! </st><st c="6252">Bunlar ağlamaya başlarsa, ben hayatta tutamam kendimi,’ diye düşündüm. </st><st c="6323">Bayram evi yerine cenaze evine döner burası. </st></p>
		<p><st c="6368">“Yıllar geçtikçe Özgür’e daha çok benzemişsin,” dedi annem. </st><st c="6428">Sonra hemen kahve ve tatlı hazırlığı için mutfağa kaçtı. </st><st c="6485">Anneannem de ardından. </st><st c="6508">Kadınlar için ne kolay. </st><st c="6532">Hemen mutfağa kaç, ağla, rahatla. </st><st c="6566">Biz ne yapacağız? </st><st c="6584">Oturduk öyle, vazo gibi. </st><st c="6609">Babamın lafı geliyor aklıma artık hemen. </st></p>
		<p><st c="6650">Annem ve anneannem kahvelerle, tatlılarla içeri girince, Pufur yüzsüzce gidip amcamın kucağına yerleşti. </st><st c="6755">Hâlâ börek peşinde. </st><st c="6775">Tatlının işine yaramadığını anladı ama, misafir kucağına yerleşmekten caymadı. </st><st c="6854">Eski kediyi konuştular annemle. </st><st c="6886">Geçen yıl öldüğünü öğrenince üzüldü annem; “Bu kadar yıl yaşadı, ha?” dedi. </st><st c="6962">Sanki babamla birlikte geçirdiği yılları da, kediyle birlikte kaybetmiş gibiydi. </st></p>
		<p><st c="7043">“Özgür severdi o kediyi,” dedi. </st></p>
		<p><st c="7075">“Pufur’u da sever,” dedi amcam. </st><st c="7107">Ve dondu kaldı. </st><st c="7123">İkimiz de aynı anda fark ettik yaptığı büyük hatayı. </st><st c="7176">Ama bizimkiler fark etmedi. </st><st c="7204">Amcam geldiğinden beri Pufur’un adı hiç geçmemişti; “kedi” deyip duruyorduk. </st><st c="7281">Dedemle anneannem de, “Yapma kızım, çekil kızım...” Ha anneme sesleniyorlar, ha Pufur’a. </st><st c="7370">Neyse, bu büyük olay da böyle karıştı gitti arada.</st></p>
		<p><span epub:type="pagebreak" title="177" id="page177"></span><st c="7420">Amcam biraz daha oturduktan sonra, “Bayram ziyareti kısa olur,” deyip kalkmak istedi. </st></p>
		<p><st c="7507">Annem hiç beklenmedik bir şey yaptı.</st></p>
		<p><st c="7543">“İşin yoksa kal,” dedi. </st><st c="7568">“Misafir sayılmazsın. </st><st c="7590">Benim bir büyüğü ziyaret etmem gerekiyor. </st><st c="7632">Sen Memo’yla biraz vakit geçir istersen. </st><st c="7673">Onun da amcasını tanımaya ihtiyacı var.” </st></p>
		<p><st c="7714">Ağzım açık bakakaldım anneme ve hayran oldum... </st><st c="7762">ve kendime kızdım tabii. </st><st c="7787">Bazen boşu boşuna yalan söylüyorum anneme. </st><st c="7830">Ona haksızlık ediyorum. </st></p>
		<p><st c="7854">Amcam, geldiğinden beri ilk kez kocaman gülümsedi. </st><st c="7905">Beni karşısında gördüğü ilk günkü gibi. </st><st c="7945">Haklı da... </st><st c="7957">Her şey yolunda görünüyor. </st></p>
		<p><st c="7984">Annem çıkana kadar salonda bizimkilerle oyalandık. </st><st c="8035">Sonra, ona odamı ve bilgisayarımı gösterme bahanesiyle yukarıya çıktık. </st><st c="8107">Her an bizimkiler gelir korkusuyla, fısır fısır konuştuk olan biteni. </st></p>
		<p><st c="8177">Amcam biz gittikten sonra çok utandığını söyledi. </st><st c="8227">Ona olan güvenimi yıktığı için çok pişman olmuş. </st><st c="8276">“Ama,” dedi, “çok korkmuştum, Memo. </st><st c="8312">Yanlış yapmaktan, her şeyi berbat etmekten ve her şeyden önemlisi, abimi sonsuza dek yitirmekten çok korkmuştum. </st><st c="8425">Zaten durum yeterince akıldışı. </st><st c="8457">Ben de aklımın yarısını yitirdim sanki. </st><st c="8497">Anlıyor musun beni?” </st></p>
		<p><st c="8518">Anlamaz olur muyum? </st><st c="8538">Elbette anladım. </st><st c="8555">Ama yetişkinlerin akıldışı durumlara bulduğu çözümlere aklım ermiyor. </st><st c="8625">Kalan aklını da içkiyle yok etmeye çalışmasının nasıl bir açıklaması vardı ki? </st><st c="8704">Bunu söylediğimde acıklı bir surat takındı.</st></p>
		<p><span epub:type="pagebreak" title="178" id="page178"></span><st c="8747">“Abimin büyümüş de küçülmüş modeli gibisin, Memo. </st><st c="8798">Özgür’ü gerçekten bulmuş gibiyim seninle konuşurken... </st><st c="8853">Gıcık bir adamsın sen, biliyor musun?” dedi. </st></p>
		<p><st c="8898">Güldüm. </st><st c="8906">İstediğim kıvamda bir amca haline gelmeye başladı sonunda. </st></p>
		<p><st c="8965">“Keşke Derinsu da burada olsaydı. </st><st c="8999">Çok sevinirdi seni gördüğüne.” </st></p>
		<p><st c="9030">“Harika olurdu ama, annesini yolda kaybedip öyle gelsin!” Füsun Teyze’ye illet olmuş. </st><st c="9116">Bunu Derinsu’ya nasıl söyleyeceğimi düşünüyordum. </st><st c="9166">Suratımdan anladı herhalde ki, “Sen bu işe karışma, ben Derinsu’ya usulünce anlatırım. </st><st c="9253">O akıllı bir kız. </st><st c="9271">Beni anlar,” dedi. </st><st c="9290">Göreceğiz. </st><st c="9301">Yetişkinler “usul, akıl” falan deyince, önce durup sonra iki adım geri çekilmek gerekiyor. </st></p>
		<p><st c="9392">Pufur içeri girince, aklımıza aşağıdaki olay geldi. </st><st c="9444">“Az önce iyi yırttık, değil mi?” dedi amcam. </st><st c="9489">Kahkahalarla güldük. </st><st c="9510">İlk kez bir yetişkinle böyle saçma sapan şeylere gülebiliyorum. </st></p>
		<p><st c="9574">Pufur’la oynarken, “Kamera nerede, Memo?” dedi. </st></p>
		<p><st c="9622">“Sandıkta. </st><st c="9633">Kimse bulmasın diye eski yerine kaldırdım.” </st></p>
		<p><st c="9677">“İyi. </st><st c="9683">Sökmeye, araştırmaya hazır olduğumda isteyeceğim onu senden.” Sanki soru sormuş gibi baktı yüzüme. </st></p>
		<p><st c="9782">Ben de, düşünüyormuş gibi durdum ve sonra, “Tamam,” dedim. </st><st c="9841">O kendine güvendiğinde, ben de güvenirim. </st></p>
		<p><st c="9883">Sonra aşağıya indik. </st><st c="9904">Dedemlerle oturduk. </st><st c="9924">Benimle birlikte sinemaya, maça gitmek, balığa çıkmak falan istediğini söyledi. </st><span epub:type="pagebreak" title="179" id="page179"></span><st c="10004">Bizimkiler de, “Çok iyi olur,” dediler. </st><st c="10044">Böylece, amcamla görüşmemizin yolu açıldı, yalan söylemeye gerek kalmadan. </st><st c="10119">Olağanüstü bir şey bu. </st></p>
		<p><st c="10142">Akşam annemle de konuştum bunu. </st><st c="10174">Yalanlarımı değil tabii, amcamın ortaya çıkışını ve onunla bir şeyler yapabilmenin güzel olacağını falan... </st><st c="10282">Annemin yatağına uzanmıştık. </st><st c="10311">Bana sarılmıştı. </st><st c="10328">Yüzünü göremiyordum ama; sanki görmemem için başımı bastırıyormuş gibi geldi. </st><st c="10406">Arada bir eğilip saçımı öpüyordu. </st></p>
		<p><st c="10440">Ağladığını gizledi galiba benden. </st><st c="10474">Bu da iyi bir şey. </st><st c="10493">Güçlü olmak istiyor artık. </st></p>
		<div>
			<div>
				<h1><st c="10520">15 Nisan, Salı</st></h1>
			</div>
		</div>
		<p><st c="10534">Bugün Derinsu, annesi ve kardeşiyle geldi. </st><st c="10578">Toprak beş yaşında ve çok yaramaz. </st><st c="10613">Bir tek, tatlısını yerken oturdu. </st><st c="10647">Pufur, onu görünce, annemin elbise dolabının üstüne çıktı ve gittiğinden emin oluncaya kadar da inmedi. </st><st c="10751">Hatta bir ara Toprak’ı dolaba tırmanmaya çalışırken yakaladık. </st><st c="10814">Pufur’da aklı kaldı nedense. </st><st c="10843">Evlerindeki kedi büyükmüş ve çocuğu yanına yaklaştırmıyormuş. </st><st c="10905">Pufur’u dişine göre buldu ama, benim akıllı kızım kendini iyi korudu doğrusu. </st></p>
		<p><st c="10983">Derinsu’ya amcamın gelişini anlattım. </st><st c="11021">Çok şaşırdı, çok sevin</st><span epub:type="pagebreak" title="180" id="page180"></span><st c="11043">di. </st><st c="11048">“Annem duyunca sevinecek,” dedi. </st><st c="11081">“Barış Amca’yı kendisinin etkilediğini düşünecek.” </st></p>
		<p><st c="11132">“Bence söyleme,” dedim. </st></p>
		<p><st c="11156">“Neden?” diye sıkıştırmaya başladı. </st><st c="11192">Söylemeyeyim diye epey direndim ama, sonunda lafı aldı ağzımdan... </st><st c="11259">Amcamın annesinden hoşlanmamasına üzüldü. </st></p>
		<p><st c="11301">“Sen niçin bu kadar üzüldün ki?” dedim. </st><st c="11341">Bir aday ortadan kalktı diye sevinir sanıyordum.</st></p>
		<p><st c="11389">“Amcanı sevmiştim. </st><st c="11409">İyi biri... </st><st c="11421">Şimdi hangi abuk sabuk adamları bulacak, kim bilir!” </st></p>
		<p><st c="11474">“Aslında–” dedim sustum. </st><st c="11499">Ben ne anlarım bu işlerden! </st><st c="11527">Tabii, yine kurtulamadım Derinsu’dan. </st><st c="11565">Lafın sonunu getirmem için zorladı. </st><st c="11601">“Annen daha az konuşsa, daha az karışsa ya, belki amcam ondan hoşlanırdı,” dedim çekine çekine. </st></p>
		<p><st c="11697">Derinsu şaşırttı beni. </st><st c="11720">“Haklısın,” dedi hemen. </st><st c="11744">“Annemin çenesi beni bile yoruyor. </st><st c="11779">Toprak’ın koşturması gibi. </st><st c="11806">Ama bazen işe de yarıyor hani. </st><st c="11837">Bazı adamlar çenesinden korkup kaçtılar...” Çok güldük. </st><st c="11893">İyi ki bizi duymuyorlar. </st></p>
		<p><st c="11918">Tam, kamera meselesini konuşacaktık, annesi seslendi aşağıdan. </st><st c="11981">Gittiler. </st><st c="11991">Bizimkiler de yorgunluktan yere serilmek üzereydiler. </st><st c="12045">Toprak onları perişan etmiş. </st></p>
		<p><st c="12074">Anneannem yıllardır hasret kalmış gibi sarılıp öptü beni. </st><st c="12132">“Benim torunum bir tane valla, bir tane,” dedi. </st><st c="12180">“Biz hiç böyle şeyler görmedik ondan.” </st></p>
		<p><st c="12219">Demek, arada böyle şeyler yaşamaları gerekiyor. </st><st c="12267">Değerimi anladılar!</st></p>
		<div>
			<div>
				<h1><span epub:type="pagebreak" title="181" id="page181"></span><st c="12286">16 Nisan, Çarşamba</st></h1>
			</div>
		</div>
		<p><st c="12305">Bütün komşularımız geldi, anneannem hâlâ doymadı bayrama. </st><st c="12364">Eskiden ne çok akrabaları olduğunu anlatıp duruyor. </st><st c="12416">Dedem de öyle... </st><st c="12433">Oysa, bana çok sıkıcı geliyor. </st><st c="12464">Ramazan Bayramı neyse de, Kurban Bayramı’na hiç dayanamıyorum. </st><st c="12527">Hayvanların kesilmesine, bıçağın altından kaçan hayvanların yakalanmasına dayanamıyorum. </st><st c="12616">“Kurban, bağışlanmak için kesilmiyor mu?” diye sordum dedeme. </st><st c="12678">“Evet,” dedi. </st><st c="12692">“Sırat köprüsünden onların sayesinde geçilecek diye inanılıyor.”</st></p>
		<p><st c="12756">“Peki, sürü halinde mi geçecekler o incecik köprüden?”</st></p>
		<p><st c="12811">Sinirlendi. </st><st c="12824">“Bilmiyorum. </st><st c="12837">Bunları sorma bana?” dedi. </st></p>
		<p><st c="12864">“Kesilmek istemeyenleri neden bağışlamıyorlar peki, dede?” diye ısrar ettim.</st></p>
		<p><st c="12940">“Sen beni delirtmek mi istiyorsun?” diye söylendi dedem. </st><st c="12998">Hiç de öyle bir niyetim yok, anlamaya çalışıyorum ben yalnızca.</st></p>
		<p><st c="13061">“İkbaaal! </st><st c="13072">Ben tavan arasını kontrole gidiyorum,” deyip kaçtı odadan. </st></p>
		<div>
			<div>
				<h1><st c="13131">17 Nisan, Perşembe</st></h1>
			</div>
		</div>
		<p><st c="13149">Bayram bittiiiiii!!!!!</st></p>
		<p><st c="13172">Amcam uğradı. </st><st c="13187">Aklı kamerada kalmış. </st><st c="13209">“Onu hazırlasan da... </st><st c="13231">bir ara alsam,” dedi. </st></p>
		<p><span epub:type="pagebreak" title="182" id="page182"></span><st c="13253">“Olur,” dedim. </st><st c="13268">Ama, okul açılana kadar olmaz zaten. </st><st c="13305">Aceleye gerek yok... </st><st c="13326">Annem yarın akşam için onu yemeğe davet etti. </st><st c="13372">Gelecekmiş.</st></p>
		<p><st c="13383">Bu gece babamın günlüklerine bakacağım yine. </st><st c="13429">Erkenden kaldırmazlar beni yarın nasılsa... </st></p>
		<div>
			<div>
				<h1><st c="13473">19 Nisan, Cumartesi</st></h1>
			</div>
		</div>
		<p><st c="13492">Yeni deftere geçtim. </st><st c="13514">Bu yıl günlüğüme çok şey yazmışım. </st><st c="13549">Tabii, babamın günlüklerinden de bir şeyler geçirince, defterim çabuk bitti. </st><st c="13626">Şöyle bir karıştırdım da, ilk başlarda ne kadar yalnız ve çocuk gibi hissediyormuşum kendimi. </st></p>
		<p><st c="13720">Çok şey değişti hayatımda... </st><st c="13749">çok önemli şeyler: Babamı gördüm. </st><st c="13783">Televizyon ekranında bile olsa... </st><st c="13817">Amcamı buldum. </st><st c="13832">(Bu iyi mi kötü mü, hâlâ emin değilim... </st><st c="13873">Neden böyle kuşkuluyum, bilmiyorum.) Veee Derinsu! </st><st c="13924">Dostum... </st><st c="13934">ya da aşkım. </st><st c="13947">Bilmiyorum. </st><st c="13959">Her ikisini de hissediyorum Derinsu’ya... </st><st c="14001">Bazen de çok kızıyorum. </st><st c="14025">İnsan galiba en çok, sevdiklerine kızıyor. </st><st c="14068">Annem babama ve bana, ben anneme ve Derinsu’ya... </st><st c="14118">Sevmek böyle bir şey anlaşılan. </st><st c="14150">Karşındakinin hep mükemmel olmasını istiyorsun. </st><st c="14198">Olmayınca kızıyorsun, ama vazgeçemiyorsun da. </st></p>
		<p><st c="14244">Amcama gelince... </st><st c="14262">Dün gece bizdeydi ve beni çok üzdü. </st></p>
		<p><st c="14298">Tam yemek sırasında, “Ağabeyimin bir kamerası vardı, yenge, o duruyor mu?” demez mi! </st></p>
		<p><span epub:type="pagebreak" title="183" id="page183"></span><st c="14383">Çatalım havada kaldı! </st><st c="14405">Ne demek şimdi bu? </st></p>
		<p><st c="14424">Anneannem, “Duruyor tabii ama, kim bilir nereye kaldırdık? </st><st c="14483">Dur bakayım, sandığa koyduydum ben onu, hatırladım şimdi. </st><st c="14541">Kaç yıldır orada. </st><st c="14559">Bozulmuştur artık,” dedi.</st></p>
		<p><st c="14584">Dedem, “Kavun mu bu bozulsun?” dedi.</st></p>
		<p><st c="14621">“Eh, elektronik aletler kullanılmazsa, zamanla biraz bozulabilirler tabii,” dedi amcam. </st><st c="14710">Sonra bana döndü. </st><st c="14728">Artık nasıl bakıyorsam, hemen gözlerini kaçırdı. </st><st c="14777">“Bir ara onu çıkarsanız da, çok zor olmayacaksa tabii, bir baksam ona diyordum. </st><st c="14857">Hâlâ işe yarıyordur belki.” </st></p>
		<p><st c="14885">Çıldıracaktım! </st><st c="14900">Ne gerek var ki buna şimdi? </st><st c="14928">Zaten vereceğim aleti sana be adam! </st><st c="14964">Neden onlara söylüyorsun? </st><st c="14990">Acelesi ne? </st></p>
		<p><st c="15002">Annem bana baktı. </st><st c="15020">Amcama bakışımı gördü. </st><st c="15043">Üzüldüğümü sandı galiba. </st><st c="15068">“Aslında hiç gerek yok, Barış,” dedi. </st><st c="15106">“O artık Memo’nun, zamanı gelince, o bakar. </st><st c="15150">Babasından kalan anılardan biri... </st><st c="15185">İlerde işine yararsa kullanır. </st><st c="15216">Gerçi, çoktan modası geçti onların. </st><st c="15252">Şimdikilere baksanıza...” </st></p>
		<p><st c="15278">Kalkıp annemi öpesim geldi. </st><st c="15306">İşin matrağı, annemin örnek olarak gösterdiği kamera, amcamın yemeğe gelirken bana hediye olarak getirdiği dijital kamera... </st><st c="15431">Hani şu el kadar olanlardan. </st></p>
		<p><st c="15460">Amcam hile yapıyor! </st><st c="15480">İnsanı kandırıyor. </st><st c="15499">Nedenini anlamadım ama, yaptığı da, tavrı da hiç hoşuma gitmedi. </st><st c="15564">Hiç güven vermiyor... </st><st c="15586">Şu tavan arası açık olsaydı keşke, kamerayı oraya saklardım!</st></p>
		<p><span epub:type="pagebreak" title="184" id="page184"></span><st c="15646">Amcam ondan gıcık kaptığımı anladı mutlaka. </st><st c="15691">Gece boyunca soğuk davrandım. </st><st c="15721">Yemekten biraz sonra herkese iyi geceler dileyip, Pufur’u da alıp odama çıktım. </st></p>
		<p><st c="15801">Amcamın neden böyle davrandığını uzun uzun düşündüm, işin içinden çıkamadım... </st><st c="15880">Kendisine soracağım. </st><st c="15901">Ama eminim, beni kandıracak birçok gerekçesi vardır.</st></p>
		<div>
			<div>
				<h1><st c="15953">20 Nisan, Pazar</st></h1>
			</div>
		</div>
		<p><st c="15969">Varmış tabii... </st><st c="15986">Cep telefonundan aradı beni! </st><st c="16015">Hem de bizimkilerin yanında! </st><st c="16044">Ne yapacağımı şaşırdım. </st><st c="16068">“Sürpriz hediye dersin,” dedi. </st><st c="16099">Öyle dedim ama, annem yine de kızdı. </st><st c="16136">Benim yaşımdaki çocuklar için sakıncalıymış cep telefonu. </st><st c="16194">Sanki ben bilmiyorum. </st><st c="16216">Amcam yüzünden kullandım. </st><st c="16242">Arkadaşların çoğunda var. </st><st c="16268">Ne numaralarını aldım, ne de verdim. </st><st c="16305">İşte şimdi yine amcam yüzünden açığa çıktı. </st><st c="16349">Gıcık ya, gıcık!</st></p>
		<p><st c="16365">Derdi, yemekte neden kamera meselesini açtığını anlatmakmış bana. </st><st c="16432">Zor durumda kalmayayım diye yapmış. </st><st c="16468">Seksen defa çıkardım evden kamerayı, hiç de zor durumda falan kalmadım. </st></p>
		<p><st c="16540">Babamın başına iş açacak! </st></p>
		<p><st c="16566">“Asıl şimdi zindana her girdiğimde peşime düşecekler. </st><st c="16620">Çünkü benim kamerayı aradığımı düşünecekler,” dedim. </st></p>
		<p><st c="16673">Sustu. </st></p>
		<p><st c="16680">“Vay canına! </st><st c="16693">Haklısın, böyle düşünmemiştim.” dedi. </st><st c="16731">Oh </st><span epub:type="pagebreak" title="185" id="page185"></span><st c="16734">olsun! </st><st c="16741">Artık alamayacaksın kamerayı. </st></p>
		<p><st c="16771">“Peki,” dedi, “annene rica etsem, yine ikna olmaz mı?” </st></p>
		<p><st c="16826">“O kameranın benim olduğunu söyledi ve babamın anısı olarak bakıyor ona. </st><st c="16899">Sen daha dün ortaya çıktın. </st><st c="16927">Sana verir mi?” </st></p>
		<p><st c="16943">“Hay Allah! </st><st c="16955">Nasıl yapacağız peki?” </st></p>
		<p><st c="16978">“Biraz zaman geçmeli. </st><st c="17000">Unutsunlar, sonra çıkarırım.”</st></p>
		<p><st c="17029">Yarım ağız, “Olur,” dedi. </st></p>
		<p><st c="17056">Gece, Derinsu’ya anlattım olanları. </st><st c="17092">Çok şaşırdı. </st><st c="17105">Olayı yumuşatmaya, amcamdan yana çıkmaya çalıştı ama, açıklamalarımdan sonra o da acayip gıcık oldu amcama. </st></p>
		<p><st c="17213">Ben de kendimi anlamıyorum. </st><st c="17241">Onu bulduğum zaman ne kadar sevindiğimi hatırlıyorum da... </st><st c="17300">Şimdi neden bu kadar sinirime dokunuyor amcam acaba?</st></p>
		<p><st c="17352">Yanlış yapmasından korkuyorum. </st><st c="17384">Fena halde yanlış yapacak biri gibi. </st></p>
		<div>
			<div>
				<h1><st c="17421">21 Nisan, Pazartesi</st></h1>
			</div>
		</div>
		<p><st c="17440">Matematik öğretmenimiz artık kalıcıymış. </st><st c="17482">Ötekisi –kaybolan yani– istifa etmiş sayılıyormuş. </st><st c="17533">Yeni müdür de yakında belli olacakmış. </st></p>
		<p><st c="17572">Okulun yeni yüzü hiç fena değil.</st></p>
		<div>
			<div>
				<h1><span epub:type="pagebreak" title="186" id="page186"></span><st c="17604">22 Nisan, Salı</st></h1>
			</div>
		</div>
		<p><st c="17619">Amcam bugün okulun önündeydi. </st></p>
		<p><st c="17650">“Seninle konuşmalıyız. </st><st c="17673">Kendimi sana iyi anlatamadım,” dedi.</st></p>
		<p><st c="17709">“Olur. </st><st c="17717">Hafta sonu Derinsu’yla geliriz,” dedim. </st></p>
		<p><st c="17757">“Ben yalnız olmanı tercih ederim,” deyince itiraz ettim. </st><st c="17814">“O başımıza gelen onca şeye ortak oldu. </st><st c="17854">Ondan ayrı bir şey yapmak istemiyorum. </st><st c="17893">Hem, hafta sonu ona sözüm var,” diye direttim.</st></p>
		<p><st c="17939">Biraz bozuldu. </st></p>
		<p><st c="17955">Sonradan uyandım. </st><st c="17973">Karşı olduğu Derinsu değildi aslında, annesiydi. </st><st c="18022">O da gelir diye canı sıkıldı sanırım. </st><st c="18060">Çok iyi anlamadım ama, öyle olmalı. </st></p>
		<p><st c="18096">Amcama yalan söyledim. </st><st c="18119">Hafta sonu için Derinsu’yla planımız falan yok. </st></p>
		<p><st c="18167">Derinsu’ya anlattığımda kızmasını beklerken, tam tersine, “Gideriz,” dedi. </st><st c="18242">“Ne yapmaya çalıştığını birlikte daha iyi anlarız bence.”</st></p>
		<p><st c="18299">Çok matrak ya, Derinsu’nun beni annemmiş gibi azarlamasını bekliyorum bazen... </st><st c="18379">Bu kadınlarda böyle bir sihir var. </st><st c="18414">Her şeyin doğrusunu biliyorlarmış gibi. </st><st c="18454">İnsanı etkiliyorlar. </st><st c="18475">Belki de erkekler o yüzden kadınlara kızıyor. </st><st c="18521">Büyüyünce daha iyi anlayacağım galiba. </st><st c="18560">Ya da babam dönerse... </st><st c="18583">anlatır bana. </st></p>
		<div>
			<div>
				<h1><span epub:type="pagebreak" title="187" id="page187"></span><st c="18597">23 Nisan, Çarşamba</st></h1>
			</div>
		</div>
		<p><st c="18615">Sıradan, sıkıcı bir gün daha. </st><st c="18646">Eskiden 23 Nisan törenlerine bayılırdım. </st><st c="18687">Ama o kadar çok konuşuluyor ki, sıkılıyorum artık. </st><st c="18738">Sözüm ona, bizim günümüz. </st><st c="18764">Bize bıraksalar ya... </st></p>
		<p><st c="18786">Annem biraz geç geldi. </st><st c="18809">Kereviz’in annesine ziyarete gitmiş. </st><st c="18846">Kadın hâlâ oğlunun dönmesini bekliyormuş. </st><st c="18888">“Birlikte ağlaştık biraz,” dedi annem. </st><st c="18927">Annem iyileşiyor aslında. </st><st c="18953">Eskiden bunları anlatmazdı. </st></p>
		<div>
			<div>
				<h1><st c="18981">24 Nisan, Perşembe</st></h1>
			</div>
		</div>
		<p><st c="18999">Annem bugün acayip, beklenmedik, süper bir şey yapmış. </st><st c="19055">Boşanmak için verdiği dilekçeyi geri çekmiş! </st><st c="19100">Yemekte söyledi bunu, dedem çatalını yere düşürdü. </st><st c="19151">Anneannem o şaşkın haline dönüştü. </st><st c="19186">Tabii, böyle durumlarda Memo hemen mutfağa gönderilir, çatal almak için. </st><st c="19259">Offf, tam da olayın en heyecanlı yerinde! </st></p>
		<p><st c="19301">Bir koşu gidip aldım. </st><st c="19323">Pufur bunları getirmeyi öğrense, ne iyi olur. </st><st c="19369">Neyse ki, ben gelene kadar susmuşlar. </st><st c="19407">Çatalı alırken dedem, “Neden?” diye sordu. </st><st c="19450">Annem biraz düşündü; “Eğer boşanırsam –hele de Özgür ortalarda yokken, onunla hesaplaşmadan boşanırsam– kendimi çok yalnız hissedeceğime karar verdim,” dedi. </st><st c="19608">“Evlilik nasıl tek başına yapılmıyorsa, boşanma da öyle olmalı. </st><st c="19672">Ölü ya da diri olduğu haberini </st><span epub:type="pagebreak" title="188" id="page188"></span><st c="19703">almadan harekete geçmeyeceğim.”</st></p>
		<p><st c="19734">Bizimkilerin gözleri doldu. </st><st c="19763">Sevindiler mi, yoksa anneme acıdılar mı, bilmiyorum. </st></p>
		<p><st c="19816">“Hayırlısı neyse o olsun,” dedi anneannem. </st></p>
		<p><st c="19859">Yemekten sonra Pufur’la çekiştik, annemin kucağı için. </st><st c="19914">Ben başımı koyup uzanmak istiyordum, o da düpedüz yatak olarak kullanmak istiyordu. </st><st c="19998">Sonunda, ikimiz de kazandık. </st><st c="20027">Ben başımı koydum, o da benim tepeme yerleşti. </st><st c="20074">Annem halimize güldü, ikimizi de okşadı. </st></p>
		<div>
			<div>
				<h1><st c="20115">25 Nisan, Cuma</st></h1>
			</div>
		</div>
		<section>
			<p><st c="20129">As.450</st></p>
			<p><st c="20136">Askerliğin bitmesine sayılı gün kaldı. </st><st c="20176">Olağanüstüydü benim için. </st><st c="20202">Benliğimin farklı yönlerini keşfettiğim bir yaşantı... </st><st c="20257">Bir daha tekrarlanmayacak, asla unutulmayacak, acısını, sevincini ve henüz adlandıramadığım tattaki duyguları paylaştığım bir yaşantı. </st></p>
			<p><st c="20392">Adım Özgür. </st><st c="20404">Ama asıl özgürlüğün yaşamak olduğunu öğrendiğim bir yerden “özgür” bırakılacağım yakında. </st><st c="20494">Başka bir hayata... </st><st c="20514">Benim diyebileceğim bir hayata... </st><st c="20548">Elif’im beni bekliyor. </st><st c="20571">Onu ne çok sevdiğimi anlatabildim mi, bilmiyorum. </st><st c="20621">Duygular söz konusu olduğunda, o benden daha sakin. </st><st c="20673">Arkadaşlarımıza benzer miyiz, ayrılır mıyız biz de hemen acaba? </st><st c="20737">Aşkımız biter mi? </st><st c="20755">Eğer o istemezse, ben onu asla bırakmam... </st><st c="20798">O da beni asla bırakmaz.</st></p>
			<p><span epub:type="pagebreak" title="189" id="page189"></span><st c="20822">Onda garip bir şey var. </st><st c="20847">Kalbiyle aklı birbirinden ayrı çalışmıyor sanki. </st><st c="20896">İkisiyle birlikte karar vermezse, asla harekete geçmiyor. </st><st c="20954">Benim evlilik teklifimi kabul etmesinden belli. </st><st c="21002">Hiç de parlak bir kazancımın olmayacağını biliyor. </st><st c="21053">Ama tercihini benden yana yaptı. </st><st c="21086">Artık o benden, bizden asla vazgeçmez.</st><span> </span></p>
		</section>
		<p><st c="21124">Babam ne çok şey biliyor. </st><st c="21151">Annemi iyi tanıyormuş. </st><st c="21174">Ya Kereviz hâlâ burada olsaydı ve onunla evlenmeye gerçekten karar verseydi annem? </st><st c="21257">Bu defteri anneme göstermeyi çok düşündüm, ama bunları bilmek onu daha çok üzer. </st><st c="21338">Tam iyileşmişken... </st><st c="21358">Yine ağladığını görmek istemiyorum. </st></p>
		<p><st c="21394">Yarın amcam gelip bizi evden alacak, Derinsu’yla birlikte. </st><st c="21453">Annesini bizde bırakacağız ya da Füsun Teyze, Derinsu’yu bırakıp gidecek. </st><st c="21527">Bakalım.</st></p>
		<div>
			<div>
				<h1><st c="21535">26 Nisan, Cumartesi</st></h1>
			</div>
		</div>
		<p><st c="21555">Amcam bütün gün kekeleyip durdu. </st><st c="21589">Bir ara yine sarhoş olduğunu sandım ama, değildi. </st></p>
		<p><st c="21639">“Düşünüyorum,” diyordu sürekli. </st><st c="21671">“Günün her saati düşünüyorum. </st><st c="21701">Gördüklerim de var. </st><st c="21721">Sizin gördükleriniz var... </st><st c="21748">Kuş var mesela... </st><st c="21766">Kuş! </st><st c="21771">Ya uçtuysa? </st><st c="21783">Ben fark edemediysem? </st><st c="21805">Biliyorsunuz, insan neye inanması gerektiği söylenirse, ona inanır. </st><st c="21873">İnsan beyni böyle tuhaftır işte... </st><st c="21908">Hipnoz mesela. </st><st c="21923">Hipnozu </st><span epub:type="pagebreak" title="190" id="page190"></span><st c="21931">biliyor musunuz? </st><st c="21948">Hipnoza soktuğun kişiye istediğin her şeyi yaptırabilirsin... </st><st c="22010">ya da çok iyi bildiği bir şeyi unutturabilirsin ona. </st><st c="22063">Yani şimdi seni uyutsam ve üç rakamını unutacaksın, öyle bir sayı yeryüzünde asla olmadı desem, sen de asla hatırlamazsın. </st><st c="22186">Anladınız mı? </st><st c="22200">Anladınız, değil mi?..”</st></p>
		<p><st c="22223">Ne anlatmaya çalıştığını soramadık. </st><st c="22260">Çünkü o durmadan anlatıyordu. </st><st c="22290">“Siz söylediniz bana, kamera kapatıldığında insanların kaybolduğunu. </st><st c="22359">Ben de buna inandım. </st><st c="22380">Ama ben kuşu çekerken, siz yanımda yoktunuz. </st><st c="22425">Belki de, hipnozu siz yapmıyorsunuz, size de yapıldı. </st><st c="22479">Kamerayı eline alan böyle bir şeye inanıyor. </st><st c="22524">Olamaz mı yani?”</st></p>
		<p><st c="22540">“O zaman bu hipnoz değil, büyü olur bence,” dedi Derinsu.</st></p>
		<p><st c="22598">“Tabii, telkin yok çünkü... </st><st c="22627">Anladım... </st><st c="22638">Peki, diyelim kamera aldı bunları, nasıl geri verecek? </st><st c="22693">Bunun bir kullanma kılavuzu yok ki? </st><st c="22729">Saçmalık tabii. </st><st c="22745">Büyük saçmalık. </st><st c="22761">Eğer ne yapacağını bilmiyorsan, çamaşır makinesini bile kullanamazsın. </st><st c="22832">Hayatında hiç çamaşır makinesi görmediğini düşün. </st><st c="22882">İlk gördüğünde ne yaparsın? </st><st c="22910">Ha? </st><st c="22914">İçine çamaşır koymayı düşünür müsün? </st><st c="22951">Belki de, içine yemek falan saklarsın. </st><st c="22990">Hani kapağı falan var ya? </st><st c="23016">Dolap diye kullanabilirsin. </st><st c="23044">Öyle bir şey işte. </st><st c="23063">Bilmiyorsun ve kendini salak gibi hissediyorsun... </st><st c="23114">Kafa karıştırıcı bir durum. </st><st c="23142">Elbette öyle. </st><st c="23156">O zaman ne yapıyorsun? </st><st c="23179">Bunu reddetme yoluna gidiyorsun. </st><st c="23212">Yani, yok sayıyorsun. </st><st c="23234">Ben de hep böyleyim işte. </st><st c="23260">Bir, ne yapabiliriz, nasıl çıkartırız diyorum, sonra yok canım böyle saçma şey mi olurmuş, diyorum...”</st></p>
		<p><st c="23362">Amcam sayıklar gibi konuşuyordu. </st><st c="23396">Hiç sözünü kesme</st><span epub:type="pagebreak" title="191" id="page191"></span><st c="23412">dik. </st><st c="23418">Hava kararınca, eve gitmemiz gerektiğini söyledik. </st><st c="23469">Sözde, Derinsu’nun annesinin işi varmış da, erken gelip alacakmış gibi davrandık. </st></p>
		<p><st c="23551">Amcam bizi eve bıraktı. </st><st c="23575">Ama arabadan inmedi, durdu ve sustu. </st><st c="23612">Bir şey söyleyecekmiş de, cesaret edemiyormuş gibi bir hali vardı. </st></p>
		<p><st c="23679">Biz de bekledik. </st><st c="23696">Sonra, “Hoşça kal,” deyip indik. </st></p>
		<p><st c="23729">Bir süre daha bekledi ve hareket etti. </st></p>
		<p><st c="23768">Derinsu’yla bakıştık. </st><st c="23790">“Bizim yaşadıklarımızı o yaşasaydı, akıl hastanesine giderdi,” dedi Derinsu. </st><st c="23867">Çok haklı. </st><st c="23878">Amcamın kafası çok karışık. </st><st c="23906">Tam da korktuğum gibi. </st></p>
		<p><st c="23929">Ama bugün, amcamın kötü niyetli olmadığını anladım. </st><st c="23981">Sadece korkuyor. </st><st c="23998">Çok korkuyor... </st><st c="24014">hem de çok.</st></p>
		<div>
			<div>
				<h1><st c="24025">27 Nisan, Pazar</st></h1>
			</div>
		</div>
		<p><st c="24041">Ödev... </st><st c="24050">Ödev... </st><st c="24058">Ödev... </st><st c="24066">Hem sınavlara hazırlanıyoruz, hem de bir sürü ödev veriyorlar. </st><st c="24129">Şu okullardan bir kurtulsak... </st><st c="24160">Üniversite bitene kadar ne çok ödevli, sınavlı yıl var önümüzde! </st><st c="24225">Öf be!</st></p>
		<p><st c="24231">Askere gideceğim günler gelsin artık. </st><st c="24270">Galiba bir tek orada dinlenebileceğim. </st><st c="24309">Babam gibi komando yaparlar mı beni de? </st><st c="24349">Bu boyla zor. </st><st c="24363">Aslında ben denizci olmak istiyorum... </st><st c="24402">ya da havacı. </st></p>
		<p><span epub:type="pagebreak" title="192" id="page192"></span><st c="24416">Pufur’u da götürürüm askere. </st><st c="24445">Orada oynayacak kalem bulamaz belki ama, o kendine bulur bir şeyler. </st><st c="24514">Ben bilgisayarı açınca, klavyenin üstüne yatıyor. </st><st c="24564">Kendinden başka bir şeyle ilgilenmemi kesinlikle kıskanıyor. </st><st c="24625">Kız işte! </st></p>
		<p><st c="24635">Derinsu da beni böyle kıskansa iyi olurdu aslında. </st><st c="24686">Hiç umursamıyor bence. </st></p>
		<div>
			<div>
				<h1><st c="24709">3 Mayıs, Cumartesi</st></h1>
			</div>
		</div>
		<p><st c="24727">Yazamadım. </st><st c="24739">Yazacak gücüm, aklım, yüreğim yoktu. </st></p>
		<p><st c="24776">Geçen hafta korkudan öldüm ben... </st><st c="24810">Hâlâ nasıl soluk alıyorum, bilmiyorum. </st></p>
		<p><st c="24849">ANNEANNEM KAYBOLDU!!!???</st></p>
		<p><st c="24873">Hepsi amcamın yüzünden. </st></p>
		<p><st c="24898">Dedemin anlattığına göre, geçen hafta pazartesi günü –yani biz ona gittikten sonraki pazartesi– amcam bizim eve geliyor. </st><st c="25019">Bir süre sohbet ediyorlar. </st><st c="25046">Sonra amcam, babamın ortadan kaybolmadan önce onunla bir çekim yaptığını söylüyor. </st><st c="25129">“O çekimlerde abim vardı, onu çalışırken çekmiştim. </st><st c="25181">O kadar uzun zaman oldu ki abimi görmeyeli... </st><st c="25227">Çok özledim. </st><st c="25240">Kaset kameranın içinde olabilir hâlâ. </st><st c="25278">Eğer kamerayı bana bir günlüğüne verebilirseniz, kendime bir kopya çıkartır hemen geri getiririm. </st><st c="25376">Memo’nun da, yengemin de haberi olmaz,” diyor.</st></p>
		<p><span epub:type="pagebreak" title="193" id="page193"></span><st c="25422">Tabii, dedem ve anneannem çok üzülmüşler, hep birlikte oturup karşılıklı ağlaşmışlar. </st><st c="25509">Eh, ben de olsam onlar gibi yapardım. </st><st c="25547">Anneannem kamerayı sandıktan çıkaracağına söz vermiş. </st><st c="25601">“Yarın gel al, kimsenin haberi olmaz,” demiş. </st></p>
		<p><st c="25647">Ve ertesi gün (29 Nisan’da) benimkiler kamerayı ortaya çıkarmışlar. </st><st c="25715">Dedem meraklı ya... </st><st c="25735">hâlâ çalışıyor mu diye biraz kurcalıyor, nasıl çalıştığını keşfediyor, sonra da... </st><st c="25818">“Hadi, İkbal, seni filme çekiyorum, göster marifetlerini!” diyor. </st></p>
		<p><st c="25884">Görüntüleri izledik. </st><st c="25905">Anneannem gerçekten komik, eğer başına böyle bir şey gelmemiş olsa, hepimiz gülmekten kırılırdık yaptığı taklitlere. </st><st c="26022">Şarkılar söylüyor, dans ediyor. </st><st c="26054">Eski Türk filmlerindeki gibi konuşuyor dedemle ve kapı zili çalınca, suçüstü yakalanmış gibi kalıyor kameranın karşısında. </st><st c="26177">Anneannem gözleri ışıl ışıl, hınzır gülerek ağzını kapatıyor... </st><st c="26241">ve dedem de kamerayı!</st></p>
		<p><st c="26262">Anneannem hâlâ ağzını kapatmış, gülerek kasette kayıtlı duruyor. </st></p>
		<p><st c="26328">Derinsu gözlerini fincan gibi açıp, “Kaseti nereden buldular? </st><st c="26390">Sen onu başka bir yere saklamamış mıydın?” diye sordu. </st></p>
		<p><st c="26445">Akan damı hatırlattım. </st><st c="26468">“En iyi saklama yeri yine kameranın kendisi diye düşünüp içine koymuştum.” </st></p>
		<p><st c="26543">İçinde kaset olmasaydı, belki çekmek aklına gelmeyecekti dedemin ya da içine başka bir kaset bulup koyacaklardı... </st><st c="26658">yine aynı şey olacaktı belki sonuçta. </st><st c="26696">Bilmiyorum. </st><st c="26708">Geçmişi düşünüp keşke demenin hiç anlamı yok. </st></p>
		<p><span epub:type="pagebreak" title="194" id="page194"></span><st c="26754">Kamera kapandıktan sonra olanları, dedem anlattı bize yine tabii: “Kamerayı kapattım. </st><st c="26840">Arkamı dönüp masaya koydum, sonra ona baktığımda, İkbal yoktu!” </st></p>
		<p><st c="26904">‘Tazı gibi koşup saklanmış, utandı herhalde,’ diye düşünmüş. </st><st c="26965">Gidip kapıyı açmış. </st><st c="26985">Gelen amcammış. </st></p>
		<p><st c="27001">Amcam, içeri girip de kamerayı görünce, “Buldunuz, ha?” diye sevinmiş. </st><st c="27072">Dedem de, “Çekim bile yaptık, İkbal Teyzen utanıp kaçtı,” deyip, anneanneme seslenmiş. </st><st c="27159">“İkbaaal, Barış geldi. </st><st c="27182">Hadi gel de, çektiklerimizi seyredelim!” </st></p>
		<p><st c="27223">Amcam sapsarı kesilip yere çökmüş. </st><st c="27258">Dedem baygınlık geçirdiğini sanıp koşmuş. </st><st c="27300">“Ne yaptınız? </st><st c="27314">Ne yaptınız?” diye sayıklıyormuş amcam. </st><st c="27354">“Kayboldu, o da hapsoldu!” diye abukluyormuş. </st><st c="27400">Dedemse, hâlâ anneanneme seslenip, kolonya, su falan getirmesini istiyormuş. </st></p>
		<p><st c="27477">Amcam –dedemin dediğine göre– delirmişçesine onun yakasına yapışmış. </st><st c="27546">“O gelmeyecek artık. </st><st c="27567">Duydunuz mu beni? </st><st c="27585">Gelmeyecek! </st><st c="27597">Ötekiler gibi yok oldu! </st><st c="27621">Abim gibi yok oldu!” diye bağırıp ağlamaya başlamış. </st></p>
		<p><st c="27674">Dedem, kriz geçirdiğini anlayıp yatıştırmaya çalışmış. </st><st c="27729">Biraz kendine gelir gelmez, “Onu bana verin!” demiş amcam ve kamerayı kaptığı gibi paltosunun içine sokmuş; “Geri getireceğim. </st><st c="27856">Söz veriyorum, herkesi geri getireceğim!” diyerek çıkıp gitmiş. </st></p>
		<p><st c="27920">Sonra dedem, anneannemi evin içinde aramaya başlamış. </st><st c="27974">Her yana bakmış. </st><st c="27991">Odalarda dolaştıkça, amcamın söylediklerini düşünmüş ve o da delirmeye başladığını hissedince, annemi aramış. </st><st c="28101">Hemen eve çağırmış... </st><st c="28123">anneme anlatmış olanları. </st></p>
		<p><span epub:type="pagebreak" title="195" id="page195"></span><st c="28149">Annem tek kelimesine bile inanmamış tabii. </st><st c="28192">Anneannemin dedeme bir oyun oynadığını, pencereden falan çıkıp komşulara gittiğini sanmış ve komşuları tek tek dolaşmaya koyulmuş. </st><st c="28323">Tam bir saat sonra eli boş dönmüş, doğal olarak. </st></p>
		<p><st c="28372">Ben okuldan geldiğimde, onları kara kara düşünürken buldum. </st><st c="28432">Önce anlatmak istemediler. </st><st c="28459">Çocuğum ya! </st><st c="28471">Benim ne aklım ersin olan bitene!.. </st><st c="28507">Sonra, anneannemin ortalarda olmadığını açıkladılar. </st><st c="28560">Bir sürü sorudan sonra kamerayı öğrendim. </st><st c="28602">Benim üzüleceğimi bile bile amcama verdikleri için utanmışlar (sözde). </st><st c="28673">Ailede herkesin sırları var. </st><st c="28702">Çok kötü, ama böyle. </st><st c="28723">Hepimiz birbirimizden bir şeyler saklamaya çalışıyoruz. </st></p>
		<p><st c="28779">Dedem, kamerayla çekim yaptığını itiraf ettiği bölüme gelince, ikisi de bir bulutun arkasına geçtiler sanki... </st><st c="28890">Mahvoldum. </st><st c="28901">Dehşete düştüm! </st><st c="28917">Onlara açıklayamayacağım bir şey bu. </st><st c="28954">Nasıl söylerim anneannemin de, belki sonsuza dek kaybolduğunu? </st></p>
		<p><st c="29017">Hiçbir şey düşünemeden bir kenara oturdum. </st><st c="29060">Anneannemi beklemenin anlamsız olduğunu bilmek öyle ağır ki... </st><st c="29123">Dedemle annem şaşkın ve üzgün, ama onların hâlâ umutları var. </st></p>
		<p><st c="29185">Amcam! </st><st c="29192">Her şeyin onun inadı yüzünden olduğunu düşününce, midem bulanmaya başladı ve... </st><st c="29272">kustum! </st><st c="29280">Birdenbire... </st><st c="29294">salonun orta yerine kusuverdim. </st></p>
		<p><st c="29326">Bizimkiler her şeyi unutup bana koştular. </st><st c="29368">Annem, “Dayanamadı çocuk. </st><st c="29394">Annemin başına kötü bir şey geldiğini sandı herhalde... </st><st c="29450">Merak etme, Memo, birazdan gelir anneannen. </st><st c="29494">Nereye gidecek ki? </st><st c="29513">Şaka yapıyor bize... </st><st c="29534">Sen uzan şöyle. </st><st c="29550">Her </st><span epub:type="pagebreak" title="196" id="page196"></span><st c="29554">şey yoluna girecek, merak etme,” diyerek, başımı yüzümü okşuyordu. </st></p>
		<p><st c="29621">Ağladım. </st><st c="29630">Katıla katıla ağladım. </st><st c="29653">Yine ağlıyorum. </st></p>
		<p><st c="29669">Yarın devam ederim... </st></p>
		<div>
			<div>
				<h1><st c="29691">4 Mayıs, Pazar</st></h1>
			</div>
		</div>
		<p><st c="29705">O gece saat onda, yani geçen salı gecesi. </st><st c="29748">Dedemin tansiyonu yükseldi. </st><st c="29776">İlaç verdik. </st><st c="29789">Annem bütün gece telefon başındaydı. </st><st c="29826">Bütün tanıdıkları, hastaneleri aradı. </st><st c="29864">Polisi aramadı; çünkü bir şey yapmayacaklarını biliyordu. </st></p>
		<p><st c="29922">Hâlâ bulutun arkasındaydılar sanki... </st><st c="29960">Ya da ben bir bulutun içine girmiştim ve çıkamıyordum oradan. </st></p>
		<p><st c="30022">Birden Derinsu geldi aklıma. </st><st c="30051">O an yanımda olmazsa delireceğimi sandım. </st></p>
		<p><st c="30093">Saatin geç olmasına, babasının tuhaf karşılayacağına aldırmadan, telefona sarıldım. </st><st c="30177">Olanları anlattım ve gelmesini söyledim. </st><st c="30218">“Ne yap yap, gelmeye çalış. </st><st c="30246">En başından beri olup biten her şeyi anlatmak istiyorum artık. </st><st c="30309">Ya deli diyecekler ya da amcama gideceğiz... </st><st c="30354">hep birlikte amcama gideceğiz!” Hıçkırıklar arasında abuk sabuk konuştum işte. </st></p>
		<p><st c="30433">Sonra umutsuzca beklemeye başladım. </st><st c="30469">Neyi beklediğimi bilmeden... </st><st c="30498">Derinsu’yu mu, yoksa bir mucize olup tüm kayıpların geri dönmesini mi? </st><st c="30569">Hatta, çetenin ve Üçgen Hayri’ nin bile eve gelmesini istedim. </st></p>
		<p><span epub:type="pagebreak" title="197" id="page197"></span><st c="30632">Yarım saat kadar sonra kapı çaldı. </st><st c="30667">Annem ve dedem, anneannemi görme umuduyla kapıya koştular. </st><st c="30726">Derinsu’yla annesiydi. </st><st c="30749">Onları benim çağırdığımı öğrenince, çok şaşırdılar, ama bir şey demediler. </st></p>
		<p><st c="30824">Sonunda, Derinsu’nun da yardımıyla kamera olayını olduğu gibi anlattım. </st><st c="30896">İnsanları ve bildiğimiz kadarıyla hayvanları nasıl yuttuğunu, her şeyi... </st><st c="30970">Annem, dedem ve Füsun Teyze’nin yüzünde hiçbir tepki yoktu. </st><st c="31030">Uykudan uyanmış da, gördüğü kâbusu anlatan bebeklermişiz gibi bakıyorlardı suratımıza. </st><st c="31117">Sözcükleri yanlış kullanmışız da, rüyamızdaki devin aslında kamyon mu, bina mı olduğunu çıkarmaya çalışıyor gibiydiler.</st></p>
		<p><st c="31236">Bir tek dedem kendini toparlamayı başardı ve ayağa fırlayıp, “Barış da buna benzer şeyler sayıkladı. </st><st c="31338">Hadi kalkın, şu Barış’ı bulalım,” dedi. </st></p>
		<p><st c="31378">“Baba!.. </st><st c="31387">Bu saçmalıklara... </st><st c="31406">yani... </st><st c="31414">Hem, Barış’ın nerede oturduğunu bile bilmiyoruz. </st><st c="31463">Nereye gideceğiz? </st><st c="31481">Hangi gerekçeyle? </st><st c="31499">Yani... </st><st c="31507">akıl alır gibi değil.”</st></p>
		<p><st c="31529">Koro halinde, “Biz biliyoruz,” dedik. </st><st c="31568">Füsun Teyze bile hayretle baktı bize. </st></p>
		<p><st c="31606">Amcamı daha önce bulduğumuzu itiraf ettik. </st><st c="31649">Bayramda bize gelmeden çok önce. </st></p>
		<p><st c="31682">Suratı resmen morardı annemin. </st><st c="31713">Haklı. </st><st c="31720">Gözlerimi halıya dikip kurtulmaya çalıştım bakışlarından. </st></p>
		<p><st c="31778">“Gidiyoruz,” dedi birden. </st></p>
		<p><st c="31804">Ben, Derinsu ve annesiyle birlikte gitmek istiyordum ama, an</st><span epub:type="pagebreak" title="198" id="page198"></span><st c="31864">nem izin vermedi, doğal olarak. </st><st c="31897">Yol boyunca sorguya çekti beni. </st><st c="31929">Anlattıklarımı tekrar tekrar anlattım. </st></p>
		<p><st c="31968">Amcamın dairesinde ışık vardı. </st><st c="31999">Zili çaldık. </st><st c="32012">Açılmadı. </st><st c="32022">Annem delirdi. </st><st c="32037">Parmağını bastırdı ve bir daha kaldırmadı zilden. </st><st c="32087">Sonunda kapı açıldı. </st></p>
		<p><st c="32108">Eve ordu halinde girdiğimizi gördüğünde bile şaşırmadı amcam. </st><st c="32170">Öylece baktı bize ve televizyon ekranını işaret etti. </st><st c="32224">Anneannemi o zaman izledik işte. </st></p>
		<p><st c="32257">Kamera yine masanın üstündeydi. </st></p>
		<p><st c="32289">Kaseti durdurdu amcam. </st></p>
		<p><st c="32312">“Nedir bütün bu zırvalık, Barış?” dedi annem çok sert bir tonda. </st></p>
		<p><st c="32377">Amcam, “Bakın, izlemeniz gereken bir şey daha var,” deyip, kaseti başa sardı. </st><st c="32455">Babamı izledik önce... </st><st c="32478">Annemin gözleri doldu. </st><st c="32501">Sonra bizim çete çıktı sahneye... </st><st c="32535">Herkes kıpırdandı. </st><st c="32554">Ve Kereviz göründü. </st></p>
		<p><st c="32574">Annem, gözleri irileşmiş bir halde, “Bu – bu – nasıl?” diye kekeledi.</st></p>
		<p><st c="32643">“Ben çektim onu,” dedim, “odamdan. </st><st c="32679">Amcama gösterecektim adamı.” </st></p>
		<p><st c="32708">Dedem, “Tövbe tövbe, sen aklımı koru,” diye söylendi. </st></p>
		<p><st c="32762">Sonra matematik öğretmeni, ardından kuş ve en sonunda da anneannem... </st></p>
		<p><st c="32832">Dedem o zaman ağlamaya başladı. </st><st c="32864">“Hay elim kırılsaydı da, o kamerayı elime almasaydım. </st><st c="32918">Senin neyine lazım film... </st><st c="32945">Allah beni kahretsin!” </st></p>
		<p><st c="32968">Koskoca adam ağlayınca, annem perişan oldu.</st></p>
		<p><span epub:type="pagebreak" title="199" id="page199"></span><st c="33011">“Baba yapma! </st><st c="33025">Çocukların anlattığı hikâyeye inanıyor musun sen şimdi?”</st></p>
		<p><st c="33081">Füsun Teyze de, “Saçmalıktan başka bir şey değil. </st><st c="33132">Sadece rastlantı... </st><st c="33152">Kaybolmadan önce kaydedilmişler, hepsi bu!” diye anneme katıldı. </st></p>
		<p><st c="33217">Dedem sızlanmayı unutup kükredi: “Kesin sesinizi!.. </st><st c="33269">Gördüğünüze inanmayacak kadar aptal mısınız siz?.. </st><st c="33320">O zaman bize inanın. </st><st c="33341">Bana, bu çocuklara, Barış’a! </st><st c="33370">Bütün kaybolanlar orda işte. </st><st c="33399">Onları son görenler de biziz.” Dedem son noktayı koydu. </st><st c="33455">Kimse daha fazla tartışmaya kalkışmadı.  </st></p>
		<p><st c="33495">“Neden yaptın bunu, amca? </st><st c="33521">Neden kamerayı kaçırmaya kalkıştın?” diye sordum. </st><st c="33571">Olayı öğrendiğimden beri içimi kemiriyordu bu soru.</st></p>
		<p><st c="33622">“Bana inanmıyordun çünkü!” diye bağırdı. </st><st c="33664">“Babanı kurtaracağıma inanmadın!” </st></p>
		<p><st c="33698">“Senin yüzünden anneannem de kayboldu!” diye bağırdım ben de. </st><st c="33760">“Sana güvenmemekte haklıymışım!”</st></p>
		<p><st c="33792">“Bana engel olmasaydın arkandan iş çevirmek zorunda kalmazdım, çokbilmiş ukala! </st><st c="33873">Tıpkı baban gibisin! </st><st c="33894">O da her şeyi kendisinin bildiğini sanırdı!” </st></p>
		<p><st c="33939">Annem araya girdi. </st><st c="33958">“Oğluma bağırma! </st><st c="33975">Neden bu kadar ısrarla almak istedin kamerayı? </st><st c="34022">Niye buraya getirdin?”</st></p>
		<p><st c="34044">“Kamerayı sökeceğim,” dedi amcam. </st></p>
		<p><st c="34079">“Bu onları geri getirmez ki?”</st></p>
		<p><st c="34108">“Ama başkalarının kaybolmasını engeller.” Kimse itiraz edemedi buna. </st><st c="34178">“O parçayı bulmalıyım. </st><st c="34201">Özgür’ün sözünü ettiği şu tuhaf parçayı... </st><st c="34244">Belki o zaman onunla ne yapacağımı </st><span epub:type="pagebreak" title="200" id="page200"></span><st c="34279">bilirim. </st><st c="34288">Artık düşünmek falan istemiyorum, tamam mı? </st><st c="34332">Bir an önce şu kahrolası kamerayı sökmek istiyorum. </st><st c="34384">Düşündükçe elim kolum bağlanıyor, korkum artıyor. </st><st c="34434">Şimdi gidin ve beni rahat bırakın ki çalışayım.” </st></p>
		<p><st c="34483">Annem ve dedem şiddetle karşı çıktılar. </st><st c="34523">Amcam da onlara aynı şiddette karşı çıktı. </st></p>
		<p><st c="34566">“Siz böyle tepemde, yanlış bir şey yapacakmışım beklentisiyle bana bakarken, nasıl çalışırım? </st><st c="34660">Gidin!”</st></p>
		<p><st c="34667">Sabahın üçü olmuştu, düşünemez bir halde kalktık, çıktık. </st><st c="34726">Dönüş yolunda annem beni yine sorguya çekti. </st><st c="34771">Kamerayı nasıl bulmuşum? </st><st c="34796">O sandığın kilidini nasıl açmışım? </st><st c="34831">Okula nasıl götürmüşüm? </st><st c="34855">O nasılmış, bu nasılmış? </st><st c="34880">Hepsini anlattım. </st><st c="34898">Bin birinci kez. </st><st c="34915">Annem dinledi, dinledi... </st><st c="34941">“Seni... </st><st c="34950">biricik oğlumu hiç tanımamışım. </st><st c="34982">Hayret!” dedi. </st><st c="34997">“Sen nasıl böyle saman altından su yürüten biri haline geldin?” </st></p>
		<p><st c="35061">“Çocuğunu bile tanıyamaz insan,” dedi dedem içini çekerek. </st><st c="35120">Annem neyse ki üstüne alındı da bu lafı, beni sorgulamaktan ve utandırmaktan vazgeçti. </st><st c="35207">Aslında söyledikleri doğru tabii... </st><st c="35243">Ben de kendimi bütün bu gizli işleri becerebilecek biri olarak görmüyorum. </st><st c="35318">Ama, yaptım işte! </st></p>
		<p><st c="35336">Eve geldiğimizde, “Bütün gün dayak yemiş gibiyim,” dedi dedem. </st><st c="35399">Bence halimiz bundan daha iyi anlatılamaz. </st></p>
		<p><st c="35442">Ev eskisi gibi değil. </st><st c="35464">Boş ve soğuk sanki. </st><st c="35484">Ne yapacağımızı bilmez bir halde oradan oraya anlamsızca dolandık. </st><st c="35551">Dedem bütün evi dolaştı. </st><st c="35576">Bence, anneannemi aradı bize çaktırmadan. </st><st c="35618">Annem mutfağa gidip çay koydu. </st><st c="35649">Uyuyamayacakmış. </st><span epub:type="pagebreak" title="201" id="page201"></span><st c="35666">Benim yatmamı istedi. </st><st c="35688">Uyuyabilirmişim gibi. </st></p>
		<p><st c="35710">“Acıktım,” dedim. </st><st c="35728">Annem kahvaltı hazırladı. </st><st c="35754">Çayımızı içip bir şeyler yerken, “İkbal bu saatte yemek yediğimi görse, canıma okur,” dedi dedem, yüzü asıldı. </st><st c="35865">“Orada acıkıyorlar mıdır?” Eyvah, yine ağlama faslı başlayacak derken, annem gülmeye başladı. </st><st c="35959">Ardından dedem ve ben... </st><st c="35984">Bazen gülmek, ağlamak yerine geçiyormuş. </st><st c="36025">O gece bunu öğrendim. </st></p>
		<p><st c="36047">Annem bulaşıkları kaldırırken, sabah ezanı okunuyordu. </st><st c="36102">“Hadi, yat artık, Memo,” dedi.</st></p>
		<p><st c="36132">“Anne, ben okula gidemem.” </st></p>
		<p><st c="36160">“Tamam, ben hallederim. </st><st c="36184">Ben de işe gitmeyeceğim.” </st></p>
		<p><st c="36210">Dedem perdeleri açmış, pencerenin yanındaki koltukta oturmuş karanlığa bakıyordu. </st><st c="36292">Pufur da kucağında. </st><st c="36312">O ana kadar Pufur’u ne görmüştüm, ne de aklıma gelmişti. </st><st c="36369">Öyle akıllı ki, ters durumlarda kendini görünmez yapmayı beceriyor bu kız. </st><st c="36444">O an Pufur’un dedeme çok iyi geldiğini hissettim. </st><st c="36494">İkisini birlikte bırakıp, odama çıktım. </st><st c="36534">Uyuyamam sanıyordum ama, hemen sızmışım. </st></p>
		<p><st c="36575">Şimdi de uykum geldi. </st><st c="36597">Gerisini yarın yazarım artık...</st></p>
		<div>
			<div>
				<h1><st c="36628">5 Mayıs, Pazartesi</st></h1>
			</div>
		</div>
		<p><st c="36647">Çarşamba öğleyin yine hepimiz ayaktaydık. </st><st c="36690">Dedem de koltukta uyumuş biraz. </st><st c="36722">Derinsu ve annesi de geldi. </st><st c="36750">Onlar da ne işe ne okula gidebilmişler. </st><st c="36790">Füsun Teyze bizim için rapor al</st><span epub:type="pagebreak" title="202" id="page202"></span><st c="36821">mayı önerdi. </st><st c="36835">“Şimdi bunların kafası ders mers almaz. </st><st c="36875">En iyisi on günlük rapor...” dedi. </st><st c="36910">Annem de kabul etti. </st><st c="36931">Anneme bir haller oldu anneannem kaybolduğundan beri... </st><st c="36987">Neden olmasın ki? </st><st c="37005">Babamın onu terk etmediğini öğrendi. </st><st c="37042">Okan denen Kereviz’in bile onu terk etmediğini öğrendi... </st><st c="37100">Bu büyükler gerçekten tuhaflar. </st><st c="37132">Kameranın yutuculuğunu, canavarlığını bizden daha çabuk kabullendiler –Amcam dışında tabii. </st></p>
		<p><st c="37224">Okula gitmiyor olmak iyi geldi. </st><st c="37256">Aklımızı kesinlikle derslere falan veremezdik. </st><st c="37303">Şiddetli, ateşli grip raporuyla evde sıkılmaya adadık kendimizi. </st><st c="37368">Ben cep telefonumu çıkardım ortaya, anneme gösterdim. </st><st c="37422">“Tamam ara,” dedi. </st><st c="37441">Ama amcam cevap vermedi. </st><st c="37466">Aynı gün içinde tam sekiz kez ona gitmeye karar verip vazgeçtik. </st></p>
		<p><st c="37531">Komşulardan, anneannemi ziyarete gelenler oldu. </st><st c="37579">Annem uzaktaki bir arkadaşına gittiğini söyleyip oyaladı onları. </st><st c="37644">Dedem ikide bir evden çıktı, “dolaşıp” geldi. </st><st c="37690">Yerinde duramadığı belliydi. </st></p>
		<p><st c="37719">Akşam çöktüğünde, hepimiz sakin ama hüzünlüydük. </st><st c="37768">Anneannemin en yerinde duramadığı saatlerdi bunlar. </st><st c="37820">Yemek ve sofra hazırlığı, izlediği dizilere yetişmek için telaşı... </st><st c="37888">Televizyonu açmadık bile. </st><st c="37914">Onsuz hiç tadı yok. </st><st c="37934">Sessiz oturduk öyle. </st><st c="37955">Dedem inceden kıkırdadı: “Halini gördün annenin, değil mi? </st><st c="38014">Taklitlerini falan... </st><st c="38036">Sahneye çıkmış gibi. </st><st c="38057">Çok komikti, hı?” Annem de güldü. </st></p>
		<p><st c="38091">Anneannemsiz ikinci gecemiz yine çok yalnızdı. </st><st c="38138">Sonrakiler de...</st></p>
		<p><span epub:type="pagebreak" title="203" id="page203"></span><st c="38154">Perşembe günü, amcam telefonu hâlâ açmayınca, kalkıp gittik hep birlikte. </st><st c="38229">Amcamda saç sakal birbirine karışmış yine. </st><st c="38272">Gözleri kan çanağı gibiydi. </st><st c="38300">Yüzünü buruşturup baktı bize ama, içeri girmemize de izin verdi. </st></p>
		<p><st c="38365">Salona geçtiğimizde yüreğimize iniyordu az kalsın. </st><st c="38416">Kamera en küçük parçasına kadar sökülmüştü. </st><st c="38460">Otopsi yapılmış gibi. </st><st c="38482">Bütün iç organları masaya yayılmıştı! </st></p>
		<p><st c="38520">Masanın kenarındaki sandalyelerden birine oturdum. </st><st c="38571">Annem, sanki bir ölüyü teşhis etmeye gelmiş biri gibi, az uzakta durup baktı. </st></p>
		<p><st c="38649">“Hiçbir şeye elinizi sürmeyin sakın,” dedi amcam sinirli bir sesle. </st><st c="38717">“Hepsini tek tek sökerken şemalarını çizdim. </st><st c="38762">Yeniden birleştirebilmek için... </st><st c="38795">Özel yerleri var. </st><st c="38813">Karıştırmayın.” Ortalık yeterince karışık görünüyordu zaten. </st></p>
		<p><st c="38874">İçimde bir şey akıyordu sanki.... </st><st c="38908">kalbim kanıyormuş gibi. </st><st c="38932">Anlatması çok zor. </st><st c="38951">Beni babamdan ayıran, onca büyük kayba neden olan şey bunların arasında ama... </st></p>
		<p><st c="39030">“Değişik ne var burada... </st><st c="39056">bu parçaların arasında?” diye sordu annem.</st></p>
		<p><st c="39098">“Henüz bilmiyorum. </st><st c="39118">İnternette araştırıyorum. </st><st c="39144">Ama, iç çizimlere ulaşmak çok zor. </st><st c="39179">Firmalarla yazışmayı, gerekirse fabrikalara gidip incelemeyi düşünüyorum,” dedi amcam.</st></p>
		<p><st c="39265">Dedem hemen itiraz etti: “Uzun iş!” Çok sert çıktı sesi. </st><st c="39323">“Benim eşime kavuşmak için o kadar zamanım yok. </st><st c="39371">Her ne karın ağrısıysa şu parça, bir an önce bulmaya bak!” </st></p>
		<p><st c="39430">Amcam öyle çaresiz baktı ki dedeme, neler hissettiğini anladım birden. </st><st c="39501">Gerçekten anladım. </st><st c="39520">‘Onun yerinde ben ola</st><span epub:type="pagebreak" title="204" id="page204"></span><st c="39541">bilirdim,’ diye düşündüm. </st><st c="39568">Yanına gidip elini tuttum, sıktım. </st><st c="39603">“Dedem de, biz de anneannemi çok özledik. </st><st c="39645">Kaseti bir kez daha izlememizde yarar var,” dedim. </st></p>
		<p><st c="39696">Dedem hemen televizyonun karşısına geçti. </st><st c="39738">Amcam, önce anneannemi, sonra babamı izlettirdi. </st><st c="39787">Sakinleştik hep birlikte. </st><st c="39813">Sonra kaseti çıkardı; “Çok izlemek banda zarar verir diye korkuyorum,” dedi.</st></p>
		<p><st c="39889">“Yüzünde ufacık bir çizik olursa, İkbal’in elinden kurtulamazsın. </st><st c="39956">Tabii, benim de,” dedi dedem. </st><st c="39986">Hepimizin ona ciddi, düşünceli baktığımızı görünce, güldü. </st><st c="40045">Meğer şaka yapıyormuş. </st><st c="40068">Anneannemi görmek dedeme iyi geldi, gerçekten özlemiş. </st></p>
		<p><st c="40123">Yemekleri annem yaptı. </st><st c="40146">Ve anneannemi daha çok özledik. </st><st c="40178">Berbattı! </st><st c="40188">Dedem, “Yarın pide söyleyelim,” deyince, annem bozuldu: “Beni hiç sokmuyor ki mutfağa, bildiğim şeyleri de unuttum.” Pufur bile yemedi. </st></p>
		<div>
			<div>
				<h1><st c="40324">6 Mayıs, Salı</st></h1>
			</div>
		</div>
		<p><st c="40337">Anneannemsiz tam bir hafta geçti. </st><st c="40372">Kamera karnı deşilmiş ceset gibi masada yatıyor. </st><st c="40421">Ve babamın sözünü ettiği parça da bulunamıyor... </st><st c="40470">Bulunsa ne olacak? </st><st c="40489">Gideni nasıl geri getirecek? </st><st c="40518">Hiçbir şey bilmiyoruz. </st><st c="40541">Sadece işlerin yoluna gireceğini umuyoruz. </st></p>
		<p><span epub:type="pagebreak" title="205" id="page205"></span><st c="40584">Ah, baba! </st><st c="40594">Keşke biraz daha açık konuşsaydın ya. </st><st c="40632">Neydi o? </st><st c="40641">Nasıl bir şeydi?</st></p>
		<p><st c="40657">Babamın günlüklerini de ihmal ettim –Kendi günlüğüm gibi. </st><st c="40716">Aslında insan her şeyi yazmıyor günlüğüne. </st><st c="40759">O an hissettiğini yazamıyor... </st><st c="40790">Ya babam da öyle yaptıysa?.. </st><st c="40819">Derinsu’ya daha ilk gördüğümde âşık olmuştum. </st><st c="40865">Evet, öyle. </st><st c="40877">Ama, günlüğüme bile aylar sonra yazabildim. </st></p>
		<p><st c="40921">Babamın günlüğünü, rasgele karıştırıp okumaktan vazgeçip, en baştan başlayacağım. </st><st c="41003">Belki atladığım şeyler olmuştur. </st><st c="41036">Bu konuda Derinsu benden daha iyi. </st><st c="41071">Çok sabırlı. </st><st c="41084">Satır satır okuyor. </st><st c="41104">Yarın onu çağıracağım. </st><st c="41127">Birlikte okuyalım. </st></p>
		<p><st c="41146">Bütün haftayı yazmak ne zormuş. </st><st c="41178">Günlük, günlük olmaktan çıktı, haftalık oldu. </st><st c="41224">Yoruldum. </st><st c="41234">Çok uykum geldi. </st></p>
		</section>
<div id="charCountTotal" value="41251"></div></body>
</html>
