<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Babam Nereye Gitti?</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
<section>
<div>
			<div>
				<h1><st c="0">7 Mayıs, Çarşamba</st></h1>
			</div>
		</div>
		<p><st c="17">Derinsu’yla bütün gün okuduk. </st><st c="48">Ve o gittikten sonra, gece yarısı BULDUM aradığımı. </st><st c="100">Gerçekten buldum galiba... </st><st c="127">Annem uyuyor. </st><st c="141">Çok yorgun. </st><st c="153">Ama mutlaka bunu göstermeliyim ona. </st></p>
		<section>
			<p><st c="189">As.385</st></p>
			<p><st c="195">Yine arazideyiz... </st><st c="215">Bu kez 15 kişiydik. </st><st c="235">Aramızda 2 tanede de korucu vardı. </st><st c="270">Yerliler. </st><st c="280">Avuçlarının içi gibi </st><span epub:type="pagebreak" title="206" id="page206"></span><st c="301">biliyorlar her yeri. </st><st c="322">Üç gün yürüdük. </st><st c="338">Gece konakladığımızda pırıl pırıl gökyüzünü seyrettik. </st><st c="393">Elimizi uzatsak tutacaktık yıldızları. </st><st c="432">“Acaba hayat var mıdır oralarda?” diye sordu biri. </st><st c="483">Bütün UFO hikâyelerinin uydurma olduğunu iddia etti bir başkası. </st><st c="548">Koruculardan yaşlıca olanı bir hikâye anlattı. </st><st c="595">Savaştan çok çok öncesine ait bir hikâye. </st></p>
			<p><st c="637">“Yine böyle bir yaz gecesi, gökyüzü pırıl pırıl yıldız kaynarken, köylüler bir yıldızın giderek büyüdüğünü görmüşler. </st><st c="755">Aman ne oluyor demeye kalmadan yıldız kaymış, gelmiş şu tepenin ardına kaybolmuş. </st><st c="837">Ardından da büyük, parlak bir ışık çakmış.” </st></p>
			<p><st c="881">İlerdeki tepenin siluetini gösterdi eliyle. </st><st c="925">“Aa, hemen şurası!” Millet şaşırdı.</st></p>
			<p><st c="960">“Köylüler hemen koşup, jandarma karakoluna haber vermişler. </st><st c="1021">‘Ya uçak ya da bir yıldız düştü,’ demişler. </st><st c="1065">Komutan hemen harekete geçmiş. </st><st c="1096">Ertesi gün öğlene doğru, gidenler yorgun argın geri dönmüşler. </st><st c="1159">Ama ağızları yeminle mühürlenmiş gibi suskun... </st><st c="1207">Bir askeri kamyonun başına nöbetçi dikilince, ‘Hiçbir şey bulamadık,’ açıklamasına inanmamış köylüler. </st><st c="1310">Allem edip kallem edip kamyonun içine bakmayı başarmış biri. </st><st c="1371">İşte o zaman, düşenin uçak muçak, yıldız mıldız olmadığını, çok acayip bir alamet olduğunu anlamışlar. </st><st c="1474">‘Şekli bir tuhaftı, metali bir tuhaftı...’ demiş alameti gören. </st><st c="1538">Ne demire benziyormuş, ne çeliğe. </st><st c="1572">Karanlıkta bile adamın gözünü alıyormuş parlaklığı.” </st></p>
			<p><st c="1625">Bu hikâyeden sonra tam bir şamata başladı. </st><st c="1668">Kimi inandı, kimi korktuğunu gizlemek için alay etti, kimi hiç sesini çıkarmadı. </st><st c="1749">Eğlenceli bir gece geçirdik sonuçta. </st></p>
			<p><st c="1786">Ve ertesi gün yolumuza devam ederken, nere</st><span epub:type="pagebreak" title="207" id="page207"></span><st c="1828">deyse hepimiz bu hikâyeyi unutmuştuk. </st><st c="1867">Gözümüz en ufak bir kıpırtıyı seçme derdinde, elimiz tetikte. </st><st c="1929">Benimki deklanşörde... </st><st c="1952">Yürüdük. </st><st c="1961">Şu meşhur tepeyi aştık. </st><st c="1985">Uzaktaki bir şey gözümü aldı. </st><st c="2015">Bir parlama. </st><st c="2028">Kısacık bir an. </st><st c="2044">Namlu olabilir kaygısıyla haber verdim. </st><st c="2084">Hepimiz siper aldık... </st><st c="2107">Derken, parlamayı yine gördüm. </st><st c="2138">Bir çalının dibinde. </st><st c="2159">Çok temkinli yaklaştım. </st><st c="2183">Cam parçası da olabilirdi, yere kazdığı çukura gizlenmiş birinin namlusu da. </st><st c="2260">Parlamayı kamerada da yakaladım. </st><st c="2293">“Oo, bizim asteğmen artistik çekim yapıyor,” diye laf attı arkamdan biri. </st><st c="2367">Diğeri, “Belgesel derler ona, cahil! </st><st c="2404">Allah’ın çalısı ne artistik yapacak ona?” dedi, gülüştüler. </st></p>
			<p><st c="2464">Onlar uzaklaşırken, parlayan şeyi bulup aldım. </st><st c="2511">Gerçekten cam parçasıymış. </st><st c="2538">Ama başka bir şey daha çarptı gözüme. </st><st c="2576">Boyuna kırılmış tıraş bıçağı büyüklüğünde, parlak başka bir nesne. </st><st c="2643">Aldım. </st><st c="2650">Üstünde tuhaf tuhaf işaretler... </st><st c="2683">Önceki gece anlatılan hikâye geldi aklıma birden. </st><st c="2733">Tıraş bıçağından biraz daha kalın, üstü hiç toz tutmamış parlak metalden bu nesne, uzay aracının bir parçası olabilir miydi? </st><st c="2858">Az önce elimden attığım camı da tekrar aldım yerden. </st><st c="2911">Öyle ya, camın burada ne işi var? </st><st c="2945">Uzaygemisine ait olduğunu düşünmek heyecan verici geldi bana. </st><st c="3007">O da epeyce tuhaftı gerçekten, dikkatli bakmamışım daha önce. </st><st c="3069">Toz toprak içindeki bu arazide onun da üstünde toz yoktu. </st><st c="3127">Arkasını çevirince, daha da şaşırdım; çünkü, bir tarafı cam gibi arkasını gösteren nesnenin, öteki tarafı metalmiş gibi duruyordu. </st><st c="3258">Işığı kesinlikle geçirmiyordu. </st></p>
			<p><st c="3289">Öndekiler benim geride kaldığımı fark edip, işaret çaktılar. </st><st c="3350">Elimdekileri cebime koydum, takıma yetiştim. </st><st c="3395">Camı aldığımı söyledim. </st><st c="3419">“Arkamızdan ge</st><span epub:type="pagebreak" title="208" id="page208"></span><st c="3433">lenleri de yanıltmasın,” dedim. </st><st c="3466">“Titiz asteğmen mıntıka temizliği yapıyor,” diye hafiften dalga geçtiler. </st></p>
			<p><st c="3540">Şimdi ikisi de karşımda, masamın üstünde duruyor. </st><st c="3590">Gerçekten yapıları çok değişik. </st><st c="3622">Tıraş bıçağına benzeyen, bir makinanın parçası gibi duruyor... </st><st c="3685">Diğeri de kafa karıştırıcı. </st><st c="3713">Cam dediğim yani. </st><st c="3731">Kırık olduğu belli. </st><st c="3751">Bizim bildiğimiz filtreli camlara benziyor ama, bu kadar iyisini görmemiştim. </st><st c="3829">Diğer tarafı zırh gibi, ışığa da tutsam arkasını göstermiyor.</st></p>
			<p><st c="3890">Hiç kimseye haber vermemekle hata mı ettim acaba? </st><st c="3941">Nasılsa bir kenara atıp unutacaklardı ya da belki çözseler bile açıklamayacaklardı ne olduklarını. </st><st c="4040">Oysa ben mutlaka bilmek istiyorum. </st><st c="4075">Asla öğrenemesem de, bana ilham verecek bunlar. </st></p>
		</section>
		<p><st c="4123">Babam bir kasetin içinde. </st><st c="4149">Ya da o parçanın... </st><st c="4169">Ne bulduğunu şimdi öğrenmiş midir acaba? </st></p>
		<p><st c="4210">Sabaha hâlâ çok var...</st></p>
		<div>
			<div>
				<h1><st c="4232">8 Mayıs, Perşembe</st></h1>
			</div>
		</div>
		<p><st c="4250">Hareketli bir geceydi yine... </st><st c="4281">Dün gece babamın satırlarını okuyunca, sabahı bekleyemedim ve her şeyi göze alıp, annemin odasına gittim. </st></p>
		<p><st c="4387">Kapıyı çalar çalmaz, “Gel,” dedi. </st><st c="4421">Uyumuyormuş zaten. </st><st c="4440">Elimde defterle içeri girdim ve yine kızacağını bilerek, tavan arasındaki defter bulma macerasını anlattım. </st></p>
		<p><span epub:type="pagebreak" title="209" id="page209"></span><st c="4548">“Babanın bütün günlüklerini okumuştum. </st><st c="4587">Bunlardan hiç haberim yoktu,” dedi, şaşkın, utangaç. </st></p>
		<p><st c="4640">“Babamın defterlerini de mi okurdun, anne?” dedim. </st></p>
		<p><st c="4691">“Hayır,” dedi. </st><st c="4706">“Onu hep yazarken görürdüm. </st><st c="4734">Ya not aldığını söylerdi ya da kısa hikâyeler yazdığını. </st><st c="4791">İyi olduğuna inanırsa, bize de okurdu. </st><st c="4830">Ama kaybolduktan sonra... </st><st c="4856">belki bir ipucu bulurum diye hepsini okudum. </st><st c="4901">Hikâyelerini, notlarını... </st><st c="4928">günlüklerini...” </st></p>
		<p><st c="4945">“Demek o yüzden benim günlüklerimi de okudun.” </st></p>
		<p><st c="4992">“Özür dilerim, Memo. </st><st c="5013">Çevremde olan biteni bilmek istiyorum artık. </st><st c="5058">Sırf meraktan değil.” Aslında çok haklı... </st><st c="5101">Ben günlüğümü o kadar iyi saklamasaydım, her şeyi öğrenebilirdi daha en başta. </st></p>
		<p><st c="5180">Sonra defteri aldı ve okudu. </st><st c="5209">Bana baktı ama, beni görmüyor gibiydi. </st><st c="5248">Çok uzaklara bakıyordu, belki de babamı o arazide görmeye çalışıyordu. </st><st c="5319">Bir daha okudu ve yataktan fırladı. </st><st c="5355">“Yürü, amcana gidiyoruz,” dedi. </st><st c="5387">Ben giyinmek için odama koşarken, o da dolabını açıyordu. </st></p>
		<p><st c="5445">Merdivenlerin başında buluştuk. </st></p>
		<p><st c="5477">“Dedem?” dedim. </st></p>
		<p><st c="5493">“Ona uyku ilacı verdim,” dedi. </st><st c="5524">“Bunu dedene söylemek yok ama, tamam mı? </st><st c="5565">Günlerdir uyumadı, biraz dinlenmesi şart.” Saman altından su yürütme huyumu kimden aldığım belli oldu işte!</st></p>
		<p><st c="5672">Amcam, sabahın ikisinde bizi karşısında görünce afalladı. </st></p>
		<p><st c="5731">Annem defteri uzattı. </st><st c="5753">Amcam okudu. </st><st c="5766">Sesi titreyerek, </st><span epub:type="pagebreak" title="210" id="page210"></span><st c="5783">“</st><em><st c="5784">Tıraş bıçağına benzeyen parça</st></em><st c="5813">,” dedi. </st><st c="5822">“</st><em><st c="5823">Boyuna kırılmış gibi ve parlak</st></em><st c="5853">,” dedi annem de. </st><st c="5871">Masanın başına gittik, parçalara tek tek bakmaya başladık. </st></p>
		<p><st c="5930">Amcam öyle bir parça görmediğine çok emindi. </st><st c="5975">Ama annem, süper bilimkadını gibi büyükçe bir parçayı kaldırdı ve, “Ya buna ne dersin?” dedi. </st><st c="6069">O büyük parçanın içinde, onun eklentisi gibi duran ve kesinlikle kırık tıraş bıçağına benzeyen bir şey vardı. </st><st c="6179">Ancak, babamın yazdığı kadar da, çoook parlak değildi. </st></p>
		<p><st c="6234">Amcam, kırılacak bir yumurtaymış gibi, özenle eline aldı parçayı. </st><st c="6300">“Objektife yakın parçalardan biri bu,” dedi. </st><st c="6345">Işığın altında inceledi. </st><st c="6370">Biraz çekiştirdi ve tıraş bıçağına benzeyen parça, pıt diye çıktı yerinden... </st><st c="6448">ve işte o zaman parlak bir hale geldi. </st></p>
		<p><st c="6487">Hepimiz soluğumuzu tutmuş bakıyorduk. </st><st c="6525">İyi, tamam. </st><st c="6537">Parçayı bulduk. </st><st c="6553">Peki, şimdi ne olacaktı?</st></p>
		<p><st c="6577">Kendini ilk toparlayan amcam oldu. </st><st c="6613">Parlak parçayı büfenin üstünden aldığı bir kutuya yerleştirdi. </st></p>
		<p><st c="6676">“Aradığımız bu muydu, bilmiyoruz. </st><st c="6710">Belki de bu... </st><st c="6725">Öğrenmenin bir tek yolu var,” dedi. </st><st c="6761">Bize baktı. </st><st c="6773">Ne olduğunu açıklayacak diye bekledik. </st></p>
		<p><st c="6812">Sonunda annem dayanamadı; “Eee?” dedi.</st></p>
		<p><st c="6850">“Sağlamasını yapmak. </st><st c="6872">Matematikte olduğu gibi... </st><st c="6899">Yani, bütün bu gördüğünüz dağınıklığı yeniden toparlayacağım.”</st></p>
		<p><st c="6961">“Ah, hayır. </st><st c="6974">Olamaz!” diye çaresizce sandalyeye çöktü annem.</st></p>
		<p><span epub:type="pagebreak" title="211" id="page211"></span><st c="7021">“Doğru parça olduğunu bilmek zorundayız,” dedi amcam. </st><st c="7076">Sanki rahatlamış gibiydi. </st><st c="7102">Aradığı ve asla bulamayacağını düşündüğü parçayı bulmuş olabilirdi. </st><st c="7170">Artık hiçbir şey ona zor gelmiyordu belli ki. </st></p>
		<p><st c="7216">Onu desteklediğimi bir kez daha gösterdim. </st><st c="7259">Şaşırarak baktı, ona hak verdiğimi söylediğimde. </st><st c="7308">Amcamla birbirimize güvenmeye başlıyoruz belki de. </st></p>
		<p><st c="7359">“Peki. </st><st c="7366">Başla o zaman,” dedi annem. </st><st c="7394">Amcam yerinden bile kıpırdamadı. </st></p>
		<p><st c="7427">Ben anladım. </st><st c="7440">“Biz gidelim, anne,” dedim. </st><st c="7468">“Amcamın da uykuya ihtiyacı var. </st><st c="7501">Yarın sağlam kafayla toplar kamerayı.”</st></p>
		<p><st c="7539">Annem bana yiyecekmiş gibi baktı ama, babasını çayına koyduğu ilaçla uyutan biri olarak, uyku ihtiyacına çok da itirazı olamazdı. </st></p>
		<p><st c="7670">Eve döndüğümüzde dedem hâlâ uyanmamıştı. </st><st c="7711">Kaç gecedir bıdır bıdır dolandığını duymuştuk hep. </st><st c="7762">O gece gerçekten iyi uyudu. </st><st c="7790">Yattığımda, benim de ilaca ihtiyacım olduğunu anladım. </st><st c="7845">Öyle heyecanlıydım ki... </st><st c="7870">Zaten son günlerde gece-yaşayanlar haline gelmiştik. </st><st c="7923">Olanları anlatmaya ihtiyacım vardı ama, yazmak istemiyordum. </st><st c="7984">Derinsu’ydu aklımdaki tabii... </st></p>
		<p><st c="8015">Bu arada yazmayı unuttum –Derinsu da babasına cep telefonu aldırdı. </st><st c="8083">Kendi deyişiyle, “Şantajla,” aldırmış. </st><st c="8122">Kız arkadaşıyla iyi geçinmesini istiyorsa, bazı şeylere ihtiyacı olduğunu söylemiş. </st></p>
		<p><st c="8206">Uyanınca görsün ve hemen beni arasın diye mesaj çektim: “Parçayı bulduk!” </st></p>
		<p><span epub:type="pagebreak" title="212" id="page212"></span><st c="8280">Bir dakika sonra telefonum çaldı. </st><st c="8314">Hemen açıp, yorganın altına girdim. </st><st c="8350">Olan biteni anlattım fısır fısır. </st><st c="8384">Çok heyecanlandı. </st><st c="8402">“Yarın bize gel,” dedim. </st><st c="8427">Babası onu hasta sandığı için annesinde kalıyor. </st><st c="8476">Kardeşi için de bakıcı geliyor. </st><st c="8508">“Ben çıkar gelirim,” dedi. </st><st c="8535">Annesi işe başladı zaten. </st><st c="8561">Benim annem nasıl idare ediyor bilmiyorum, ama hiç işe gitmiyor anneannem kaybolduğundan beri. </st><st c="8656">Ya izin aldı ya da işten atılmayı bile göze aldı. </st><st c="8706">Helal olsun!</st></p>
		<p><st c="8718">“Seni mesajım mı uyandırdı?” dedim. </st><st c="8755">“Hayır, geceleri yaşamak hoşuma gidiyor. </st><st c="8796">Okuyorum, yazıyorum,” dedi. </st><st c="8824">Ne yazdığını merak ettim. </st><st c="8850">“Bir şeyler... </st><st c="8865">Çok önemli değil,” dedi. </st></p>
		<p><st c="8890">Sanırım, Derinsu da günlük tutuyor, ama söylemiyor. </st><st c="8942">İnsan günlüğünün başka birinin eline geçmesinden, okunmasından korkuyor nedense. </st><st c="9023">Sağ olsun, annem saldı benim içime bu korkuyu. </st><st c="9070">İlk günlüğümü okumasaydı... </st></p>
		<p><st c="9098">Derinsu ben konuşmaya doyamadan kapattı. </st><st c="9139">“Beynimiz pişmeden kapatalım şunu,” dedi. </st><st c="9181">Aldırdı ama, sevmiyor cep telefonunu. </st><st c="9219">Kulağının içinden beynine radyasyon saldırısı olduğunu bilerek konuşmak hoş değil bence de. </st></p>
		<div>
			<div>
				<h1><st c="9311">9 Mayıs, Cuma  </st></h1>
			</div>
		</div>
		<p><st c="9325">Kahvaltıdan sonra geldi Derinsu. </st><st c="9358">Annem hepimize sütlü kakao yaptı. </st><st c="9392">Dedemin suratı görülmeye değerdi. </st><st c="9426">Her sabah </st><span epub:type="pagebreak" title="213" id="page213"></span><st c="9436">anneannemle kahve içmeye alışmış... </st><st c="9472">Sütlü kakaoya dünyanın en berbat içeceğiymiş gibi bakıyordu. </st></p>
		<p><st c="9533">Cep telefonum çaldı. </st><st c="9554">Beni kimin aradığı belli... </st><st c="9582">Daha elime alır almaz annem kaptı telefonu. </st><st c="9626">“Merhaba,” bile demeden, “Ne oldu?” diye sordu. </st><st c="9674">Amcam uzun konuştu. </st><st c="9694">Annem sabırsızlandı. </st><st c="9715">Elini döndürüp duruyordu havada, çabuk çabuk der gibi... </st></p>
		<p><st c="9772">Dedem, kim bu, der gibi bir işaret yaptı bana. </st><st c="9819">“Amcam,” dedim. </st><st c="9835">Eli öyle titredi ki, kakaoyu üstüne başına döküyordu neredeyse. </st><st c="9899">Pürdikkat annemi izlemeye koyuldu.</st></p>
		<p><st c="9933">Annem, gözlerini devirmeye başlamıştı ki, birden doğruldu. </st><st c="9993">“Çekim mi yaptın?” dedi dehşetle. </st></p>
		<p><st c="10027">Derinsu ve dedemle aynı anda, “Eyvah!” dedik. </st></p>
		<p><st c="10073">Annem aynı dehşet ifadesiyle bize baktı, ama birden yüzü aydınlandı, kocaman gülümsedi. </st></p>
		<p><st c="10161">“Doğruymuş! </st><st c="10173">O parça doğruymuş!” </st></p>
		<p><st c="10193">Sonra, bizim ses çıkarmamızı, konuşmamızı engellemek ister gibi, elini kaldırdı, gözlerini pencereden dışarıya dikti. </st><st c="10311">“Peki, şimdi ne olacak?” Karşı taraftan gelen yanıt pek mutlu etmedi onu, belli. </st><st c="10392">Biraz sonra da, “Tamam,” deyip telefonu kapattı. </st></p>
		<p><st c="10441">Dedem, ne olup bittiğini öğrenmek için çıldırıyordu. </st><st c="10494">Ona dün geceyi anlattı annem uzun uzun. </st><st c="10534">Dedem niye kendisine haber vermediğimizi sordu. </st><st c="10582">Annem öyle tatlılıkla ikna etti ki onu, kızamadı. </st><st c="10632">“Babacığım, sana seslendim ama, çok derin uyuyordun. </st><st c="10685">Memo’yla hemen gidip geldik zaten. </st><st c="10720">Asıl iş bundan sonra.” </st></p>
		<p><span epub:type="pagebreak" title="214" id="page214"></span><st c="10743">Anneme anlattığına göre, bizden sonra amcam da uyuyamamış. </st><st c="10802">Biraz önceye kadar çalışıp kamerayı birleştirmiş ve terasa çıkıp bir kuşun gelmesini beklemiş. </st><st c="10897">Çekim yapmış. </st><st c="10911">Kamerayı kapattığı zaman kuş hâlâ oradaymış. </st><st c="10956">Kaseti videoya koyup izlemiş. </st><st c="10986">İlginç olan, çekimlerin eskisi gibi –yani babam tamir etmeden önceki gibi– berbat olmasıymış. </st><st c="11080">Çamur gibiymiş görüntüler... </st><st c="11109">Amcam, doğru parçayı bulduğumuza kesinlikle inanmış artık. </st></p>
		<p><st c="11168">Dedem hemen gitmeye davrandı. </st><st c="11198">“Bir yerlere götürelim şu lanet parçayı, açıp incelesinler. </st><st c="11258">Bir şeyler yapsınlar,” dedi.</st></p>
		<p><st c="11286">Hepimiz dehşete kapıldık. </st><st c="11313">“Olmaz! </st><st c="11321">Kırarlar, bozarlar,” dedim. </st><st c="11349">“Bize inanmazlar ki?” dedi Derinsu. </st><st c="11385">“Bizim kadar canı yanmış, bizim kadar özenli davranacak birileri olabilir mi hiç, baba?” dedi annem. </st></p>
		<p><st c="11486">Dedem yerine oturdu. </st><st c="11507">“Yine de... </st><st c="11519">gitseydik... </st><st c="11532">belki...” </st></p>
		<p><st c="11542">“Barış biraz uyuyacakmış şimdi,” dedi annem. </st><st c="11587">“Akşam arar, gideriz.” </st></p>
		<p><st c="11610">Öyle susup oturduk uzun süre. </st><st c="11640">Ne düşünebiliyordum, ne de söyleyecek bir şey bulabiliyordum. </st><st c="11702">Annem birden ayaklandı; “Hadi kalkın, dışarı çıkalım. </st><st c="11756">Yürüyelim, dolaşalım... </st><st c="11780">Belki sinemaya gideriz,” dedi. </st><st c="11811">Dedem bile kabul etti. </st></p>
		<p><st c="11834">Hepimizin birden gittiğini görünce Pufur arkamızdan öyle acıklı baktı ki... </st><st c="11910">Zavallı şey, olan biteni ne bilsin? </st><st c="11946">İyi ki, onu da kaydetmeye kalkışmadım. </st><st c="11985">Onca şeyi onun sayesinde buldum zaten. </st><st c="12024">Bunu asla unutmayacağım. </st></p>
		<p><span epub:type="pagebreak" title="215" id="page215"></span><st c="12049">Hava karardı. </st><st c="12063">İçin için korktuğumuz karanlık üstümüze üstümüze geliyordu işte. </st><st c="12128">(Vay be, bu cümle, korku filmi sahnesi gibi oldu.) Ve cep telefonum çaldı. </st><st c="12203">Bu kez telefonu anneme kaptırmamak için, iki adım öteye gittim ama, öyle bir bakışı vardı ki, dayanamayıp kendi elimle verdim.</st></p>
		<p><st c="12329">Önce, “Alo,” dedi, iki saniye sonra da, “Tamam.” Bu kadar kısa... </st><st c="12396">“Hadi, Barış’a gidiyoruz,” dedi bize. </st><st c="12434">Derinsu’yu evine bırakmayı teklif etti. </st></p>
		<p><st c="12474">“Asla gitmem,” dedi Derinsu. </st><st c="12503">“Annemi ararım, Barış Amca’ya gelir. </st><st c="12540">Ama istemezse, kendi bilir,” dedi. </st><st c="12575">Annem çok güldü bu lafa nedense. </st><st c="12608">Sanırım, anneannemin böyle uygunsuz zamanlarda gülenler için söylediği gibi, “sinirleri boşaldı”. </st></p>
		<p><st c="12706">Dedem sürekli gaza basmasını söylüyordu anneme. </st><st c="12754">Dedem! </st><st c="12761">Her zaman kırk kilometreyle gitmesini söyleyen dedem! </st></p>
		<p><st c="12815">Amcam, daha biz yukarı çıkarken açtı kapıyı. </st><st c="12860">“Ooo, bütün aile gelmiş yine!” dedi. </st><st c="12897">Daha neşeli ve dinlenmiş görünüyordu. </st><st c="12935">Duş almış, tıraş olmuş, ortalığı toplamış falan... </st></p>
		<p><st c="12986">Derinsu, salona geçmeden annesine telefon etti. </st><st c="13034">Azıcık çekiştiler. </st><st c="13053">“Tamam, beni eve bırakırlar ya da Memolar’da kalırım,” deyip telefonu kapattı. </st><st c="13132">Ben hayatta anneme böyle bir şey söyleyemem. </st><st c="13177">Hep diyorum ya, bu kız benden daha cesur. </st></p>
		<p><st c="13219">Hepimiz oturduk. </st><st c="13236">Amcam karşımızda konferans verecekmiş gibi ayakta duruyordu. </st><st c="13297">Muzip bir ifade vardı yüzünde. </st><st c="13328">Gözleri parlıyordu. </st></p>
		<p><st c="13348">“Bugün bir rüya gördüm...” diye başladı. </st></p>
		<p><st c="13389">Dedem hemen, “Hayır olsun!” diye atladı. </st></p>
		<p><span epub:type="pagebreak" title="216" id="page216"></span><st c="13430">“İnşallah,” dedi amcam çok ciddi bir ifadeyle. </st><st c="13477">“Hem kafaca hem de bedenen bunca yorulduktan sonra, kendimi boş çuval gibi hissediyordum,” dedi. </st><st c="13574">“Herhalde, yattığım yerde kendimi iyice bırakmışım ki, bilinçaltım serbest kaldı ve–”</st></p>
		<p><st c="13659">“Önemli keşiflerden önce olduğu gibi,” dedi Derinsu. </st><st c="13713">Annemin suratındaki ekşimeyi görmemiştir umarım.</st></p>
		<p><st c="13761">“Aynen öyle,” diye devam etti amcam. </st><st c="13799">“Bir ara rüyada, ‘Alıcı, verici!’ diye sayıkladığımı fark ettim. </st><st c="13864">Yani rüyamda, ‘Alıcı, verici!’ diye söylenerek dolanıyordum.” Bize, ‘Ne buluş ama, değil mi?’ der gibi baktı. </st><st c="13974">Hiçbir şey anlamadık ki...</st></p>
		<p><st c="14000">“Ne demeye çalışıyorsun, Barış?” diye sabırsızlandı annem. </st></p>
		<p><st c="14060">“Şu meşhur parça neredeydi? </st><st c="14088">Kamerada... </st><st c="14100">Kamera nedir? </st><st c="14114">Alıcı.”</st></p>
		<p><st c="14121">“ALICI!” diye bağırdım –Amcamın ne yapmaya çalıştığını anlamıştım. </st></p>
		<p><st c="14189">“Güzel. </st><st c="14197">Bu parça alıcıyken insanları, daha doğrusu canlıları yutuyorsa–”</st></p>
		<p><st c="14261">“Verici nerede?” dedi dedem hemen. </st><st c="14297">O da anlamıştı. </st></p>
		<p><st c="14313">“İşte, sorun orada. </st><st c="14333">Birkaç çeşit verici var. </st><st c="14358">Şu video bir verici mesela. </st><st c="14386">Projeksiyon aletleri birer verici. </st><st c="14421">Yani, yapmamız gereken, hangi vericiyi seçeceğimize karar vermek!”</st></p>
		<p><st c="14487">“Yani sen şimdi, rüyanda bulduğun bu süper fikirle mi çözeceksin bu kâbusu?” diye çıkıştı annem.</st></p>
		<p><st c="14584">Amcam hiç bozulmadı. </st><st c="14606">Rahatça bir koltuğa oturdu. </st><st c="14634">“Daha iyi bir önerin varsa, dinliyorum,” dedi. </st><st c="14681">Annem bakışlarıyla amcamı kıyma yaptı, köfte gibi yoğurdu ve kızarttı. </st></p>
		<p><span epub:type="pagebreak" title="217" id="page217"></span><st c="14752">Ancak dedem heyecanla araya girdi; “Bence denemeye değer,” dedi. </st><st c="14817">Ben de katıldım dedeme. </st></p>
		<p><st c="14841">Derinsu hemen videoyu işaret etti; “Bununla başlayın, ne kaybederiz ki?” dedi. </st></p>
		<p><st c="14920">“Bilmiyorum,” dedi amcam dürüstçe. </st><st c="14955">“Özelliklerini düşündüğümde, videodan televizyon ekranına bir aktarım söz konusu. </st><st c="15037">Bence, büyük bir projeksiyon aleti daha doğru olabilir. </st><st c="15093">Sanki televizyon ekranı dışarı veremezmiş gibi geliyor. </st><st c="15149">Saçma belki ama, öyle...”</st></p>
		<p><st c="15174">“Kararını vermişsen niye bize soruyorsun?” diye homurdandı annem. </st></p>
		<p><st c="15241">“Çünkü, başarılı olup olmayacağımı bilmiyorum. </st><st c="15288">Sorumluluğu paylaşmak istiyorum,” dedi amcam. </st></p>
		<p><st c="15334">“Doğru söylüyor çocuk. </st><st c="15357">Benim oyum, istediğini denemenden yana. </st><st c="15397">Nereden bulacağız bu aleti? </st><st c="15425">Sende var mı?.. </st><st c="15441">Hemen gidip alalım,” diye, işbitiriciliğini konuşturdu dedem. </st><st c="15503">Bir grupta çabuk karar veren birinin olması harikaymış.  </st></p>
		<p><st c="15559">Biz yine yollara düştük. </st><st c="15584">Güç de olsa aradığımızı bulduk. </st><st c="15616">Eve geldiğimizde saat ona geliyordu ve Füsun Teyze’yi arabasında patlamaya hazır balon gibi bekler bulduk... </st><st c="15725">Derinsu hemen telefonuna baktı. </st><st c="15757">Şarjı bitmiş! </st></p>
		<p><st c="15771">Amcam videoyla projeksiyonun bağlantılarını yaptı. </st><st c="15822">Çok karmaşık bir işti. </st><st c="15845">Deneme için bir film kasetini videoya koydu, projeksiyonu çalıştırdı ve salonun duvarı bir anda sinema perdesine dönüştü. </st><st c="15967">Müthişti!</st></p>
		<p><span epub:type="pagebreak" title="218" id="page218"></span><st c="15976">“Hadi, bizim kaseti koy hemen,” dedi dedem heyecanla. </st></p>
		<p><st c="16031">“Hayır, baba!” diye itiraz etti annem. </st><st c="16070">Hepimizden daha endişeliydi besbelli. </st><st c="16108">“Sık izlersek bozulur demiştik ya...” </st></p>
		<p><st c="16146">“Şu parçayı projeksiyon aletine yerleştireceğim. </st><st c="16195">Ama neresine?.. </st><st c="16211">Uğraşmam gerek. </st><st c="16227">Kaç gün sürer, bilmiyorum.” Soran gözlerle bize baktı.</st></p>
		<p><st c="16281">“Eee?” dedi annem. </st></p>
		<p><st c="16301">“Bu aleti sökeceğim şimdi. </st><st c="16328">Sabaha kadar çalışmam gerekiyor,” dedi amcam. </st><st c="16374">Ama istediği tepkiyi alamadı, çünkü herkes normal karşıladı bu haberi. </st><st c="16445">Sonunda, “E, gidin de çalışayım,” dedi. </st></p>
		<p><st c="16485">Annem çay koymak üzere mutfağa yöneldi hemen. </st><st c="16531">Dedem de, kahve de yapması için Derinsu’yu gönderdi arkasından. </st><st c="16595">Kimsenin gitmeye niyeti olmadığını anladı amcam.</st></p>
		<p><st c="16643">Ben de masanın başına geçip, kâğıt kalem hazırladım. </st></p>
		<p><st c="16697">“Sen ne yapıyorsun?” dedi amcam. </st></p>
		<p><st c="16730">“Şemaları çizerken, sana yardım edeceğim. </st><st c="16772">Benim resmim iyidir.”</st></p>
		<p><st c="16793">Füsun Teyze kitaplıktan bir kitap aldı ve koltuğun birine gömüldü. </st></p>
		<p><st c="16861">Ve çalışmaya başladık. </st><st c="16884">Çok zor ve berbat bir işti. </st><st c="16912">Söylendiği kadar kolay olmuyor hiçbir şey. </st></p>
		<p><st c="16955">Bir iki saat sonra, parçayı uygun bulduğu bir yere oturtup çalıştırdı amcam. </st><st c="17032">Hepimiz heyecanlandık. </st><st c="17055">Videoda film kaseti vardı. </st><st c="17082">Hiçbir şey olmadı. </st></p>
		<p><st c="17101">Tam yerinden sökecekti ki, aklıma gelen şeyi söylemek </st><span epub:type="pagebreak" title="219" id="page219"></span><st c="17155">istedim. </st><st c="17164">Saçma denmesinden bile korkmadan. </st></p>
		<p><st c="17198">“Amca, bu parça kameraya konduğunda insanları aldı. </st><st c="17250">Projeksiyona konduğunda ise, belki sadece aldıklarını geri verecektir. </st><st c="17321">Bizim kaseti mi koysak? </st><st c="17345">Düşünsene, bu filmdeki adamlar kaybolmadılar. </st><st c="17391">Neden ortaya çıksınlar ki?” </st></p>
		<p><st c="17419">Önce boş boş baktı; sonra, “Mantıklı,” dedi. </st><st c="17464">Bizim kaseti koydu. </st><st c="17484">Kalbimiz çarpıyordu çalıştırmasını beklerken. </st><st c="17530">Amcamın eli titredi, basamadı. </st></p>
		<p><st c="17561">“Bir dakika. </st><st c="17574">Olmaz!” dedi. </st><st c="17588">Öyle bir hayal kırıklığı oldu ki hepimizde... </st><st c="17634">“Ne olacağını bilmiyorum. </st><st c="17660">O yüzden orada kalan kimseye zarar vermek istemem,” dedi. </st></p>
		<p><st c="17718">“E, ne yapacağız? </st><st c="17736">Boşuna mı bütün bunlar? </st><st c="17760">Korkunun onlara ne yararı var ki?” dedi annem bağırarak.</st></p>
		<p><st c="17816">“Bir dakika. </st><st c="17830">Tabii ki çalıştıracağım. </st><st c="17855">Ama orada... </st><st c="17868">bir kuş var... </st><st c="17883">Kuşun olduğu yeri bulup öyle çalıştırmalıyız.”</st></p>
		<p><st c="17929">“Ay, ya kuş...” diye itiraz edecek oldu Derinsu, sonra sustu. </st><st c="17992">Diğerlerinin ölmesi olasılığı geldi herhalde aklına... </st><st c="18047">Benim duygularım da onunla aynıydı ama... </st></p>
		<p><st c="18089">Bir an herkes sustu. </st><st c="18110">Sonra itiraz eden olmayınca, amcam açıkladı. </st><st c="18155">“İşi şansa bırakmamak için, iki ayrı videoya ihtiyacımız var. </st><st c="18217">Birinde kuşu bulup, kaseti hemen buna takacağız ve deneyeceğiz. </st><st c="18281">Ne dersiniz?” deyip, saatine baktı. </st><st c="18317">4:00’e geliyor. </st><st c="18333">“Birkaç saat uyuyup dinlenelim. </st><st c="18365">Videoyu bulunca sizi arayayım,” dedi. </st></p>
		<p><st c="18403">Kabul edildi bu öneri. </st></p>
		<p><st c="18426">Ben hiç gitmek istemiyordum. </st><st c="18455">Ama uykusuzluktan ölüyorduk hepimiz.</st></p>
		<p><span epub:type="pagebreak" title="220" id="page220"></span><st c="18491">Şimdi evdeyiz. </st><st c="18507">Sabaha karşı yatmamıza rağmen, çok uyuyamadık. </st><st c="18554">Sabah 11:00’de kahvaltımızı bitirmiştik bile. </st><st c="18600">Hâlâ haber yok amcamdan. </st><st c="18625">Ben de sıkıntımı, heyecanımı yazarak unutmaya çalışıyorum. </st><st c="18684">Bu kez günlüğümü de yanıma alacağım. </st><st c="18721">Benden başka herkes kendini oyalayacak bir şey buluyor orada: Dedem, amcamın eski, çalışmayan saatini tamir etti. </st><st c="18835">Füsun Teyze’yle annem mutfağa girip kek yaptılar gece yarısından sonra. </st><st c="18907">Derinsu kitaplara gömüldü; ben de ortada dolandım durdum. </st></p>
		<div>
			<div>
				<h1><st c="18965">10 Mayıs, Cumartesi</st></h1>
			</div>
		</div>
		<p><st c="18984">Cumayı da cumartesi günü yazmıştım ama, onlar cuma gününün olaylarıydı. </st><st c="19057">Şimdi ise... </st><st c="19070">aman neyse işte. </st><st c="19087">Öf! </st><st c="19091">Kime açıklıyorsam... </st><st c="19112">Saçmalık!</st></p>
		<p><st c="19121">Amcamın yaptığı iş olmadı. </st></p>
		<p><st c="19149">Akşamüstüne doğru çağırdı bizi. </st><st c="19181">Koştur koştur gittik yine evine. </st><st c="19214">Kuşu buldu çalıştırdı. </st><st c="19237">FOS! </st><st c="19242">Hiçbir şey olmadı. </st></p>
		<p><st c="19261">Şimdi yine projeksiyon makinesini söktü. </st><st c="19302">O baş belası parçayı takacak yer arıyor. </st><st c="19343">Herkes suskun. </st><st c="19358">Müzik açık. </st><st c="19370">Caz dinlemek iyi geliyormuş amcama. </st><st c="19406">Dingil cıngır onu dinleyip duruyoruz. </st><st c="19444">Benim canım, çığlıklı, gürültülü, davullu bir şeyler dinlemek istiyor. </st><st c="19515">Uykumu getiriyor klasik caz. </st><st c="19544">Büyük olsaydım, </st><span epub:type="pagebreak" title="221" id="page221"></span><st c="19560">dolaşmaya çıkardım. </st><st c="19580">Hava karardıktan sonra sokağa çıkmam yasak. </st><st c="19624">Büyük olsaydım, şimdi o makinenin başında ben olurdum zaten. </st></p>
		<p><st c="19685">Sütlü kakao yaptı annem. </st><st c="19710">İyi geldi. </st><st c="19721">Amcama haksızlık etmişim yine. </st><st c="19752">Çalışırken onu seyrettim. </st><st c="19778">Kendini kaptırıyor. </st><st c="19798">Kimseyi görmüyor. </st><st c="19816">Yaptığı işe adıyor kendini. </st></p>
		<p><st c="19844">Az önce Derinsu yanıma geldi. </st><st c="19874">Minik satranç takımını yanında getirmiş. </st><st c="19915">Vakit geçti. </st><st c="19928">Salonun uzak bir köşesindeydik, bizimkilere duyurmadan konuştuk.</st></p>
		<p><st c="19992">Pazartesi okula başlayacağımızı hatırlattı Derinsu. </st><st c="20045">İkimizin de canı sıkılıyor bu konuya ama... </st><st c="20089">doktordan bir rapor daha alınamazmış. </st><st c="20127">Ya gideceğiz ya da okulu kıracağız... </st><st c="20165">Tam o sırada, bakıcıdan telefon geldi. </st><st c="20204">Derinsu’nun kardeşi Toprak huysuzlanıyormuş. </st><st c="20249">Füsun Teyze gitti, ama aklı burada kaldı mutlaka. </st></p>
		<p><st c="20299">Önümüzde bir tek pazar günü var. </st><st c="20332">Amcam şu işi hemen hallediverse ne iyi olur. </st><st c="20377">Müthiş uykum geldi. </st></p>
		<div>
			<div>
				<h1><st c="20397">11 Mayıs, Pazar</st></h1>
			</div>
		</div>
		<p><st c="20412">Bugünü hayatım boyunca unutmayacağım. </st><st c="20451">Asla! </st><st c="20457">Hiçbir anını unutmayacağım. </st></p>
		<p><st c="20485">Yine de, her şeyi en küçük ayrıntısına kadar yazmak istiyorum. </st><st c="20548">Belki günün birinde, benim çocuklarım da bu gün</st><span epub:type="pagebreak" title="222" id="page222"></span><st c="20595">lükleri bulup okurlarsa, olayları benden öğrenmiş olurlar. </st><st c="20655">Yani yaşayan, tanık olan birinden. </st><st c="20690">Onların da başına benimki gibi inanılmaz olaylar gelirse, direnmeyi ve vazgeçmemeyi öğrenirler. </st></p>
		<p><st c="20786">Aslında içimde hâlâ havai fişekler patlıyor, müzikler çalıyor, çığlıklar, kahkahalar, hıçkırıklar duyuyorum. </st><st c="20895">İçimden gözyaşı olup taşan bir nehir geçiyor. </st></p>
		<p><st c="20941">Babam geri döndü!!!</st></p>
		<p><st c="20960">BABAM GERİ DÖNDÜ!!!</st></p>
		<p><st c="20980">B A B A </st><span><st c="20989">M</st></span><st c="20990"> G E R </st><span><st c="20997">İ</st></span><st c="20998"> D Ö N D Ü ! ! !</st></p>
		<p><st c="21014">Dün gece günlüğün üstünde uyuyakalmışım. </st><st c="21056">Sonra birinin beni kaldırıp taşıdığını fark ettim ama, gözümü bile açamadım. </st><st c="21133">Kapının vuruluşuyla uyandım –daha doğrusu uyandık. </st><st c="21184">Amcamın yatağında yatıyorduk ben, Derinsu ve ortamızda da annem. </st></p>
		<p><st c="21249">Amcam kapıdan başını uzatıp, kahvaltının hazır olduğunu söyledi. </st><st c="21314">Saat öğlene geliyordu. </st><st c="21337">Kahvaltı şahaneydi. </st><st c="21357">Gidip taze ekmek, börek, poğaça falan almış. </st><st c="21402">Domates, zeytin, peynir ve haşlanmış yumurta hazırlamış. </st><st c="21459">Kim ne isterse yesin diye... </st><st c="21488">Dedem bile bayıldı kahvaltıya. </st><st c="21519">“İkbal’le yarışırsın kahvaltı konusunda,” dedi. </st><st c="21567">Ve işte o an Pufur geldi aklıma. </st><st c="21600">Onu tamamen unutmuştuk. </st><st c="21624">Annem, “Kuru mamasını bolca koydum, merak etme aç kalmaz,” dedi ama, dedemle ben ne olacağını biliyorduk. </st><st c="21730">Hepsini dün gece bitirmiştir! </st><st c="21760">Amcam, “Merak etmeyin, bir iki günlük açlığa dayanır kediler,” diye rahatlatmaya çalıştı bizi. </st></p>
		<p><span epub:type="pagebreak" title="223" id="page223"></span><st c="21855">Kahvaltı sofrasını topladıktan sonra, projeksiyon makinesinin ortada olmadığını fark ettik birden. </st><st c="21954">Aslında kahvaltı yaptığımız yerde, masada bırakmıştık en son makineyi. </st><st c="22025">Umut etmekten öyle yorulmuşuz ki, varlığını bile unutmuşuz sanki. </st></p>
		<p><st c="22091">Amcam makineyi toplamış, videoya takmış meğer. </st><st c="22138">“Şimdi yeni bir gösteriye hazır olun,” dedi. </st><st c="22183">“Önceden karnınızı doyurdum ki, başarısız olursam, sinirleneceksiniz yine, aç karnına sinirlenmek de iyi gelmez insana. </st><st c="22303">Mideniz yanar.” Haklı. </st><st c="22326">Hepimiz güldük.</st></p>
		<p><st c="22341">“Çok çaba gösteriyorsun, evlat. </st><st c="22374">Kızmaya ne hakkımız var?” dedi dedem. </st></p>
		<p><st c="22412">“Ama ben yine de, annemin onun yüzünden kaybolduğunu unutmadım,” dedi annem hain bir sırıtışla. </st></p>
		<p><st c="22508">Amcam hepimizi oturttu. </st><st c="22532">Makinenin başına geçti ve çalıştırdı. </st><st c="22570">Kısa bir an duvarda kuşu gördük. </st><st c="22603">Sonra beyaz bir ışık doldurdu odayı, çok kısa bir an. </st><st c="22657">Flaş çakar gibi. </st><st c="22674">Göz kırpması kadar kısa bir an veeee... </st></p>
		<p><st c="22714">KUŞ, ODANIN İÇİNDE UÇMAYA BAŞLADI!!!</st></p>
		<p><st c="22750">Hepimiz çığlık attık. </st><st c="22773">Bu, kuşun paniklemesine neden oldu tabii. </st><st c="22815">Amcam makineyi kapattı. </st><st c="22839">Biz kendimizi, deli gibi oradan oraya uçan, ürkmüş kuştan korumaya çalışıyorduk. </st><st c="22920">Derinsu, “Tutalım şunu!” diye bağırdı, ama imkânsızdı. </st><st c="22975">Pencereye doğru son hızla uçtu, cama çarpıp yere düştü kuş. </st><st c="23035">Hepimizden sanki canımız yanmış gibi sesler çıktı. </st><st c="23086">Donup kaldık bir an. </st><st c="23107">Sonra yanına koştuk. </st><st c="23128">Boynu bükülmüş öylece yatıyordu yerde. </st><st c="23167">Derinsu ağlamaya başladı. </st></p>
		<p><span epub:type="pagebreak" title="224" id="page224"></span><st c="23193">Birdenbire, “Başardın, amca, başardın!” diye öyle bir bağırmışım ki, herkes dönüp inanmaz gözlerle bana baktı. </st><st c="23304">Sonra da, yerde yatan kuşa... </st><st c="23334">Evet. </st><st c="23340">Kuş, bilinmezden geri dönmüştü işte! </st><st c="23377">Öyleyse... </st><st c="23388">ÖTEKİLER DE KURTULACAKTI!!!</st></p>
		<p><st c="23415">Dedemin bir kez daha ağladığını gördüm. </st><st c="23456">İki damla yaş süzüldü gözünden. </st></p>
		<p><st c="23488">Annem, “Başardın. </st><st c="23506">Gerçekten başardın, Barış!” dedi ve en yakındaki yere çöktü.</st></p>
		<p><st c="23566">Ben amcamın boynuna atladım. </st><st c="23596">“Hadi, babamı çıkart oradan. </st><st c="23625">Hadi, babamı çıkart!” diye bağırıyordum. </st></p>
		<p><st c="23666">Derinsu ağlamayı unutmuş, salonda zıp zıp zıplayarak, bir o yana bir bu yana gidip duruyordu. </st><st c="23760">Sonradan sorduğumda, “Aslında taklalar atmak, tavanda yürümek falan istiyordum. </st><st c="23840">Yapamayınca zıpladım,” dedi. </st></p>
		<p><st c="23869">Amcam bütün bu duygu selinin ortasında, bir şey söylemeden kollarımı çözdü boynundan. </st><st c="23955">Gözü yerdeki kuştaydı. </st><st c="23978">Eline aldı. </st><st c="23990">Minnacık bir şey. </st><st c="24008">Parmağıyla okşadı. </st><st c="24027">Terasın kapısını açıp dışarıya yere bıraktı ve kapıyı kapadı yine. </st><st c="24094">Bana baktı. </st><st c="24106">“Baban ve diğerleri için acele etmeyelim,” dedi sakince.</st></p>
		<p><st c="24162">İşte o an çıldırdım sanki. </st><st c="24190">“Alçaksın! </st><st c="24201">Hainsin! </st><st c="24210">Neden? </st><st c="24217">Ne bekliyorsun? </st><st c="24233">Babamı istiyorum ben!” diye haykırmaya, amcamı yumruklamaya başladım.</st></p>
		<p><st c="24302">“Dinle!” diye bağırarak sarstı beni amcam. </st><st c="24346">Annem ve dedem de endişeyle yanıma gelip, beni tutmaya çalıştılar. </st><st c="24413">Derinsu zıplamayı bırakmış, dehşetle bana bakıyordu. </st></p>
		<p><st c="24466">“Şu kuşu görüyor musun?” dedi amcam. </st><st c="24503">“O neden bu </st><span epub:type="pagebreak" title="225" id="page225"></span><st c="24515">halde? </st><st c="24522">Çünkü kendini dışarıda sanıyordu... </st><st c="24558">Anlıyor musun? </st><st c="24573">Dinliyor musun?” Tane tane konuşuyordu. </st><st c="24613">Bebekmişim gibi. </st><st c="24630">Ama haklıydı, anlamıyordum.</st></p>
		<p><st c="24657">“Ne olmuş yani? </st><st c="24674">Benim babam kuş mu?” dedim.</st></p>
		<p><st c="24701">Annemin sesini duydum. </st><st c="24725">“Amcan önemli bir şey anlatmaya çalışıyor, Memo.” </st></p>
		<p><st c="24775">Dedem bir bardak su uzattı. </st><st c="24803">Sakinleştim.</st></p>
		<p><st c="24815">“Bekleyecek miyiz yani?” diye benim yerime sordu Derinsu.</st></p>
		<p><st c="24873">“Çok az,” dedi amcam. </st><st c="24896">Şu eşyayı çekene kadar,” deyip duvarın önünü gösterdi. </st><st c="24951">Üçlü koltuk, sehpa, tablo, abajur... </st><st c="24988">Hepsine baktım, sonra da amcama... </st><st c="25023">Sonunda, “Ortaya çıktığında bunlardan birine takılıp kendini sakatlamasını istemezsin babanın, değil mi?” dediğinde anladım ne yapmaya çalıştığını. </st></p>
		<p><st c="25171">Çok salak hissettim kendimi –salaktan da öte bir salak. </st><st c="25227">Tabii ya. </st><st c="25237">Kuş daldaydı ve birden kendini boşlukta buldu. </st><st c="25284">Paniğe kapıldı zavallı. </st></p>
		<p><st c="25308">Hemen işe giriştik. </st><st c="25328">Eşyayı olabildiğince çektik. </st><st c="25357">Duvarın önündeki alanı iyice boşalttık. </st><st c="25397">Tam, yeterince boşluk yaratabildik mi diye çevremize bakınırken, Derinsu öyle bir bağırdı ki, hepimiz sıçradık yerimizden.</st></p>
		<p><st c="25519">“Aaaa! </st><st c="25527">Bakın!” Terası işaret ediyordu. </st><st c="25559">Kuşun olduğu yeri... </st><st c="25580">Hepimiz kapı önüne toplandık. </st><st c="25610">Kuş doğrulmuş silkeleniyordu... </st><st c="25642">Sonra kanatlarını açtı ve uçtu gitti... </st><st c="25682">İnanılmazdı! </st><st c="25695">Sevinç çığlıkları attık. </st></p>
		<p><st c="25720">Amcam, “Helal sana be!” diye bağırdı; dedem, “Maşal</st><span epub:type="pagebreak" title="226" id="page226"></span><st c="25771">lah, aman aman!” diye söylendi ve, “Çok şükür! </st><st c="25819">Acaba geri gelirken bir sorun oldu da, onun için mi öldü diye kuşkulanmıştım,” diye itiraf etti annem de.</st></p>
		<p><st c="25924">“Cama çarpınca bayılmış herhalde,” dedi Derinsu. </st><st c="25974">Kuş çoktan gözden kaybolmuştu ama, biz hâlâ havaya bakıyorduk. </st><st c="26037">Neyse, sakinleştik ve esas konumuza geri döndük. </st></p>
		<p><st c="26086">“Şimdi... </st><st c="26096">önemli bir şey daha var,” dedi amcam. </st><st c="26134">Yine mi, der gibi baktık suratına. </st><st c="26169">“Herkes otursun,” diye buyurdu. </st><st c="26201">Hiç ses etmeden, uslu çocuklar gibi söz dinleyip oturduk. </st><st c="26259">“Abim biraz sonra aramızda, burada bulacak kendini.”  </st></p>
		<p><st c="26312">Dedem dayanamadı; “İnşallah!” dedi. </st><st c="26348">Annemin bir eli omuzumu sıkıyordu, diğerinin de titrediğini fark ettim. </st><st c="26420">En az benim kadar heyecanlıydı ikisi de ama, belli etmemeye çalışıyorlardı. </st></p>
		<p><st c="26496">Ben babamı, onu tanımadan özlemiştim –Babam olduğu için ya da babam olmadığı için... </st><st c="26581">bilmiyorum. </st><st c="26593">Ama babam annemin âşık olduğu insandı. </st><st c="26632">Kocası, arkadaşı. </st><st c="26650">Derinsu’ya âşık olmasaydım, onu anlayamazdım. </st><st c="26696">Annem; tanıdığı, sevdiği, gittiği için kızdığı, merak ettiği, onun için endişelendiği, üzüldüğü ve çok çok özlediği birini bekliyordu. </st><st c="26831">Amcam da onun gibiydi. </st><st c="26854">Bunları o kısacık anda düşündüm ya da sadece hissettim de, sonradan düşündüm belki. </st></p>
		<p><st c="26938">“Özgür için zaman geçti mi, geçmedi mi bilmiyoruz,” dedi amcam. </st><st c="27002">“Yıllardır orada, iki boyutlu bir resim olarak kaldı ve şimdi bizim zamanımıza gelecek. </st><st c="27090">En son hatırladığı, çalışma odasında kamerayı tamir ettiği. </st><st c="27150">Ama şimdi benim evimde bulacak kendini... </st><st c="27192">hiç bilmediği bu evde. </st><st c="27215">Ve Memo. </st><st c="27224">Parka </st><span epub:type="pagebreak" title="227" id="page227"></span><st c="27230">götürmeye hazırlandığı üç yaşındaki oğlu ise neredeyse bir delikanlı... </st><st c="27302">Biz de biraz yaşlanmışız... </st><st c="27330">Memo’yu tanıması, kabullenmesi daha zor gelecektir, hiç kuşkusuz.” </st></p>
		<p><st c="27397">Soluğumuz kesilmişti. </st><st c="27419">Hepimiz kendimizi babamın yerine koyduk ve korktuk. </st></p>
		<p><st c="27471">“Ne yapmamızı öneriyorsun?” dedi annem. </st></p>
		<p><st c="27511">“Öncelikle sakin olmalıyız. </st><st c="27539">Paniğe kapılabilir. </st><st c="27559">Ona her şeyi anlatıp, günlüğüne yazdıklarını okutacağız. </st><st c="27616">Ve başına gelenleri açıklamaya çalışacağız. </st><st c="27660">Sadece Memo’nun kendini tutması şart,” dedi bana bakarak. </st><st c="27718">“Babanı gördüğünde, ona koşup sarılmamak için tutabilir misin kendini?” </st></p>
		<p><st c="27790">“Evet,” dedim hemen. </st><st c="27811">Babam benim için ne kadar yabancıysa, ben de babam için yabancıydım. </st><st c="27880">Ben büyük Memo’y-dum. </st><st c="27902">Kum havuzunda oynayan küçük Memo yoktu artık.</st></p>
		<p><st c="27947">“Derinsu?” dedi amcam, sanki ondan destek bekler gibi. </st></p>
		<p><st c="28003">“Ben Memo’nun yanında olacağım. </st><st c="28035">Onu tutarım gerekirse,” dedi ve elimi tuttu. </st><st c="28080">İlk kez bizimkilerin yanında el ele tutuşmuştuk ama, bu başka bir tutuştu. </st><st c="28155">Soluğum kesilmek üzereydi artık. </st><st c="28188">Hadi diye bağırmak istiyordum. </st><st c="28219">Hadi artık!</st></p>
		<p><st c="28230">Derinsu’yla ikimiz biraz geriye çekildik, koltuğa oturduk. </st><st c="28290">Annem, dedem ve amcam televizyona bağlı videonun başında. </st><st c="28348">Amcam kaseti geriye sarıp, babamın olduğu yere getirdi. </st><st c="28404">Babamın oturup konuştuğu yere. </st><st c="28435">Tam kaseti çıkarıyorken, “Hayır! </st><st c="28468">Olmaz!” diye haykırarak durdurdum. </st><st c="28503">“Babam orada, o görüntüde, oturuyor durumda. </st><st c="28548">Oysa burada, duvarın önünde hiçbir şey yok. </st><st c="28592">Ortaya çıktığı an, altından sandalye çekilmiş gibi yere düşecektir,” dedim. </st></p>
		<p><span epub:type="pagebreak" title="228" id="page228"></span><st c="28668">Amcam sanki sandalyeyi yanlışlıkla kendisi çekmiş de, suçüstü yakalanmış gibi, yüzünü garip bir şekle soktu.</st></p>
		<p><st c="28776">Annem birden, “Sandalye çekilmiş gibi...” deyip gülmeye başladı. </st><st c="28842">Hepimiz dehşetle ona baktık. </st><st c="28871">Toparlandı. </st><st c="28883">“Özür dilerim. </st><st c="28898">Sinirlerim öyle gerildi ki, kopmak üzere,” dedi. </st><st c="28947">Derin derin soluklandı. </st></p>
		<p><st c="28971">Amcam kaseti, projeksiyona bağlı videoya yerleştirdi, ayarladı ve parmağını çalıştırma düğmesine koydu. </st><st c="29075">“Hazır mısınız?” diye sordu.</st></p>
		<p><st c="29103">Dedemin dudakları kıpır kıpırdı. </st><st c="29137">Dua ediyordu. </st><st c="29151">Derinsu elimi daha çok sıktı. </st><st c="29181">Annem soluğunu tuttu.</st></p>
		<p><st c="29202">Amcam saymaya başladı. </st></p>
		<p><st c="29226">“3...” Derin bir soluk aldık. </st></p>
		<p><st c="29256">“2...” Soluklarımızı tuttuk. </st></p>
		<p><st c="29285">“1...” Duvarda babam sandalyeden doğruldu... </st><st c="29330">Parlak ışık... </st><st c="29345">Gözlerimizi kapattık... </st><st c="29369">Açtık. </st></p>
		<p><st c="29376">BABAM TAM KARŞIMIZDA, öne eğilmiş, kolunu kameraya uzatmış, parmağı düğmeye basmaya hazır, duruyor!</st></p>
		<p><st c="29475">Ağzımı kocaman açtığımda Derinsu’nun eli kapadı sıkı sıkı. </st><st c="29535">İnleyebildim ancak. </st><st c="29555">Kıpırdamamayı o zaman hatırladım. </st><st c="29589">Kendimi göstermemeyi, Memo olmamayı hatırladım. </st><st c="29637">Babamdan gözümü alamıyordum. </st></p>
		<p><st c="29666">Babam şaşkın şaşkın önüne baktı. </st><st c="29699">Masa ve kamerası yok. </st><st c="29721">Doğruldu. </st><st c="29731">Annemi, amcamı ve dedemi gördü. </st><st c="29763">Onlar da en az babam kadar şaşkın, ne yapacaklarını bilemez bir halde duruyorlardı. </st></p>
		<p><span epub:type="pagebreak" title="229" id="page229"></span><st c="29847">Annem soluğunu bırakırken, “Özgür! </st><st c="29882">Özgür’üm!” dedi. </st></p>
		<p><st c="29899">“Elif?.. </st><st c="29908">Neler oluyor?” dedi babam, ama annem çoktan ona sarılmıştı. </st><st c="29968">Babam gülüyordu. </st><st c="29985">Başına ne geldiğini anlamamıştı ki! </st><st c="30021">Çalışma odasından, yabancı bir evin salonuna gelmişti, ancak tanıdığı insanlar vardı orada. </st><st c="30113">Yani, sonradan ben böyle düşündüm. </st><st c="30148">Kendimi onun yerine koymaya çalıştım. </st><st c="30186">Onun için çok da korkacak bir şey yoktu. </st></p>
		<p><st c="30227">“Elif! </st><st c="30234">Bir dakika. </st><st c="30246">Dur dur...” diyebildi. </st></p>
		<p><st c="30269">Annem onu bıraktı, ağlıyordu, ama bu kez sevinçten. </st><st c="30321">“Geldin... </st><st c="30332">Geldin...” diyordu. </st></p>
		<p><st c="30352">Amcam dudaklarını yedi bitirdi o arada. </st><st c="30392">Onun da gözyaşları akıyordu, farkında bile değildi.</st></p>
		<p><st c="30443">“Nereye geldim? </st><st c="30460">Ben... </st><st c="30467">bir yere gitmedim ki?.. </st><st c="30491">Sahi, burası neresi?” </st></p>
		<p><st c="30513">Amcam ağabeyinin boynuna sarılırken, “Anlatırım... </st><st c="30564">sonra...” diye hıçkırdı. </st><st c="30589">“Çok özledim seni, abi, çok özledim...” </st></p>
		<p><st c="30629">Babam da ciddileşti, endişelendi. </st><st c="30663">“Barış? </st><st c="30671">Neler oluyor? </st><st c="30685">Dur bir dakika... </st><st c="30703">Sen saçlarını kesmişsin? </st><st c="30728">Dur bakayım sana?” Kardeşini uzaklaştırdı baktı. </st><st c="30777">Bir şeyler anlamaya çalışıyordu. </st><st c="30810">“Sen büyümüşsün!” Ama sanki duyacaklarından endişelenmiş gibi dikkatini dedeme yöneltti. </st><st c="30899">“Baba?” dedi ama, ondan da aynı tepkiyi gördü. </st></p>
		<p><st c="30946">Dedem de gözyaşlarını gizlemeden sarıldı babama. </st><st c="30995">“Hoş geldin, oğlum... </st><st c="31017">hoş geldin!” </st></p>
		<p><st c="31030">Babam, ona yolculuktan dönmüş gibi davrandıkları için iyice afallamıştı. </st><st c="31103">Amcam, artık bacakları onu taşımıyormuş gibi yere çöktü. </st><st c="31160">Dedem yanına gidip sırtını sıvazlamaya baş</st><span epub:type="pagebreak" title="230" id="page230"></span><st c="31202">ladı. </st><st c="31209">“Geçti... </st><st c="31219">Geçti... </st><st c="31228">Başardın. </st><st c="31238">Helal olsun sana! </st><st c="31256">Başardın! </st><st c="31266">Sakin ol... </st><st c="31278">Yok yok. </st><st c="31287">Ağla, açılırsın. </st><st c="31304">Ağla.”</st></p>
		<p><st c="31310">Derinsu’nun elini çimdirdim. </st><st c="31340">“Ay!” diye bağırıp çekti ağzımdan. </st><st c="31375">Boğulacaktım neredeyse. </st><st c="31399">Heyecandan bastırdı da bastırdı. </st></p>
		<p><st c="31432">“Özür dilerim. </st><st c="31447">Ama sen de dur artık yerinde!” dedi bana. </st></p>
		<p><st c="31489">“Duruyorum ya...” diye fısıldadım şaşkınlıkla. </st></p>
		<p><st c="31536">“Onu demiyorum... </st><st c="31554">Titreme artık.” O zaman fark ettim dişlerimin tıkırdadığını. </st></p>
		<p><st c="31615">Babamın yüzü tuhaflaştı. </st><st c="31640">Herkesi tek tek inceliyordu. </st><st c="31669">Hatta bana da baktı. </st><st c="31690">“Kötü bir şeyler var... </st><st c="31714">Ben çalışma odasındaydım. </st><st c="31740">Burası neresi?” </st></p>
		<p><st c="31756">Annem hepimizden önce toparlandı. </st><st c="31790">Babamı koltuğa doğru götürürken, “Anlatacağız,” dedi. </st><st c="31844">“Önce otur şuraya.” </st></p>
		<p><st c="31864">Babam amcama baktı. </st><st c="31884">“Barış’ın nesi var? </st><st c="31904">Barış, neler oluyor?” </st></p>
		<p><st c="31926">“O iyi, merak etme,” dedi annem. </st><st c="31959">“Sevinçten... </st><st c="31973">Kendi haline bırak biraz.” </st></p>
		<p><st c="32000">Babam oturdu ama, giderek endişelendiği belliydi. </st><st c="32050">Paniğe kapılmasına az kalmış gibi görünüyordu. </st><st c="32097">Sesini yükseltip, “Biri bana burada neler olduğunu anlatacak mı?” diye bağırdı.</st></p>
		<p><st c="32176">“Anlatacağız, ama sakinleşmelisin,” dedi annem. </st></p>
		<p><st c="32225">Dedem yine gelip babama sarılmıştı. </st><st c="32261">Babamın yüzündeki şaşkınlık, ortaya çıktığı andakinden daha fazlaydı. </st></p>
		<p><span epub:type="pagebreak" title="231" id="page231"></span><st c="32331">“Baba? </st><st c="32338">İyi misin sen?” </st></p>
		<p><st c="32354">“Çok çok iyiyim, oğlum. </st><st c="32378">Seni gördüğüme o kadar sevindim ki.” Babam mutlaka herkesin delirdiğini düşünmüştür. </st></p>
		<p><st c="32463">Sonunda amcam yatıştı, yerden kalktı ve babama yaklaştı. </st><st c="32520">Karşısında öylece durup baktı. </st><st c="32551">Hâlâ inanamıyormuş gibi... </st><st c="32578">Amcam zor ikna oluyor galiba. </st><st c="32608">Bu arada beni tamamen unutmuşlardı. </st></p>
		<p><st c="32644">“Barış, ne bu halin? </st><st c="32665">Bana bir şeyler söyleyin artık!” diye isyan etti babam. </st><st c="32721">Ama amcam, yanıtlamak yerine, bir kez daha sıkı sıkı sarıldı ağabeyine. </st></p>
		<p><st c="32793">Benim dışımda herkes ona –babama– sarıldı. </st><st c="32836">Bense bekliyordum... </st><st c="32857">Ona sarılmak için bekliyordum. </st><st c="32888">Derinsu halimi anlamış, elimi tutuyordu sımsıkı. </st></p>
		<p><st c="32937">Annem babama gazeteyi uzattı. </st><st c="32967">Babam, bir gazeteye bir anneme baktı. </st></p>
		<p><st c="33005">“Tarihine bak,” dedi annem. </st></p>
		<p><st c="33033">“Aaa! </st><st c="33039">Bu gazeteyi saklayalım, yanlış basımlar çok para eder yıllar sonra. </st><st c="33107">Bu tür şeylerin koleksiyoncuları vardır.” Güldü. </st><st c="33156">Kimse gülmeyince, tarihe bir daha baktı. </st><st c="33197">“Yok artık!” </st></p>
		<p><st c="33210">Amcam günlüğünü uzattı ona. </st><st c="33238">“Şu bölümü oku,” dedi. </st></p>
		<p><st c="33261">“Askerdeki günlüğüm bu! </st><st c="33285">Nereden buldunuz?” </st></p>
		<p><st c="33304">“Önce oku,” diye ısrar etti annem. </st></p>
		<p><st c="33339">Babam okudu. </st><st c="33352">“Hımmm,” dedi, ama anlamamıştı. </st></p>
		<p><st c="33384">“Abi, o bulduğun parçayı kameraya takmıştın, değil mi?” diye sordu amcam.</st></p>
		<p><st c="33457">“Evet. </st><st c="33465">Az önce... </st><st c="33476">onu taktım. </st><st c="33488">Bir deneme çekimi yaptım. </st><st c="33514">Görüntü inanılmazdı. </st><st c="33535">Az önce... </st><st c="33546">çalışma odası...” Sesi yavaş </st><span epub:type="pagebreak" title="232" id="page232"></span><st c="33575">yavaş söndü. </st><st c="33588">Sanki olanları tahmin etmeye başlamıştı. </st><st c="33629">Kucağında duran gazeteyi alıp tarihe baktı. </st><st c="33673">“Dokuz yıl? </st><st c="33685">Dokuz yıl mı geçti?.. </st><st c="33707">Geçti mi yoksa? </st><st c="33723">Ama nasıl?”</st></p>
		<p><st c="33734">“Deneme çekiminin sonrasını hatırlıyor musun?” diye yatıştırırcasına sordu amcam.</st></p>
		<p><st c="33816">“Ben bunamadım, Barış. </st><st c="33840">Masanın üstünü çektim, denet-lemelerimi yaptım... </st><st c="33890">Sonra kendimi çektim–”</st></p>
		<p><st c="33912">“Sonra?” diye atıldı annem.</st></p>
		<p><st c="33940">“Sonra... </st><st c="33951">sizin karşınızdayım işte.”</st></p>
		<p><st c="33977">“Tam dokuz yıl sonra!” dedi annem. </st><st c="34013">“Sen o odadan hiç çıkmadın, Özgür. </st><st c="34048">Ortadan kayboldun! </st><st c="34067">Bizi terk ettiğini, çekip gittiğini, başına bir şey geldiğini... </st><st c="34132">hatta, öldüğünü bile düşündük.” </st></p>
		<p><st c="34164">“Yok canım! </st><st c="34176">Hayır! </st><st c="34183">İnanmam!” dedi babam. </st><st c="34205">Ama karşısında gördükleri çok inandırıcıydı. </st><st c="34250">Başka bir ev, büyümüş bir kardeş... </st><st c="34286">Daha yaşlı görünen baba ve eş... </st><st c="34319">İki de çocuk!.. </st><st c="34335">Tanımadığı, ona uzaktan bakan iki çocuk. </st><st c="34376">“Tam dokuz yıl...” dedi ve bana takıldı gözü... </st><st c="34424">Uzun uzun baktı ve birden, “Memo?” dedi. </st></p>
		<p><st c="34465">Artık beni kimse tutamazdı. </st><st c="34493">Koşup kucağına atladım. </st><st c="34517">Hiçbir şey söyleyemedim. </st><st c="34542">Hıçkıra hıçkıra ağlıyordum. </st><st c="34570">Hepimiz ağlıyorduk: Babam, annem, Derinsu... </st></p>
		<p><st c="34615">Yüzüme baktı, okşadı. </st><st c="34637">“İnanılır gibi değil. </st><st c="34659">Tanrım! </st><st c="34667">Bu nasıl bir şey? </st><st c="34685">Ben kamerayı tamir ettim diye sevinirken... </st><st c="34729">Parka götürecektim seni...” </st></p>
		<p><st c="34757">“Biliyorum, baba,” dedim. </st><st c="34783">“Çektiklerini izledik.”</st></p>
		<p><st c="34806">Derinsu’ya baktı. </st><st c="34825">“Onun da bizim kızımız olduğunu </st><span epub:type="pagebreak" title="233" id="page233"></span><st c="34857">söyleme sakın!” dedi anneme. </st></p>
		<p><st c="34886">Güldük. </st><st c="34894">“O benim arkadaşım –Derinsu,” dedim. </st></p>
		<p><st c="34931">Derinsu babamın yanına geldi. </st><st c="34961">Babam tokalaşmak için elini uzattı ama, Derinsu ona sarılmayı tercih etti. </st><st c="35036">“Hoş geldiniz,” dedi. </st><st c="35058">“Memo hep sizin bir gün döneceğinizi söylüyordu. </st><st c="35107">Nerede olduğunuzu, başınıza ne geldiğini bilmiyordu... </st><st c="35162">sizi hatırlamıyordu bile. </st><st c="35188">Ama o kadar çok seviyor ve güveniyordu ki, beni bile kıskandırıyordu.” </st></p>
		<p><st c="35259">Babamın gözleri dolmaya başlamıştı yine. </st><st c="35300">Derinsu’yu dinlerken bana öyle sıkı sarılıp öptü ki, o an hissettiklerimi nasıl anlatacağımı bilemiyorum. </st><st c="35406">Büyüdüğümde zorluklarla karşılaşırsam, hep o anı hatırlayacağım. </st><st c="35471">Çünkü, inandığımda, her şeyi başaracağımı biliyorum artık.</st></p>
		<p><st c="35529">Annem, “Yorgun musun? </st><st c="35552">Aç mısın? </st><st c="35562">Bir şey ister misin?” diye sordu. </st><st c="35596">Bu sorular bir tek kadınların aklına gelir bence... </st></p>
		<p><st c="35648">“Hayır,” dedi babam. </st><st c="35669">“Annen az önce... </st><st c="35687">az önce... </st><st c="35698">yani dokuz yıl önce... </st><st c="35721">tıka basa besledi beni. </st><st c="35745">Vay canına!.. </st><st c="35759">Demek, o bulduğum gerçekten önemli bir şeymiş. </st><st c="35806">Belki de, gerçekten uzay gemisinden falan... </st><st c="35851">İnanılmaz!” </st></p>
		<p><st c="35863">Düşündükçe, başına gelenin ne kadar olağanüstü olduğunu anlıyordu. </st><st c="35930">Tabii biz de...</st></p>
		<p><st c="35945">“Annem...” diye inledi annem. </st><st c="35976">Dedemle amcama baktı. </st></p>
		<p><st c="35998">“Olmaz!” diye itiraz etti dedem. </st><st c="36031">“İkbal burada ortaya çıkarsa, Özgür’ü, bizleri karşısında görürse... </st><st c="36100">kalp krizi geçirir ya da aklını kaçırır.”</st></p>
		<p><st c="36141">Annem, “Ne yapacağız peki, baba?” diye endişelenirken, babam, “Olamaz! </st><st c="36213">İkbal Hanım da mı?” diye ayağa fır</st><span epub:type="pagebreak" title="234" id="page234"></span><st c="36247">ladı. </st><st c="36254">Eski alışkanlığı herhalde, beni de kucaklayıp kaldırdı, ama hemen yere bıraktı. </st><st c="36334">“Amma ağırlaşmışsın, Memo!”</st></p>
		<p><st c="36361">“Büyüdüm, baba!” Babamın, yeni hayatına uyum sağlaması biraz uzun sürecek galiba. </st></p>
		<p><st c="36444">“Onun kaybolması yeni sayılır,” dedi dedem. </st><st c="36488">“Benim yüzümden oldu. </st><st c="36510">O da ayrı bir hikâye.” </st></p>
		<p><st c="36533">Amcamın kafası yine çalışmaya başlamıştı. </st><st c="36575">“İkbal Hanım’ı geri getirmek kolay,” dedi. </st><st c="36618">“Bütün bu aletleri sizin eve taşıyacağız. </st><st c="36660">O günün koşullarını yaratacağız. </st><st c="36693">Ve benim kapıyı çalma anımda, hoop onu uyandıracağız.”</st></p>
		<p><st c="36747">“Uyandıracağız ha!.. </st><st c="36769">İyi laf,” dedi babam. </st></p>
		<p><st c="36791">Dedemin aklına yatmadı. </st><st c="36815">“İyi güzel de, sen bu zımbırtıların başında olacaksın, evladım. </st><st c="36879">Oysa, biz senin gelmeni bekliyorduk. </st><st c="36916">Kapıyı açtığımda kapıda kim olacak peki? </st><st c="36957">Hem, seni evin içinde bunlarla birlikte görürse, yine aynı şey olur. </st><st c="37026">Şok geçirir İkbal.” </st></p>
		<p><st c="37046">“Gizli bir yer yok mu?” diye sordu amcam.</st></p>
		<p><st c="37087">“Zindan!” diye atıldım. </st><st c="37112">“Zaten onun önündeydiniz ya. </st><st c="37141">Amcam oraya gizlenir. </st><st c="37163">Kapıyı çalan da ben olurum. </st><st c="37191">Okuldan gelmişim gibi... </st><st c="37216">Ders boştu derim.” </st></p>
		</section>
<div id="charCountTotal" value="37235"></div></body>
</html>
