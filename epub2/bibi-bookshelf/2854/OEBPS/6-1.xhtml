<html xmlns="http://www.w3.org/1999/xhtml">
	<head>
		<title>6-1</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:dbad7b6b-244c-45e6-9cd2-ece8b7dcb6ca" name="Adept.expected.resource"/>
	</head>
	<body id="x6" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik" id="_idParaDest-2">1. Suskun Delilik  </p>
			<p class="paragraf"><span class="CharOverride-2">Guguk Ku</span>ş<span class="CharOverride-2">u </span>[<span class="CharOverride-2">One Flew Over the Cuckoo’s Nest</span>] olsun, <span class="CharOverride-2">Akl</span>ı<span class="CharOverride-2">m Kar</span>ış<span class="CharOverride-2">t</span>ı [<span class="CharOverride-2">Girl Interrupted</span>] olsun, <span class="CharOverride-2">Ak</span>ı<span class="CharOverride-2">l Oyunlar</span>ı [<span class="CharOverride-2">A Beautiful Mind</span>] olsun, delilik niye hep böylesine ele, göze, kulağa gelir halde karşımıza çıkıyor? Hayalî ahbaplarıyla konuşan, ağzından köpükler çıkan, korkunç halüsinasyonlar gören, susmak bilmeden bir şeyler geveleyen, kendilerine komplo kurulduğundan yakınıp duran insanlar… Genelde ya son derece zeki ya son derece aptal, ya dahi ya canavar olarak çiziliyorlar, ara bölge neredeyse bomboş. Deliliğin beraberinde kimi zaman çarpıcı bir semptomatoloji getirdiği olur elbette; peki ya sessiz sakin bir şekilde işini, aile hayatını düzgünce sürdürürken, günün birinde halka açık bir yere giden ve silahını çekip kamusal bir isme ateş eden bir adam? Davranışlarında o âna dek göze çarpan bir anormallik yoktur. Hatta örnek bir vatandaş olabilir: sorumluluk sahibi, saygın ve itidalli. Ama cinayet teşebbüsünden önce deli olmadığını söyleyebilir miyiz gerçekten? Şüphesiz böyle bir vaka, deliliğin normal hayatla bağdaşan örnekleri üstünde düşünmeye itiyor bizi. Şiddet eyleminde patlayıncaya değin muhafaza edilmiş, suskun kalmış bir deliliktir bu.   </p>
			<p class="paragraf">Peki ya şiddet eylemi hiç olmasaydı? Örneğimizdeki adam günlük hayatına devam etseydi? Eylemden önce varolan delilik, suskun bir şekilde, kimseyi rahatsız etmeden, hiç dikkat çekmeden devam etseydi? Delilik ile normallik sahiden bağdaşabiliyorsa, tetiği çekip çekmediğine göre bu kişi daha mı deli olur? Ya dikkate değer hiçbir şey olmasaydı, günlük rutinini ve faaliyetlerini sürdürmüş olsaydı? Belki emekli olduğunda bir hobi edinirdi – bir tür tarih araştırması, soykütüksel bir inceleme, bir bilim dalında çalışma – ya da yazmaya – mektup, roman yazmaya, not defteri tutmaya – başlardı. Şüphesiz normal bir hayat olurdu bu, ama daha dikkat çekici, daha görünür olan gölgesine kıyasla daha mı az delilik olurdu?   </p>
			<p class="paragraf">Gazetelerde çıkan haberlerde “akıl hastalığının” şiddet içeren suçlarla ilişkilendirilmesindeki sıklık, hani neredeyse deliliğin bu tür çarpıcı patlamalarla ilgili olmasını bekler hale gelmemiz demek oluyor. Ruh sağlığı konusunda yürütülen kampanyalarla bu tür çağrışımlara karşı uzun ve zorlu bir mücadele verilmekteyse de, psikoza dair popüler algıyı hâlâ bunlar şekillendiriyor. “Paranoid şizofren” denilen biri tarafından tesadüfen saldırıya uğrama ihtimali, kapanış saatinde bir barda bir grup genç beyaz erkeğin saldırısına uğrama ihtimaline kıyasla çok çok daha düşük olmasına rağmen, hep ilk duruma dair hikâyeler haber oluyor. Beklemekle de kalmayıp, sanki hepimizin içinde barınan şiddet duygularını dışarıya yansıtmak için, belli bir düzeyde delilikten bunu istiyor bile olabiliriz.   </p>
			<p class="paragraf">On dokuzuncu yüzyılın ve yirminci yüzyıl başlarının büyük psikiyatristleri delilik üzerine incelemelerine başlarken, öncelkle görünür olan, dikkat çeken semptomlara odaklanmışlardı. Bir insanın hayatını allak bullak edebilen şiddet eylemleri, halüsinasyonlar, hezeyanlar, ruh halindeki iniş çıkışlar ve aşırı, keskin tutkular üzerine çalışmalarda bulundular. Bozukluklar arasında ayrımlar yapıyor, yeni tanı kategorileri oluşturuyor, bir tasnife imkân sağlayacak ayrıntılar arıyor, bu fenomenleri sınıflandırmaya çalışıyorlardı. Ama çok geçmeden, deliliğin alabileceği biçimleri tanımlamada, toplumsallığı aksatan o en bariz semptomların tek başlarına kullanılamayacağını anladılar.    </p>
			<p class="paragraf">Dönemin önde gelen yazarlarının hemen hepsi, favori tanılarının – erken bunama, şizofreni, kronik halüsinatif psikoz – nasıl seyrettiği hakkında iddialarda bulunmuş, ama sonradan acele etmiş olduklarını, söz konusu modellerin tüm vakalara uygun düşmediğini yavaş yavaş kabul etmişlerdir. Yollarına devam ettikçe, tanı için kullandıkları ve öylesine dikkat çeken ilk baştaki özelliklerin değişebildiğini, dönüşebildiğini, hatta ortadan kaybolabildiğini görmüşlerdir. Mesela tuhaf bir düşünce bozukluğu zaman içinde toplumsal bütünleşme ve uyumdan oluşan bir manzara içine yerleşebiliyordu. Korkunç halüsinasyonlar zamanla kaybolabiliyor, normal bir ritim ortaya çıkabiliyordu. Kendisine eziyet edenlerden yakınan biri, daha sonra bunlardan hemen hiç bahsetmeyebiliyordu. İçerdeki keskin cansızlık hissi, olaysız bir çalışma hayatı ve toplumsal sorumluluk içeren bir mevkiyle birlikte varolabiliyordu.    </p>
			<p class="paragraf">Psikiyatristlerin önüne bile gelmeyen vakalar çok daha fazlaydı. Bunlar topluma uyum sağlamayı her zaman gayet iyi beceren, asla çarpıcı semptomlar göstermeyen, çöküş ve kriz biçiminde dağılmayan ketum psikozlardı. Psikotik olmak, psikozun fiilen, gerek söz konusu kişi, gerekse etrafındakiler için apaçık olan ani bir infilak halinde tetikleneceği anlamına gelmiyordu. Mesela savaş öncesi dönemin popüler bir psikiyatri kitabında şöyle kesin bir ifade yer alabilmişti: “Paranoyakların çoğu, hiç psikoz geliştirmeden hayatlarına devam eder.” Keza, şizofreni kategorisini kuramlaştıran ve yaygınlaştıran ilk isim olarak bilinen Eugen Bleuler de yıllar süren araştırmalardan sonra, en yaygın türün asla delilik biçiminde görünürlük kazanmayan örtük şizofreni olduğu sonucuna varmıştı. Hatta şizofreni tanısının dışarıda bırakılmasını sağlayacak herhangi bir klinik emare bulunmadığını da ilave etmişti; zamanında okurlarını nasıl afallattıysa, günümüzde de şüphesiz birçoklarını afallatacak bir önermedir bu.   </p>
			<p class="paragraf">Bleuler’in görüşleri, bir psikiyatristin deyişiyle, “psikiyatrik kavramların dengesini ve uyumunu” bozdu. Birinin şizofren olmadığını kanıtlayacak herhangi bir test olmadığı anlamına geliyordu bu: söz ve eylemleriyle dikkat çeken türde değil, Bleuler ve meslektaşlarının üstünde çalıştığı suskun, ketum türde şizofreninin bulunmadığını kanıtlayacak bir testin. Yaklaşık otuz yıl sonra, şizofreniyi araştıran Silvano Arieti’nin bu sahada yapılmış çalışmaları gözden geçirirken vardığı sonuca göre: “Tedavi altında olmayan tipik bir psikotik, kendisinde herhangi bir sorun olduğunu bilmiyor gibidir.” Bu ince, ağzı sıkı delilik “beyaz psikoz”, “normal psikoz”, “saydam [lucid] psikoz”, “gündelik psikoz”, “mahrem psikoz” ve “olağan psikoz” gibi adlarla anılmıştır.   </p>
			<p class="paragraf">Bir dizi nedenden dolayı, bu tür psikozun yaygınlığının farkına varmak ve yapısı üzerine çalışmak bugün bilhassa önem taşıyor. Delilik ile fahiş ve tehlikeli davranış arasında kurulan eşitliği zayıflatarak deliliğe vurulan damgayı silme çabalarına yardımcı olabileceği gibi, insanların <span class="CharOverride-2">delirmeden</span> de deli <span class="CharOverride-2">olabilece</span>ğ<span class="CharOverride-2">ini</span> ve gayet normal hayatlar yaşayabileceğini kavradığımız anda, deliliği sahiden infilak etmiş olanlara yardımcı olmak konusunda önemli sonuçlar doğacaktır. Kişinin dengesini korumasını, psikozun alt üst edici, sancılı semptomlarından kaçınabilmesini sağlayan şeyin ne olduğunu anlayabilirsek, deliliği tetiklenmiş olanlarla hangi doğrultularda çalışabileceğimizi düşünürken bu öğrendiklerimizden faydalanabiliriz.  </p>
			<p class="yildiz"><span class="CharOverride-10">~</span>  </p>
			<p class="paragraf">Yirminci yüzyılın başlarında Fransız psikiyatristler Paul Sériuex ve Joseph Capgras, suskun delilik üzerine devasa bir literatürü gözden geçirmiştir. Psikotik öznelerin herhangi bir kafa karışıklığı ya da zihinsel arıza göstermeden, hiçbir halüsinasyon, öfori ya da bunalım yaşamadan, çevrelerine gayet iyi uyum sağlaması mümkündür. Duygusal hayatları normal, konuşmaları açık seçik ve mantıklı görünebilir. Bu vakalar “akıl ile delilik arasındaki tuhaf birlikteliği”, merkezî bir hezeyanın hiç de fahiş, hatta gerçekdışı bile görünmeyebileceğini gösteriyordu. Kişi bariz bir tuhaflık sergilemiyor, ama belli düşünce kategorilerinin üstü çizilmiş oluyordu. Bu kişinin bilincinde boş noktalar, bilgilerin özümsenemediği bölgeler bulunuyordu.   </p>
			<p class="paragraf">Bu tür psikotik özneler, dünyaya temel meşguliyetlerinin penceresinden bakan “uzmanlar” gibiydi. Etraflarında en ufak bir terslik olduğu şüphesi uyandırmadan, günlük hayatta gayet iyi iş görebiliyorlardı. Nitekim Sérieux ve Capgras çalışmalarının bir yerinde, inceledikleri türdeki hezeyanları “akıl hastalığı” olarak sınıflandırmanın doğru olup olmadığını bile sorar. Böyle bir kişi üstleri tarafından maruz bırakıldığı adaletsizlikten yakınıyor olabilir, yoksul bir aileden gelen bir diğeri soylu bir aileyle akraba olduğunu kanıtlamaya çalışabilir ya da eşlerden biri diğerini ahlaksız davranmakla suçlayabilir. Genelde her şey yanlış bir öncüle dayanan tek bir sabit fikre uydurulmuş olabilir. Ama bu bir kez olduktan sonra, kişinin kusursuz bir şekilde akıl yürütmesi mümkündür. Ortada herhangi bir doğaüstü güce başvuru olmayacak, sadece kendiliğinden imkânsız olmayan şeyleri kullanan iyi argümanlar bulunacaktır.   </p>
			<p class="paragraf">Pierre Aulagnier, her bakımdan toplumun “normal” bir üyesi olan, evli ve çocuklu, dükkan işleten, müşterileriyle hoşbeş eden ve ancak bir fobinin hayatına sokulmasıyla yardım aramaya başlayan bir hastasından bahseder. Çok geçmeden, çocukların nasıl doğduğu konusunda kadının tuhaf bir teorisi olduğunu öğrenir: Buna göre, erkeğin sperminin, kadının “doğurganlık aygıtı”nı uyarmak dışında bir rolü yoktu, bu uyarılmayla vajina erkek maddesini söz konusu aygıtın içine yerleştirmeye zorlanıyordu. Erkeklerin daha genç ölmesinin ve saçlarının dökülmesinin sebebi de buydu. Bu hezeyanlı fikirler daha önce hiç dikkat çekmemiştir, çünkü döllenme konusunda görüşünü soran olmamıştır; konuyu açan olursa ne yaptığını da, “Ya kalkıp gidiyorum, ya da duymazdan geliyorum,” diye açıklar.   </p>
			<p class="paragraf">Başka bir örnek: Hastalarımdan bir tanesi dağınık bir kaygı hissinden şikâyetçiydi; aylar boyunca bana geçmişinden ve çocukluğundan bahsetti. Daha önce gittiği bir analist ya da terapist yoktu; yakın zamanda kaygının hayatını işgal etmeye başlamasından rahatsızdı. Hukuk alanında başarılı bir kariyer yapmış, bariz bir semptom veya ketlenme yüzünden sorun yaşamamıştı. Bir süre sonra endişesinin nedeni açığa çıktı ve sorunu hafifletecek görünen bir çözüm bulmayı başardı. Böylece tedaviyi bıraktı. Gelgelelim son seanslardan birinde tuhaf bir şeyden bahsetti: adaşı olan herkesle ortak bir özelliği olması gerektiğine inandığından. Demek ki ne zaman bir adaşıyla karşılaşsa ona yönelmek, hakkında daha fazla şey öğrenmek isteyecekti ve üstelik adı az rastlanan bir ad değildi.   </p>
			<p class="paragraf">Biraz daha kurcalamaya kalktığımda, inancının garip göründüğünü anlayıp rahatsız oldu. Ama yine de, adının sadece kesin ve değişmez bir iç öz taşıyan kişilere verildiğinden emindi. Bu hezeyanlı düşüncesini duyurmamaya özen göstermiş ve daha önce hiçbir sorun olmamıştı. Hatta bunun belli bir kimliği korumasını sağladığını düşünebiliriz, zira adını paylaşan kişilerin aynı zamanda ortak bir atası olması gerektiğine de inanıyordu. Aulagnier’nin hastasında olduğu gibi, bu inancın sorun veya çatışma yaratır hale gelmesi için hiçbir neden yoktu ve günlük hayatın akışı içinde gizli kalabiliyordu.    </p>
			<p class="paragraf">Aulagnier’nin hastası da o fobiyi geliştirmemiş, bir analiste görünmemiş olsaydı, hezeyanlı fikirleri belki hiç gün ışığına çıkmayacaktı. Hayatına olduğu gibi devam edebilir, inançları suskun kalabilirdi. Çevresiyle büyük bir sürtüşme yaşamamış olsaydı, psikoz şüphesi de doğmayacaktı; tıpkı benim hezeyanlı düşüncesini etraftan saklayan hastamda olduğu gibi. Fakat tam da bu tür psikozlardan öğrenebileceğimiz şeyler var: bunlar üstünde çalışarak, o kişinin delirmeden – suskun – deli olmasını sağlayan mekanizmaları anlamaya çalışabiliriz. Günümüzde ruh sağlığı çoğunlukla etrafımızdaki dünyayla çatışmama olarak tanımlandığı için, bu tür psikoz gözden kayboluyor: yok olup gidiyor.   </p>
			<p class="paragraf">Hezeyanlı fikirlerin genelde gizli tutuluyor olması da, eski klinisyenlerin en yaygın biçim olarak gördüğü bu psikoz türünün ortadan kayboluşunu pekiştiriyor. Manfred Bleuler’in bir hastasının dediği gibi: “Kendi dünyamda her şeye kadirim, sizinkinde ise diplomasi uyguluyorum.” Bazı konulardan kaçınma ve suskun kalma yollarını tarif eden “ağzı sıkılık” [<span class="CharOverride-2">reticence</span>] kategorisi, günümüzde çok az klinisyenin üstünde durduğu bir şey. Oysa psikotik öznelerle yapılan uzun süreli çalışmalar, hemen açığa çıkmayan veya hiç fark edilmeden kalan birçok şey olduğunu göstermektedir. De Clérambault “hezeyanın alametifarikası olan o sessizliklerden” bahseder, yirminci yüzyıl başlarındaki psikiyatristler de ihtiraz ile hafiflemeyi birbirine karıştırmamak konusunda uyarılarda bulunurlardı. Bleuler psikotik öznenin “çift defter” kullandığını söylemiş, çoğu insan tarafından anlaşılmayacağını bildiği için, güvenilir ve müşfik ortamlarda bile düşünce ve inançlarını gizli tuttuğunu belirtmişti.   </p>
			<p class="paragraf">9. Bölüm’de tartışacağımız vakadaki hastanın gerçekten aklından geçenleri gayretli ve ilgili genç psikiyatristine açması için 300’den fazla seans gerekmiştir. Bugün hastayla yapılan anket tarzı bir saatlik görüşmelerle ne kadar az şey öğrenilebileceğini bir düşünün. Nitekim günümüz tedavilerinin başarısı, psikotik öznenin psikozunu ne kadar iyi gizleyebildiğine, başkalarının beklentilerine ne kadar iyi uyum ve rıza gösterebildiğine göre ölçülmektedir. Burada uzun süreli konuşmalarla öğrenebileceklerimizi kaybediyoruz: ayda bir saat değil, çoğu kez yıllar, hatta onyıllar süren bir konuşma ile öğrenebileceklerimizi. On dokuzuncu yüzyıl sonlarından bu yana ihtiraz üzerine neredeyse hiç psikanalitik literatür olmaması manidar; hastalarımız için neyin önemli olduğunu gitgide daha az bilmek istiyor gibiyiz.   </p>
			<p class="yildiz"><span class="CharOverride-10">~</span>  </p>
			<p class="paragraf">Tarihte deliliğin gözle görülür türünden göze görünmeyen suskun deliliğe doğru hareket, belli başlı tanı kategorilerinin eleştirilmesiyle başlamıştır. Emil Kraepelin dahil, on dokuzuncu yüzyıl sonu ile yirminci yüzyıl başı psikiyatristlerinin birçoğu, psikozun evrimine özel bir yer veriyordu: sınıflandırmanın nasıl yapılacağını hastalığın gidişatı belirliyordu. Mesela erken bunama (<span class="CharOverride-2">dementia praecox</span>) duygusal ve düşünsel zayıflamaya doğru ilerlerdi. “Bunama” terimi, karşı konulmaz yasalara göre ilerleyen bir bozunmaya, habis bir organik sürecin psikeyi işgaline işaret ediyordu. Hastalık böyle seyretmiyorsa, erken bunama değildi.   </p>
			<p class="paragraf">Bunamaya doğru ilerleyen bu hareket, erken bunamayı manik-depresif psikozdan ayıran belirleyici özellik olmuştu. Bunun neredeyse şifası olmayan, kötü sona yazgılı bir hastalık olduğu düşüncesi, deliliğe ilişkin yaygın anlayışların oluşmasında belli bir rol oynadı. Hastalar ve aileleri kendilerini çaresiz hissediyordu. Kötü gelişme ve çöküntü tahminleri üzerindeki bu vurgu, beklentileri de kuvvetle şekillendiriyordu: hastanın durumu iyiye gidiyor gibiyse, psikotik olamazdı. Amerikalı antropolog Tanya Luhrmann’la şizofreni teşhisi konulmuş bir hasta hakkında konuşan bir psikiyatristin dediği gibi: “Birlikte olduğu birisi var, hatta adam onunla evlenmek istiyor, ki gayet de mantıklı bir adama benziyor. Kadın, ilaç kullanmadan hayatını sürdürmüş. Burada bu etiketin uygun olduğunu düşünmüyorum.” Bu kadın psikotik olamazdı, çünkü öngörülenin aksine, hayatı darmadağın olmuyordu. Teşhis konusundaki peşin hüküm, önyargı vasıtası olarak işliyordu: şizofren olmak için, gözle görülür bir şekilde dağılıyor olmanız ve bir talibiniz olmaması gerekiyordu.    </p>
			<p class="paragraf">Psikoza ilişkin bu tür katı fikirler psikanaliz aleminde de mevcuttur. Rus aristokrat Sergei Pankejeff Freud’u ilk kez 1910’da ziyaret etmiş, dört yıllık bir tedavinin ardından Freud, ürkütücü bir şekilde kendisine bakan bir grup kurdun göründüğü kilit bir rüyasından dolayı “Kurt Adam” olarak anılan hastası üzerine bir vaka öyküsü yazmıştı. Kısa bir süreliğine yeniden Freud’a göründükten sonra, kendisine paranoya teşhisi koyan Ruth Mack Brunswick ile devam etti Pankejeff. Klinik delillerin sağlamlığına rağmen sonraki kuşaklar bu teşhisi tatsız bulmuştur. Pankejeff’i yakından tanıyan Amerikalı analist Muriel Gardiner’in itirazının temelinde yatan şudur: “Son derece tertipli ve güvenilir bir insan izlenimi veriyordu, giyim kuşamı her zaman ölçülü ve itinalıydı, çok nazik ve düşünceli biriydi.” Bu da en az Luhrmann’ın görüştüğü psikiyatristinki kadar önyargı içeren bir tavır; sanki psikotik insanların gözle görülür, gürültülü bir şekilde psikotik olarak kalmaları gerekiyormuş, üretken, tahammül edilir ve düzenli bir hayat yaşamaya, hatta itinalı giyinmeye hakları yokmuş gibi.  </p>
			<p class="paragraf">Bu önyargıların, uç haliyle tanımlanan psikozda kötüye giden bir sarmal bulunduğu şeklindeki Kraepelinci görüşün benimsenmesinden kaynaklandığı düşünülebilir, ama hem bizzat Kraepelin’in hem de çağdaşlarının böyle görüşlere şüpheyle yaklaştığını hatırlamalıyız. Anglofon psikiyatristlerden bazıları Kraepelin’in metinlerinin Almanca asıllarını okumayıp, erken bunamayı adının ima ettiği şeyle bir tutmuşlardır: büyüme çağında başlayıp (<span class="CharOverride-2">praecox</span>) kötüye giden (<span class="CharOverride-2">dementia</span>) bir bozukluk. Halbuki Kraepelin kendi imzasını taşıyan ders kitabının 8. baskısında bu terimin isabetsiz bir seçim olduğunu kabul edecek, olumlu bir gelişim ve değişim ihtimaline olanak tanıyıp, tıpkı Bleuler gibi o da prognoz konusunda başlangıçtaki kötümserliğini göreli hale getirecektir.   </p>
			<p class="paragraf">Kraepelin “hastalığın” durdurabildiğini, hatta kimi vakalarda “kalıcı, tam bir iyileşme” ile birlikte “başarılı bir tedavinin” mümkün olduğunu kabul etmişti. Emmaneul Régis ise “bunama içermeyen bir erken bunamadan” bahsetmiş, Kraepelin’e atfedilen kötümserliğin, muayenehaneden ziyade hastane deneyimine dayanmaktan kaynaklanıyor olabileceğini eklemiştir. Keza Kraepelin’in birçok meslektaşı da, zihin yetilerinin uzun vadede yok olması ve psişik bozunma gibi içerimleri olan “bunama” teriminin kullanılmasını eleştirmiştir.   </p>
			<p class="paragraf">Fransa’da Philippe Chaslin, erken bunama kavramı üzerine ihmal edilen, harikulade bir eleştiri yazısı yazmış, bunun yerine, vurgunun klinik açıdan mümkün olan tedavi edilebilirlik ve düzelme üzerinde olduğu “uyumsuz delilik” (<span class="CharOverride-2">discordant madness</span>) kavramını önermiştir. “Bunama” terimi marazi bir organik süreci akla getiriyordu, oysa Chaslin, yeniyetmelik veya erken yetişkinlik döneminde başlayıp çabucak kötüye giden vakalar bulunduğu gibi, ilk baştaki semptom tablosu aynı olmasına rağmen bu yolu izlemeyen vakalar da olduğuna işaret ediyordu. Diğer birçok psikiyatrist gibi Chaslin de Kraepelin’e ait ilk formülasyonu sorgulayarak psikotik öznenin zihinsel yetilerini tamamen koruyabileceği üstünde durmaktaydı.  Asıl sorun – hafıza ya da istem gibi – yetilerde değil, aralarındaki ilişkide yatıyordu: başka bir deyişle, aralarındaki uyumsuzlukta.  </p>
			<p class="paragraf">Uyumsuzluk belirtileri kötüye gidebilirdi şüphesiz; ama düzelmesi, hatta tamamen kaybolması da pekala mümkündü. İşin tuhafı, Kraepelin’in kavramına dair kolaycı anlayışlar üzerine yüzlerce eleştiri getirilmiş olmasına rağmen, salgın hastalık uzmanları ve “kazazede” [<span class="CharOverride-2">survivor</span>] örgütlerinin alınan olumlu sonuçları vurgulama gayretlerine rağmen, muayenehanelerde olsun hastane koğuşlarında olsun, teşhis konusundaki kötümserlik bugün hâlâ yanı başımızdadır. Yanlış olduğunu bilmemiz gerekirken, günümüz risk toplumu bu tür önyargıları pekiştiriyor. Gerek kamusal gerekse özel sağlık hizmetlerinde dava edilme ihtimali öylesine öne çıkıyor ki, klinisyenler hastalarına ve hasta ailelerine çoğunlukla olası en kötü senaryoları sunmak zorunda kalıyor. Mazeretleri de “bilim”in dili: bugün bunca hürmet ettiğimiz istatistikleri doğuran klinik deneyler ve çalışmalar. Karanlık neticeler insani bir açık sözlülük kılığında aktarılıyor; prognozun ta kendisinin hasta üzerinde önemli etkileri olabileceğinin farkında bile olmadan. İki yıldır dengesini koruyan manik-depresif bir hastaya, istatistiklere göre önümüzdeki altı ila on iki ay içinde tekrar kötüleşmesinin muhtemel olduğunu söylemenin nasıl bir etkisi olabilir?   </p>
			<p class="yildiz"><span class="CharOverride-10">~</span>  </p>
			<p class="paragraf">“Bunama” teriminin akla getirdiği çürüme imgesinin aksine, yirminci yüzyıl başı psikiyatristlerinin birçoğu, psikotik öznenin tüm yetilerinin sağlam kaldığı türde bir delilik üzerine gözlemlerde bulunmuştur. Düşünce bozukluğu, olsa olsa özel bir hassasiyet taşıyan bölgelere yaklaşıldığında açığa çıkıyor olmalı olmalıydı. Nitekim geçirdiği “sinir hastalığı” üzerine hatıraları 1903’te yayımlanmış olan Alman yargıç Daniel Paul Schreber, bir yandan ilahi ışınlar ve liflerden oluşmuş tuhaf bir evrende barınan yeni bir ırkın atası haline dönüştürülmekte olduğuna inanırken, bir yandan da hukuk alanında, hele ki kendi vasiliği konusunda hâlâ keskin argümanlarda bulunabiliyor, uzmanlığını gösterebiliyordu. Hem hukuki argümanlardan hem kişisel hikâyesinden faydalanarak, akıl hastanesinden salıverilip kendi başının çaresine bakmasının uygun olduğu konusunda mahkemeleri ikna etmeyi başarmıştı.  </p>
			<p class="paragraf">Freud Schreber vakasını tartışırken, deliliği tanımladığını düşündüğümüz özelliklerin – hezeyanlar, halüsinasyonlar vs. – aslında birincil değil, ikincil semptomlar olduğunu söyler. Bunlar deliliği oluşturan öğeler değil, <span class="CharOverride-2">delili</span>ğ<span class="CharOverride-2">e verilen</span> yanıtlardır; Bleuler, Jung, Lacan ve Winnicott’un da savunacağı gibi, kendi kendini iyileştirme girişimleridir. Mesela etrafınızdaki insanlar durup dururken ne kadar ahlaksız biri olduğunuz ve cinsel davranışlarınız hakkında kötü niyetli dedikodular yaymaya başlarsa ne olur? Bir neden uydurmanız gerekir. Mesela bir kadının açıklamasında olduğu gibi: Hakkındaki o korkunç dedikoduların, kıyafetlerini giyip oymuş gibi davranan hafifmeşrep bir ikizi bulunduğu dışında bir anlamı olamazdı. Deliliğin garip çiçeklenmelerinden ziyade, açıklayıcı gücü olan bir hipotezdir bu; cinnetten ziyade, aklın cinnete verdiği bir yanıttır. Belki de iyi bir düşünme örneğidir. Erasmus ve Pascal’ın savunduğu gibi, demk ki delilik ve akıl birbirinin karşıtı değil, özdeştir.    </p>
			<p class="paragraf">En baştaki o fısıltı ve dedikodu niye peki? Bu mantıklı akıl yürütme süreci devam ettikçe, hezeyana dayalı bir sistem oluşabilir. Kişşinin ikizi, mesela itibarı zedelensin ve belli bir mirastan pay alamasın diye oraya çıkarılmıştır. Televizyon veya radyo konuşmaya başladığında, amaç onu uyarmak ya da kızdırmak olabilir. Bunun sorumlusu olan mühendisler de herhalde başka bir güç adına çalışmaktadı. Buradaki düşünme aslında düzensiz değildir, sadece gündelik düşünmeden daha düzenlidir, o kadar: Bir ses duyan başka birisi, bunu yorgunluğuna verip hayatına devam edebilir. Ama psikotik kişi olanları ciddiye alır. Charles Lasègue ve De Clérambault gibi psikiyatristlere göre psikotik, rasyonel çıkarım konusunda son derece ustalaşmış olabilir. Önce sesler duyar, sonrasında gayet sağlam akıl yürütme yetileri kullanarak bunları anlamlandırır.   </p>
			<p class="paragraf">Dolayısıyla hezeyan, yaşadıklarını anlamaya çalışan bir kişinin, bir yanıt bulmak için elindeki tüm çıkarsama yetilerini kullanarak denediği bir yol olabilir. G. K. Chesterton’ın sözleriyle, delirmiş birisi aklı dışında her şeyi kaybetmiştir. Bu tür düşünce süreçleri genellikle gizlilik içinde devam eder, nadiren duyurulur. Eski psikiyatristlerin tartıştığı diğer birçok vakada daha mistik, cinsel, dinî ya da zulmedici bir inanç sistemine usulca bağlı kalan, son derece kabiliyetli, zeki ve belagatli öznelerle karşılaşırız. “Muhafaza edilmiş” bu vakalar, deliliğin organik ve psikolojik bir bozunma olduğu görüşünü zora sokmuş, ne var ki yirminci yüzyılın akışı içinde gittikçe daha az ilgiye mazhar olmuşlardır. Bu vakalar üstüne çalışmalar anaakım psikiyatriden uzaklaşmış, Varoluşçu, Fenomenolojik ve Lacancı psikanaliz ve psikiyatriye kaymıştır. Bu tür psikoz üzerindeki önceki yoğunlaşmayı düşününce, bu ilgi dağılmasını nasıl açıklayabiliriz?   </p>
			<p class="paragraf">Bu sorunun üç temel yanıtı bulunuyor: her şeyden önce, suskun deliliğin en belirgin örneği olan paranoya kategorisinin başına gelenler; ikincisi, farmakolojinin ruh sağlığı sahası üzerinde yaptığı etki; üçüncüsü de, tanı koyma prosedürlerinde meydana gelen, 1980’lerin biyolojik psikiyatrisinin alametifarikası olan ve psikoz incelemelerinde anlam sorununu fiilen ortadan kaldıran köklü dönüşüm. Bu üç faktör, yirminci yüzyıl psikiyatrisine bir zamanlar öylesine aşikar görünmüş olan o gündelik psikozlar üstüne çalışmaların üzerini örtecektir. Psikoza mahsus – sesler duyma gibi – fenomenlerin genel nüfus içindeki payını inceleyen yakın tarihli çalışmalar bu eğilime karşı konulmasına yardımcı olmuştur; ama yapılan istatistiklerde yüzde 2 ila yüzde 30 arasında gezinen yaygınlık oranı, suskun deliliğin görülme sıklığı kadar ketumluğunun da hafife alındığını ortaya koyuyor.   </p>
			<p class="paragraf">Paranoya mevzusu, delilik ve normalliğin bir arada varoluşu üzerine dönen bu tartışmada bir zamanlar kutuplaştırıcı olmuştu. Kraepelin’in “gerçek paranoya” tarifi, iki belirleyici özellik içeriyordu: hezeyanlı düşünce ve çarpıcı bir şekilde muhafaza edilen zihin yetileri ve zeka. Çoğu zaman azamet ya da zulme dair fikirler içeren hezeyanlar, düşünce ve eylem konusunda tam bir berraklıkla iç içeydi. Kraepelin vaktiyle paranoyanın geri dönüşü olmadığına ve kronik olduğuna inanmışsa da, birçok eleştirinin ardından, paranoyanın başka türleri de olduğunu kabul edecek, hatta sonraki metinlerinden birinde paranoyayı bir “hastalık süreci”nden ziyade, bir “zihin bükülmesi” ya da “zihinsel şekil bozukluğu” olarak tarif edecekti. Peki ama yetiler nasıl böylesine muhafaza edilebiliyordu?    </p>
			<p class="paragraf">Paranoyanın heterojen bir grup oluşturan şizofreniler arasına yedirilmesiyle birlikte, bu soruya verilen yanıtlar da gitgide bulanıklaştı. Bir zamanlar hastanelerde konulan tanıların büyük bir kısmını oluşturan paranoya, şizofreni tanısının yaygınlaşmasıyla birlikte çabucak yutulup gitti. Henri Claude gibi psikiyatristler paranoya ile paranoid durumları birbirine karıştırmamak gerektiği yönünde uyarılarda bulunmuş, fakat bu ayrım gücünü yitirip büyük ölçüde gözden kaybolmuştur. Lacan’ın tez başlığının nasıl çevrildiğine baktığımızda bunun bir yansımasını görebiliriz – <span class="CharOverride-2">De la </span><span class="CharOverride-2">psychose paranoïaque dans ses rapports avec la personnalité</span>: ilk sözcük grubu genellikle “paranoid psikoz” olarak karşılanmaktadır, oysa bu tezin yazıldığı dönemde, “paranoid psikoz” ile “paranoyak psikoz” arasında, Lacan’ın da gayet iyi bildiği psikiyatrik bir ayrım mevcuttu. Paranoid durumlar hemen her tür zihinsel rahatsızlıkta meydana gelebilirdi; paranoyanın kendisi ise ayrı bir tanı kategorisiydi, ad verilmiş bir zulmedicinin yer aldığı kalıcı bir inanç sisteminin oluşmasını kapsardı. Ne var ki, paranoyanın tanısal itibarı süratle kayboldu.    </p>
			<p class="paragraf">Psikiyatrist Robert Gaupp’un Tübingen’deki öğrencilerileriyle birlikte incelediği Ernest Wagner vakası burada özel bir önem taşımaktadır. Wagner son derece saygı duyulan bir öğretmendir, düzenli bir hayat yaşamış, neredeyse hiçbir tıbbi veya psikiyatrik bakım görmemiş, eğitimli, zeki bir adamdır. Fakat 4 Eylül 1913 gecesi, sakin bir şekilde karısı ve dört çocuğunun şahdamarını keser; sonra trenle Stuttgart’tan Mülhausen köyüne geçip burada bir dizi yangın çıkarır ve ellerine bağladığı tabancalarla gözüne ilişen herkese ateş eder; dokuz kişiyi öldürüp on ikisini yaralar.    </p>
			<p class="paragraf">Bu olağanüstü şiddet patlaması haliyle manşetlere düşmüş, “akıl hastalarına” dönük nefret dolu bedduaları tırmandırmıştır. Wagner’in bu katliamı akut bir cinnet nöbeti esnasında gerçekleştirdiği söylenmiştir. Oysa Gaupp’un cesaretle ve ısrarla gösterdiği gibi, bu cinayetler aslında, tuttuğu defter ve günlüklere göre kendisini katlanılmaz bir zulüm altında hisseden bir adam tarafından yıllar önce planlanmıştı. Gaupp’un incelediği notlar bir hayli çoktu.Sonunda kendini ölümcül tasarılarını gerçekleştirmeye mecbur hissedecek bir adamın yıllar içindeki zihinsel gelişimini yansıtan bu yazılı kanıtlar, paha biçilmez bir kaynak olmuştur. Wagner’in öcü gibi gösterilmesine karşı çıkmak için elinden geleni yapan Gaupp, onun da tıpkı aleyhinde konuşanlar gibi, eylemlerini açıklamak için “kötülük” benzeri mefhumlara başvurmak gerekmeyen bir insan olduğunu vurgulamıştır.   </p>
			<p class="paragraf">Gaupp için bu vakanın kavramsal önemi, paranoyaya ışık düşürmesinde yatıyordu: Paranoyanın cemiyet içinde normal bir hayatla uyumlu olduğu belliydi. Ne de olsa Wagner en az yirmi yıldır hezeyanlar içinde olmasına rağmen, herhangi bir delilik emaresi göstermeden iyi bir vatandaş ve aile babası olarak yaşamayı başarmıştı. Paranoyanın hayatta olup bitenlerden etkilenmeyen sinsi bir akışı olduğu şeklindeki Kraepelinci basit görüşe uymuyordu bu. 4 Eylül 1913’e gelinceye değin, hiç kimse bir terslik olduğunu düşünmemişti. Wagner o gece tüm ailesini öldürdü; oysa bir önceki akşam, her zamanki nazik haliyle, başka bir öğretmenin eşi ve kızıyla hoşbeş ediyor, hâlâ görevlerini sadakat ve beceriyle yerine getiriyordu.   </p>
			<p class="paragraf">Yazılı metinler ve Gaupp’la yaptığı görüşmeler cinayetlerin mantığını ortaya çıkarmıştır. Wagner on sekiz yaşında mastürbasyon yapmaya başlamıştır; daha sonra kendine eziyet etmesine yol açan bir şey olmuştur bu. Başkalarının kirli sırrını görünüşüne bakarak anlayabildiğinden emindir; etrafındakilerin sözlerini buna yapılan anıştırmalar olarak yorumlar. 1901’de Mülhausen’a öğretmen olarak atanmış, çeşitli heteroseksüel ilişkiler yaşamakla birlikte, mastürbasyona burada da devam etmiştir. Bir akşam köydeki bir meyhaneden evine doğru giderken, hayvanlarla bir tür cinsel temasta bulunmuştur: Gaupp’un yıllarca süren sorularına rağmen, tam olarak ne yaptığı konusunda hiçbir ayrıntı vermez. Wagner’in yaptığını gören kimse olmamıştır, ama insanlığın tümüne karşı günah işlemiş olduğunu hisseder. O geceden sonra hayatı acı içinde geçmeye başlar; kulak misafiri olduğu konuşmaların yaptığı şeyle iligili oldunuuna inanmakta, yerel halkın onunla dalga geçip güldüğünü sanmaktadır. Alay konusu haline gelmiştir.   </p>
			<p class="paragraf">Konuşulanlara karşılık vermeye kalkarsa işinden olacaktır: herhangi bir saldırganlık yüzünden değil, işlediği suç açığa çıkacağı için. Olur da polis peşine düşerse diye, düğününde bile ceketinin altında saklayacağı dolu bir tabanca taşımaya başlar. Evliliği de çaresizliğini gidermeye yetmez ve ailesini öldürmesi gerektiğine karar verir, zira cinsel anormalliklerinin mikrobu çocuklarına da geçmiş olabilir. Mülhausen sakinleri için alay ve küçümseme nesnesi olduğu hissi komşu köyleri de kapsayan bir şekilde yayıldıkça, daha çok silah satın alır, talim ve intikam planları yapar. Çektiği azap artmaya devam edince, Wagner sonunda tayinini ister ve Stuttgart’a taşınır; ne var ki orada da işlediği günahın bilindiğine ve alay konusu olduğuna inanmaya başlar. Dediğine göre, dedikoduyu durdurmak için Mülhausen sakinlerini öldürmesi şarttır.   </p>
			<p class="paragraf">Ama her şeyden önce ailesini öldürmelidir: merhametten dolayı, kötü bir ırsi aktarımın lekesini temizlemek için. Çocuklarının babalarının utancıyla yaşamak zorunda kalacağı düşüncesine dayanamaz; ölüm onları bu acıdan koruyacak, aynı anda günahının tüm izleri de yeryüzünden silinecektir. Sonrasında Mülhausen’ı ateşe verip, oradaki düşmanlarını öldürecektir. Dolayısıyla cinayetler iki gruba ayrılmıştır: her şeyden önce ailesinin diğerkamlıkla katli, sonrasında kendisine zulmedenlerin misilleme olarak ortadan kaldırılması. Ortak nokta, işlenen bir kabahati temizleme görevidir.   </p>
			<p class="paragraf">Gaupp’un dikkatle yeniden inşa ettiği bu vaka, paranoyanın önceden çizilmiş bir rotayı takip etmekten ziyade hastanın hayatındaki olaylara yanıt vererek uzun yıllar içinde ve yüzeydeki davranışlardan bağımsız görünen bir şekilde gelişebildiğini göstermiştir. Wagner saygın bir insan, iyi bir öğretmen ve toplumun faal bir üyesiydi. “Akıl hastalığı” denince akla gelebilecek rahatsızlıklardan hiçbirini göstermemişti. Gaupp’un öğrencisi olan Ernst Kretschmer gibi isimler de, paranoyanın akışında yaşantıların etkisi üstünde durup o dönemde çok taraftarı olan biyolojik belirlenimciliğe kafa tutarak bu fikirleri geliştirecektir. 1932’de paranoya üzerine doktora tezini yayımladığında, Lacan’ın işleyip geliştirdiği gelenek de budur.  </p>
			<p class="paragraf">Gelgelelim, İkinci Dünya Savaşı sonrası Batı psikiyatrisinde paranoya bir tanı kategorisi olarak hızla gözden kayboldu. 1973’e gelindiğinde, <span class="CharOverride-2">British Journal of Psychiatry</span>’de paranoyadan “tedavülden kalkmış bir kategori” olarak bahsedilebiliyordu; isim hali güçten düşmüş, niteleme sıfatı haline gelmişti: “paranoid şizofreni”, “paranoid kişilik bozukluğu” ya da “paranoid tepki” vardı, ama “paranoya” diye bir şey yoktu. “Paranoya” ile “paranoid” arasındaki o eski ayrım kaybolmuşken, paranoya terimi 1994’te, en nüfuzlu ders kitabı olan <span class="CharOverride-2">Diagnostic and </span><span class="CharOverride-2">Statistical Manual of Mental Disorders</span>’dan [Zihinsel Bozuklukların Tanısal ve İstatistiksel El Kitabı] (ya da kısaca <span class="CharOverride-2">DSM</span>) çıkarıldı. Hâlâ az sayıda savunucusu bulunsa da, anaakım psikiyatride ayrı bir kategori olarak görülmüyor artık. Yüzeydeki davranışlara yönelik yeni vurgunun tam da görünmez olana, Gaupp’un onca özenle belgelediği suskun deliliğe karşı bir körlük yaratmasından dolayı olabilir mi?   </p>
			<p class="yildiz"><span class="CharOverride-10">~</span>  </p>
			<p class="paragraf">Farmakolojideki gelişmeler paranoyanın üstünün örtülmesinde önemli bir faktör olmuştur şüphesiz. Yeni ilaç tedavileri muazzam umutlar doğurmuştur: antipsikotik ilaç tedavisi, psikiyatriye düşen görevleri baştan tanımlamıştır. 1950’lerin başlarında beklenmedik bir dinginlik ve mesafelilik getiren ve ilk zamanlar “kış uykusu tedavisi” diye anılan klorpromazinin ortaya çıkışı, bu bakımdan dönüm noktası kabul edilir. Klorpromazin sayesinde heyecanlı, zahmetli hastalar sessizleşiyor, hareketsizleşiyordu. Önceleri bu ilaçların birçoğu somut alternatifler olarak değil, psikoterapinin başlaması için kullanılan araçlar olarak görülmüş olsa da, artık altta yatan köklü sorunların belirlenmesinden ziyade, davranış yüzeyinin değiştirilmesi üzerinde duruluyordu.   </p>
			<p class="paragraf">Psikiyatride ilaç tedavisi konusunda etkili eleştiriler getirilmiştir, burada bu argümanların ayrıntısına girmek istemiyorum. Birçok nöroleptik ilacın ciddi ve kalıcı yan etkileri olduğunu belirtmekle yetinebiliriz; sadece birkaçını sayarsak: uysallık, uyuşukluk, şeker hastalığı, Parkinson tarzı belirtiler, diş hastalıkları, kilo alma, aşırı tükürük salgılama ve konuşmada sorunlar. Üstelik hastaların – üçte ikiye varan – büyük bir kısmında bu ilaçların işe yaramadığı ve bunları kullananlarda nüksetme ve yeniden hastaneye yatma oranının kullanmayanlardan daha yüksek olduğu gösterilmiştir. Antipsikotik ilaçların düzenli alınması durumunda yaşam süresinin yirmi beş yıl kısalması gibi bir tehlike bulunduğunu savunan eleştirmenler de olmuştur – intihar yüzünden değil, temelde dolaşım sistemi ve metabolizmaya bağlı sorunlar yüzünden.   </p>
			<p class="paragraf">Bu noktada, antipsikotik ilaçların bu yan etkilerinin - var oldukları kabul edildiğinde- genelde olumsuz görüldüğünü hatırlatmak gerekiyor. Uysallık, uyuşukluk ve bilişsel süreçlerdeki genel körelme, daha iyiye giden yolda ödenmesi gereken bedeller sayılıyor. Oysa bu özellikler yirminci yüzyıl başlarında ilaç tedavisinin <span class="CharOverride-2">hedefleri</span> olarak anlaşılıyordu. İnsülin koması tedavisinden metrazol iğnesine ve elektroşoka kadar uzanan uzun bir tıbbi müdahale geleneğinde, beynin “üst düzey işlevleri”nin yok edilmesi ya da ciddi hasar görmesi amaçlanıyordu. Ne de olsa psikoz semptomlarından bu üst düzey işlevler sorumluydu. 1940’ların başında bir psikiyatristin dediği gibi, tedavinin amacı “beyni alt etmek” ve “hafızayı sakatlamak” olmalıydı.   </p>
			<p class="paragraf">Nitekim elektroşokun gelişimindeki “evreka anı”, mezbahanın birinde hayvanların tüm vücutlarından akım geçirmekle meşgul olan Ugo Cerletti’nin, sadece kafadan geçen akımın hayvanları sersemlettiğini görmesiyle ortaya çıkmıştı. Beynin körelmesi yan etki değil, amaçtı: şok tedavisi, “İsviçre yapımı bir saati tekmelemekten” farksızdı. Hem semptomları yatıştırıyor, hem de daha sessiz ve uysal kıldığı hastalarla baş etmeyi de kolaylaştırıyordu. Mesela Metrazol duygusal derinliği ortadan kaldırıyor, kişisel temastan uzak durma eğilimi yaratıyor, kendini gözlemleme yetisini azaltıyor gibiydi: Kurt Eissler’in belirttiği gibi, hastanın toplumdan daha çok kabul gören bir birey haline gelmesini sağlayacak özelliklerdi bunlar.   </p>
			<p class="paragraf">İlaçların yaygınlaştığı dönemde yazan psikiyatristlerin birçoğu, bugün de en az o zamanki kadar keskin görünen bir gözlemde daha bulunmuştur. Psikotik öznelerle yapılan psikoterapi genellikle uzun, zor ve meşakkatlidir, daha alışık olduğumuz tıbbi tedavilerde bulabileceğimiz türde tatminler içermez. Ancak yıllarca süren bir çalışmanın ardından dönüp bakıldığında değişim izleri görebileceğiniz bir hastadansa, tıbbi bir müdahale sayesinde gözle görülür şekilde iyiye giden bir hastanız olması daha hoş olsa gerektir. Üstüne üstlük, şizofreni teşhisi konulan birçok hastada iyileşme görülmemesi, doktorlarda bir parça antipati de yaratıyor olamaz mı?. Bu durumda, beyni uyuşturan o ilaç tedavileri – tıpkı öncülleri olan insülin koması ve şok tedavisi gibi – bilinçdışı bir misilleme yöntemi olarak görülebilir: hastaya gösterilen o bilinçli ilgi ve alakanın ötesinde, acizlik ve hüsran duygusu yatmaktadır. Bu tedaviler, belli bir düzeyde, iyileşmemenin cezası olmuştur. Gérard Pommier’nin dikkat çektiği gibi, günümüzde ilaç etiketlerinde “antipsikoz” değil de, “anti-psikotik” yazıyor olması tesadüf müdür acaba – sanki psikotik kişinin kendisi ortadan kaldırılmalıymış gibi?   </p>
			<p class="paragraf">Bu boyut, ilaçların etkinliğini de artırabilir şüphesiz. Kadının biri, “tüm dünyanın kendisine karşı” olduğunu hissetmeye başlar: sokaktaki insanlar tarafından gözetleniyor, hakkında kumpaslar kuruluyor, radyo ve televizyonda ondan bahsediliyordur. Bundan iki yıl önce kendinden çok yaşlı bir adamla, yirmi beş yıl boyunca ailesi için mürebbiyelik yaptığı varlıklı bir antikacıyla evlenmiştir. Toplumsal ve ekonomik yönden yukarılara çıkmasını sağlayan bu evlilik, yeni kocasının ailesi ve çocukları tarafından da sıcak karşılanmış gibidir. Kocasının hazırladığı, kendi adına gönderilmiş bir çekin eline geçmesiyle birlikte psikoz tetiklenir. Yeni durumundan çıkar sağladığını, ne kadar cömert ve anlayışlı olsalar dahi çocukların hakkını yediğini hisseder. Bu suçluluk duygusu, yansıtma yoluyla hemen eziyet hissine dönüşmüş gibidir. Uygulanan elektroşok tedavisi ciddi bir iyileşme getirir, peşinden de sevecen ve “normal” bir aile hayatı gelir. Burada mutlu son ile tedavinin doğası arasında bir ilişki görmemek güçtür: maruz kaldığı elektroşokları, işlediği suça uygun bir ceza olarak yaşamış olması çok muhtemeldir.   </p>
			<p class="paragraf">Elektroşok ve metrazol gibi fiziksel tedaviler üzerine yapılmış eski çalışmaların birçoğunda, tedavi etkisi ile hasta ve doktorun bu tedavilere atfettikleri anlam arasında güçlü bir bağ bulunduğu ortaya çıkmıştır. Kullanılan yöntemler son derece farklı olmasına rağmen, “alınan sonuçlar” şaşırtıcı derecede yakındır ve yöntemin rutin bir şekilde mi, yoksa terapistin çok şey beklediği bir düzen içinde mi uygulandığına göre değişir. Bu eski araştırmalardan çıkan en önemli derslerden biri, çoğu zaman unutulmaktadır: Muhtelif şok tedavilerinin beden üzerindeki etkileri ile <span class="CharOverride-2">duygusal</span> bir şokun doğurduğu etkiler hemen hemen aynıdır. Demek ki asıl önemli olan, uygulanan fiziksel işlemlerin ayrıntısı değil, bunun hasta üzerindeki etkisi, onun için ne anlam ifade ettiğidir.. Manfred Bleuler’in işaret ettiği bir çalışmada, bir uzvun kesilmesinin de en az lobotomi kadar “iyi” etkileri olabildiği belirtilmiştir.  </p>
			<p class="paragraf">Aynı ilkenin günümüzde de işlerlikte olduğundan şüphe etmemizi gerektirecek pek bir neden bulunmuyor. İlaçlar herhangi bir zan-manda herhangi biri tarafından alınmıyor, hasta üzerinde etkisi olacak etkileşimlerin bir parçasını oluşturuyorlar. İlaçların işe yaradığını söylediğimizde pek bir şey demiş olmuyoruz, zira tam olarak ne yaptıkları fazlasıyla değişiyor. Buradaki başarı hikâyelerinin, bilimsel ilerlemeden ziyade halkla ilişkilerle ilgili olması daha muhtemel. Tuhaftır, ilk kuşak antipsikotik ilaçların hiçbiri belli hedeflere yönelmiş araştırmalarla ortaya çıkmamıştır. Hepsi de tesadüfi buluşlardan doğmuştur: klorpromazin anestezi esnasında sakinleştirici olarak, rezerpin yüksek tansiyon tedavisinde, iproniazid tüberküloz tedavisinde öfori yaratmak amacıyla, lityum ürat (<span class="CharOverride-2">urate salt of lithium</span>) ise deney hayvanlarını yatıştırılmak için kullanılıyordu.    </p>
			<p class="paragraf">Bu maddelerin yatıştırıcı, köreltici etkilerini fark eden klinisyenler, onları “antipsikotik” olarak kullanılabileceklerini düşünmeye başlamıştır. Hissizleştirici özellikleri daha sonra “şifa” ve “tedavi” retoriği içinde pazarlanacaktır. Tarihçiler, ilaç şirketlerinin halkla ilişkiler ayağının, ilaçları nasıl kimyasal baskılayıcılar olmaktan çıkarıp hedefi şaşırmayan şifa vericiler haline getirdiğini göstermiştir. Mesaj açıktır: psikiyatristlerin onca yıldır aç susuz beklediği deva nihayet bulunmuştur.    </p>
			<p class="paragraf">Buna daha önceki tedavilere ilişkin işimize gelen bir hafıza kaybı eşlik etti. Oysa akıl hastalığı konusunda, arkasında bilimsel desteğiyle birlikte meslekten olanlara ve kamuya arzedilen “şifalar” hiç eksik olmamıştı. Doktorlar ışığı görmelerini sağlayan 1950’lerin ilaçları ortaya çıkıncaya değin, yaptıklarının doğru olduğundan hiç şüphe etmemişlerdir. 1930’ların sonlarından itibaren insülin koması tedavisinin işe yaradığından, daha sonra da metrazolun sıhhate giden yol olduğundan kesinkes emin olan birçok psikiyatrist olmuştur. Klorpromazinin yarattığı mucize, önceki tedavilerden çok daha iyi olmasından değil, halkla ilişkiler alanında çalışan şirketlerin artık çok daha profesyonelleşmiş olmasından kaynaklanıyordu. Hikâye yazmak artık geniş kadrolu, büyük çaplı bir iş haline gelmişti.   </p>
			<p class="paragraf">Halkla ilişkiler, ilaçların getirdiği toplumsal değişimlerin tarihini de yeniden yazmaya çalıştı. Psikotik insanların artık hayatlarına hastane dışında devam edebildiğini, psikozun geçtiğimiz kırk yıl içinde hastane çatısı altından çıkmasının arkasında yeni ilaçların getirdiği tıbbi desteğin yattığını duyuyoruz. Bir yorumcunun ifadesiyle, yeni ilaçlar, “akıl hastalarının birçoğunun kendi ortamlarında başarıyla ve süratle tedavi edilmesini ve toplum içinde yeniden yararlı bir yer edinmesini sağlamıştır.” Ne var ki tarihçiler, hastaneden uzaklaşma yönündeki gelişmenin yeni ilaç tedavilerine bağlı bir sonuçtan ibaret olmadığını göstermişlerdir. 1954’ten, yani klorpromazinin ortaya çıkmasından çok önce, toplumsal ve topluluk psikiyatrisinde meydana gelen değişimlerle, söz gelimi açık erişim politikalarıyla birlikte, akıl hastanelerindeki yataklar boşalmaya başlamıştı zaten.   </p>
			<p class="paragraf">Birleşik Devletler’de, 1960’larda yürürlüğe giren yeni Medicaid ve Medicare yasalarıyla birlikte alternatif bakım imkânları için devlet desteği sağlanmasının ardından, akıl hastaneleri hastaları huzurevlerine göndermeye başlamıştır. Sosyal yardım mevzuatında maluliyet tazminatı da sağlanmış, bu sayede hastaneler birçok hastayı daha taburcu edip misafirhanelere ve sosyal yardım pansiyonlarına sevketmiştir. Bütün bunlar klorpromazinin ve ilk nöroleptiklerin ortaya çıkışından bir on yıl sonra meydana gelmiştir, bu da aralarında sık sık kurulan neden-sonuç bağını zayıflatmaktadır. 1960’ların ortalarından sonlarına uzanan dönemde toplum içine gönderilen hasta sayısı gitgide artarken, hapishaneye veya sokaklara düşen psikotik öznelerin sayısında da artış gözlenmiştir. Hastanelerle kıyaslandığında bu seçenek daha mı iyi olmuştur sahiden? Üstelik klorpromazinin ve peşinden gelen ilaçların etkileri keşfedilmiş olmasına rağmen, günümüzde psikoz teşhisi konulanların sayısı beş kat artmış durumdadır.   </p>
			<p class="paragraf">1960’larda ilaç mevzuatında da önemli değişiklikler görülür: her ilacın etken maddelerinin, istenilen neticelerin ve bu neticelere ulaşılması için gereken kullanım süresinin belirtilmesi şartı getirilir. Yeni bir tür yüzeysel hedefleme anlamına gelir bu. İlaçlar pahalı testlerden geçip, plasebodan daha etkili olduklarını ve aynı hedef grubuna giren hastalar için kullanılan diğer ilaçlardan daha iyi iş gördüklerini kanıtlamak zorundadır. Keza iyileştirdikleri iddia edilen hastalıkların sınırlarının da iyice çizilmesi gerekecektir. Tarihçiler, böyle bir ortamda ortaya çıkan yeni tanı kategorilerinin büyük ölçüde ilaç sanayiinin ürünü olduğu konusunda hemfikirdir. Her yeni kategori beraberinde yeni bir ilaç tedavisi getirmiş, piyasada yeni nişler yaratılmıştır.   </p>
			<p class="paragraf">Bu kayma, tarihçilerin esrarengiz bir şekilde öngörmüş olduğu çarpıcı bir sonuç doğurmuştur. İlaçlar psikozun aksaklık yaratan, gözle görülür belirtileri üzerinde iş görürken, zamanla, ilaçla tedavi edilmesi beklenen “hastalığın” kendisi de, ilaçların etkileri bakımından tanımlanır hale gelmiştir. Artık ilaç  hastalığın kilidini açan anahtar olarak görüleceğine, hastalık o anahtara uyan herhangi bir şey olarak tanımlanıyor – Külkedisi’nin ayakkabısı misali. Hastalarımdan bir tanesi yakınlarda bir psikiyatriste görünmek zorunda kalmış ve muayene sonunda tanıyı sormuş. Psikiyatrist, ilaçlara nasıl yanıt vereceğini görmek gerektiğini söylemiş. Tarihçilerin öngördüğü şey tam da buydu işte. Antropolog Andrew Lakoff’un belirttiği gibi, “Bu bir bipolar bozukluk vakası mı, yoksa şizofreni mi?” diye sormak yerine, “Lityuma mı yoksa olanzapine mi yanıt veren bir profil?” diye soruluyor. İlaçlar hastalığı tanımlar hale geldi: artık hastalığa uyacak bir ilaç bulmaktansa, ilaca uyacak bir hastalık bulmakla meşgulüz.   </p>
			<p class="paragraf">İlaçlar üzerinde odaklanma  ve ilaçların neyin hastalık olarak görüldüğünü belirleme gücü, araştırmaların istikametini tam da ilaçların etki ettiğini görebildiğimiz semptomlara çevirmiştir. Bu da eski psikiyatristleri yakından ilgilendiren o suskun delilik türlerinin ihmal edilmesi demektir, zira o tür vakaların çoğunda patırtı çıkaran semptomlar görülmez, ilaç tedavisi gerekmez. Bugün çoğu klinisyen, eski psikiyatristlerin – ve günümüz Lacancılarının – tetiklenmemiş psikoz olarak gördüğü vakalara psikoz teşhisi koymuyor, çünkü krndilerine psikozu başka bir şey olarak görmeleri öğretilmiştir: gözle görülür tepkilerle bağlantılı, sınırlı bir dizi fenomen olarak.   </p>
			<p class="paragraf">Bu şekilde, tanı kategorilerinin beyin kimyasına ilişkin biyoloji temelli problemler olarak yeniden belirlenmesiyle birlikte, Gaupp ve diğer Kıta psikiyatristlerini öylesine hayrete düşürmüş olan ketum paranoyalar büyük ölçüde unutulmuştur. İlaçların görünüşteki başarısı, psikozda ilaç tedavisi olmadan gerçekleşebilen değişim ve gelişimlere, telafi mekanizmalarına duyulan ilginin kaybolmasına yol açmıştır. Eski klinisyenlerin yirmi-otuz yıllık çalışmalarının yerini kısa dönemli çalışmalar almış, böylece insanların psikoz karşısında kendi kendilerine zamanla ne gibi çözümler ve dengelemeler geliştirebildiğini görme fırsatı azalmış, yeni tehlikeler doğmuştur.   </p>
			<p class="paragraf">İnsanların zihinsel becerilerini körleştiren ilaç tedavileri, psikotik öznenin delilik deneyimine karşı kendi kendine savunma yaratma kabiliyetini tehlikeye atar. Psikozun bir inşa ve yaratım çalışması içerdiğini fark ettiğimizde, bu çalışmanın uzun süreli ilaç kullanımı  yüzünden telafisi olmayan bir zarar görmesi riskinin gerçek ve ciddi olduğunu anlayabiliriz. Nitekim geçtiğimiz kırk küsur yılda, düzelen hasta sayısında kademeli bir azalma olduğuna dikkat çeken çalışmalar mevcuttur; psikesi uyuşturulan hastalarda, sahici ve dayanıklı dengelenme süreçlerinin önü kesiliyor gibidir. Psikoza ilişkin kamusal algıda, antipsikotik ilaçların yan etkilerinin – aşırı tükürük salgılama, hareketlerde sarsaklık, aşırı uyuşukluk – psikozun kendisinin birincil belirtileri sanılması da cabasıdır.   </p>
			<p class="paragraf">İlaçların görünüşteki başarısı, kişinin ilaç tedavisi olmadan iyileşmesini sağlayan süreçler üzerindeki vurgunun kaybolmasına yardımcı olmuştur. İnsanların zaman içinde belli bir denge bulmasını sağlayan yollar üzerine çalışmalar giderek azalmıştır. Deliliğin tıbbi müdahale ve ilaçlara bağlı şekilde kavranması ve ulusal sağlık hizmetlerinin idari ve bürokratik bir doğrultuda gelişmesiyle birlikte, delilik ilaçla tedavi edilen tıbbi bir sorundan ibaret görülmeye başlamıştır. Psikotik özneler için tedavi ortamları yaratmayı amaçlayan açık fikirli, ilerici projelere yapılan yatırımlar adım adım geri çekilmiştir. Psikiyatristle hasta arasındaki irtibat saatleri de son derece azalmış olması ise psikoz teorisi ve tedavisi için yıkıcı sonuçlar doğuracak bir gelişmedir. Bugün birçok ülkede hasta başına düşen irtibat süresi utanç verici düzeylerde, bazen yılda ortalama bir ila bir buçuk saat arasındadır.   </p>
			<p class="paragraf">Tıbbi psikoz görüşünün nasıl hakim olduğunun güzel bir örneği: 2008 yılına kadar, Amerikan Psikiyatri Birliği’nin internet sitesinde bir hastanın bilgisayarlı beyin tomografisi görüntülerini inceleyen, çoğu beyaz önlük veya ameliyat önlüğü içinde psikiyatrist fotoğrafları görmek mümkündü. Birçoklarının hayalini kurduğu yüce bilimsel psikiyatriydi bu: hasta, psikiyatristlerin profesyonel bakışının nesnesine, bir beyne indirgenmişti. Gelgelelim, Richard Bentall’un dikkat çektiği gibi, hastalarla hiçbir fiziksel temasa girmeyen bir doktorun beyaz önlük giymesinin pek bir işe yaramayacağı bir yana, tarihte sadece prefrontal lobotomi operasyonları gerçekleştiren psikiyatristler ameliyat önlüğü giymişti – ki bu da “bu mesleğin hızla unutmaya çalıştığı bir operasyondu.”    </p>
			<p class="yildiz"><span class="CharOverride-10">~</span>  </p>
			<p class="paragraf">1970’lerin sonuna gelindiğinde, delilik gitgide gözle görülür semptomlarına, ilaçların hedef aldığı semptomlara eşitlenir olmuştu. Görünürlük üstünde durulması, bir yığın değer yargısı ve önyargının da işe karışması demektir haliyle. Yirminci yüzyıl başlarında Pierre Janet, yoksul görünen bir hastaya oranla varlıklı bir hastaya daha “yumuşak” bir tanı konulduğuna işaret etmişti; günümüzde de, iyi bilinen bir dizi deneyde, tuhaf düşüncelerden yakınan iyi giyimli, belagatli insanların, birebir aynı semptomlardan yakınan, kılıksız ve kötü konuşanlara oranla daha sık “ayrıksı” olarak nitelendiği ortaya çıkmıştır. İkinci grupta olanlara şizofreni tanısı konulması, hastaneye yatırılıp ilaç tedavisine başlatılmaları ihtimali daha yüksektir.   </p>
			<p class="paragraf">David Rosenhan ünlü araştırmasında, “aklı başında” sekiz kişiden – üç psikolog, bir çocuk doktoru, bir psikiyatrist, bir ressam, bir ev kadını ve psikoloji profesörü olan Rosenhan’in kendisi – on iki farklı Amerikan hastanesine yatırılmak için uğraşmalarını istemiştir. Hiçbirinin herhangi bir şikâyeti yoktur, fakat yatırılmak için uğraşırken, “Boş”, “Kof” ve “Güm” diyen sesler duyduklarından şikâyet etmeleri söylenir. Ardından, hastaneye yatırılacak olurlarsa, her zamanki gibi davranacak, sesler duyduklarından bir daha bahsetmeyeceklerdir. İşler umulduğundan daha kolay yürür. Biri hariç hepsi “şizofreni” tanısıyla yatırılır, hastanede bir hafta ila iki ay arasında değişen bir süre kaldıktan sonra “hafifleyen şizofreni” teşhisiyle taburcu edilir. Hepsine yaklaşık 2100 adet çeşit çeşit hap yazılmıştır. İlginç bir şekilde, hastane personeli bunların “sahte hastalar” olduğunu hiç fark etmezken, diğer hastalar sık sık kuşkulanmış, hatta hastalardan biri “Deli değilsin sen. Gazetecisin,” demiştir.   </p>
			<p class="paragraf">Bu ilk bulguları aktaran Rosenhan sonrasında, önemli bir araştırma ve eğitim hastanesinde çalışan personele önümüzdeki üç ay içinde aynı deneyi tekrarlayacağını söyler. Personelden, bir olasılık ölçeğine göre, hastaneye yatırılanların sahte hastalar olma ihtimalini belirlemeleri istenir. Çalışanların bir veya daha fazlası tarafından sahte addedilen hastaların sayısı seksen üç olur. Oysa çifte blöf yapan Rosenhan, hastaneye tek bir kişi bile göndermemişti. Buna rağmen tanılar konmuş, şüpheli hastalar saptanmıştıkonul. Bu çalışma, akıl rahatsızlığının ne kadar ciddi bir konu olduğunu yadsımaksızın, aklı başında olanlar ile olmayanların rahatlıkla ayırt edilebildiği varsayımını zora sokmuştur.   </p>
			<p class="paragraf">Janet’nin dikkat çektiği gibi, ekonomik durum bağlamında görülen farklı yaklaşım, kültürlerarası düzlemde de görülmektedir. Bir hastanın filme alınmış görüntüleri Amerikalı ve İngiliz psikiyatristlere gösterildiğinde ortaya bambaşka teşhisler çıkmıştı. Amerikalıların şizofreni tanısı koyma olasılığı İngiliz meslektaşlarından iki kat fazlaydı. 1960’lar ve 1970’lerde gerçekleştirilen bir dizi araştırma da aynı sonuçları vermiştir. Hafif kaygı ve bunalım belirtilerinden ve oyuncu olma hayallerinin boşa çıkmasından şikâyetçi olan genç bir kadına ait görüntülere, Amerikalı psikiyatristlerin üçte birinden şizofreni tanısı gelmiş, İngilizler ise tek bir kez bile bu terimi kulnmamış, “duygusal dengesizlik” gibi terimleri tercih etmişlerdir. Amerikalılara oranla İngilizlerin patoloji tanısında bulunma olasılığı genelde daha düşüktü, ama bir istisnayla: manik depresyon teşhisi çok daha sıktı. Ağzından pipo düşmeyen, soğukkanlı İngiliz psikiyatristlerin, Stendhal’in deyimiyle bu “münzevi millete” özgü mesafeli olma ve hafife alma adabına aykırı davranıp hararetle dertlerini anlatmaya çalışan hastalara bu teşhisi koyup durduklarını hayal ediyor insan.   </p>
			<p class="paragraf">Farklı kültür ve geleneklerin başka türlü teşhis koyduğu belliydi. Psikiyatrik kategoriler henüz küreselleşmemişti. Bu farklar kamuya duyuruldukça, yeni ilaç mevzuatından gelen ivmeyle de birlikte, ruh sağlığı teşhisinde tümüyle “nesnel” bir sistem bulma arayışı daha da güçlendi. Piyasaların belli coğrafi bölgelerle sınırlı kalmaması için yeni klinik kategorilerin uluslararası olması gerekiyordu: dünyanın farklı yerlerinde aynı belirtilerden aynı tanılar çıkmalıydı. Yüzeysel belirtilerin – tavır ve davranışlar ve hatta kılık kıyafet gibi, dışarıdan bakıp sınıflandırılabilen ve güya araştırmacının önyargılarını aşmasına elverişli özelliklerin – esas alınması, psikiyatrinin yaptığı işi büyük ölçüde yeni baştan tanımlamaya yol açıyordu. Dışsal belirtilere odaklanılması bireyin kendi deneyiminin gözden düşmesi anlamına gelir: önemli olan hangi belirtilerin görüldüğüdür; bireyin bu belirtileri nasıl işlediği, bunlarla ne yaptığı, yaşadıklarına nasıl anlam verdiği – ya da veremediği – değil.   </p>
			<p class="paragraf">Buradan doğan <span class="CharOverride-2">DSM</span><span class="CharOverride-2"> </span>[<span class="CharOverride-2">Diagnostic and Statistical Manual of Mental Disorders</span>, Zihinsel Bozuklukların Tanısal ve İstatistiksel El Kitabı] sınıflandırma sistemi, yüzey ve görünürlük üzerindeki vurguyu pekiştirmiştir. Her yeni basımı yüzbinler satan bu ders kitabı, psikiyatri pratiği ve tıp eğitimi konusunda dünya çapında muazzam bir etkiye sahiptir. Birçoklarının altın ayarı gibi gördüğü kitapta ruhsal rahatsızlıklar sıralanmakta, nasıl teşhis edilecekleri açıklanmaktadır. Rahatsızlıklar çoğunlukla davranış bakımından tanımlanır, klinik kategorilerin tanımı için hayatlarımızın gözle görülür, dışsal boyutları kullanılır. Örneğin heyecanlı ve utangaç biriyseniz, bu durum altta yatan ve keşfedilmesi gereken bir klinik kategorinin belirtisi olarak görülmeyip başlı başına bir klinik kategori halini almaktadır: sosyal fobi.   </p>
			<p class="paragraf"><span class="CharOverride-2">DSM </span>her bir “akıl hastalığı” için gözle görülürbir dizi semptom sıralar; bunların diyelim ki on tanesinden beş ya da altısına sahipseniz, teşhisiniz kondu demektir. Mesela şizoid kişilik bozukluğunu tanımlayan özellikler listesinde yer alan belirtilerden biri, “mürekkep lekeli giysiler giymektir”. Kimilerinin tedavi ve sigorta ödemeleri almasına kapı açarken, diğerlerinin zorla hastaneye yatırılmasına neden olan bir tanı sisteminin parçası olduğunu fark ettiğimizde, davranışlarla ilgili bu dışsal tanımın saçmalığı kaygı verici bir hal alıyor. İlerde göreceğimiz gibi, insanların tanımlanmasında dışsal davranış özelliklerinin esas alan bu vurgunun kendisi psikoz belirtisi olabilir.   </p>
			<p class="paragraf">Psişik nedenselliğin çok parçalı ve karmaşık olduğu düşüncesi, hatta iç dünya fikri bile kaybolmaktadır. <span class="CharOverride-2">DSM</span> için sadece iki tür neden mevcuttur: biyolojik neden ve strese bağlı neden. Yeni tanılar, ancak önemli bir süre geçtikten sonra doğru dürüst saptanabilecek gözle görülür olmayan yapılarla ilgilenmeden , bakıp hızla sınıflandırılabilen yüzeysel belirtilere dayanarak oluşturulmaktadır. Amerikalı bir psikiyatristin ifadesiyle, kapsamı gitgide genişleyen <span class="CharOverride-2">DSM</span> sistemini kullanmak, Şükran Günü’nde hindi doğrarken hayvanın kemik yapısını değil de, tüylerini gözetmeye benzemektedir.    </p>
			<p class="paragraf">Bu tersine dönüşte tuhaf bir ironi vardı. Delilik üzerine popüler yaklaşımlarda, anlamsız davranışlar öne çıkmaktaydı: bir sohbet esnasında söylenen garip sözler, hezeyanlı fikirler, duygu tonundaki ani değişimler gibi. Bu bakış açısı deliliği alışılagelmiş davranış beklentilerine ters düşmesiyle tanımlıyordu, yani anlam verilebilirlikten uzak kalmasıyla. Dolayısıyla, deliliği incelemeye anlam meselesinden başlamak gerektiğini düşünmek makuldü Oysa semptom-temelli yeni paradigmada, anlama ve psikotik öznenin iç yaşantısına gitgide daha öz önem verilmektedir. Şizofreniyi konu alan MEDLINE yayınları üzerine yakın tarihli bir araştırma, bu makalelerin sadece yüzde 0,17’sinde hastanın öznel deneyimiyle ilişki kurulduğunu göstermiştir.   </p>
			<p class="paragraf"><span class="CharOverride-2">DSM</span>’in etkisi muazzam olmuştur; psikiyatride aşınmaya uğrayan en önemli değer de, semptom ile yapı arasındaki ayrımın çöküşüdür herhalde. Tik, uykusuzluk, fobi, yeme bozukluğu – bunlar herkeste olabilir, ama hayatlarında nasıl bir yer tuttuğunun dikkatle incelenmesi gerekir. Mesela yemeden içmeden kesilmiş bir gencin, sınıf arkadaşıyla ilgili romantik hayaller kurduğunu öğrenebiliriz: ne kadar ince olursa, o kadar çekici olacağını düşünüyor olabilir. Ama başka bir vakada, belki de yemeğin zehirli olduğuna inandığı için ya da vücudunu doldurulması mümkün olmayan bir delik olarak gördüğü için yemek yemeyi reddediyordur. Bu vakalara aynı tedaviyi uygulamak yanlış olur; keza diyelim ki anoreksi tanısı koymanın hiç mi hiç faydası yoktur, zira yüzeydeki belirtileri – beslenmenin reddedilmesi – semptom olarak anlamak yerine rahatsızlıkla bir tutmuş oluruz. <span class="CharOverride-2">DSM</span> öncesi sistemde anoreksi, kendi başına bir kategori değildi, altta yatan bir tanı kategorisinin belirtilerinden biri olarak görülüyordu.   </p>
			<p class="paragraf">Yüzeydeki davranışların rahatsızlıklarla özdeşleştirilmesi, yüzey ile derinlik arasındaki ayrımı ortadan kaldırır ve haliyle gitgide daha çok kategori doğmasına sebep olur: insanlık durumunun her yönü artık bir rahatsızlık haline gelebilir. Diğer taraftan, yüzeyde uyumlu giden davranış altta yatan ciddi bir sorunu gizliyor olabilir. Harold Shipman’ı düşünün mesela. 250’den fazla cinayet işlemiş, ama yıllarca saygın bir genel pratisyen hekim olarak görev yapıp hizmet ettiği insanların takdirini kazanmıştı. Yerel derneklerde aktif rol üstleniyor, yaşadığı bölgede düzenlenen mesleki gelişim faaliyetlerinin hiçbirini kaçırmıyordu. Tıp alanındaki en güncel araştırmalardan haberdardı, tutulan ve yoğun çalışan bir muayenehane işletiyordu. Nazik ve düşünceli bir insan, mükemmel bir dinleyiciydi. Fakat bir yandan da pek çok hastasını özenle öldürmekteydi. Psikiyatristler tarafından muayene edilirken, bariz “akıl hastalığı” emarelerinden hiçbirini göstermemişti.   </p>
			<p class="paragraf">Sırf bu sonucun abukluğu, ruh sağlığı teşhisinde <span class="CharOverride-2">DSM</span> sisteminin tümüyle raydan çıkmış olduğunu fark etmemizi sağlamalıdır. Shipman’da filmlerde gördüğümüz, anaakım psikiyatri el kitaplarında sıralanan bariz delilik belirtilerinden hiçbirinin bulunmaması, deli olmadığı anlamına gelmez. Hatta Shipman’daki psikozu kesin olarak belirlemek ve cinayetleri neyin tetiklemiş olabileceği hakkında fikir oluşturmak için, tam da daha önceki psikiyatri geleneğinin odaklandığı, ketumluğunu incelediği türdeki delilikten yardım alabiliriz. İlerde göreceğimiz gibi, asıl önemli olan, psikotik öznenin yaşadıkları üzerine söylediklerinin mantığını açığa çıkarmaktır.    </p>
			<p class="paragraf">Burada tanı, dışsal davranışa ve yüzeydeki özelliklere değil, bunların nasıl dile geldiklerine bağlıdır. Katolik kültürü içinde yetişmiş bir genç, bir sabah kilisede Bakire Meryem’i görmüş olabilir, ama kendi başına hiçbir şey söylemez bu. Hakiki bir halüsinasyonun olup olmadığı, Esquirol’un belirttiği gibi, bu görüntünün nasıl yorumlandığına, kişinin söyleminde ne gibi bir anlam taşıdığına bağlıdır: ona gönderilmiş bir işaret mi, yoksa uykusuz bir gecenin ya da kafa karışıklığının doğurduğu, öylesine bir şey mi?   </p>
			<p class="paragraf">Bu gerçeği fark ettiğimizde, delilik artık dikkat çekici, dışsal belirtilere indirgenebilir olmaktan çıkar. Delilik halinde düşünce düzensiz değildir, bilakis “aklı başında” olanlarda bulunmayan bir titizlik içinde sürdürülür. Tanı, davranışların dışarıdan tasnifi yoluyla değil, o kişinin hayatında olup bitenler hakkında neler söylediğini dinleyerek, konuşurken kendini yerleştirdiği konumu ve geliştirdiği mantığı ciddiye alarak konulabilir ancak. Bu gelenekte normallik ile delilik, karşı karşıya olmaktan ziyade iç içedir. Peki delilik nedir o zaman? Tanımlamak için hangi kavramlara ihtiyacımız vardır? Normalliğin karşısına konulabilir değilse, deliliğin zıt kutbu nedir peki?   </p>
		</div>
	</body>
</html>