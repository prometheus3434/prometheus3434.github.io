<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Damızlık Kızın Öyküsü_x000c_</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_17" id="calibre_pb_20">19</p>

  <p class="block_18">&nbsp;</p>

  <p class="block_8">Uyanık olduğumu görüyorum düşümde.</p>

  <p class="block_8">Yataktan çıktığımı ve odayı, ama bu odayı değil, bir uçtan bir uca geçtiğimi ve kapıdan, ama bu kapıdan değil, çıktığımı görüyorum düşümde. Evdeyim, evlerimin birinde, kız bana kavuşmak için koşuyor, göğsünde bir ayçiçeği bulunan küçük yeşil geceliği içinde, ayakları da çıplak, onu kucaklayıp kaldırıyorum ve kollarının ve bacaklarının beni sardığını hissediyorum ve ağlamaya başlıyorum, çünkü o zaman uyanık olmadığımı anlıyorum. Tekrar bu yataktayım, uyanmaya çalışıyorum, uyanıyorum ve yatağın kenarında oturuyorum, annem elinde bir tepsiyle içeri giriyor ve kendimi daha iyi hissedip hissetmediğimi soruyor. Çocukken hasta olduğumda işe gitmeyip evde kalması gerekirdi. Ancak bu kez de uyanık değilim.</p>

  <p class="block_8">Bu rüyalardan sonra uyanıyor ve artık gerçekten uyanık olduğumu biliyorum, çünkü tavandaki çelengi görüyorum ve perdelerim suda boğulmuş beyaz saç gibi asılı duruyorlar. Uyuşturulmuş hissediyorum kendimi. Bu olasılığı hesaplıyorum: Belki de bana ilaç veriyorlar. Belki de yaşadığımı düşündüğüm bu hayat paranoik bir kuruntudan ibarettir.</p>

  <p class="block_8">Umut yok. Nerede olduğumu biliyorum, kim olduğumu ve günlerden ne olduğunu. Böylece sınıyorum kendimi, aklım başımda. Akıl sahip olunacak değerli bir şey; bir zamanlar insanların para biriktirdiği gibi biriktiriyorum onu. Saklıyorum, zamanı geldiğinde, elimde yeteri kadar olacak.</p>

  <p class="block_6">&nbsp;</p>

  <p class="block_8">Grilik sızıyor perdelerden, sisli bir aydınlık, bugün pek güneş yok. Yataktan çıkıyorum, pencereye gidip pencere peykesine diz çöküyorum, sert küçük yastık, İNANÇ, dışarı bakıyorum Görülecek bir şey yok.</p>

  <p class="block_8">Öteki iki yastığa ne oldu acaba? Üç tane olmalıydı, bir zamanlar. UMUT ve YARDIMSEVERLİK, nereye kaldırdılar acaba? Serena Joy’un düzenli alışkanlıkları var. Tamamen eskiyip yıpranmamış bir şeyi asla atmaz. Birini Rita'ya, diğerini de Cora'ya mı verdi acaba?</p>

  <p class="block_8">Çan çalıyor, çandan önce kalkmıştım, zamanın önündeyim. Giyiniyorum, önüme bakmadan.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Sandalyede oturuyor ve <i class="calibre2">chair</i><sup class="text_"><sup class="noteref" id="back_note_4"><a class="calibre4" href="../Text/index_split_043.html#note_4" title="4">4</a></sup></sup> sözcüğünü düşünüyorum. Bir toplantının başkanı anlamına da gelebilir. Ayrıca bir tür idam biçimi anlamına da gelebilir. <i class="calibre2">Charity</i><sup class="text_"><sup class="noteref" id="back_note_5"><a class="calibre4" href="../Text/index_split_044.html#note_5" title="5">5</a></sup></sup> sözcüğündeki ilk hecedir. Fransızca'da beden anlamındadır. Bu gerçeklerin hiçbiri diğerleriyle bağlantılı değil.</p>

  <p class="block_8">Sakinleşmek için kullandığım dua çeşitleridir bunlar.</p>

  <p class="block_8">Önümde bir tepsi, tepsinin üstünde bir bardak elma suyu, bir vitamin hapı, bir kaşık, üç dilim kahverengi tost ekmeğinin bulunduğu bir tabak, içinde bal olan ufak bir çanak ve bir kadının etekli gövdesine benzeyen başka bir tabak, ikinci yumurta soğumasın diye eteğin altında. Yumurtalık mavi çizgili beyaz porselenden.</p>

  <p class="block_8">İlk yumurta beyaz. Yumurtalığı itiyorum biraz, böylece pencereden içeri girip ışıtarak, azalarak, sonra tekrar ışıtarak tepsinin üzerine düşen zayıf gün ışığının içine giriyor. Yumurtanın kabuğu düz ama pürtüklü de; ay üzerindeki kraterlere benzeyen küçük kalsiyum tanecikleri ile belirleniyor. Çorak bir toprak, yine de mükemmel; zihinleri aşırılıklara kapılmasın diye azizlerin gittikleri türden bir çöl. Sanırım Tanrı buna benziyor olmalı: bir yumurtaya. Aydaki yaşam yüzeyde değil de içte olabilir. Yumurta şimdi ışıldıyor, sanki kendine ait bir enerjisi varmış gibi. Yumurtaya bakmak bana büyük bir zevk veriyor.</p>

  <p class="block_8">Güneş kayboluyor ve yumurta soluyor.</p>

  <p class="block_8">Yumurtayı kaptan alıyorum ve bir an için parmaklarımın arasında evirip çeviriyorum. Sıcak. Eskiden kadınlar bunları kuluçkalamak için göğüslerinin arasında taşırlardı. Kendilerini iyi hissetmişlerdir.</p>

  <p class="block_8">Minimalist yaşam. Bir yumurta bile zevk veriyor. Bir elin parmaklarıyla sayılabilen lütuflar. Ama olası benden bu biçimde tepti vermem bekleniyor. Bir yumurtam varsa, daha başka ne isteyebilirim ki?</p>

  <p class="block_8">Kısıtlı olanaklar altında, yaşama arzusu kendini garip nesnelere bağlıyor. Bir hayvanım olsun isterdim: bir kuş ya da bir kedi. Bir dost. Bildik olan herhangi bir şey olabilir. Bir sıçan da olur, icabında, ama böyle bir olasılık yok. Bu ev fazlasıyla temiz.</p>

  <p class="block_8">Yumurtanın tepesini kaşıkla açıp içini yiyorum.</p>

  <p class="block_8">İkinci yumurtayı yerken sireni duyuyorum, bir böceğin vızıltısı gibi ince bir ses, ilk önce uzaktan, büyük evler ve biçilmiş çimenlikler arasından dolanıp bana doğru geliyor; sonra yaklaşıyor, sesten bir çiçek gibi açılarak bir trompete dönüşüyor. Bir bildiri bu siren. Kaşığımı bırakıyorum, kalp atışlarım hızlanıyor, pencereye tekrar gidiyorum: mavi mi olacak, bana değil yani? Köşeyi döndüğünü, cadde boyunca ilerlediğini, hâlâ ses çıkararak evin önünde durduğunu ve kırmızı olduğunu görüyorum. Dünyada mutluluk, bu günlerde pek seyrek yaşanan bir şey bu. İkinci yumurtayı yarı yenilmiş bırakıyorum, pelerinimi almak için dolaba koşuyorum, şimdiden merdivenlerdeki ayak seslerimi ve beni çağırdıklarını duyabiliyorum.</p>

  <p class="block_8">“Acele et,” diyor Cora. “Bütün gün seni beklemezler.” Pelerinimi giymeme yardım ediyor ve gerçekten de gülümsüyor.</p>

  <p class="block_8">Holü neredeyse koşarak geçiyorum, merdivenleri kayarcasına iniyorum, ön kapı ardına kadar açık, bugün onu kullanabilirim, Muhafız da selam vererek duruyor orada. Yağmur yağmaya başlamış, çiseliyor, toprak ve otların gebe kokusu havayı kaplamış.</p>

  <p class="block_8">Kırmızı Doğumarabası araba yoluna park etmiş. Arka kapısı açık, içeri tırmanıyorum. Yerdeki halı kırmızı, pencerelere de kırmızı perdeler çekilmiş. Minibüsün her iki tarafına yerleştirilmiş banklarda üç kadın oturmuş bile. Muhafız çift kapıları kapatıp kilitliyor ve sürücünün yanına ön tarafa oturuyor; camla kaplanmış tel ızgaradan başlarının arkalarını görebiliyoruz. Bir sallantıyla hareket ediyoruz, üzerimizde siren bağırıyor: Yol açın, yol açın!</p>

  <p class="block_8">“Kim?” diye yanımdaki kadına soruyorum; kulağına ya da beyaz başlığının altında kulağın olması gereken yere doğru. Neredeyse bağırmak zorundayım, gürültü öylesine yüksek.</p>

  <p class="block_8">“Warreninki”, diye bağırıyor. Köşeyi sallanarak geçerken gayri ihtiyari elimi kavrıyor, sıkıyor; bana dönüyor ve yüzünü görüyorum, yanaklarından yaşlar süzülüyor, ama ne yaşları bunlar? Kıskançlık mı, düş kırıklığı mı? Ama yok, gülüyor, kollarını boynuma sarıveriyor, onu daha önce hiç görmemiştim, beni kucaklıyor, kırmızı elbisesinin altında kocaman göğüsleri var, elbisesinin koluyla yüzünü siliyor. Böyle bir günde istediğimiz her şeyi yapabiliriz.</p>

  <p class="block_8">Düzeltiyorum: sınırlar dahilinde.</p>

  <p class="block_8">Karşımızda, diğer bankta bir kadın gözleri kapalı, eller ağzında, dua ediyor. Dua etmiyor da olabilir. Belki de tırnaklarını ısırıyor. Olası sakin olmaya çalışıyor. Üçüncü kadın sakinleşmiş bile. Kollarını kavuşturmuş, hafifçe gülümseyerek oturuyor. Siren durmadan çalıyor. Eskiden ambulanslar ya da yangınlar için ölümün sesiydi bu. Olası bugün de ölümün sesi olacak. Yakında öğreneceğiz bunu. Warreninki ne doğuracak, acaba? Hepimizin umduğu gibi bir bebek mi? Ya da başka bir şey, iğne başlı ya da köpek burunlu ya da iki bedenli ya da delik kalpli ya da kolsuz ya da perdeli el veya ayaklı bir Gayrı-Bebek mi? Bunu söylemek olası değil. Bir zamanlar söyleyebiliyorlardı, ama şimdi bu yasadışı. Hem bilinse ne olacaktı? Aldıramazsınız ki; ne olursa olsun sonuna kadar taşınmalı.</p>

  <p class="block_8">Şans dörtte bir, bunu Merkez'de öğrenmiştik. Bir zamanlar hava kimyasallar, ışınlar, radyasyonla aşırı doluydu, suda zehirli moleküller kaynaşıyordu, bütün bunların temizlenmesi yıllar sürecek; bu arada onlar bedeninize nüfuz edip yağlı hücrelerinize yerleşiyorlar. Kim bilir, vücudunuz petrole bulanmış bir kumsal kadar kirli olabilir, kıyı kuşları ve doğmamış bebekler için kesin ölüm. Belki de sizi yediği için bir akbaba ölürdü. Belki de eski moda bir saat gibi karanlıkta parlardınız. Ölüm saati<sup class="calibre3"><sup class="noteref" id="back_note_6"><a class="calibre4" href="../Text/index_split_045.html#note_6" title="6">6</a></sup></sup>. Bu, bir tür böcek, leş gömen.</p>

  <p class="block_8">Bazen iskeleti göz önüne getirmeden kendimi, bedenimi düşünemiyorum: Bir elektron nasıl görüyor beni acaba? Kemikten yapılmış bir yaşam beşiği; ve içte, tehlikeler, bozulmuş proteinler, cam gibi çentilmiş bozuk kristaller. Kadınlar ilaç ve haplar içti, erkekler ağaçları ilaçladı, inekler otları yedi, bütün bu katkı dolu dışkılar nehirlere aktı. Depremler sırasında, San Andreas hatasıyla birlikte -aslında kimsenin hatası değildi- patlayan atom santrallerinden ve hiçbir kalıba uymayan değişime uğramış frengiden bahsetmeye hiç gerek yok. Kimi kendini kısırlaştırdı, kimileri tüplerini bağlattı ya da kimyasal maddelerle örselediler bedenlerini. Nasıl, derdi Lydia Teyze, ellerini sıkarak, aman Tanrım, bunları nasıl yapabildiler? Utanmazlar! Tanrı'nın nimetlerini küçümseyenler!</p>

  <p class="block_8">Riske giriyorsunuz, dedi Lydia Teyze, ama siz şok birliklerisiniz, tehlikeli bölgelere önden gideceksiniz. Risk ne kadar büyükse, zafer de o kadar büyüktür. Yapmacık cesaretimizle neşelenerek ellerini kavuşturdu. Başımızı eğmiş masalarımızın üstüne bakıyorduk. Bütün bunları yaşayıp sonunda çarık çürük bir şey doğurmak: Güzel bir düşünce değildi bu. Sınavı geçmeyen bebeklere, Gayrı-Bebek diye belirlenenlere ne olduğunu tam olarak bilmiyorduk. Ancak bir yere, çabucak, uzağa gönderildiklerini biliyorduk.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Tek bir neden yoktu, diyor Lydia Teyze. Elinde bir işaret sopasıyla, haki elbisesi içinde odanın ön tarafında ayakta duruyor. Karatahtada, eskiden bir haritanın bulunduğu yerde, şimdi, bir grafik çizimi var: doğum oranını yıllara göre binde olarak gösteren, keskin bir iniş, sıfır çizgisinden aşağı, aşağı ve aşağı.</p>

  <p class="block_8">Elbette, kadınların bir kısmı bir geleceğin olmayacağına inanıyor, dünyanın patlayıp yok olacağını düşünüyordu. İleri sürdükleri mazeret buydu, diyor Lydia Teyze. Doğurmanın bir anlamı yok, diyorlardı. Lydia Teyze'nin burun delikleri daralıyor: ne ahlaksızlık. Tembel kadınlardı, diyor. Sürtüktüler.</p>

  <p class="block_8">Sıramın üst tarafında tahtaya baş harfler ve tarihler oyulmuş. Bunlar da bazen ikili halinde <i class="calibre2">seviyor</i> sözcüğü ile birleştirilmişler<i class="calibre2">. J.H., B.P.yi seviyor. 1954. O.R., L.T.yi seviyor</i>. Mağaraların taş duvarlarına oyulmuş ya da is ve hayvan yağı karışımıyla çizilmiş ve haklarında bir şeyler okuduğum yazıtlara benzetiyorum onları. İnanılmaz derecede eski geliyorlar bana. Sıranın üst bölümü sarı tahta; aşağı doğru meyilli ve sağ tarafta bir kalemle kağıda yazı yazarken kullandığınız bir kolçak bulunuyor. Sıranın içine bir şeyler koyabilirdiniz: kitaplar, defterler. Önceki zamanın bu alışkanlıkları bana şimdi savurgan, neredeyse yoz geliyor: ahlakdışı, barbar orjileri gibi. <i class="calibre2">M.,G.yi seviyor.</i> <i class="calibre2">1972</i>. Sıranın aşınmış cilasına bir kalemle defalarca delinerek yapılmış bu oyma, kaybolan bütün uygarlıkların hüzünlendirici özüne sahip. Taş üstündeki bir el baskısı gibi. Bunu her kim yaptıysa, bir zamanlar yaşamıştı.</p>

  <p class="block_8">Seksenli yılların ortasından sonra hiç tarih yok. Çocuk olmadığı için kapatılan okullardan biri olmalı burası.</p>

  <p class="block_8">Hataları vardı, diyor Lydia Teyze. Onları tekrarlamak niyetinde değiliz. Sesi dindar ve alçakgönüllü, görevi bizim iyiliğimiz için hoş olmayan şeyler söylemek olan birinin sesi. Onu boğazlamak sterdim. Aklıma gelir gelmez kafamdan atıyorum bu düşünceyi.</p>

  <p class="block_8">Bir şey, diyor, sadece kıt ve ulaşılması güçse değerlidir. Sizin değerli olmanızı istiyoruz, kızlar. İyice tadına vardığı konuşma araları vermekte cömerttir Lydia Teyze. İnci olduğunuzu düşünün. Sıralarımızda, başımız önümüzde, oturup ahlaksal bir iştahla ağzının suyunun akmasını sağlıyoruz. Belirlenmek için ona aitiz, nitelemelerine katlanmak zorundayız.</p>

  <p class="block_8">İncileri düşünüyorum. İnci pıhtılaşmış istiridye salyasıdır. Moira'ya anlatacağım bunu, sonra; yapabilirsem.</p>

  <p class="block_8">Burada bulunan hepimiz sizi biçimlendireceğiz, diyor Lydia Teyze, tatminkâr bir kıvançla.</p>

  <p class="block_6">&nbsp;</p>

  <p class="block_8">Minibüs duruyor, arka kapılar açılıyor ve Muhafız dışarı güdüyor bizi. Omzunda asılı şu küçümseyici makineli tüfeklerden biriyle başka bir Muhafız ön kapıda duruyor. Yağmur çiselerken ön kapıya doğru sıralanıyoruz, Muhafızlar selam veriyor. Makinelerin ve araba doktorlarının bulunduğu Büyük Doğumarabası göbeğin daha ilerisine park edilmiş. Minibüsün penceresinden doktorlardan birinin dışarı baktığını görüyorum. İçerde, beklerken, ne yaptıklarını merak ediyorum. Herhalde kağıt oynuyorlardır, bir tür erkeksi uğraş. Çoğu zaman onlara hiç gereksinim duyulmaz; sadece artık yapılacak başka bir şey kalmazsa içeri girmelerine izin verilir.</p>

  <p class="block_8">Eskiden durum daha farklıydı, sorumluluk onlarındı. Ne büyük bir utançtı, derdi Lydia Teyze. Utanç vericiydi. Bize biraz önce gösterdiği, eski günlerin bir hastanesinde çekilmiş bir filmdi: bir makineye kablolarla bağlanmış gebe bir kadın, her bir tarafından onu bozuk bir robota benzetecek kadar çok elektrotlar çıkıyordu ve koluna da serum bağlanmıştı. Traş edilmiş bacaklarının arasına, ışık tutmuş bakan bir adam, tek başına kılsız bir kız, bir tepsi dolusu parlak sterilize bıçak, herkes maskeli. Ortak bir hasta. Bir zamanlar kadınlara ilaç verip uyuştururlar, doğum sancılarını arttırırlar, kesip biçip sonra da dikerlerdi. Artık böyle şeyler yok. Anestezi bile yok. Elizabeth Teyze bunun bebek için daha iyi olduğunu söylerdi, ama ayrıca: <i class="calibre2">Zahmetini ve gebeliğini ziyadesiyle çoğaltacağım; ağrı ile evlat doğuracaksın.</i> Öğle yemeğinde bize kahverengi ekmek ve salatalı sandviçlerin yanında bunu da verirlerdi.</p>

  <p class="block_8">Basamakları, her bir yanında taştan bir vazonun bulunduğu geniş basamakları çıkarken -Warreninki'nin Komutanı bizimkinden daha yüksek bir statüde olmalı- başka bir siren duyuyorum. Eşler için olan mavi Doğum arabası. Bu, ihtişamla gelen Serena Joy olmalı. Onlar için bank değil de gerçek, döşemeli oturma yerleri var. Öne bakarlar ve perdeler kapatılmaz. Nereye gittiklerini bilirler.</p>

  <p class="block_8">Olası Serena Joy buraya, bu eve, daha önce gelmişti, çaya. Olası Warreninki, öncelerin mızmız kancığı Janine, önünde, onun ve diğer Eşler’in önünde, karnını görebilsinler diye, belki de dokunabilsinler ve Eşi tebrik edebilsinler diye dolaştırıldı. Güçlü bir kız, kasları iyi. Ailesinde Orange Ajanı yok, kayıtlarını kontrol ettik, insan asla yeterince dikkatli olamıyor. Ve belki de daha kibar olanlardan biri: Bir bisküvi ister miydin canım?</p>

  <p class="block_8">Ooh, yoo, onu hasta edeceksiniz, fazla şeker yaramaz onlara.</p>

  <p class="block_8">Herhalde bir taneden bir şey çıkmaz, sadece bir kerelik, Mildred.</p>

  <p class="block_8">Ve arsız Janine: Ooh, evet, alabilir miyim, Efendim, lütfen?</p>

  <p class="block_8">Ay, ne de terbiyeli, ötekiler gibi suratsız da değil, onlar işlerini yaparlar sadece, hepsi o kadar. Daha çok kızınız gibi denilebilir. Aileden biri gibi. Rahatlatıcı anaç kıkırdamalar. Bu kadar canım, odana dönebilirsin.</p>

  <p class="block_8">Ve o gittikten sonra: Küçük orospular, hepsi, ama ne yapacaksın, seçemiyorsun ki. Ne verirlerse alıyorsun, değil mi, kızlar! Bu da Komutan'ın Karısı'ndan.</p>

  <p class="block_8">Oh, ama sen çok <i class="calibre2">şanslı çıktın</i>. Bazıları, canım, temiz bile değiller. Ve size bir güler yüz bile göstermiyorlar, odalarına kapanıp oturuyorlar, saçlarını yıkamıyorlar, ah şu <i class="calibre2">kokuları</i> yok mu? Martha'lara yaptırmak zorunda kalıyorum, neredeyse onu küvete bağlamaları gerekiyor, bir banyo yapması için basbayağı rüşvet vermek, onu tehdit etmek zorundasınız.</p>

  <p class="block_8">Benimki için sert önlemler almak zorunda kaldım, şimdi de aksam yemeğini doğru düzgün yemiyor, öteki işe gelince, ufacık bir sonuç bile yok, hem o kadar da düzenli yapıyoruz. Ama seninki, gurur kaynağın. Artık her an doğum olabilir, ah çok heyecanlı olmalısın, baksana davul gibi şişmiş, iddiaya girerim beklemek zor geliyordur.</p>

  <p class="block_8">Biraz daha çay? Kibarca konuyu değiştirerek.</p>

  <p class="block_8">Orada nelerin olup bittiğini biliyorum.</p>

  <p class="block_8">Bu arada Janine, yukarıda odasında, ne yapıyordur? Ağzında hâlâ şekerin tadıyla, dudaklarını yalayarak oturuyordur. Pencereden dışarı bakıyordur. Nefes alıp veriyordur. Şişkin göğüslerini okşuyordur. Hiçbir şey düşünmüyordur.</p>

  <p class="block_6">&nbsp;</p>

  <p class="block_15">20</p>

  <p class="block_6">&nbsp;</p>

  <p class="block_8">İki yanındaki kıvrık trabzanlarıyla ana merdiven bizimkinden daha geniş. Yukarıdaki kadınların şarkılarını duyabiliyorum. Tek sıra halinde, birbirimizin yerlerde sürünen eteklerine basmamaya dikkat ederek merdivenleri çıkıyoruz. Solda, yemek odasının ikili kapıları açık, içerdeki uzun masayı görebiliyorum, üstünde beyaz bir örtü ve bir açık büfe: jambon, peynir, portakal -portakalları var!- ve taze pişmiş ekmekler ve pastalar. Bize gelince, süt ve sandviç verilecek bir tepsiyle, daha sonra. Ama onların kahve makinesi ve şarap şişeleri var, böylesi muhteşem bir günde Eşler neden biraz sarhoş olmasınlar ki? İlk önce sonucu bekleyecekler, sonra da şölen yapacaklar. Şimdi bu Komutan'ın Eşi'ni, Warren'in Eşi'ni, neşelendirmek üzere öteki yanındaki oturma odasında toplanmışlar. Ufak ince bir kadın, beyaz pamuklu geceliği içinde, yerde yatıyor, grileşmeye başlamış saçı halının üzerine küf gibi yayılıyor; beline masaj yapılıyor, sanki gerçekten doğum yapacak kendisiymiş gibi.</p>

  <p class="block_8">Komutan, elbette, hiçbir yerde gözükmüyor. Erkeklerin bu tür olaylarda gittikleri yere, bir tür kaçış yerine, gitmiş olsa gerek. Her şey yolunda giderse, terfisinin muhtemelen ne zaman ilan edileceğini hesaplıyordur. Kesin bir terfi alır artık.</p>

  <p class="block_8">Warreninki ana yatak odasında bulunuyor, oda için bu iyi bir ad; Komutan ve Karısı'nın geceleri yattıkları yer. Yastıklarla desteklenmiş bir durumda o devasa yatakta oturuyor: Janine, şişkin ama küçültülmüş, önceki adı kendisinden kırpılıp atılmış. Kalçaları üzerine toplanmış beyaz pamuklu bir giysi giymiş, uzun katırtırnağı rengindeki saçı kimsenin eline ayağına dolaşmasın diye arkaya taranıp topuz yapılmış. Gözleri sıkı sıkı kapalı, bu haliyle onu neredeyse sevebilirim. Ne de olsa, bizden biri; hayatını mümkün olduğunca iyi yaşamaktan başka ne istemiştir ki? Zaten herhangi birimiz başka ne ister ki? Yakalamak istediğimiz şey <i class="calibre2">mümkün olan</i>'dır. Bu şartlar altında iyi idare ediyor doğrusu.</p>

  <p class="block_8">Tanımadığım iki kadın Janine'in elini tutarak iki yanında duruyor ya da Janine onların elini tutuyor. Bir üçüncüsü geceliği kaldırıyor, karın tümseğine bebek yağı döküp aşağı doğru ovuyor. Ayak ucunda Elizabeth Teyze duruyor, askeri göğüs cepli haki giysisi içinde; Gyn Ed<sup class="calibre3"><sup class="noteref" id="back_note_7"><a class="calibre4" href="../Text/index_split_046.html#note_7" title="7">7</a></sup></sup> dersini veren oydu. Tüm görebildiğim başının yanı, profili, ama o olduğunu biliyorum; bu çıkıntılı burun ve düzgün sert çeneyi. Onun yanında oturacak iki yeri olan iki Doğum Koltuğu duruyor, arkadaki oturmalık bir taht gibi yukarıya yerleştirilmiş. Zamanı gelmeden Janine'i oraya oturtmayacaklar.</p>

  <p class="block_8">Çarşaflar, banyo için küçük küvet, Janine'in emeceği buzların bulunduğu kase hazır.</p>

  <p class="block_8">Diğer kadınlar bağdaş kurmuş halının üzerinde oturuyorlar; pek çok kadın var, bu bölgede bulunan herkesin burada olması gerekiyor. Yirmi beş, otuz kişi olmalı. Her Komutan bir Damızlık Kıza sahip değil. Eşler’in birkaçının çocuğu var. Kudretine göre her kadından, gereksinimine göre her erkeğe, diyor slogan. Bunu, üç kere, tatlıdan sonra ezbere okurduk, İncil’dendi ya da öyle söylüyorlardı. Aziz Paulus yine.</p>

  <p class="block_8">Siz geçiş neslisiniz, derdi Lydia Teyze. En güç durumda olan sizsiniz. Sizden beklenen fedakârlıkların farkındayız. Erkeklerin sizi aşağılamasına dayanmak zor. Sizden sonra gelenler için daha kolay olacak. Görevlerini gönül rızasıyla kabul edeceklerdir.</p>

  <p class="block_8">Söylemediği buydu: Çünkü başka anıları olmayacak.</p>

  <p class="block_8">Söylediği ise şu: Çünkü sahip olamayacakları şeyleri istemeyecekler.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Haftada bir, öğle yemeği sonrasında ve şekerleme öncesinde, film seyrederdik. Ev Bakımı odasında, yerde, küçük gri hasırlarımızın üstünde oturur ve Helena ve Lydia Teyzeler projeksiyon teçhizatıyla mücadele ederken beklerdik. Şanslıysak filmi ters yüz etmeden takarlardı. Binlerce yıl önce kendi lisemde, dünyanın geri kalanıyla ilgili filmler gösterdikleri coğrafya derslerini anımsatıyordu bana; çalı çırpı denkleri, sepetler, şu ya da bu nehirden su dolu plastik kovalar taşıyan, sırtlarında, şallarda ya da ağ askılarda asılı bebeklerle, ekrandan bize şaşı gözlüymüş ya da korkmuş gibi bakan, tek cam gözlü bir makineyle onlara bir şey yapıldığını sezip tam olarak ne olduğunu kavrayamayan, uzun etekli ya da ucuz baskılı pamuklu elbise giymiş kadınlar. Bu filmler rahatlatıcı ama azıcık da sıkıcıydı. Uykumu getiriyorlardı, hatta ekrana ilkel çapa ve küreklerle kayalar taşıyıp sert toprağı kazan çıplak kaslı erkekler çıktığında bile. İçinde dans, şarkılar, törensel maskeler, müzik yapmak için yontulmuş sanat eserlerinin bulunduğu filmleri tercih ederdim: tüyler, pirinç düğmeler, helezoni sedef kabuklu istiridyeler, davullar. Mutlu olduklarında bu insanları seyretmek hoşuma giderdi, sefilken, açlık çekerken, bir deri bir kemikken, uygar insanların çok önce çözdüğü sorunlar için, bir kuyu kazmak, toprağı sulamak gibi basit şeyler için ölesiye çabalarken değil ama. Birisi onlara teknolojiyi verip uygulamaya bırakmalı diye düşünürdüm.</p>

  <p class="block_8">Lydia Teyze bu tür filmler göstermezdi.</p>

  <p class="block_8">Bazen gösterdiği film yetmişli ya da seksenli yıllardan kalma eski bir porno olurdu. Diz çöken, penis ya da silah emen kadınlar, bağlanmış ya da boyunlarına köpek tasması geçirilmiş kadınlar, ağaçlara asılı ya da baş aşağı, çıplak, bacakları ayrık tutulan kadınlar, ırzına geçilen, dövülen, öldürülen kadınlar. Bir keresinde yavaş yavaş parçalanan bir kadını seyretmek zorunda kalmıştık, parmakları ve göğüsleri bir bahçe makasıyla kesiliyor, karnı da yarılıp bağırsakları dışarı çıkarılıyordu.</p>

  <p class="block_8">Seçenekleri göz önüne getirin, derdi Lydia Teyze. İşlerin eskiden nasıl olduğunu görüyor musunuz? Kadınlar hakkında düşündükleri şey buydu işte, o zamanlar. Sesi öfkeyle titriyordu.</p>

  <p class="block_8">Moira daha sonra bunun gerçek olmadığını, bunların maketlerle yapıldığını söyledi; ama bunu anlamak güçtü.</p>

  <p class="block_8">Ancak kimi zaman, film Lydia Teyze'nin Gayrı-Kadın belgeseli dediği şey olurdu. Düşünün, derdi Lydia Teyze, yararlı bir şey yapmaları gerekirken zamanlarını bu biçimde boşa harcıyorlar. O sıralar, Gayrı-Kadınlar hep zamanlarını boşa harcarlardı. Bunu yapmaya teşvik edilirlerdi. Hükümet böyle davranmaları için onlara para verirdi. Bakın, kimi düşünceleri pek sağlamdı, diye devam ederdi Lydia Teyze, sesinde hüküm verme konumundaki birinin kendini beğenmiş yetkisiyle. Kimi düşüncelerine göz yummak zorunda kalırdık, bugün bile. Ama ancak kimi düşüncelere, derdi koketçe, işaret parmağını kaldırıp bize doğru sallayarak. Ne var ki onlar Tanrısızdı ve bütün fark bundan kaynaklanıyor olabilir, sizce dc öyle değil mi?</p>

  <p class="block_8">Ellerimi kavuşturmuş hasırımın üzerinde oturuyorum, Lydia Teyze ekrandan uzaklaşıp yana doğru çekiliyor, ışıklar sönüyor, Karanlıkta görünmeden sağa doğru uzanıp uzanamayacağımı ve anımdaki kadına fısıldayıp fısıldayamayacağımı merak ediyorum. Ne fısıldayacağım ki? Moira'yı gördün mü? diyeceğim. Çünkü onu hiç kimse görmedi, kahvaltıda yoktu. Ancak oda, loş olmasına rağmen, pek karanlık değil, zihnimi dikkatin toplanması için verilen bekleme süresine yöneltiyorum. Bu tür filmleri sessiz oynatıyorlar, pornoları ise sesli. Ya aşırı acı ya aşırı zevk ya da ikisinin karışımı olduğu varsayılan şeye dair çığlıkları, homurtuları ve feryatları duymamızı istiyorlar, ama Gayrı-Kadınların söylediklerini değil.</p>

  <p class="block_8">İlk önce filmin başlığı ve birkaç isim geliyor, ama bizim okumamamız için bir bantla kapatılmışlar ve sonra annemi görüyorum. Genç annem, onu hatırladığımdan daha genç, ben doğmadan önce olması gerektiği kadar genç. O günlerde Lydia Teyze'nin anlattığı Gayrı-Kadınların tipik giysilerini giyiyordu, bir kot tulum, içinde yeşil ve leylak renkli ekose bir gömlek ve ayaklarında spor ayakkabılar; bir zamanlar Moira'nın giydiği şeyler, çok uzun zaman önce kendimin de giydiğini anımsadığım şeyler. Saçları, başının arkasına bağlı leylak rengi bir eşarbın içine tıkılmış. Yüzü çok genç, çok ciddi, hatta güzel. Annemin bir zamanlar bu kadar güzel ve ciddi olduğunu unutmuşum. Aynı tarzda giyinmiş başka bir kadınlar grubunun içinde; bir çubuk tutuyor, yo, bir bayrağın parçası, tutamağı. Kamera yukarı kalkıyor ve bir zamanlar herhalde bir çarşaf olan bir şeyin üzerine boyayla yazılmış yazıyı görüyoruz: GECEYİ GERİ ALIN. Bu yazı karartılmamış, okumamamız gerektiği halde. Etrafımdaki kadınlar iç çekiyorlar, odada bir hareketlenme var, otlar üzerinden esen rüzgarın yaptığı gibi. Bu bilmeden yapılan bir hata mı, yoksa çaktırmadan bir şey mi elde etmişti? Ya da görmemizi istedikleri bir şey mi bu, güvenliğin olmadığı o eski günleri anımsatmak için bize?</p>

  <p class="block_8">Bu sloganın arkasında başka sloganlar var, kamera kısaca yöneliyor onlara: SEÇME ÖZGÜRLÜĞÜ. HER BEBEK İSTENİLMİŞ BİR BEBEK OLSUN. BEDENLERİMİZİ GERİ VERİN. BİR KADININ YERİNİN MUTFAK MASASI OLDUĞUNA MI İNANIYORSUNUZ? Son sloganın altına bir masaya yatırılmış, kanlar içinde bir kadın çiziktirilmiş.</p>

  <p class="block_8">Şimdi annem öne doğru yürüyor, gülümsüyor, gülüyor, hepsi öne çıkıyor, şimdi de yumruklarını havaya kaldırıyorlar. Kamera iplerini sürükleyerek yüzlerce balonun havalandığı gökyüzüne çevriliyor: Kırmızı balonlar, üzerine bir daire boyanmış, elma sapma benzeyen bir sapın olduğu bir daire, sap da bir haç. Yeryüzüne dönüyoruz, annem şimdi kalabalığın bir parçası ve onu artık göremiyorum.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Otuz yedi yaşındayken doğurdum seni, derdi annem. Riskliydi, sakat ya da başka bir şey olabilirdin. Sen istenmiş bir çocuktun, evet, doğru, hem kimi kesimler felaket yüklendiler bana! En eski arkadaşım Tricia Foreman beni protanalist olmakla suçladı, kancık karı. Kıskançlığına verdim bunu. Kimi diğerleri yine de iyiydi. Ama hamileliğimin altıncı ayında, birçokları, sakat doğum oranının otuz beşten sonra nasıl arttığını anlatan yazılar göndermeye başladı. Tam da benim gereksindiğim şeydi yani. Ve tek ebeveyn olmanın ne kadar zor olduğu hakkında bir sürü saçmalık. Siktir edin bu boktan işleri, dedim onlara, bu işe başladım ve bitireceğim. Hastanede kartıma “İleri yaşta Primipara” diye yazdılar, onları bunu yaparken yakaladım. Otuzun üzerinde, tanrı aşkına otuzun üzerinde, ilk bebeğin olduğunda sana verdikleri ad bu. Zırva bunlar, dedim onlara, biyolojik olarak yirmi iki yaşındayım, her gün etrafınızda bir tur atabilirim. Siz hâlâ yatağınızdan çıkmaya çalışırken üçüzlerimi doğurup buradan yürüyüp gidebilirim.</p>

  <p class="block_8">Bunu söylediğinde, çenesini ileriye iterdi. Onu bu biçimde anımsıyorum, çenesi ileri çıkmış, mutfak masasında, önünde bir içki; filmdeki gibi genç ve ciddi ve güzel değil, ama ince, öfkeli, bir süper-market sırasında kimseyi önüne geçirmeyen ihtiyar kadınlardan. Evime gelip Luke ve ben akşam yemeğini hazırlarken bir içki içip yaşamında nelerin yanlış olduğunu -bu da her zaman bizim yaşamımızda nelerin yanlış olduğu konusuna dönüşü verirdi- anlatmayı severdi. O sıralarda saçı griydi, elbette. Boyamazdı. Neden olduğumdan farklı görüneyim ki? derdi. Her neyse, niye ihtiyacım olsun ki, etrafımda erkek istemiyorum, on saniyede yarım bebek yapmaktan başka ne işe yararlar ki? Erkek dediğin başka kadınlar üretmek için kadının kullandığı bir araçtır sadece. Babanın hoş bir adam falan olmadığını söylemek istemiyorum, ama babalık için uygun değildi. Ben de ondan böyle bir şey beklemiyordum zaten. Sadece işini yap, sonra çekip gidebilirsin, dedim, iyi bir maaşım var, bir bakıcı tutabilirim. Böylece Pasifik sahiline gitti ve Noel kartları gönderdi. Yine de çok güzel mavi gözleri vardı. Ama onlarda bir şey eksik, hoş olanlarında bile. Sanki sürekli dalgınlar, sanki kim olduklarını tam anımsayamıyorlar. Gökyüzüne çok fazla bakıyorlar. Ayakları yere basmıyor. Bir kadına yapışamıyorlar, araba tamir etmek ve futbol oynamakta daha iyi olmaları bir yana, kadınların yansı kadar bile olamazlar, insan ırkının gelişmesi için tam da gereksindiğimiz şey bu işte, değil mi?</p>

  <p class="block_8">Böyle konuşurdu, Luke'un önünde bile. Luke önemsemezdi, bir maço gibi davranarak ona takdirdi, kadınların soyut düşünmekten yoksun olduklarını söylerdi ve annem bir içki daha alıp ona sırıtırdı.</p>

  <p class="block_8">Şoven domuz, derdi annem.</p>

  <p class="block_8">Ne antika, değil mi? derdi Luke bana doğru ve annem kurnaz, neredeyse sinsi gibi görünürdü.</p>

  <p class="block_8">Buna hakkım var, derdi. Yeteri kadar yaşlandım, payıma düşeni ödedim, antika olma zamanım geldi. Ağzın hâlâ süt kokuyor senin. Domuzcuk demeliydim.</p>

  <p class="block_8">Ve sana gelince, derdi bana, sen sadece tepki kumkumasısın. Kuru gürültü. Tarih beni haklı beni haklı çıkartacaktır.</p>

  <p class="block_8">Ama böyle şeyleri üçüncü içkiyi yuvarlayıncaya kadar söylemezdi.</p>

  <p class="block_8">Siz gençler hiçbir şeyin değerini bilmezsiniz, derdi annem. Sizi sadece bulunduğunuz yere getirmek için neler çektiğimizin farkında değilsiniz. Bak şuna, havuç doğruyor. Şu kadarcık yol almak için bile kaç tank kaç kadının yaşamını ve bedenini ezip geçti, biliyor musunuz?</p>

  <p class="block_8">Yemek pişirmek hobim, derdi Luke. Bundan hoşlanıyorum.</p>

  <p class="block_8">Hobi mobi, derdi annem. Bana mazeret göstermek zorunda değilsin. Bir zamanlar böyle bir hobiye sahip olmana izin verilmezdi, sana kılıbık derlerdi.</p>

  <p class="block_8">Bak, anne, derdim. Bir hiç üzerine tartışmayalım.</p>

  <p class="block_8">Hiç, derdi acıyla. Sen buna hiç mi diyorsun? Anlamıyorsun, değil mi? Neden bahsettiğimi hiç anlamıyorsun.</p>

  <p class="block_8">Bazen ağlardı. Öylesine yalnızdım ki, derdi. Ne kadar yalnız olduğumu bilemezsiniz. Arkadaşlarım vardı, şanslıydım, ama yine de yalnızdım.</p>

  <p class="block_8">Anneme kimi bakımlardan hayrandım, ilişkimiz hiç de kolay olmasa bile. Benden çok şey beklediğini hissederdim. Benden kendi için yaşamını ve yaptığı seçimleri haklı çıkartmamı bekliyordu. Hayatımı onun şartlarına göre yaşamak istemiyordum. Örnek evlat düşüncelerinin cisimleşmesi olmak istemiyordum. Bu konuda hep kavga ederdik. Varoluş nedenin değilim ben, demiştim ona bir keresinde.</p>

  <p class="block_8">Onu geri istiyorum. Her şeyi geri istiyorum, eskiden olduğu gibi. Ama bunun, bu isteğin, bir anlamı yok.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_15">21</p>

  <p class="block_18">&nbsp;</p>

  <p class="block_8">Burası sıcak ve çok gürültülü. Etrafımda kadınların sesleri yükseliyor, sessiz geçen onca günden sonra alçak sesle söylenen bir şarkı bile benim için çok gürültülü. Odanın köşesinde su kesesinin boşalmasıyla kanlanmış bir çarşaf var, katlanıp oraya atılmış. Daha önce dikkatimi çekmemişti.</p>

  <p class="block_8">Odada bir de koku var, havasız kalmış, pencereyi açmalı. Koru kendi bedenimizden geliyor, terli ve çarşaftaki kandan dolayı demir renginde organik bir koku bu; Janine'den gelen, öyle olsa gerek, bir başka koku var, daha hayvansı: mağaraların, insanların mesken tuttuğu inlerin kokusu, bir zamanlar, kısırlaştırmadan önce kedinin üzerinde doğurduğu yatağın ekose battaniyesinin kokusu. Dölyatağının kokusu.</p>

  <p class="block_8">“Nefes al, nefes al,” diye şarkı söylüyoruz, bize öğretildiği gibi. “Tut, tut. Ver, ver, ver.” Beşe kadar sayarak şarkı söylüyoruz. Beş nefes al, beşe kadar tut, beşe kadar ver. Janine, gözleri kapalı, nefesini yavaşlatmaya ve Elizabeth Teyze de doğum kasılmalarını hissetmeye çalışıyor.</p>

  <p class="block_8">Şimdi Janine ikircikli, yürümek istiyor. İki kadın yataktan kalkmasına yardımcı oluyor, yürürken ona destek oluyorlar. Ani bir kasılma ve Janine iki büklüm oluyor. Kadınlardan biri diz çöküp sırtını ovuyor. Hepimiz iyiyizdir bu işte, dersini almıştık. Gleninki'nin, alışveriş ortağımın, benden iki kişi ötede oturduğunu fark ediyorum. Alçak sesle söylenen şarkı bir zar gibi sarıyor bizi.</p>

  <p class="block_8">Bir Martha elinde bir tepsiyle geliyor: üzüm suyuna benzeyen toz meyve suyu ve bir yığın kağıt bardak. Şarkı söyleyen kadınların önüne kilimin üzerine yerleştiriyor tepsiyi. Tek söz kaçırmadan Gleninki sürahiyi boşaltıyor ve kağıt bardakları sıra boyunca uzatıyor.</p>

  <p class="block_8">Bir bardak alıyor, uzatmak için yana eğiliyorum ve yanımdaki kadın sessizce kulağıma, “Birisini mi arıyorsun?” diye soruyor.</p>

  <p class="block_8">“Moira,” diyorum, onun kadar sessizce, “Koyu saçlı. Çilli.”</p>

  <p class="block_8">“Hayır,” diyor kadın. Bu kadını tanımıyorum, Merkez'de benimle değildi, ancak onu alışverişte görmüştüm. “Ama senin için sağa sola bakınırım.”</p>

  <p class="block_8">“Adın?” diyorum.</p>

  <p class="block_8">“Alma,” diyor. “Senin gerçek adın ne?”</p>

  <p class="block_8">Merkez'de benimle birlikte bir Alma olduğunu anlatmak istiyorum ona. Adımı söylemek istiyorum, ancak Elizabeth Teyze başını kaldırıp odaya göz gezdiriyor, şarkıda bir duraksama duymuş olmalı, bu nedenle artık buna zaman yok. Doğum Günleri'nde bir şeyler öğrenebilirsiniz bazen. Luke hakkında bir şey sormanın anlamı yok. Bu kadınlardan herhangi birinin onu görebilecekleri bir yerde bulunmamıştır nasılsa.</p>

  <p class="block_8">Şarkı devam ediyor, beni de etkilemeye başlıyor. Ağır iş bu, yoğunlaşmak zorundasınız. Kendinizi bedeninizle özdeşleştirin, derdi Elizabeth Teyze. Şimdiden karnımda hafif sancılar hissedebiliyorum ve göğüslerim ağırlaştı. Janine çığlık atıyor, hafif bir çığlık, çığlık ve homurtu arası bir şey.</p>

  <p class="block_8">“Kendinden geçmeye başlıyor,” diyor Elizabeth Teyze.</p>

  <p class="block_8">Yardımcılardan biri Janine'in alnını nemli bir bezle siliyor. Janine şimdi terliyor, saçı lastik banttan tutam tutam kayıyor, birkaç tutam da alnına ve boynuna yapışıyor. Eti nemli, kaygan ve parlak.</p>

  <p class="block_8">“Nefes al! Nefes al! Nefes al!” diye şarkı söylüyoruz.</p>

  <p class="block_8">“Dışarı çıkmak istiyorum,” diyor Janine. “Yürüyüş yapmak istiyorum. Kendimi iyi hissediyorum. Tuvalete gitmek istiyorum.”</p>

  <p class="block_8">Kendinden geçtiğini hepimiz biliyoruz, ne yaptığını bilmiyor. Bu ifadelerin hangisi doğru? Herhalde sonuncusu. Elizabeth Teyze işaret veriyor, taşınabilir tuvaletin yanında iki kadın duruyor ve Janine yavaşça üzerine yerleştiriliyor. Bir koku daha ekleniyor odadaki diğerlerine. Janine tekrar inliyor, başı öne eğik, bütün görebildiğimiz sadece saçı. Bu biçimde çömelirken bir oyuncak bebeğe benziyor, soyulup bir köşeye elleri böğründe atılmış eski bir oyuncak bebeğe.</p>

  <p class="block_8">Janine tekrar ayağı kalkıp yürüyor. “Oturmak istiyorum,” diyor. Ne zamandır buradayız? Dakikalar ya da saatlerdir. Şimdi terliyorum, elbisem koltuk altlarımda ıslanmış, üst dudağımda tuz tadı var, yalancı sancılar kavrıyor beni, diğerleri de böyle hissediyor, sallanmalarından anlıyorum bunu. Janine bir parça buz emiyor. Sonra, bundan sonra, bir santim ya da kilometrelerce uzaktan, “Hayır,” diye çığlık atıyor. “Ooo hayır, ooh hayır, ooo hayır.” Bu ikinci bebeği, bir zamanlar bir çocuğu daha vardı, bunu Merkez'den biliyorum, gece onun için ağlıyordu, hepimiz gibi, sadece daha sesli. Bu nedenle bu olayı, neye benzediğini, onu neyin beklediğini anımsıyor olmalıydı. Ama bir kez geçti mi kim acıyı anımsayabilir ki? Ondan bütün geriye kalan bir gölge, zihninde bile değil, sadece bedende. Acı insanda iz bırakır, ancak görülmeyecek kadar derinde. Gözden ırak olan, gönülden de ıraktır.</p>

  <p class="block_8">Birisi üzüm suyuna alkol katmış. Birisi bir şişe aşırmış, aşağıdan. Böyle bir toplantıda bu ilk olmayacak; ama onlar bunu görmezden gelecekler. Biz de denetimsiz ve çılgın partiler gereksiniyoruz.</p>

  <p class="block_8">“Işıkları azaltın,” diyor Elizabeth Teyze. “Zamanın geldiğini söyleyin ona.”</p>

  <p class="block_8">Biri ayağa kalkıp duvara doğru hareketleniyor, odadaki ışık alacakaranlığa dönüşüyor, seslerimiz gece tarladaki çekirgelerinki gibi gıcırtılar, boğuk fısıltılar korosuna dönüşüyor. İki kişi odadan çıkıyor, diğer ikisi de Janine'i Doğum Sandalyesine götürüp iki oturmalığın altta olanına yerleştiriyor. Şimdi Janine daha sakin, düzgün bir biçimde havayı ciğerlerine çekiyor, öne eğiliyoruz, gerginiz, sırt ve karın kaslarımız gerilmeden dolayı sancıyor. Geliyor, geliyor, bir borazan gibi, silah başı çağrısı, düşen bir duvar gibi, aşağı inen, içimizde aşağı itilen ağır bir taş gibi hissedebiliyoruz onu, patlayacağımızı sanıyoruz. Birbirimizin elini kavrıyoruz, artık tek başımıza değiliz.</p>

  <p class="block_8">Komutan'ın Karısı, altından leylek bacaklarının dışarı çıktığı gülünç pamuklu beyaz geceliği içinde aceleyle içeri giriyor. Mavi elbiseli ve peçeli Eşler’den ikisi, sanki ihtiyacı varmış gibi, onu kollarından tutuyor; yüzünde küçük gergin bir gülümseme, vermemeyi tercih edeceği bir partideki ev sahibesi gibi. Onun hakkında ne düşündüğümüzü biliyor olmalı. Doğum sandalyesine tırmanıp Janine'in arkasında ve üzerindeki oturmalığa yerleşiyor, böylece Janine onun tarafından sarmalanıyor: sıska bacakları acayip bir sandalyenin kolları gibi her iki yandan aşağı iniyor. İşin garibi, bir de beyaz pamuklu çorap ve klozet örtülerinin yapıldığı tüylü malzemeden mavi yatak odası terlikleri giymiş. Ama biz Kadın'a dikkat etmiyoruz, onu neredeyse görmüyoruz bile, gözlerimiz Janine'in üzerinde. Loş ışıkta, beyaz giysisi içinde bulutlar arasındaki ay gibi parlıyor.</p>

  <p class="block_8">Şimdi harcadığı çaba yüzünden inliyor. “Ikın, ıkın, ıkın,” diye fısıldıyoruz. “Rahatla. Nefes al. Ikın, ıkın, ıkın.” Onunlayız, onunla aynıyız, sarhoşuz. Elizabeth Teyze diz çöküyor, elinde bebeği yakalamak için gerilmiş bir havluyla; işte taç giyme töreni ve zafer, yoğurda bulanmış mor bir baş; bir başka itiş ve baş dışarıya, beklentimize doğru kayıyor, sıvı ve kanla parlak ve kaygan. Tanrıya şükür.</p>

  <p class="block_8">Elizabeth Teyze onu incelerken nefesimizi tutuyoruz: Bir kız; zavallı şey, ama şimdilik çok iyi, görünürde bir sakatlığı yok en azından, eller, ayaklar, gözler, sessizce sayıyoruz, her şey yerli yerinde. Bebeği tutan Elizabeth Teyze başını kaldırıp bize bakıyor ve gülümsüyor. Biz de gülümsüyoruz, tek bir gülümsemeyiz, yanaklarımızdan yaşlar süzülüyor, öylesine mutluyuz ki.</p>

  <p class="block_8">Mutluluğumuz biraz da anılardan kaynaklanıyor. Hatırladığım Luke, benimle hastanede ve başucumuzda durup elimi tutuyor ona verdikleri yeşil giysi içinde ve beyaz maskeyle. Oo, dedi, Oo, Tanrım, şaşkınlıkla nefes alıp veriyordu. O gece hiç uyuyamadığını söyledi, öylesine heyecanlıymış.</p>

  <p class="block_8">Elizabeth Teyze bebeği yavaşça yıkıyor, bebek pek ağlamadı, şimdi ise susuyor. Bebeği ürkütmemek için mümkün olduğunca sessiz ayağa kalkıp Janine'in etrafına toplanıyoruz, onu okşayıp hafifçe koluna vurarak. O da ağlıyor. Mavili iki Eş üçüncü Eş'in, evin Eşi'nin, Doğum Sandalyesinden inmesine yardım ediyor ve onu yatağa götürüyorlar, yatırıp üstünü örtüyorlar. Şimdi yıkanmış ve sessiz olan bebek törenle onun kollarına yerleştiriliyor. Alt kattaki Eşler şimdi içeri doluşuyorlar, bizi yarıp sağa sola iterek. Çok yüksek sesle konuşuyorlar, kimi hâlâ tabaklarını, kahve fincanlarını, şarap bardaklarını taşıyor, kiminin ağzı hâlâ dolu, cıvıldaşıp tebrik ederek yatağın, anne ve bebeğin etrafına toplanıyorlar. Kıskançlık yayılıyor onlardan, kokusunu alabiliyorum, parfümlerine karışmış belli belirsiz asit parçacıkları. Komutan'ın Karısı bebeğe bir çiçek buketiymiş gibi bakıyor: kazandığı bir şey, bir övünç kaynağı.</p>

  <p class="block_8">İsim verme işine şahit olmak için bulunuyor Eşler burada. Buralarda isim verme işini Eşler yapıyor.</p>

  <p class="block_8">“Angela,” diyor Komutan'ın Karısı.</p>

  <p class="block_8">“Angela, Angela,” diye Eşler cıvıldaşarak tekrarlıyorlar. “Ne tatlı bir isim! Oh, mükemmel! Oh, harika!”</p>

  <p class="block_8">Janine ve yatak arasında duruyoruz, böylece bunu görmek zorunda kalmıyor. Birisi ona bir bardak üzüm suyu veriyor, umarım içinde şarap vardır, hâlâ sancıları var, plasentanın gelmesi için, çaresizce ağlıyor; yanık, perişan gözyaşları. Yine de, çok mutluyuz, bu bir zafer, hepimiz için. Bu işi biz yaptık.</p>

  <p class="block_8">Bebeği beslemesine izin verecekler, birkaç ay için, anne sütünün yararına inanıyorlar çünkü. Ardından da başka bir yere gönderilecek, ihtiyacı olan birisiyle bunu tekrarlayabilir mi diye görmek için. Ama asla Kolonilere gönderilmeyecek, asla Gayrı-Kadın ilan edilmeyecek. Onun da ödülü bu.</p>

  <p class="block_8">Doğum arabası dışarıda bizi kendi evlerimize götürmek için bekliyor. Doktorlar hâlâ minibüslerinin içindeler; yüzleri pencerede görünüyor, beyaz lekeler, eve kapatılmış hasta çocukların yüzleri gibi. İçlerinden biri kapıyı açıp bize doğru geliyor.</p>

  <p class="block_8">“Doğum yolunda gitti mi?” diye endişeyle soruyor.</p>

  <p class="block_8">“Evet,” diyorum. Sıkılıp tüketilmiş bir haldeyim artık. Göğüslerim sancılı, hafifçe süt sızdırıyorlar. Yalancı süt, kimimiz bu biçimde etkileniyoruz. Götürülürken birbirimize bakarak banklarımızda oturuyoruz; artık duygusuz bir haldeyiz, neredeyse hissiz, kırmızı kumaştan bir bohça da olabiliriz. Sancılıyız. Her birimiz kucağında bir hayali tutuyor, hayalet bir bebek. Şimdi heyecan geçtikten sonra karşı karşıya kaldığımız şey, kendi başarısızlığımız. Anne, diye düşünüyorum. Her neredeysen. Beni duyabiliyor musun? Bir kadın uygarlığı istiyordun. Evet, şimdi bir tane var. Senin dediğin bu değildi, ancak işte yine de var. Küçük inayetlere şükret.</p>

  <p class="block_6">&nbsp;</p>

  <p class="block_15">22</p>

  <p class="block_6">&nbsp;</p>

  <p class="block_8">Doğumarabası evin önüne geldiğinde vakit ikindiyi bulmuştu. Güneş bulutların arasından yorgun argın geçiyor ve ısınan nemli otların kokusu havada asılı duruyor. Bütün günü Doğum'da geçirmişim demek; insan zaman kavramını kaybediyor. Alışverişi Cora yapacak, bugün bütün görevlerden azledildim. Merdivenleri çıkıyorum, ağırlığımı bir ayağımdan diğerine dermansızca vererek ve tırabzana tutunarak. Günlerce uyanık kalmış ve alabildiğine koşmuş gibi hissediyorum kendimi, göğsüm ağrıyor; sanki şekersiz kalmış gibi kasılıyor kaslarım. Bu seferlik sessizliği hoşnutlukla kabulleniyorum.</p>

  <p class="block_8">Yataktayım. Dinlenmek, uyumak isterdim, ancak çok yorgunum, aynı zamanda çok da heyecanlı; gözlerim kapanmayacak. Çelengin yapraklarını izleyerek tavana bakıyorum. Bugün bir şapkayı hatırlatıyor bana, eski günlerin bir döneminde kadınların taktiği geniş kenarlı şapkaları: devasa haleleri andıran, meyve ve çiçeklerle ve egzotik kuşların tüyleriyle süslenmiş şapkaları; ete kemiğe bürünmüş bir düşünce gibi hemen başın üstünde yüzen bir cennet fikrini anıştıran şapkaları.</p>

  <p class="block_8">Birazdan çelenk renklenmeye ve ben de bir şeyler görmeye başlayacağım. Böylesine yorgunum işte: Birbirinizi öykülerle uyanık tutarak ve nöbetleşe direksiyona geçerek bütün gece boyunca, bir nedenle -şimdi bir neden uyduracak halim yok- taa tan ağarıncaya kadar araba sürdüğünüzde olduğu gibi; güneş doğmaya yüz tuttuğunda gözlerinizin kenarlarında bir şeyler görmeye başlarsınız: yolun yanındaki çalılarda mor hayvanlar, doğrudan baktığınızda kayboluverecek insanların belirsiz gölgeleri.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Bu öyküyü sürdüremeyecek denli yorgunum. Nerede olduğumu düşünemeyecek denli yorgunum. İşte size farklı, daha iyi bir öykü. Moira'nın başına gelenlerin öyküsü bu.</p>

  <p class="block_8">Bir bölümünü kendim tamamlayabiliyorum, bir bölümünü Alma'dan duydum, Alma Dolores'ten, Dolores de Janine'den, Janine de Lydia Teyze'den. Bu tür yerlerde ve bu tür şartlar altında bile yakınlaşmalar olabilir. Güvenebileceğiniz bir şeydir bu: Her zaman yakınlaşmalar olacaktır, şu ya da bu türden.</p>

  <p class="block_8">Lydia Teyze Janine'i bürosuna çağırdı.</p>

  <p class="block_8">Tanrı Meyveyi kutsasın, Janine, demiştir Lydia Teyze bir şeyler yazdığı masasından başını kaldırmadan. Her kuralın daima bir istisnası vardır: buna da güvenilebilir. Teyzeler’in okumalarına ve yazmalarına izin verilir.</p>

  <p class="block_8">Tanrı kabul etsin, diye yanıtlamıştır Janine, tondan yoksun şeffaf sesiyle, çiğ yumurta beyazı sesiyle.</p>

  <p class="block_8">Sana güvenebileceğimi hissediyorum, Janine, demiştir Lydia Teyze sonunda sayfalardan gözlerini kaldırarak ve gözlüklerinin ardından hem tehditkâr hem de yalvaran, hepsi birden olmayı başaran bakışıyla Janine'i yerine mıhlayarak. Bana yardım et, diyordu bu bakış, bu işte hepimiz beraberiz. Güvenilir bir kızsın sen, diye devam etti, kimi diğerlerine benzemiyorsun.</p>

  <p class="block_8">Janine'in bütün o salya sümük ağlamalarının ve pişmanlıklarının bir anlamı bulunduğunu, onun çözüldüğünü ve gerçek bir inanan olduğunu düşünüyordu. Ama o sıralar Janine çok kimse tarafından rasgele her önüne geldiğinde tekmelenmiş bir köpeciğe dönmüştü: sadece bir anlık takdir için herkesin önünde takla atar, her şeyi söylerdi.</p>

  <p class="block_8">Bu yüzden Janine şöyle demiştir: Umarım öyledir, Lydia Teyze. Umarım güveninize layık olmuşumdur. Ya da buna benzer bir şey.</p>

  <p class="block_8">Janine, dedi Lydia Teyze, çok korkunç bir şey oldu.</p>

  <p class="block_8">Janine yere baktı. Ne olursa olsun, bunun için suçlanmayacağını biliyordu, o suçsuzdu. Ama geçmişte ne yararı dokunmuştu ki bunun, suçsuz olmanın? Böylece aynı anda hem suçlu hem de cezalandırılmak üzere gibi hissetti kendini.</p>

  <p class="block_8">Bunun ne olduğunu biliyor musun, Janine? dedi Lydia Teyze yumuşak bir sesle.</p>

  <p class="block_8">Hayır, Lydia Teyze, dedi Janine. O anda başını kaldırıp doğrudan Lydia Teyze'nin gözlerinin içine bakması gerektiğini akıl etti. Bir an sonra bunu başardı da.</p>

  <p class="block_8">Çünkü biliyorsan, beni düş kırıklığına uğratmış olacaksın, dedi Lydia Teyze.</p>

  <p class="block_8">Tanrı şahidim olsun, dedi Janine ateşli bir edayla.</p>

  <p class="block_8">Lydia Teyze şu bildik konuşma aralarından birini verdi. Kalemiyle oynuyordu. Moira artık bizimle değil, dedi sonunda.</p>

  <p class="block_8">Aa, dedi Janine. Bu onu pek ilgilendirmemişti. Moira arkadaşı değildi. Öldü mü? diye sordu bir süre sonra.</p>

  <p class="block_8">Sonra da Lydia Teyze bu öyküyü anlattı ona. Egzersiz dersi sırasında Moira tuvalete gitmek için elini kaldırdı. Gitti. Tuvalet nöbeti Elizabeth Teyze'nindi. Elizabeth Teyze, her zamanki gibi, tuvalet kapısı dışında duruyordu; Moira içeri girdi. Bir süre sonra Moira Elizabeth Teyze'ye seslendi: tuvalet taşıyordu, acaba Elizabeth Teyze gelip düzeltebilir miydi? Tuvaletlerin bazen taştığı doğruydu. Bilinmeyen kişiler tomar tomar tuvalet kağıdı tıkıyorlardı tuvaletlere. Teyzeler bunu önlemek için kusursuz bir çözüm üzerinde çalışıyorlardı, ancak fonlar azdı ve şimdi ellerindekiyle idare etmek zorundaydılar ve tuvalet kağıdını kilitleme yolunu bulamamışlardı. Belki de kapının dışında bir masada bulundurup içeri girerken her kıza bir ya da birkaç tane vermeliydiler. Ancak bu gelecekte olacak bir şeydi. Yeni şeylerin pürüzlerini gidermek zaman alır.</p>

  <p class="block_8">Elizabeth Teyze hiçbir kötülükten şüphelenmeden banyoya girdi. Lydia Teyze doğrusu bunun biraz aptalca olduğunu kabul ediyordu. Diğer yandan, herhangi bir aksilik çıkmadan daha önceleri de defalarca tuvalet arızalarını gidermek için içeri girmişti.</p>

  <p class="block_8">Moira yalan söylemiyordu, her tarafı su basmıştı ve parçalanmış dışkılar etrafta yüzüyordu. Pek hoş değildi ve Elizabeth Teyze'nin canı sıkıldı. Moira kibarca yanda duruyordu ve Elizabeth Teyze Moira'nın göstermiş olduğu bölmeye aceleyle girdi, klozetin arka tarafına eğildi. Amacı porselen kapağı kaldırıp içindeki plastik küre ve tapa düzeneğini kurcalamaktı. Sert, keskin ve olası metalik bir şeyin arkadan kaburgalarına batırıldığını hissettiğinde iki eli de kapağın üstündeydi. Kıpırdama, dedi Moira, yoksa sokarım dibine kadar, nereye biliyorum, akciğerlerini delerim.</p>

  <p class="block_8">Sonradan tuvalet sifonlarının birinin içini söktüğünü ve ince uzun uçlu lövyeyi, bir uçtan tutmaca ve diğer uçtan da zincire bağlı olan parçayı çıkardığını anlamışlardı. Nasıl yapılacağını bildikten sonra bu pek zor bir iş değildi ve Moira mekanik bir yeteneğe sahipti, kendi arabasının ufak tefek şeylerini tamir ederdi. Bundan bir süre sonra tuvaletlere üst kapakları açılmasın diye zincirler takılmıştı, taştıklarında onları açmak uzun zaman alıyordu. Böyle birkaç sel felaketi geçirdik.</p>

  <p class="block_8">Elizabeth Teyze sırtına neyin batırıldığını görmüyordu, dedi Lydia Teyze. Cesur bir kadındı...</p>

  <p class="block_8">Oh, evet, dedi Janine.</p>

  <p class="block_8">... ama çılgın değildi, dedi Lydia Teyze, kaşlarını biraz çatarak. Janine fazla ateşli konuşmuştu, kimi zaman yadsımaya denk düşer bu. Moira'nın söylediklerini yaptı, diye devam etti Lydia Teyze. Elizabeth Teyze'ye kayışından çıkarmasını emrederek dürteci ve düdüğüne el attı Moira. Sonra da Elizabeth Teyze'yi merdivenlerden aşağı bodrum katına aceleyle sürükledi. Üçüncü değil, ikinci kattaymışlar, bu yüzden hesaba katılması gereken sadece iki merdiven vardı. Sınıflar derste olduğundan koridorlarda hiç kimse yoktu. Aslında bir Teyze görmüşler, ama koridorun diğer ucunda ve onların tarafına bakmıyormuş. Elizabeth Teyze bağırabilirdi burada ancak Moira'nın dediğini yapacağını biliyordu; Moira'nın kötü bir şöhreti vardı.</p>

  <p class="block_8">Oh, evet, dedi Janine.</p>

  <p class="block_8">Moira Elizabeth Teyze'yi boş dolap koridorundan ve spor salonunun kapısından geçirip kazan dairesine götürdü. Elizabeth Teyze'ye bütün giysilerini çıkarmasını söyledi...</p>

  <p class="block_8">Oh, dedi Janine zayıfça, sanki bu saygısızlığı protesto eder gibi.</p>

  <p class="block_8">... ve Moira kendisinkilerini çıkarıp tam olmasa da yeterince uyan Elizabeth Teyze'nin giysilerini üstüne geçirdi. Elizabeth Teyze'ye fazla kaba davranmadı, kendi kırmızı elbisesini giymesine izin verdi. Peçeyi şeritler halinde yırtıp kazanın arkasında Elizabeth Teyze'yi bağladı. Bir parça kumaşı ağzına tıkıp bir başka şeritle bağladı. Bir şeridi de Elizabeth Teyze'nin boynuna dolayıp arkadan ayaklarına bağlamak için kullandı. Kurnaz ve tehlikeli bir kadın, dedi Lydia Teyze.</p>

  <p class="block_8">Janine: Oturabilir miyim diye sordu. Sanki bütün bunlar ona çok fazla gelmiş gibi. Sonunda pazarlayabilecek bir şey geçirmişti ele, en azından bir karne karşılığında.</p>

  <p class="block_8">Evet, Janine, dedi Lydia Teyze, şaşkın, ancak bu noktada reddedemeyeceğini de bilerek. Janine'in ilgisini, işbirliğini istiyordu. Köşedeki sandalyeyi işaret etti. Janine de öne çekti onu.</p>

  <p class="block_8">Seni öldürebilirdim, dedi Moira, Elizabeth Teyze'yi güvenle kazanın arkasında gözden uzağa yerleştirdiği zaman. Seni öyle kötü yaralayabilirdim ki bir daha asla düzelemezdin. Bununla seni kötekleyebilir ya da şu şeyle gözünü şişleyebilirdim. Bunları yapmadığımı sakın unutma, ola ki işler o noktaya gelirse.</p>

  <p class="block_8">Lydia Teyze, Janine'e bu bölümü hiç anlatmadı, ama eminim Moira buna benzer şeyler söylemiştir. Her neyse, Elizabeth Teyze'yi ne öldürdü ne de yaraladı, o da kazan arkasında geçirdiği yedi saatten ve muhtemel soruşturmadan kendine geldikten sonra -çünkü gerek Teyzeler’in gerekse başkalarının danışıklı dövüşü yapma olasılığını gözardı etmemişlerdir- Merkez'deki işinin başına döndü.</p>

  <p class="block_8">Moira doğrulup kararlılıkla öne baktı. Omuzlarını geri çekip sırtını dikleştirerek dudaklarını kıstı. Bu, bizim olağan duruşumuz değildi. Genelde bakışımız öne eğik, gözlerimiz ellerimizde ya da yerde yürürdük. Moira pek Elizabeth Teyze'ye benzemiyordu, kahverengi baş örtüsüyle bile, ancak dimdik duruşu, hiçbirimize, Teyzeler'e bile ve belki de özellikle onlara, asla dikkatle bakmayan Melekleri ikna etmeye yetti, çünkü Moira doğrudan ön kapıdan nereye gittiğini bilen bir kişinin tavrıyla çıktı; selamlandı, Elizabeth Teyze'nin kimliğini gösterdi, bunu kontrol etme zahmetine katlanmadılar, çünkü kim bir Teyze'ye bu biçimde hakaret etmeyi göze alabilirdi ki? Ve kayboldu.</p>

  <p class="block_8">Oh, dedi Janine. Kim bilir ne hissetti? Belki de hoşuna gitti. Öyleyse, bunu saklamasını iyi başardı.</p>

  <p class="block_8">Bu durumda, Janine, dedi Lydia Teyze. İşte senden yapmanı istediğim şey.</p>

  <p class="block_8">Janine gözlerini kocaman açarak masum ve dikkatli görünmeye çalıştı.</p>

  <p class="block_8">Gözünü kulağını iyice açmanı istiyorum. Belki diğerlerinden biri de işin içindedir.</p>

  <p class="block_8">Peki, Lydia Teyze, dedi Janine.</p>

  <p class="block_8">Sonra da gel ve bana anlat, tamam mı, canım? Bir şeyler duyarsan.</p>

  <p class="block_8">Peki, Lydia Teyze, dedi Janine. Artık sınıfın önünde diz çökmek ve hepimizin ona kendi hatası olduğunu haykırmamızı dinlemek zorunda olmadığını anlamıştı. Şimdi, bir süre için, bunu başka birisi yapacaktı. O, geçici olarak, paçayı kurtarmıştı.</p>

  <p class="block_8">Lydia Teyze'nin bürosundaki bu karşılaşma ile ilgili her şeyi Dolores'e anlatması gerçeğinin hiçbir anlamı yoktu. Bu, eline fırsat geçtiğinde bizi, herhangi birimizi, ele vermeyeceği anlamına gelmiyordu. Bunu biliyorduk. O zamanlarda insanların eskiden köşe başlarında kalem satan, bacakları olmayan kimselere davrandıkları gibi davranıyorduk ona. Yapabilirsek ondan kaçıyor, bu mümkün olmayınca ona şefkatli davranıyorduk. Bizim için bir tehlikeydi, bunu biliyorduk.</p>

  <p class="block_8">Dolores, olası, Janine'in sırtını sıvazlayıp bunu bize anlatmakla dostluğunu kanıtladığını söylemiştir. Bu konuşma nerede mi gerçekleşti? Spor salonunda, yatmaya hazırlanırken. Dolores'in yatağı Janine'inkinin yanındaydı.</p>

  <p class="block_8">Öykü o gece, yarı karanlıkta, fısır fısır yataktan yatağa anlatıldı.</p>

  <p class="block_8">Moira orada, dışarda bir yerdeydi. Ya serbestti ya da ölü. Ne yapacaktı? Ne yapacağı düşüncesi odayı dolduruncaya dek genişledi genişledi. Her an şangırtılı bir patlama olabilir, pencere camları içerilere saçılabilir, kapılar ardına dek açılabilirdi. ... Güç Moira'daydı artık, serbest bırakılmıştı, kendi kendini serbest bırakmıştı. Artık serbest bir kadındı.</p>

  <p class="block_8">Sanırım ürkütücü bulmuştuk bunu.</p>

  <p class="block_8">Moira yanları açık bir asansör gibiydi. Başımızı döndürüyordu. Özgürlük tadını kaybetmeye, bu duvarları güvenli bulmaya başlamıştık bile. Atmosferin üst katmanlarında parçalanır, buharlaşırsınız, sizi bir arada tutan bir basınç olmayacaktır.</p>

  <p class="block_8">Yine de, Moira hayalimizdi. Onu bağrımıza basmıştık, bizimle birlikteydi gizlice, bir kıkırdamaydı o; günlük yaşam kabuğunun altındaki lavdı. Moira'nın ışığı altında, Teyzeler daha az korkutucu ve daha saçmaydılar. Güçlerinde bir çatlak oluşmuştu. Tuvaletlerde haklarından gelinebilirdi. Söz konusu küstahlıktı hoşumuza giden.</p>

  <p class="block_8">Her an sürüklenerek getirilmesini bekliyorduk, daha önce olduğu gibi. Bu sefer ona ne yapabileceklerini hayal edemiyorduk. Her ne ise, çok kötü olacağı kesindi.</p>

  <p class="block_8">Ama hiçbir şey olmadı. Moira tekrar ortaya çıkmadı. Henüz çıkmadı.</p>

  <p class="block_6">&nbsp;</p>

  <p class="block_15">23</p>

  <p class="block_6">&nbsp;</p>

  <p class="block_8">Bu, bir tekrar canlandırma. Bunun tümü bir tekrar canlandırma. Bu, bir tekrar canlandırma şimdi, tek kişilik yatağımda dümdüz yatıp ne söyleyip ne söylememem, ne yapıp ne yapmamam, nasıl oynamam gerektiğini zihnimde prova ederken. Buradan çıkacak olursam eğer-</p>

  <p class="block_8">Orada keselim. Amacım buradan çıkmak. Sonsuza dek süremez bu. Başkaları böyle şeyleri düşünmüşlerdi, bundan önceki kötü zamanlarda, daima haklıydılar, şu ya da bu biçimde dışarı çıktılar ve bu sonsuza dek sürmedi. Gerçi bildikleri bütün sonsuzluklar kadar sürmüş olabilir onlar için.</p>

  <p class="block_8">Buradan çıktığımda, bir biçimde, bunu kaydedebilme olanağına sahip olursam, hatta birinden diğerine iletilen ses biçiminde olsa bile, bu yine bir tekrar canlandırma olacaktır, fazladan bir başka düzlemde. Bir şeyi tastamam gerçekleştiği biçimiyle anlatmak olanaksızdır, çünkü anlattığınız şey asla tam olamaz, daima bir şeyleri atlamak zorunda kalırsınız, bir alay ayrıntı, taraf, karşıt akım ve farklar vardır, şu ya da bu anlama gelebilecek bir alay tavır, asla tam olarak betimlenemeyecek bir alay biçim, havada ya da dilin üzerinde bir alay tat, yarı - renkler, bir alay. Ola ki bir erkeksiniz, gelecekte bir zaman ve buraya kadar geldiyseniz, lütfen şunu unutmayın: bir kadın olarak bir erkeği affetmeniz gerektiği duygusunun baştan çıkarıcılığına asla maruz kalmayacaksınız. İnanın bana, karşı koyması zordur. Ancak affetmenin de bir güç olduğunu unutmayın. Onun için dilenmek bir güçtür, onu elinde tutmak ya da devretmek bir güçtür, belki de en büyüğü.</p>

  <p class="block_8">Belki de bunun denetimle hiç ilgisi yoktur. Belki de bunun kimin kime sahip olabileceği, kimin kime ne yapabileceği, hatta ölüme varıncaya dek bununla nereye gidebileceğiyle de bir ilgisi yoktur aslında. Belki kimin oturabileceği ve kimin diz çökeceği, ayakta duracağı ya da bacakları açık yatmak zorunda olduğu ile de ilgisi yoktur. Belki de kimin kime ne yapabileceği ve bunun için affedilebileceği ile ilgilidir. Sakın bunların aynı kapıya çıktığını söylemeyin.</p>

  <p class="block_6">&nbsp;</p>

  <p class="block_8">Beni öpmeni istiyorum, dedi Komutan.</p>

  <p class="block_8">Evet, elbette bundan önce bir şeyler olmuştu. Böyle istekler asla damdan düşercesine gelmez.</p>

  <p class="block_6">&nbsp;</p>

  <p class="block_8">Yine de uykuya daldım, küpe taktığımı gördüm düşümde, bir tanesi kırıktı; bunun ötesinde bir şey yok, sadece beynin eski dosyalarını karıştırması; ve akşam yemeği tepsisiyle gelen Cora tarafindan uyandırıldım, zaman tekrar yoluna girdi.</p>

  <p class="block_8">“Bebek iyi mi?” diyor Cora tepsiyi bırakırken. Zaten biliyor olmalı, haberleri evden eve taşıyan bir tür ağızdan ağza telgraf sistemine sahipler; ancak bunu duymak hoşuna gidiyor, sanki benim söylediklerim bunu daha gerçek yapacakmış gibi. “Çok iyi,” diyorum. “Sağlıklı. Bir kız.”</p>

  <p class="block_8">Cora bana gülümsüyor, imalı bir gülümseme. Yaptıklarının ona değerli görünmesini sağlayan anlar olsa gerek bunlar.</p>

  <p class="block_8">“Güzel,” diyor. Sesi neredeyse özlem dolu ve düşünüyorum: elbet. Orada bulunmuş olmayı isterdi. Katılamadığı bir parti gibi bu.</p>

  <p class="block_8">“Belki bizimde bir tane olur, yakında,” diyor, çekingen. Biz derken beni kastediyor. Takımın yaptıklarının karşılığını ödemek, yemeğimi ve geçimimi hakketmek bana kalmış, yumurtaları olan bir kraliçe karınca gibi. Rita beni onaylamayabilir, ancak Cora öyle değil. Bunun yerine bana bağımlı. Umut besliyor ve ben, umudunun aracıyım.</p>

  <p class="block_8">Umudu en basit türden. Bir Doğum Günü istiyor, burada, misafirler, yemek ve hediyelerle, mutfakta şımartacak, elbiselerini ütüleyecek, kimse bakmadığında şekerlemeler verecek küçük bir çocuk istiyor. Bu mutlulukları ona sağlayacak olan benim. Onaylanmamayı tercih ederdim, kendimi daha çok buna layık görüyorum.</p>

  <p class="block_8">Akşam yemeğinde sığır güveci var. Onu bitirmekte güçlük çekiyorum, çünkü yansında günün aklımdan tamamen sildiği şeyi hatırlıyorum. Söyledikleri doğru, bir kendinden geçme durumu bu, doğurmak ya da orada bulunmak, yaşamınızın geri kalanıyla bağlantınızı kaybediyorsunuz, sadece bu biricik an üstünde yoğunlaşıyorsunuz. Ama şimdi bana geri dönüyor, hazır olmadığımı biliyorum.</p>

  <p class="block_6">&nbsp;</p>

  <p class="block_6">&nbsp;</p>

  <p class="block_8">Aşağıdaki holde saat dokuzu vuruyor. Ellerimi kalçalarıma bastırıyor, nefes alıyor, hol boyunca ve merdivenlerden yavaşça aşağı yürüyorum. Serena Joy Doğum'un olduğu evde olabilir hâlâ; şans bu, bunu daha önceden bilemezdi. Böyle günlerde Eşler hediyeleri açmaya yardım ederek, dedikodu yaparak, sarhoş olarak saatlerce oyalanırlar. Kıskançlıklarını dağıtmak için bir şeyler yapılmalı. Alt kat koridorunu geriye doğru izleyip mutfağa giden kapıyı geçerek sonraki kapıya, onunkine, ulaşıyorum. Önünde duruyorum, okulda müdürün odasına çağrılmış bir çocuk gibi hissederek kendimi. Neyi yanlış yapmıştım?</p>

  <p class="block_8">Buradaki varlığım yasadışı. Komutanlarla yalnız kalmamız yasak. Üreme amaçları için varız biz: odalık, geyşa ya da fahişe değiliz. Tam tersine: bizi bu kategoriden çıkarmak için mümkün olan her şey yapılmış. Bize dair eğlendirici hiçbir şey olmamalı, gizli tutkuların serpilmesi ne hiç yer bırakılmamalı; ne onlar ne de biz özel ilişkiler için yaltaklanamayız, aşk için hiçbir dayanak bulunmamalı. Biz iki bacaklı rahimleriz, hepsi bu: kutsal tekneler, gezgin kadehler.</p>

  <p class="block_8">Peki, beni neden görmek istiyor, geceleyin, yalnız?</p>

  <p class="block_8">Yakalanırsam, Serena Joy'un acımasız ellerine teslim edileceğim. Bu tür ev içi disiplin sorunlarına Komutan'ın karışmaması beklenir, kadınların işidir bu. Bunun sonu tekrar sınıflamaya dek varırdı. Bir Gayrı-Kadın olabilirdim.</p>

  <p class="block_8">Ama onu görmeyi reddetmek daha kötü olabilirdi. Gerçek gücün kimde olduğuna hiç şüphe yok.</p>

  <p class="block_8">Yine de benden istediği bir şey olmalı. İstemek zayıflıktır. Beni ayartan da, her ne ise, bu zayıflık işte. Duvardaki küçük bir çatlak gibi, şimdiden kavranması olanaksız. Gözümü bu çatlağa iyice uydurursam, onun bu zayıflığına, yolumu açıkça görebilirim belki.</p>

  <p class="block_8">Ne istediğini bilmek istiyorum.</p>

  <p class="block_8">Elimi kaldırıyorum, asla bulunmadığım, kadınların girmediği bu yasak odanın kapısına vuruyorum. Serena Joy bile gelmez buraya ve temizlik Muhafızlar tarafindan yapılır. Hangi gizler, hangi erkeklik totemleri saklanır burada?</p>

  <p class="block_8">İçeri girmem söyleniyor. Kapıyı açıyorum, içeri adım atıyorum.</p>

  <p class="block_8">Kapının diğer tarafındaki şey normal yaşam. Şöyle söylemeliyim: Kapının diğer tarafındaki şey normal yaşama benziyor. Bir masa var, elbette, üstünde de bir Kompükonuş, arkasında siyah deri bir koltuk. Masanın üzerinde saksı içinde bir bitki, bir yazı seti ve kağıtlar var. Yerde oryantal bir halı ve yanmayan bir şömine. Kahverengi pelüş kaplı küçük bir kanepe, bir televizyon, bir sehpa, bir çift de sandalye.</p>

  <p class="block_8">Bütün duvarlar kitap raflarıyla kaplı. Kitapla dolu raflar. Kitaplar, kitaplar ve kitaplar, tamamen açıkta, ne kilit ne kutu. Buraya giremeyişimiz şaşırtıcı değil. Yasak olanın vahası burası.</p>

  <p class="block_8">Etrafa ilgiyle bakmamaya çalışıyorum.</p>

  <p class="block_8">Komutan yanmayan şöminenin önünde, sırtı ona dönük, ayakta duruyor, bir dirseği oymalı tahta şömine rafında, diğer eli de cebinde. Çalışılmış bir poz bu, taşra efendiliğine dair bir şey, parlak erkeklerin çekiciliğinden kaynaklanan şu bildik baştan çıkarcılık. İçeri girdiğim zaman böyle durmaya daha önceden karar vermişti belki de. Kapıya vurduğumda şömineye koşup pozunu takınmıştır herhalde. Bir gözü üzerinde siyah bir bant, naili bir de kravatı olmalıydı.</p>

  <p class="block_8">Bütün bu şeyleri düşünmek benim için çok iyi, stakato kadar hızlı, beynin yalpalaması. İçten içe bir alay. Ama aynı zamanda panik bu. Gerçek şu, dehşet içindeyim.</p>

  <p class="block_8">Bir şey söylemiyorum.</p>

  <p class="block_8">“Kapıyı arkandan kapat,” diyor, yeterince sevecen. Kapatıp dönüyorum.</p>

  <p class="block_8">“Merhaba,” diyor.</p>

  <p class="block_8">Eski selamlama biçimi. Bunu uzun bir süredir, yıllardır duymamıştım. Bu şartlar altında yersiz görünüyor, hatta komik, zamanda geriye doğru bir sıçrama, bir duraklama. Karşılık olarak uygun hiçbir şey düşünemiyorum.</p>

  <p class="block_8">Sanırım ağlayacağım.</p>

  <p class="block_8">Bunu fark etmiş olmalı, çünkü bana bakıyor, şaşkın, ilgi olarak yorumlamayı seçtiğim hafif bir kaş çatış, gerçi salt rahatsızlık da olabilir. “Buraya,” diyor. “Oturabilirsin.” Benim için bir sandalye çekip masasının önüne yerleştiriyor. Sonra da masasının arkasına geçip oturuyor, yavaş yavaş, bana fazla özenli gibi geliyor. Bu hareketten, isteğim dışında bana hiçbir şekilde dokunmayacağı anlamını çıkarıyorum. Gülümsüyor. Ne kötücül ne de yabanıl bu gülümseme. Salt bir gülümseme, resmi bir gülümseme, dostça fakat biraz mesafeli, vitrindeki kedi yavrusuymuşum gibi. Seyrettiği fakat satın almayı düşünmediği.</p>

  <p class="block_8">Sandalye üzerinde dik, ellerimi kucağımda kavuşturmuş, oturuyorum. Sanki kırmızı düz ayakkabıların içindeki ayaklarım yere pek basmıyorlar gibi geliyor bana. Ancak elbette doğru değil.</p>

  <p class="block_8">“Bu sana garip geliyor olmalı,” diyor.</p>

  <p class="block_8">Öylece bakıyorum ona. Yılın lafı; annemin kullandığı bir ifade. Kullanmış olduğu.</p>

  <p class="block_8">Pamuk helva gibi hissediyorum kendimi: şeker ve hava. Sıkmaya görün beni, küçük, hastalıklı ve ağlamaklı pembe - kırmızı, nemli bir topağa dönüşüveririm.</p>

  <p class="block_8">“Sanırım bu biraz garip,” diyor, sanki ben yanıt vermişim gibi.</p>

  <p class="block_8">Bir şapka giymeliydim sanırım, çenemin altından bir fiyonkla bağlanmış.</p>

  <p class="block_8">“İstediğim...” diyor.</p>

  <p class="block_8">Öne eğilmemek için kendimi tutuyorum. Evet? Evet, evet? Sonra ne? Ne istiyor? Ama bunu göstermeyeceğim, duyduğum hevesi. Pazarlık dönemi bu, bir şeyler değiş tokuş edilmek üzere. Beklemeyen kadın yitirir. Hiçbir şeyi açığa vurmuyorum: satıyorum sadece.</p>

  <p class="block_8">“İsterdim ki...” diyor. “Bu aptalca gelecek ama.” Ve gerçekten sıkılmış gibi görünüyor, tam sözcüğü koyun gibi aslında; erkekler eskiden böyle görünürlerdi. Bu biçimde nasıl görüneceğini bilecek ve kadınların bir zamanlar bunu ne kadar çekici bulduklarını anımsayacak yaşta o. Gençler bu numaraları bilmezler. Bunları kullanmak zorunda kalmadılar hiç.</p>

  <p class="block_8">“Benimle bir el Scrabble<sup class="calibre3"><sup class="noteref" id="back_note_8"><a class="calibre4" href="../Text/index_split_047.html#note_8" title="8">8</a></sup></sup> oynamanı isterdim,” diyor.</p>

  <p class="block_8">Kendimi tümüyle kaskatı tutuyorum. Yüzümü de hareketsiz. Demek yasak odada bulunan şey bu! Scrabble! Gülmek istiyorum, katıla katıla gülmek, sandalyemden düşecek kadar. Bu, bir zamanlar, yazı ya da emekliliklerini geçirdikleri villalarında, televizyonda iyi bir şey olmadığı zamanlar ihtiyar kadın ve erkeklerin oynadıkları bir oyundu. Ya da yetişkinlerin, bir zamanlar, çok uzun zaman önce. Annemde de vardı bir tane, karton kutular içindeki Noel ağacı süsleriyle birlikte holdeki dolabın dibinde dururdu. Bir keresinde bu oyuna ilgimi çekmek için çaba göstermişti, ben on üç yaşında ve sefil ve mutsuzken.</p>

  <p class="block_8">Şimdi kuşkusuz daha değişik bir şey bu. Şimdi bize yasak. Şimdi tehlikeli. Şimdi ahlakdışı. Şimdi Karısı'yla birlikte yapamayacağı bir şey. Şimdi arzu edilir bir şey. Şimdi kendisini tehlikeye atmış halde. Sanki bana uyuşturucu önermiş gibi.</p>

  <p class="block_8">“Olur,” diyorum, kayıtsızca. Aslında güçlükle konuşabiliyorum.</p>

  <p class="block_8">Benimle neden Scrabble oynamak istediğini söylemiyor. Ben de sormuyorum ona. Sadece masasının çekmecelerinin birinden bir kutu çıkarıyor ve onu açıyor. İşte anımsadığım sert plastikten taşlar, karelere bölünmüş oyun tahtası, harfleri yerleştirmek için küçük ıstakalar. Taşları masasının üstüne boşaltıyor ve onları ters çevirmeye başlıyor. Bir an sonra ben de katılıyorum.</p>

  <p class="block_8">“Nasıl oynandığını biliyor musun?” diyor.</p>

  <p class="block_8">Başımı sallıyorum.</p>

  <p class="block_8">İki el oynuyoruz. <i class="calibre2">Larynx</i> diye heceliyorum. <i class="calibre2">Valance. Quince. Zygote</i><sup class="text_"><sup class="noteref" id="back_note_9"><a class="calibre4" href="../Text/index_split_048.html#note_9" title="9">9</a></sup></sup>. Parlak taşları düz kenarlarından tutup harflere dokunuyorum. Bu çok şehvetli bir duygu. Özgürlük bu. Özgürlüğün göz kırpışı. <i class="calibre2">Limp</i><sup class="text_"><sup class="noteref" id="back_note_10"><a class="calibre4" href="../Text/index_split_049.html#note_10" title="10">10</a></sup></sup>, diye heceliyorum. <i class="calibre2">Gorge</i>. Ne lüks. Taşlar şekerleme gibi, naneli, serinletici. Naneli karamela denirdi bunlara. Ağzıma atmak isterdim onları. Limon tadı da verirler. K harfi. Keskin, dil üstünde hafifçe ekşi, leziz.</p>

  <p class="block_8">İlk oyunu ben kazanıyorum, ikinciyi kazanmasına izin veriyorum: Şartların ne olduğunu hâlâ keşfedemedim, karşılığında ne isteyebileceğimi.</p>

  <p class="block_8">Sonunda eve gitme zamanının geldiğini söylüyor bana. Kullandığı sözcükler bunlar: eve gitmek. Odamı kastediyor. Tek başıma gidip gidemeyeceğimi soruyor, sanki merdivenler karanlık bir sokakmış gibi. Gidebilirim, diyorum Çalışma odasının kapısını açıyoruz, hafif bir çatırtı, holden gelebilecek seslere kulak kabartıyoruz.</p>

  <p class="block_8">Bu, biriyle çıkmak gibi. Saatler sonra yatakhaneye gizlice girmek gibi.</p>

  <p class="block_8">Entrika bu.</p>

  <p class="block_8">“Teşekkürler,” diyor. “Oyun için.” Sonra da, “Beni öpmeni istiyorum,” diyor.</p>

  <p class="block_8">Tuvaletin arkasını, kendi banyomdaki tuvaletin, bir banyo gecesinde, hızlı ve sessizce nasıl çıkartabileceğimi düşünüyorum, öyle ki dışarda oturan Cora beni duymasın. Keskin lövyeyi çıkartabilir, elbise kolumun içine saklayabilir ve Komutan'ın çalışma odasına gizlice sokabilirdim, bir dahaki sefere, çünkü bu tür bir istekten sonra bir sefer daha gelir mutlaka, ister evet ister hayır deyin. Komutan'a yaklaşabileceğimi, burada yalnızken, onu öpmek için, ceketini nasıl çıkartabileceğimi, daha başka bir şeye izin verecek ya da davet edecekmiş gibi, gerçek aşka bir tür yaklaşım, kollarımı ona nasıl sarabileceğimi ve elbise kolumdan lövyeyi kaydırıp keskin ucu aniden ona, kaburgalarının arasına nasıl sokabileceğimi düşünüyorum. Ondan fışkıracak kanı düşünüyorum, çorba kadar arak, şehevi ellerimin arasından.</p>

  <p class="block_8">Aslında hiç de bu tür bir şey düşünmüyorum. Sadece sonradan ekledim bunları. Belki de o zaman bunları düşünmeliydim, ancak düşünmedim. Söylediğim gibi, bu bir tekrar canlandırma.</p>

  <p class="block_8">“Olur,” diyorum. Ona yaklaşıp dudaklarımı kapalı olarak onunkilerin üstüne koyuyorum. Bildik türden traş losyonu, yeterince alışkın olduğum naftalin toplarını çağrıştıran o kokuyu duruyorum. Ancak, daha yeni karşılaştığım biri gibi o.</p>

  <p class="block_8">Uzaklaşıp bana bakıyor. İşte yine o gülümseme, koyun gibi olan. Ne samimiyet. “Böyle değil,” diyor. “Gerçekten istiyormuşsun gibi olsun.”</p>

  <p class="block_8">Öylesine üzgündü ki.</p>

  <p class="block_8">Bu da bir tekrar canlandırma.</p>

  <p class="block_6">&nbsp;</p>
</body>
</html>
