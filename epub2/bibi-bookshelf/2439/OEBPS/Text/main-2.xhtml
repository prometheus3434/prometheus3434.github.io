<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 style="text-align: center;">A. Savunma Mekanizmaları Kuramı</h2>

  <h3 style="text-align: center;">I. Gözlemin Yapıldığı Mevki Olarak Ben</h3>

  <p style="text-align: center;">PSİKANALİZİN TANIMI</p>

  <p>Psikanaliz biliminin belirli gelişim dönemlerinde bireyin benini konu alan kuramsal çalışmalar pek tutulmazdı. Her nedence pek çok psikanalistte, ilgisini ruhsal yaşamın ne kadar derin katmanlarına yöneltirse, bilim ve tedavi bakımından o kadar iyi bir analiz uygulayıcısı olacağı kanısı yerleşmişti. İlginin, derinlerden daha yüzeysel katmanlara her yükselişi, yani araştırmanın idden bene her yönelişi, psikanalizden tümüyle bir uzaklaşma olarak değerlendirilirdi. Psikanaliz&nbsp;sözcüğü yalnızca, bilinçdışı ruhsal yaşamı inceleyen yeni buluşlar,&nbsp;yani bastırılmış dürtüsel itkilere, duygulara ve fantezilere ilişkin bilgiler için kullanılmalıydı. Çocuğun ya da yetişkinin çevreye uyumu&nbsp;gibi sorunlar, erdem ya da düşkünlük, sağlık ve hastalık gibi değer&nbsp;kavramları, psikanalizi hiç ilgilendirmemeliydi. Psikanalizin konusu,&nbsp;yalnızca, yetişkinlikte de sürdürülen çocuksu fanteziler, düşlenen haz&nbsp;yaşantıları ve bunların yol açacağından korkulan cezalar olmalıydı.</p>

  <p>Psikanalizin böylesi bir tanımına psikanalitik literatürde sık sık rastlanır; bu tanım belki de psikanalizle derinlik psikolojisini eşanlamlı sayan, uzun süredir yerleşmiş bulunan dil alışkanlığından kaynaklanmaktadır. Hatta belki geçmişin de bu tanımı desteklediği söylenebilir; çünkü psikanalizin ilk yıllarını incelediğimizde, ampirik&nbsp;bir temel üzerine kurulan öğretinin, her şeyden önce bilinçdışınm,&nbsp;bugünkü deyimle idin bir psikolojisi olduğunu görüyoruz. Fakat psikanalitik tedavi göz önüne alındığında, psikanalizle bilinçdışını eşdeğer tutan böyle bir tanım her türlü doğruluk iddiasını yitirecektir.&nbsp;Analitik tedavinin konusu, başından beri, ben ve benin sapmaları olmuştur. İdin ve çalışma biçiminin araştırılması yalnızca amaca giden&nbsp;bir araçtır. Amaç ise, her zaman aynı olmuştur: Bu bozuklukların giderilmesi ve benin bütünlüğünün yeniden sağlanması. Freud'un ya-</p>

  <p>zılarında "Grup Psikolojisi ve Ben Analizi" ve "Haz İlkesinin Ötesinde" ile başlayan yeni yönelim, bene yönelik çalışmaları analiz dışı olma şaibesinden kurtarmış, ben yapılarına duyulan ilgi, açıkça dikkatlerin merkezi haline gelmiştir. Bu tarihten başlayarak, "derinlik psikolojisi" teriminin, analitik araştırmanın tüm alanlarını kapsamakta yetersiz kaldığını görüyoruz. Bugün genelde şöyle bir tanım&nbsp;yapıyoruz: Andlizin görevi ruhsal kişiliği oluşturduklarını düşündüğümüz üç ruhsal yapı hakkında elden geldiğince geniş bilgi toplamaktır; bunların gerek birbirleriyle, gerekse çevreyle olan ilişkilerinin bilgisini. Ben yönünden bakıldığında bu; benin içerikleri, genişliği, işlevleri, ayrıca dış dünyaya, ide ve üstbene bağımlılıklarının&nbsp;öyküsünün, id açısından baktığımızdaysa; dürtülerin, yani idin içeriklerinin izlenmesi, betimlenmesi ve dürtülerin değişimlerinin izlenmesi anlamına gelir.</p>

  <h3 style="text-align: center;">KENDİNİ ALGILAMADA İD, BEN VE ÜSTBEN</h3>

  <p>Hepimiz bu üç ruhsal yapının gözlenmesinin birbirine hiç benzemeyen koşullarda gerçekleştiğini biliriz. İd ya da eski adıyla BD (bilinç-dışı) sistemi üzerine bilgi edinebilmek için, onun ÖB (önbilinç) ya da B (bilinç) sistemlerine kadar uzanan türevlerinden yararlanmamız&nbsp;gerekir. Eğer idde sükûnet ve doyum ortamı sürüp gidiyorsa, hiçbir&nbsp;dürtünün haz kazanımı amacıyla bene geçmek, orada gerilim ve sıkıntı duygulan ortaya çıkarmak için bir gerekçesi olmaz; ve bu durumda id içerikleri hakkında hiçbir şey öğrenemeyiz. Demek ki id, en&nbsp;azından kuramsal olarak her zaman gözleme açık değildir.</p>

  <p>Üstben yapısı içinse durum tabii ki değişiktir. Üstben içeriklerinin büyük bir kısmı bilinçlidir ve böylece ruh içi algılama bunlara dolaysızca ulaşabilir. Buna karşın, ben ve üstben birbirleriyle uyum&nbsp;içinde olduklan zaman üstbenin görüntüsü elimizden kayıp gider. O&nbsp;zaman, ben ve üstben birbirleriyle örtüşüyor, yani ben ve üstben şu&nbsp;anda gerek öz algılama, gerekse gözlemci için ayrı ayrı yapılar olarak saptanabilir durumda değiller, diyoruz. Üstben, yalnızca benin&nbsp;karşısına düşmanca, ya da en azından eleştirici bir tavırla çıktığında,&nbsp;bende de böyle bir eleştirinin sonucu olarak, örneğin suçluluk duygulan ayrımsanır duruma geldiğinde karşımızda açıkça belirir.</p>

  <h3 style="text-align: center;">GÖZLEMCİ OLARAK BEN</h3>

  <p>Bütün bunlar gözlemimizi sürekli olarak yöneltmemiz gereken gerçek alanın ben olduğunu gösterir. Diyebiliriz ki ben, aracılığıyla diğer iki yapının bir imgesini elde etmeye çalıştığımız ortamdır.</p>

  <p>Eğer ben ve idin sınırlarında barış hüküm sürüyorsa ben, idin karşısında gözlemci rolünü kusursuz bir biçimde yerine getirir. Değişik dürtüsel itkiler art arda idden bene geçer, burada da doyumlanna yardımcı olabilecek hareket aygıtına girmenin bir yolunu bulur. Olumlu&nbsp;durumlarda ben onlara karşı çıkmaz, güçlerini onların emrine verir ve&nbsp;kendisi yalnızca algılamakla yetinir. Ben, dürtüsel itkinin ortaya çıkışını, hoşnutsuzluk duygularıyla birlikte gerilimin artışını ve en sonunda gerilimin doyum sağlayan bir hazzın yaşanmasıyla çözülmesini algılar. Bu olayın baştan sona gözlenmesi, bize, söz konusu olan itki, bu itkiye yatırılan libido miktarı ve itkinin hedefi üzerine açık,&nbsp;çarpıtılmamış bir tablo çizer. İtkiyle uyum içinde olan benin izleri-neyse bu tabloda rastlanmaz.</p>

  <p>Ne yazık ki, dürtüsel itkilerin bir yapı alanından diğerine geçmelerinin bir diğer sonucu, çatışmaya yol açabilecek tüm olasılıkların belirmesi ve böylece idin gözlenmesinin sekteye uğramasıdır. İddeki&nbsp;itkiler, doyumlanna giden yolda benin topraklarından geçmek zorundadırlar. Burası onlar için yabancı bir ortamdır. İdde "birincil süreç"&nbsp;olarak adlandmlan süreç egemenoir; düşünceler birbirleriyle sentez&nbsp;yoluyla birleştirilmiş değildir, duygulanımlar birbirleriyle yer değiştirebilir durumdadır, karşıtlıklar birbirleriyle çelişmeksizin bir arada&nbsp;bulunabilir, yoğunlaşmalar her vesileyle ortaya çıkabilir; bütün bunlara yön veren en yüksek ilkeyse haz kazammıdır. Buna karşılık, bende düşüncelerin birbirleriyle ilişkilerinde "ikincil süreç" adı altında&nbsp;özetlediğimiz katı kurallar görülür; dürtüsel itkiler artık dolaysızca&nbsp;doyum bulma yoluna gidemez, onlardan gerçekliğin gereklerini ve&nbsp;bunun ötesinde üstbenden kaynaklanarak benin davranışlarını belirlemek isteyen etik ve ahlaki yasaları göz önünde bulundurmaları beklenir. Sonuçta dürtüsel itkiler kendilerine yabancı nitelikteki yapılar&nbsp;tarafından beğenilmemek tehlikesiyle karşılaşır, eleştiriye uğrar, reddedilir ve üzerlerinde yapılacak her türlü değişikliğe boyun eğmek&nbsp;zorunda kalır. İşte bu aşamada barışçıl sınır ilişkileri de sona ermiş&nbsp;demektir. Dürtüsel itkiler kendilerine özgü inatçılıkları ve enerjileriy<span style="text-indent: 1.5em;">le hedeflerine saldırır, gafil avlayıp yenmek amacıyla bene düşmanca baskınlar düzenlemeye başlar. Diğer taraftan ikirciklenen ben de karşı eyleme geçer, idin alanına saldırılar düzenler. Amacı, sınırlarının&nbsp;korunmasını sağlayacak uygun savunma önlemleriyle dürtüleri sürekli olarak felce uğratmaktır.</span></p>

  <p>Benin gözlemci etkinliğinin bu olaylardan bize sağladığı imgeler daha karmaşık ve aynı zamanda çok daha yararlıdır. Bize aynı anda&nbsp;eylemde olan iki ruhsal yapıyı da gösterirler. İzlediğimiz ve gördüğümüz artık çarpıtılmamış id itkileri değil, benin savunma eylemiyle&nbsp;değişikliğe uğramış id itkileridir. Gözlemi yapan analistin görevi,&nbsp;karşısındaki, ruhsal yapılar arasındaki bir uzlaşmaya tekabül eden bu&nbsp;tabloyu bir id, bir ben ve belki bir de üstben bileşenine ayırmaktır.</p>

  <h3 style="text-align: center;">GÖZLEM MALZEMESİ OLARAK İD VE BEN SALDIRILARI</h3>

  <p>Burada öncelikle gözümüze çarpan, saldırıların kaynağının, bunların gözlem açısından sahip oldukları değeri çok değiştirebileceği gerçeğidir. Çünkü benin ide karşı bütün savunma eylemleri sessiz ve görünmez bir biçimde oluşurlar. Biz onları ancak oluştuktan sonra yeniden kurgulayabiliriz, hiçbir zaman faal durumdayken izleyemeyiz.&nbsp;Örneğin başarılı bir bastırmada bu böyledir. Benin bastırmadan hiç&nbsp;haberi olmaz, ancak sonradan yok olma belirtilerinin ortaya çıkmasıyla bastırmanın ayrımına varırız. Yani, söz konusu bireyde, nesnel&nbsp;bir bakışla ele alındığında, doyum bulma amacıyla bende ortaya çıkmaları beklenen belli id itkilerinin eksik olduğu görülür. Eğer bu itkiler hiçbir zaman ortaya çıkmıyorsa, bene girişlerinin sürekli önlendiğini, yani bir bastırmaya uğradıklarını varsaymaktan başka yapılacak&nbsp;şey kalmaz. Bu arada bastırma sürecinin kendisi hakkında bilgi edinmek mümkün değildir.</p>

  <p>Aynı şey, benin ide karşı sürekli korunmasında en önemli önlemlerinden biri olan tepki oluşumunun başarılması için de geçerlidir. Tepki oluşumu çocuğun gelişimi sırasında neredeyse hiçbir öncül gö-rülmeksizin bende ortaya çıkar. Yerini tepkiye bırakan karşıt nitelikli&nbsp;dürtüsel itkinin daha önce benin dikkatinin merkezinde olduğu da her&nbsp;zaman söylenemez. Çoğunlukla ben, gerek bu dürtünün reddedilmesinden, gerekse yerine geçen yeni özelliğin ortaya çıkmasına neden&nbsp;olan tüm çatışmadan habersizdir. Eğer takıntılı bir ısrarın belirgin&nbsp;hatları tepkinin oluşumunun tepkisel özelliğini ve bunun ardında giz<span style="text-indent: 1.5em;">lenen eski çatışmayı imlemese, psikanalitik gözlem, tepkinin niteliğini, benin kendiliğinden gerçekleşen bir gelişimi saymak yanılgısına düşebilirdi. Fakat sonuç olarak bu savunma biçiminin gözlenmesi de&nbsp;onun oluşumuna yol açan süreç hakkında hiçbir ipucu vermez.</span></p>

  <p>Bütün önemli ipuçlarını, diğer yöndeki, yani idden bene yönelen saldırıların incelenmesi sırasında elde ediyor olmamız dikkat çekicidir. Başarılı bir bastırmanın ayrımına varmak ne ölçüde güçse, nevrozlarda izlediğimiz gibi bastırılan malzeme geriye döndüğünde, yani tam karşıt yöndeki devinimde bastırma süreci de o ölçüde saydamlık kazanır. Dürtüsel itki ve savunma arasındaki savaş adım adım izlenebilir. Benzer biçimde tepki oluşumunun en rahat izlenebildiği durum, tepki oluşumlarının çözülüşüdür. Bu kez idin saldırısı, tepki oluşumunun gizlediği ilkel dürtüsel itkilerin libido yatırımlarını güçlendirmek biçimindedir. Böylece dürtü itkileri bilince çıkar ve bir süre&nbsp;için dürtüsel itkilerle tepki oluşumu, ben içerisinde yan yana izlenebilir hale gelir. Analitik gözlem için özellikle elverişli olan bu durum&nbsp;yalnızca birkaç an sürüyorsa bunun suçu benin başka bir işlevinde,&nbsp;senteze yatkınlığındadır. Sonra id türevi ile ben eylemi arasında içlerinden hangisinin üstünlüğü elinde tutacağı ya da birlikte hangi uzlaşma yolunu bulacaklarının saptanacağı yeni bir savaş başlar. Ben savunması, enerji yatırımının takviye edilmesi sonucunda başarıya&nbsp;ulaştığı takdirde, idin saldırısı son bulur ve böylece gözlem için hiç&nbsp;de verimli olmayan ruhsal ateşkes yeniden ilan edilmiş olur.</p>

  <h2 style="text-align: center;">II. Ruhsal Yapıların İncelenmesinde&nbsp;Analitik Yöntemin Kullanımı</h2>

  <p>Buraya kadar betimlediklerimiz ruhsal olayların gözlenmesinde psikanalizin hazır bulduğu olanaklardır. Aşağıda analitik yöntemin gelişimi sırasında bu olanakları nasıl değerlendirdiğini özetlemeye çalışacağım.</p>

  <h3 style="text-align: center;">ANALİZ ÖNCESİ DÖNEMDE HİPNOZ TEKNİĞİ</h3>

  <p>Analiz öncesi dönemdeki hipnoz yönteminde benin rolü hâlâ tamamen olumsuzdu. Amaç bilinçdışınm içeriklerinin anlaşılmasıydı ve ben bu yolda yalnızca bir engel olarak görülüyordu. Hipnoz yoluyla&nbsp;<span style="text-indent: 1.5em;">hastanın beninin devreden çıkarılabileceği ya da en azından zararsız kılınabileceği artık biliniyordu. "Histeri Üzerine İncelemeler"de&nbsp;(1893-1895) betimlenen yöntemin getirdiği yenilikse, hastanın beninin devreden çıkarılmasıyla o güne kadar kapattığı bilinçdışına (bugünkü id) giden yolun hekime açılmasının sağlanabileceği gerçeğiydi. Demek ki bilinçdışının ortaya çıkarılması özlenen amaç, ben bu&nbsp;yoldaki engel,'hipnoz ise bu engeli bir süre için ortadan kaldırmaya&nbsp;yarayan araçtı. Hekim, hipnozda yakalanan bilinçdışı malzemenin&nbsp;ben tarafından kabul edilmesini sağlıyor ve bu zorunlu bilinçli kılışın&nbsp;semptom üzerinde iyileştirici etkisi oluyordu. Fakat benin kendisi tedavi sürecinin kapsamına alınmamıştı. Ben bu saldırganı ancak hipnozu uygulayan hekimin etkisi devam ettiği sürece hoşgörüyordu.&nbsp;Sonra başkaldınp idin kendisine zorla kabul ettirilen unsuruna karşı&nbsp;yeni bir savunma savaşma giriyor ve böylece tedavide güçlükle elde&nbsp;edilen başan yok oluyordu. Hipnoz yönteminin en büyük zaferi olan&nbsp;benin araştırma süresince tümüyle devreden çıkarılışı, böylelikle&nbsp;uzun süreli başarıyı engelliyor ve kendinden bekleneni veremiyordu.</span></p>

  <h3 style="text-align: center;">SERBEST ÇAĞRIŞIM</h3>

  <p>Bu evrede araştırmada yardımcı olarak hipnozun yerini alan serbest çağrışımda bile benin rolü önceleri hâlâ olumsuz bir roldür. Tabii artık benin saf dışı bırakılması için zor kullanılmaz. Bunun yerine ben&nbsp;kendiliğinden devreden çıkmaya davet edilir. Çağrışımlar eleştiril-memeli, normalde geçerli olan mantıksal bağlantı talepleri göz ardı&nbsp;edilmelidir. Benden adeta susması rica edilir. İd ise türevlerinin bilince yükseldiklerinde alışageldikleri güçlüklerle karşılaşmayacaklarına&nbsp;söz verilerek konuşmaya çağrılır. Fakat tabii ki id türevlerine bene girişlerinde herhangi bir dürtüsel hedefe ulaşacakları da vaat edilmez.&nbsp;Geçiş izni yalnızca sözlü temsile tercüme için geçerlidir, yoksa (bilince) yükselmelerinin gerçek amacı olan hareket aygıtına egemen&nbsp;olma konusunda değil. Hareket aygıtı analitik yöntemin katı kurallarınca daha başından felce uğratılmıştır. Dürtü itkisiyle oynanan bu&nbsp;ikili oyun, yani bir yandan itki ortaya çıkmaya davet edilirken diğer&nbsp;yandan doyumun sürekli olarak engellenişi, analitik yöntemin uygulamadaki başlıca güçlüklerinden birine yol açar.</p>

  <p>Analize yeni başlayanların çoğu bugün bile hastanın tüm çağrışımlarını sürekli olarak, değiştirmeden ve ketlemeden anlatmasını,&nbsp;<span style="text-indent: 1.5em;">yani analizin ana kuralına kesinkes uymasını sağlamaları gerektiğini düşünürler. Fakat, gerçekleşebilseydi bile, özlenen bu ideal durum&nbsp;bir ilerleme anlamına gelmeyecek, gerçekte önceden aşılmış olan bir&nbsp;durumu, hekimin dikkatinin hipnozdaki gibi tek yönlü olarak id üzerine yoğunlaşmasını yeniden ortaya çıkaracaktı. Analiz yönteminin&nbsp;büyük şansı, hastanın böylesine uysal olmasının uygulamada olanak&nbsp;dışı oluşudur. Analizin ana kuralına ancak kısa sürelerle uyulabilir.&nbsp;Ben bir süre için susar ve id türevleri bu dinlenmeden bilince üşüşmek için yararlanır. Psikanalistse bu ürünlerin açıklamalarından bilgi edinebilmek için acele etmelidir. Sonra ben yeniden kıpırdanır,&nbsp;kendine zorla kabul ettirilmiş olan edilgin hoşgörüye karşı savunmaya geçer ve alışılmış savunma mekanizmalarından herhangi biriyle&nbsp;çağrışımların akışına müdahale eder. Hasta analizin ana kuralını çiğnemiştir, "direnç gösteriyor" deriz. Bu, hastanın idinden benine yönelen saldırıların bir karşı eylemle yanıtlandığı anlamına gelir. Böylelikle gözlemcinin dikkati de çağrışımlardan dirence, yani id içeriğinden ben eylemine çevrilmiştir. Analist, benin yukarıda betimlediğimiz kendini ele vermeyen savunma mekanizmalarından birinin ben&nbsp;eylemi tarafından gözlerinin önünde eyleme geçtiğini görür; yapılacak olan, bu savunma mekanizmasının ayrıştırılmak üzere ele alınmasıdır. Analist, analiz işleminin nesnesinin değişimiyle analiz durumunda da önemli değişiklikler olduğunu görecektir. İd analizinde id&nbsp;türevlerinin kendiliğinden bilince yükselişleri analiste yardımcı olur,&nbsp;analiz çalışmasının ve analiz edilecek malzemenin yönelişleri benzerdir. Benin savunma eyleminin analizindeyse bu tür bir yöndeşlik-ten tabii ki söz edilemez. Benin bilinçdışı unsurlarının bilinçli olma&nbsp;yönünde bir eğilimleri yoktur, zaten bu onların yararına da değildir.&nbsp;Bu bakımdan ben analizinin tüm parçaları her zaman id analizinin-kinden daha az doyurucudur. Analiz dolambaçlı yollardan ilerler, benin eylemini doğrudan izleyemez, ancak çağrışımlara yaptığı etkiden&nbsp;yola çıkarak yeniden kurgulayabilir. Bu etkinin türü, yani çağrışımlarda atlamalar, karşıtına çevirmeler, anlam yer değiştirmeleri, vb.'&nbsp;nin görülmesi benin bu karşı çıkışında ne tür bir savunma eyleminden yararlandığını gösterecektir. Demek ki analistin görevi öncelikle&nbsp;savunma mekanizmasını tanımak olacaktır. Böylelikle ben analizinin&nbsp;bir bölümünü başarabilir. Bundan sonraki görevi savunmanın yaptığını geriye çevirmek, yani bastırmayla ortadan kaybolanı bulup yeniden yerine yerleştirmek, yeri değiştirileni yeniden eski yönüne ge</span><span style="text-indent: 1.5em;">tirmek, yalıtılanı yeniden gerçek bağlamı içine sokmaktır. Koparılmış bağlantıların yeniden kurulmasıyla birlikte hekimin dikkati de yeniden ben analizinden id analizine dönecektir.</span></p>

  <p>Görüldüğü gibi gerçekte bizim için önemli olan, analizin ana kuralının uygulanması değil de ana kuralın uygulanmasının yarattığı çatışmadır. Psikanaliz dediğimiz şeyi, hipnoz yönteminin tekyönlülü-ğünden farklı olarak, gözlemin id ve ben arasındaki gidiş gelişi, ilginin karşımızdaki insanın her iki yanına da yönelmesi oluşturur.</p>

  <p>Analitik tekniğin diğer çeşitli araçları da gözlemcinin dikkatini yönelttiği yöne uygun olarak kolayca sınıflanabilir.</p>

  <h3 style="text-align: center;">DÜŞLERİN YORUMU</h3>

  <p>Düşlerin yorumlanması sırasında serbest çağrışım sırasındaki analitik gözlem ortamı bir kez daha ortaya çıkar. Düş görenin ruhsal durumu analiz seansındaki hastadan yalnızca küçük ayrımlar gösterir. Hastanın, analizin ana kuralına uyarak kendi istemiyle gerçekleştirmesi gereken ben işlevlerinin askıya alınması koşulu, rüya görende&nbsp;uyku yoluyla kendiliğinden sağlanır. Hastanın hareket ederek dürtülerine doyum sağlamasını engellemeye yarayan analiz kanepesindeki hareketsizlik kuralına benzer biçimde uyku durumunda da hareket&nbsp;durur. Sansür eyleminin etkileri, yani gerekli çarpıtmalar, yoğunlaştırmalar, yer değiştirmeler, tersine çevirmeler ve atlamalar yardımıyla gizil düş içeriğinin açık düş içeriğine tercümesi ise direnç baskısı&nbsp;altında çağrışımların çarpıtılmasına karşılık gelir. Kısacası düşlerin&nbsp;yorumlanması, gizil düş fikirlerini (id içeriklerini) gün ışığına çıkardığı sürece idin; sansürün düş fikirlerine yaptığı etkiden hareketle&nbsp;onun benimsediği önlemleri yeniden kurgulamamızı sağladığı sürece&nbsp;ben yapılarının ve savunma eylemlerinin araştırılmasına yarıyor demektir.</p>

  <h3 style="text-align: center;">SİMGELERİN YORUMU</h3>

  <p>Düş yorumunun bir yan ürünü düş simgeleri üzerine olan bilgimizdir; bu bilgi bize idin araştırılması açısından önemli bir kazanım sağlar.&nbsp;Simgeler belirli id içerikleri ve belirli bilinçli söz ya da nesne imgeleri arasındaki sürekli ve genel geçerliliği kabul edilmiş ilişkilerdir.&nbsp;Bu ilişkilerin bilinmesi benin bir savunma mekanizmasını güçlükle&nbsp;çözümlemeye çalışmaksızın, bilinçli açıklamalardan bilinçdışı hak-</p>

  <p>Kında güvenilir çıkarımlar yapmamıza izin verir. Yani simge çevirisi, anlamaya giden kestirme bir yoldur; aradaki ben eylemlerinden oluşan katmanları atlayarak bilincin en üst katmanından bilinçdışınm en&nbsp;alt katmanına geçmemize izin verir. Aradaki katmanlar belki de bir&nbsp;zamanlar belirli bir id içeriğinin belirli bir ben oluşumuna dönüşmesini zorunlu kılmışlardır. Simge dilinin bilinmesinin idin araştırılmasındaki işlevi matematik formüllerinin tipik problemlerin çözülmesindeki işlevine benzer. Kullanılmaları yarar sağlar. İlk kez nasıl çı-karsandıkları bilinmese de zararı yoktur. Fakat formüller yardımıyla&nbsp;problem çözerken matematik kavrayışımız artmaz. Benzer biçimde&nbsp;simge çevirisi yardımıyla id içerikleri açıklanabilir, fakat bu arada&nbsp;karşımızdaki birey hakkmdaki psikolojik bilgimiz gerçekte derinleşmiş değildir.</p>

  <h3 style="text-align: center;">SÜRÇMELER</h3>

  <p>Bilinçdışma bakışımızın ara sıra gerçekleşen bir türü de sürçmeler admı verdiğimiz id baskınlarınca sağlanır. Bunlar bildiğimiz gibi&nbsp;analiz ortamına bağlı değildir. Sürçmeler benin gözcülüğünün herhangi bir koşulda kısıtlanması ya da başka yöne sapmasıyla, ya da bi-linçdışı bir itkinin herhangi bir koşulda, birdenbire güç kazandığı her&nbsp;yerde ortaya çıkabilir. Sürçmeler, özellikle dil sürçmesi ve unutma,&nbsp;tabii ki analitik tedavi sırasında da ortaya çıkabilir ve böylece birdenbire analitik yorumun uzun zamandır uğraştığı bir bilinçdışı alanını&nbsp;aydınlatabilir. Analitik yöntemin ilk yıllarında, analitik anlayışa pek&nbsp;açık olmayan hastalara bilinçdışınm varlığını neredeyse reddedilemeyecek bir biçimde sergilemek için rastlantının bu tür armağanlarından yararlanmak sevilen bir yöntemdi. Ayrıca yer değiştirme, yoğunlaştırma, atlama gibi ayrı ayrı mekanizmaları böyle kolay anlaşılır örnekler üzerinde gösterebilmek de bir sevinç nedeni oluyordu.&nbsp;Fakat analiz tekniği açısından bu rastlantısal olayların önemi, genel&nbsp;olarak, isteyerek analizin hizmetine sunulan id baskınlarımnki yanında bir hiçtir.</p>

  <h3 style="text-align: center;">AKTARIM</h3>

  <p>Id ve ben gözlemleri arasında gözetilen kuramsal ayrım, analitik çalışmanın belki de en önemli aracı olan aktarımın yorumlanmasında da uygulanır. Hastanın analistine yönelttiği, ilk kez güncel analitik&nbsp;<span style="text-indent: 1.5em;">durumda ortaya çıkmayan, tersine hastanın en erken nesne ilişkilerinden kaynaklanan ve analitik ortamdaki zorlantılı tekrarın etkisiyle yeniden canlanmış olan duygulanımların tümüne aktarım diyoruz. İşte bu duyguların yeni ortaya çıkan değil, yalnızca yinelenen duygular&nbsp;olmaları onları hastanın geçmiş duygu yaşantıları hakkında bilgi sağlamak açısından çok yararlı kılar. Sanırım hastaların aktarım görüngülerini karmaşıklık derecelerine göre çeşitli tiplere ayırmak doğru&nbsp;olacak.</span></p>

  <h4>a) &nbsp;&nbsp;&nbsp;Libido itkilerinin Aktarımı:</h4>

  <p>Bu ilk tip çok basittir. Hasta psikanaliste karşı kendisini rahatsız edecek şiddette sevgi, nefret, kıskançlık, kaygı gibi coşkular duyar ki, o anda bunları haklı gösterecek bir olay yoktur. Hasta bu duygulara&nbsp;karşı savaşır, bunları istemeden açığa vurduğunda utanır, kendini aşağılanmış hisseder, vb. Bu duyguların bilinçli olarak ifade edilmesini&nbsp;sağlamak da çoğunlukla ancak psikanalizin ana kuralının baskısıyla&nbsp;olanaklıdır. Analitik araştırma ilerledikçe bu duyguların id baskınları&nbsp;olduğu ortaya çıkar. Bunlar Oidipus ve hadım edilme kompleksi gibi&nbsp;eski duygu kümelenmelerinden kaynaklanır; analitik ortamdan çıkarılıp çocuksu duygu ortamlarından birine yerleştirildiklerinde anlaşılır ve haklı hale gelir. Bu geriye oturtma hastanın geçmişindeki unutmaya bağlı bir boşluğu doldurmamıza yardımcı olur. Hastanın çocuksu duygusal ve dürtüsel yaşamı hakkında yeni bir bilgi elde ederiz.&nbsp;Bu tür bir yorumlama deneyinde hasta çoğunlukla azimli bir yardımcı olarak yanımızda yer alacaktır. Çünkü kendisi de aktarılan duygusal itkiyi bedenine girmiş yabancı bir cisim gibi duyumsamaktadır.&nbsp;Duygunun geçmişteki yerine geriye oturtulması onu o anda kendine&nbsp;yabancı olan bir itkinin etkisinden kurtarır, aynı zamanda analitik çalışmanın sürdürülmesini olanaklı kılar. Aktarımın bu ilk tipinin yorumlanması yalnızca idin araştırılması açısından kazanç sağlar.</p>

  <h4>b) &nbsp;&nbsp;&nbsp;Savunma Aktarımı:</h4>

  <p>İkinci aktarım tipi daha değişiktir. Hastanın analitik ortamda etkisi altında kaldığı zorlantılı tekrar yalnızca eski id itkilerini değil, aynı şekilde dürtüye karşı savunmanın eski önlemlerini de kapsar. Demek ki hastanın aktardıkları, yalnızca bilinçli olarak ifade edilecekleri sırada&nbsp;yetişkin beninin ikincil sansürüne uğrayan çarpıtılmamış çocuksu id&nbsp;<span style="text-indent: 1.5em;">etkileri değildir; daha bebeklikte biçimlenen, çarpıtmanın türlü şekillerine uğramış id itkileri de aktarılır. Uç durumlarda aktarılan dürtü-sel itkinin kendisi değil, yalnızca olumlu ya da olumsuz, belirli bir libido tavrına karşı gelişmiş özgül bir savunmadır; örneğin gizil kadın eşcinselliğinde karşılaşılabilen olumlu sevgi bağı tehlikesinden kaçma tepkisi, ya da Wilhelm Reich'in vurguladığı eskiden babasına karşı saldırgan olan erkek hastanın boyun eğici kadınsı mazoşist tutumu&nbsp;gibi. Bana göre bu aktarılmış savunma mekanizmalarını "maskeleme", "dalga geçme" ya da analisti bilinçli olarak yanıltmanın herhangi başka bir yolu olarak tanımlarsak hastaya büyük haksızlık etmiş&nbsp;oluruz. Hastayı analitik kuralı kesinkes uygulamaya, yani dürüstlüğe&nbsp;zorlayarak da onun aktarımla ifade edilen savunma biçiminin ardındaki id itkisini ele vermesini sağlayamayız. Çünkü hasta dürtüyü ya&nbsp;da duygulanımı onun için artık ulaşılabilir olan tek biçimde yani çarpıtılmış savunma biçiminde ifade ettiğinde zaten dürüsttür. Bence bu&nbsp;durumda analistin görevi her ne pahasına olursa olsun savunulan ilkel dürtü itkisini bulup hastanın bilincindeki yerine yerleştirmek için&nbsp;dürtü değişiminin tüm ara basamaklarını atlamak olmamalıdır. Daha&nbsp;doğru olan yol, bu noktada analitik dikkati dürtüden özgül savunma&nbsp;mekanizmasına çevirmek, yani idden bene yöneltmektir. Dürtü dönüşümü yolunu geriye doğru izlemek başarıldığında kazancımız iki katı olacaktır. Yorumladığımız aktarım görüngüsü ikisi de geçmişten&nbsp;kaynaklanan iki bölüme ayrılır: İde ait olan libido ya da saldırganlık&nbsp;taşıyan bir unsur ve bene atfetmek zorunda olduğumuz bir savunma&nbsp;mekanizması. Eğer öğretici bir örnekle karşı karşıyaysak bu mekanizma tam da id dürtüsünün ortaya çıktığı çocukluk dönemindeki bene ait olan bir savunma mekanizmasıdır. İlk ele aldığımız basit aktarım tipinin yorumlanmasıyla elde edilen, hastanın dürtü yaşamındaki&nbsp;anımsama boşluğunun doldurulması kazanımına ek olarak, burada&nbsp;hastanın ben gelişimini, başka türlü söylemek gerekirse dürtülerinin&nbsp;geçirdiği dönüşümün öyküsünü tamamlayacak bilgiler elde ederiz.</span></p>

  <p>Daha verimli olan bu ikinci aktarım tipini yorumlama denemeleri, analist ve hasta arasında doğan birçok teknik güçlüğü de beraberinde getirir. Hasta, bu ikinci tür aktarım tepkilerini, bünyesinde yabancı bir cisim olarak duyumsamaz. Benin -geçmiş yılların beni olsa bile- bu tepkilerin oluşumunda oynadığı rol göz önünde bulundurulursa bunun şaşılacak bir yanı da yoktur. Hasta bu görüngülerin yinelenen özellikte olduğuna ancak güçlükle inandırılabilir. İfadelerin&nbsp;<span style="text-indent: 1.5em;">hastanın bilincinde belirme biçimleri benle bağdaşmıştır. Sansür açısından gerekli çarpıtmalar zaten geçmişte gerçekleştirilmiştir, yetişkin ben bu ifadelerin serbest çağrışım sırasında su yüzüne çıkmalarına karşı kendini savunma gereğini duymaz. Gözlemcinin kolayca fark ettiği ve aktarımın nesnel açıdan bakıldığında uygun olmadığını&nbsp;gösteren neden ve sonuç arasındaki uyuşmazlık karşısında hastanın&nbsp;tavrı kendisini -basit ussallaştırmalarla aldatmak şeklindedir. Aktarım tepkilerinin bu türünde birincisinde olduğu gibi hastanın istekli&nbsp;yardımına güvenemeyiz. Yorum çalışması benin bilinmeyen yönlerine, eski ben eylemlerine yöneldiğinde hastanın tüm beni bir düşman&nbsp;olarak analizin karşısına dikilecektir. İşte bu, pek de uygun düşmeyen "karakter analizi" terimiyle tanımlamaya alışmış olduğumuz durumdur.</span></p>

  <p>Bu aktarım yorumlarının ortaya çıkardığı görüngüleri, demek ki, kuramsal olarak bilinçli kılınan id içerikleri ve bilinçli kılınan ben eylemleri olmak üzere iki gruba ayırıyoruz. Bu ayrım serbest çağrışım&nbsp;sırasındaki yorumlarımızın sonuçlarına benzer. Çağrışımların serbestçe akışı id içeriklerini, direncin ortaya çıkışı ise benin kullandığı&nbsp;savunma mekanizmalarını aydınlatır. Aralarındaki tek ayrım, aktarım&nbsp;yorumlarının daha kesin olarak geçmişle ilgili olması ve hastanın bireysel geçmişinin uzun dönemlerini birdenbire aydınlatabilmesi; buna karşılık, serbest çağrışımın günışığına çıkardığı id içeriklerinin&nbsp;belli evrelere bağlı olmaması; ayrıca benden kaynaklanan, tedavi sırasında çağrışıma karşı direnç olarak ortaya çıkan savunma eylemlerinin hastanın güncel yaşamına da ait olabilmesidir.</p>

  <h4>c) Aktarımda Eyleme Koyma:</h4>

  <p>Aktarımın üçüncü bir biçimi hastayı tanımamızda değişik, önemli bir katkıda bulunur. Düş yorumu, serbest çağrışım, direnç yorumu ve aktarımın buraya kadar betimlediğimiz biçimlerinde, hastayı, hep analitik ortamda, yani doğal olmayan bir ruh içi durumda karşımızda buluruz. Ruhsal yapılar arasındaki güç dengesi, birinde uyku durumu&nbsp;dolayısıyla, diğerindeyse analizin ana kuralının uygulanması sonucunda id yararına bozulmuştur. Ben etmenleriyle hep güçten düşürülmüş durumlarında, ya düşlerin sansürcüsü, ya da serbest çağrışıma&nbsp;karşı direnç olarak karşılaşır, onları doğal güçlerinde ve büyüklüklerinde gözümüzün önüne getirmekte çok büyük bir güçlük çekeriz.</p>

  <p>Analistlere karşı sık sık öne sürülen eleştiriyi hepimiz biliriz: Bilinç-dışım iyi tanıdıkları, fakat hastalarının benini iyi değerlendiremedikleri söylenir. Hastanın tüm benini eylem durumunda görme olanağının kısıtlılığından ötürü bu eleştiri bir ölçüde haklı sayılabilir.</p>

  <p>Aktarımın bir üst derecesinde hasta, analitik tedavinin katı kurallarına uymaktan kaçar ve aktardığı duygulannın gerek dürtüsel itki gerekse savunma yönünü günlük yaşamdaki davranışlarında eyleme&nbsp;koymaya başlar. Aktarımda eyleme koyma olarak adlandırdığımız,&nbsp;dar anlamda analizin dışında kalan bu olay, hastanın ruhsal yapısını&nbsp;kendiliğinden doğal büyüklük oranlarıyla gözümüzün önüne sermesi&nbsp;bakımından analiz için öğretici bir nitelik taşır. Eyleme koymayı başarıyla yorumlayabildiğimizde aktarım eylemlerini ruhsal oluşumların o andaki nicel enerji katkılarını gösteren bileşenlere ayırmak&nbsp;mümkündür. Serbest çağrışım sırasındaki gözlemlerimizden farklı&nbsp;olarak her oluşumun sağladığı enerji tutan kendi doğal, mutlak ve&nbsp;göreceli büyüklüğünde görülür hale gelir.</p>

  <p>Bize sağladığı bu değerli içgörülere karşın eyleme koymanın yorumu tedavi açısından pek bir kazanç getirmez. Öyle görünüyor ki gerek bilinçdışı malzemenin bilinçli kılınması olanağı, gerekse id,&nbsp;ben ve üstben arasındaki ilişkiler üzerindeki tedavi edici etki, ben yapılarının eylemlerinin kısıtlanmış olduğu, yapay olarak elde edilen ve&nbsp;hâlâ hipnozu andıran analitik ortamdan kaynaklanmaktadır. Eğer ben&nbsp;tüm işlevlerini yerine getirebilir durumdaysa veya idin bağdaşığı olarak onun tüm emirlerini uyguluyorsa, ruh içi yer değiştirmeler ve dışarıdan gelecek etkilere fazla fırsat kalmaz. Bu nedenle analist için&nbsp;aktarımın bu üçüncü biçimiyle, yani eyleme koymayla başa çıkmak,&nbsp;savunma biçimlerinin aktarımıyla başa çıkmaktan daha güçtür. Bu&nbsp;bakımdan, analistin, aktarımın bu türünü analitik yorumlar ve analitik olmayan yasaklarla sınırlamaya çalışması doğaldır.</p>

  <h3 style="text-align: center;">BEN ANALİZİYLE İD ANALİZİ ARASINDAKİ İLİŞKİ</h3>

  <p>Aktarım görüngülerini libido eğilimlerinin aktarımı, savunma davranışlarının aktarımı ve eyleme koyma başlıkları altında böyle ayrıntılı bir şekilde ele almamın nedeni, analizde id türevlerinin bilinçli kılınmasıyla ilgili durumlarda teknik güçlüklerin en az ve analizin benin&nbsp;bilinçaltı unsurlarına saldırması gerektiği durumlarda en yoğun olduğu gerçeğidir. Daha açık söylemek gerekirse bu güçlüklerin nedeni,&nbsp;<span style="text-indent: 1.5em;">analitik tekniğin kendisi değildir. Teknik, bendeki bilinçdışı içeriklerin bilinçli kılınmasına en az id ya da üstbendeki bilinçdışı içeriklerin bilinçli kılınmasına olduğu kadar uygundur. Ama biz analistler ben&nbsp;analizinin güçlüklerine id analizininkilerden daha yabancıyız. Kuramsal görüşlerimizde ben kavramını algısal bilinç sistemiyle aynı&nbsp;yere oturtmaktan vazgeçtiğimizden, yani ben yapılarının büyük bir&nbsp;bölümünün de*bilinçsiz olup, analitik yöntem yardımıyla bilinçli kılınmayı beklediğini öğrendiğimizden beri, ben üzerindeki analitik çalışmaya olan saygımız çok artmıştır. Ben alanından analize karışan&nbsp;her şey, herhangi bir id türevi kadar iyi bir malzemedir. Bu malzemeyi yalnızca id analizinin bir engelleyicisi olarak görmeye hakkımız&nbsp;yoktur. Fakat, ben alanından gelen her şey, sözcüğün tam anlamıyla&nbsp;bir direnç, bilinçdışmdan çıkmaya ve böylelikle analistin çalışmasına&nbsp;karşı direnen bir güçtür. Benin istemine karşı gerçekleştirilmesine&nbsp;karşın, analizin bu ben yönünde de, en az hastalarımızın id yönünün&nbsp;analizinde olduğu kadar kendimize güvenmemiz gerekiyor. .</span></p>

  <h3 style="text-align: center;">ANALİZ TEKNİĞİNDE TEK YÖNLÜLÜK&nbsp;<br /></h3>

  <div style="text-indent: 0px;">
    <h3 style="text-align: center;"><span style="text-indent: 1.5em;">VE BUNUN YOL AÇTIĞI GÜÇLÜKLER</span></h3>
  </div>

  <p>Şimdiye kadar anlatılanlardan serbest çağrışım, gizil düş düşünceleri, simge yorumu ile fantezide ya da eyleme koymada gerçekleşen aktarımın içerikleri üzerine yapılan çalışmaların tek yönlü bir şekilde idin araştırılmasına katkıda bulunduğunu gördük. Diğer taraftan, dirençlerin, düşe uygulanan sansürün ve dürtüsel itkilere ve fantezilere&nbsp;karşı aktarılmış savunma biçimlerinin incelenmesi de ben ve üstbe-nin bilinmeyen eylemlerinin araştırılmasına yarar, ama bu da tek yönlüdür. Eğer ancak araştırmanın bu iki yönünün tarafsız bir karışımının, analiz edilen kişinin iç dengelerinin eksiksiz bir resmini çizebileceği doğruysa, herhangi bir analitik aracın diğerlerini ihmal etmek&nbsp;pahasına tercih edilmesinin, ruhsal kişiliğin çarpık ya da en azından&nbsp;yetersiz bir resmini, gerçekliğin kötü bir kopyasını vereceği de bir&nbsp;gerçektir.</p>

  <p>Örneğin, kendini çok kesin bir biçimde simge çevirisiyle sınırlayan bir teknik, çok sınırlı bir biçimde yalnızca id içeriklerini gün ışığına çıkarıyor olmak tehlikesiyle karşılaşacaktır. Bu yöntemle çalışan bir kişi, ancak başka analitik araçlar yardımıyla bilinçli kılınabilecek olan ben yapılarının bilinmeyen bölümlerini ihmal etmek ya da en azından bunlara gereken önemi vermemek eğiliminde olacaktır.&nbsp;Böyle bir yöntemin haklılığını savunmanın bir yolu, bu yöntemin ben&nbsp;üzerinden dolanmaya gereksinimi olmadığını, bastırılmış dürtü yaşamına dolaysız bir yoldan erişebildiğini öne sürmektir. Fakat yöntemin sonuçları yine de yetersiz kalacaktır. Çünkü ancak benin bilinç-dışı savunma eylemlerinin analizi, bize, dürtülerin dönüşümlerini yeniden kurgulama olanağı verir. Gerçi bu analiz yapılmadan da, bastırılan dürtüsel arzuların ve fantezilerin içerikleri konusunda birçok&nbsp;şey öğreniriz, fakat bunların geçirdiği değişimler ve kişilik yapısındaki yerleri hakkında elde ettiğimiz bilgiler hiç denecek kadar azdır.</p>

  <p>Diğer yöndeki çalışmaya aşırı ağırlık veren, yani dirençlerin analizini kesinlikle ön plana çıkaran bir yöntemin sonuçlarının ise tam ters yönde yetersizlikleri olacaktır. Bu yöntem, analiz edilen kişinin&nbsp;ben yapısının eksiksiz bir tablosunu elde eder, fakat id analizinin derinlik ve bütünlüğünden vazgeçmek zorunda kalır.</p>

  <p>Aktarımı aşırı ölçülerde kullanmayı deneyen bir yöntemde de benzeri sakıncalara rastlanacaktır. Hastaların böylesi bir teknik deneyi destekleyecekleri ileri aktarım durumunda, idin en derin katmanlarından bolca malzeme getirecekleri tartışılmaz bir gerçektir. Fakat bu&nbsp;anada analitik ortamın dışına çıkacaklardır. Benleri, sınırlanmış, güç-süzleşmiş, yan tutmayan, eylemsiz bir gözlemci olarak olayın dışında kalamaz. Etkilenir, hareketlenir ve eyleme katılmaya zorlanır.&nbsp;Zorlantılı tekrarın hâkimiyeti altında tümüyle çocuksu bir ben olarak&nbsp;davranırsa da, bu, onun analiz etmek yerine eyleme koymakta olduğu gerçeğini değiştiremez. Bunun da anlamı, başlangıçta hasta hak-kındaki bilgilerimizi derinleştireceğimize ilişkin bütün umutlarımıza&nbsp;karşın, böyle bir yöntemin, eyleme koyma mekanizmasının yol açtığı tedaviye ilişkin tüm düş kırıklıklarını da beraberinde getirebileceği gerçeğidir.</p>

  <p>Benim de savunmuş olduğum (1926-1927) çocuk analizi yöntemi de tek yönlülüğün tehlikeleri için iyi bir örnektir. Analist, serbest çağrışımdan vazgeçmek zorunda kalırsa, simge yorumunu tutumluca&nbsp;kullanır ve aktarımın yorumlanmasına tedavinin ancak ileri bir aşamasında başlarsa, id içerikleri ve ben eylemlerinin aydınlatılmasına&nbsp;giden üç önemli yol da ona kapalı kalacaktır. O zaman bu noktalardaki kaybın nasıl giderileceği ve ruhsal katmanlarının buna karşın nasıl&nbsp;aşılacağı sorusu ortaya çıkar ki, bu soruyu bundan sonraki bölümde&nbsp;yanıtlamak istiyorum.</p>

  <h2 style="text-align: center;">III. Analizin Nesnesi Olarak Benin Savunma Eylemi</h2>

  <h3>BENİN ANALİTİK SÜREÇLE İLİŞKİSİ</h3>

  <p>Önceki bölümün uzun ve sıkıcı kuramsal tartışmaları, uygulamada birkaç yalın cümleyle özetlenebilir. Analistin görevi, hangi ruhsal yapıya ait olursa olsun, bilinçdışı olanı bilinçli kılmaktır. Analist, dikkatini eşit şekilde ve nesnel bir biçimde, bilinçdışı kısımları içerdikleri&nbsp;oranda her üç yapı üzerine yöneltir; başka bir deyişle, aydınlatma çalışmasını id, ben ve üstbenden eşit uzaklıklardaki bir bakış noktasından gerçekleştirir.</p>

  <p>Ne yazık ki bu ilişkinin nesnelliğine gölge düşüren çeşitli koşullar olacaktır. Analistin tarafsızlığı yanıtsız kalır, her yapı analistin çabalarına değişik biçimde tepki gösterir. İd itkilerinin bilinçdışı kalma gibi bir eğilimleri olmadığını biliyoruz. Bunların kendi itici güçleri,&nbsp;daima mevcut olan, bilince, böylelikle doyuma doğru ilerleme ya da&nbsp;en azından türevlerini bilinç yüzeyine gönderme eğilimleri vardır.&nbsp;Analistin çalışması yukarıda gösterdiğimiz gibi bu itici güçle aynı&nbsp;yönde ilerler ve onun etkinliğini artırır. Böylece analist, idin bastırılmış bölümlerinin bir yardımcısı ve kurtarıcısı görünümünü alır.</p>

  <p>Ben ve üstben söz konusu olduğundaysa durum değişiktir. Geçmişte id itkilerini kendi yöntemleriyle gemlemeye çalışmış olduklarından, ben yapılarına analist bir bozguncu gibi görünür. Analistin çalışması, büyük güçlüklerle gerçekleştirilmiş bastırmaları geçersiz kılar, etki bakımından patolojik, fakat biçim bakımından gayet benle bağdaşmış olan uzlaşma oluşumlarını yıkar. Analistin bilinçdışını bilinçli kılma çabasıyla, ben yapılarının dürtüsel yaşama egemen olma&nbsp;çabası, birbirine karşıttır. Bu bakımdan birey, hastalığa ilişkin içgörü-süyle başka bir karara varmadıkça, analistin niyeti ben oluşumları&nbsp;için göz korkutan bir tehlikedir.</p>

  <p>Bir önceki bölümün açıklamalarına dayanarak benin analitik çabalarla ilişkisi üç yönlü olarak betimlenebilir. Ben, yukarıda anlatılan kendini gözlemleme durumunda olması, bu konudaki yeteneklerini analizin emrine sunarak kendi topraklarına ulaşan türevler yoluyla diğer yapıların bir resmini vermesi açısından analizin bağdaşığıdır. Ayrım yapmaksızın bilince yükselen her şeyi görmek isteyen analitik araştırmaya aykırı olarak, bu kendini gözlemleme sırasında&nbsp;<span style="text-indent: 1.5em;">güvenilmez ve yan tutan bir davranış içerisine girmesi, belirli bilgileri anımsayıp iletmesi, diğerlerini ise değiştirmesi, geri çevirmesi ve görünür hale gelmekten alıkoyması açısındansa analizin düşmanıdır.&nbsp;Sonuç olarak benin kendisi de analizin nesnesidir, çünkü sürekli&nbsp;içinde bulunduğu savunma eylemi bilinçdışıdır ve ancak güçlükle bilinçli bilgiler arasına katılabilir. Bu açıdan benin savunma eylemi yasamanmış dürtü itkilerinin herhangi birinin bilinçdışı eylemine çok&nbsp;benzer.&nbsp;</span></p>

  <p><span style="text-indent: 1.5em;">Dürtüye karşi, direnç olarak ortaya çikan savunma&nbsp;</span><span style="text-indent: 1.5em;">önceki bölümde, uygulamada birbirlerine ayrılmaz biçimde bağlı olan id ve ben analizlerini, bu incelemenin amaçlan doğrultusunda&nbsp;birbirlerinden ayırmaya çalıştım. Bu çabam da doğruluyor ki, ben&nbsp;analizinin gelişmesini sağlayan bütün malzeme, analitik süreç içinde&nbsp;direnç biçiminde id analizinin karşısına çıkmaktadır. Bu durum, herhangi bir açıklamaya gereksinim göstermeyecek kadar açıktır. Analiz&nbsp;içinde ben, idin saldırılannı kendi karşıt eylemleriyle önlemek istediği her noktada etkinlik kazanır. Bastırılmış dürtülerin düşünsel temsilcilerine bilincin yolunu açmak, yani bu tür saldırıları desteklemek&nbsp;analitik yöntemin görevi olduğundan, benin dürtü temsilcilerine karşı savunma eylemi kendiliğinden analitik çalışmaya karşı etkin bir direnç haline gelir. Bunun dışında analistin bireysel etkisiyle bu tür düşüncelerin serbest çağrışımda belirmesini olanaklı kılan analizin ana&nbsp;kuralına uyulmasında diretmesi, benin dürtüye karşı savunmasının&nbsp;açık bir karşı koyma biçiminde doğrudan analistin kişiliğine karşı yönelmesine yol açar. Analiste karşı duyulan düşmanlık ve ortaya çıkan&nbsp;id itkilerine karşı artırılmış bir savunma etkinliği kendiliğinden birbi-riyle çakışır. Analiz sırasında savunmanın sustuğu ve dürtü temsilcilerinin engellenmeden, serbest çağrışımlar olarak belirebildikleri anlarda, benin analistle olan ilişkisi bu açıdan sorunsuzdur.</span></p>

  <p>Doğallıkla bu bir tek direnç çeşidi, olası tek analitik direnç değildir. Ben direnci adını verdiğimiz bu dirençlerin yanında, bildiğimiz gibi bileşimleri daha değişik olan aktarım dirençleri ve zorlantılı tekrardan kaynaklanan, analizde güçlükle altedilebilen karşıt güçler vardır. Demek ki dirençlerin tümü benin savunma eylemlerinin sonucu&nbsp;değildir. Fakat benin ide karşı bu tür savunma eylemlerinin her biri,&nbsp;analizde ortaya çıktığı zaman analitik çalışmaya karşı bir direnç ola<span style="text-indent: 1.5em;">rak hissedilecektir. Ben dirençlerinin analizi, bize, benin bilinçdışı savunma eylemlerini tüm canlılığıyla gözlemlemek ve bilinçli kılmak için iyi bir fırsat sunacaktır.</span></p>

  <h3 style="text-align: center;">DUYGULANIMLARA KARŞI SAVUNMA</h3>

  <p>Ben ve dürtü arasındaki uzlaşmazlıklar, ben eylemlerinin yakından gözlenmesini olanaklı kılan tek fırsat değildir. Ben, yalnızca, alanında bilinç ve doyuma giden yolu arayan dürtü türevleri ile çatışma halinde değildir. Aynı derecede enerjik ve etkin biçimde, bu dürtü itkilerine bağlı duygulanımlara da karşı koyar. Dürtü istemlerini geri çevirirken ilk işi bu duygulanımlarla uzlaşmak olacaktır. Cinsel arzularla birlikte sevgi, özlem, kıskançlık, küçük düşme, acı ve yas, saldırgan arzuların yanındaysa nefret, kızgınlık ve öfke, ait oldukları dürtü&nbsp;istemi bastırıldıktan sonra benin çeşitli dizginleme çabalarıyla karşılaşır; yani dönüşüme zorlanır. Analiz çerçevesinde ya da dışmda,&nbsp;duygulanım dönüşümlerinin söz konusu olduğu her noktada, ben bir&nbsp;etkinlik göstermiş demektir ve böylece ben eylemlerini inceleme olanağı ortaya çıkar. Dürtüsel bir istekle bağlantılı bir duygulanımın&nbsp;yazgısı, düşünsel temsilcisinin yazgısının tıpatıp eşi değildir. Diğer&nbsp;yandan benin elindeki savunma olanakları açık ki sınırlıdır. Bireyin&nbsp;beni, yaşamının belli dönemlerinde, kendi yapısına uygun olarak bastırma, yer değiştirme, karşıtına çevirme gibi değişik savunma mekanizmalarını tercih edebilir ve bunları gerek dürtüye karşı olan savaşımda, gerekse duygulanımın ortaya çıkmasına karşı olan savunmasında kullanabilir. Belli bir hastanın dürtüsel itkilerin belirmesine&nbsp;karşı kendisini nasıl savunduğunu, yani normalde ben dirençlerinden&nbsp;hangilerini oluşturduğunu bilirsek, aynı kişinin istenmeyen duygulanımlara karşı nasıl davranacağı konusunda da bir fikrimiz olur. Eğer&nbsp;bir hastada duygulanım dönüşümlerinin belli şekilleri özellikle belirginse -örneğin coşkuların tümüyle bastırılması, yadsıma gibi- o zaman hastanın kendini, dürtülerine ve serbest çağrışımdaki düşüncelerine karşı da aynı yöntemlerle savunma yapmasına şaşırmamamız gerekir. Kısacası, bir ben, elindeki bütün araçları değişen yoğunluklarda bütün çatışmalarında kullanır.</p>

  <h3 style="text-align: center;">KALICI SAVUNMA GÖRÜNGÜLERİ</h3>

  <p>Benin savunma eylemlerinin incelenebileceği bir diğer alansa Wilhelm Reich'ın (1933) "sürekli direnç analizi"nde ele aldığı görüngülerdir. Donukluk, katılık gibi bedensel tutumlar ve kişinin sabit bir gülümseme, alaycı, iğneleyici, kibirli davranış gibi özellikleri, bir zamanlar çok etkin olan savunma olaylarının kalıntılarıdır ki, bu kalıntılar kaynaklandıkları durumdan (dürtü ya da duygulanımla çatışmalardan) uzaklaşarak kalıcı karakter özellikleri, Reich'ın deyimiyle&nbsp;"karakter zırhı" haline gelmişlerdir. Analizin bunların geçmişteki&nbsp;kaynaklarına inebildiği noktada donukluk çözülür, bu saplantı durumu yüzünden örtülmüş olan benin güncel ve canlı savunma eylemleri yeniden ortaya çıkar. Bu savunma biçimleri, kalıcı hale geldiklerinden, belirmeleri ve kaybolmalarıyla içerden gelen dürtüsel talep ve&nbsp;duygulanımlar, dıştan gelen kışkırtıcı durumlar ve uyaranlar arasındaki ilişkiyi kurmak da artık olanaklı değildir. Analiz edilmeleri bu&nbsp;bakımdan özellikle güçtür. Bunları çalışmanın ağırlık noktası olarak&nbsp;seçmek, ancak, ben, dürtü ve duygulanımlar arasında gerçek bir çatışma bulunmadığı zaman haklı sayılabilir. Bütün dirençler üzerinde&nbsp;yapılacak bir çalışmayı karşılaması gereken "direnç analizi" terimini,&nbsp;sadece bunlar üzerinde yapılacak bir çalışma için kullanmak da haklı&nbsp;sayılmasa gerekir.</p>

  <h3 style="text-align: center;">SEMPTOM OLUŞUMU</h3>

  <p>Ben dirençleri, dürtülere karşı savunma önlemleri ve duygulanım dönüşümlerinin analizinde canlı akışları içinde, kalıcı karakter zırhlaş-malarındaysa donmuş bir biçimde görerek bilinçli kıldığımız savunma mekanizmaları, nevrotik semptom oluşumuyla yeniden karşımıza çıkar. Benin semptom dediğimiz uzlaşmaların oluşumunda oynadığı&nbsp;rol, belli bir dürtüsel isteme karşı belli bir savunma yönteminin saplantılı olarak kullanılmasıdır; bu saplantılı kullanım dürtüsel istemin&nbsp;stereotipik geri dönüşlerinde hep aynı biçimde yinelenir. Belli nevrozlarla belli savunma mekanizmaları arasında ilişkiler olduğunu biliyoruz.<sup>1</sup> Örneğin histeriyle bastırma, takıntılı nevrozla yalıtma ve ya<span style="text-indent: 1.5em;">pıp bozma mekanizmaları arasında olduğu gibi. Nevroz ve savunma mekanizması arasındaki bu sürekli bağlantıya, duygulanıma karşı savunma ve benin direnç biçimleri arasında da rastlayabiliriz. Belli bir&nbsp;hastanın, analizde serbest çağrışımlarına karşı tutumu, yalnızken dür-tüsel istemleri nasıl yendiği, istenmeyen duygulanıma nasıl karşı çıktığı hastanın semptom oluşturma biçimi hakkında önsel çıkarımlar&nbsp;yapmamıza olanak verir. Buna karşılık, bu semptom oluşturma biçiminin incelenmesi, hastanın dirençlerinin, duygulanım ve dürtülere&nbsp;karşı savunmasının yapısı üzerine sonsal çıkarımlar yapmamızı sağlar. Histeri ve takıntılı nevroz konularında, bu koşutlukları, özellikle&nbsp;semptom oluşumu ve direnç biçimi arasındaki koşutluğu iyi tanıyoruz. Histerik, dürtüyle çatışmasında semptom oluştururken her şeyden önce bastırmayı kullanır; cinsel itkilerinin düşünsel temsilcilerini&nbsp;bilinci dışına iter. Serbest çağrışıma karşı gösterdiği direnç de benzer&nbsp;biçimdedir. Bende savunmaya yol açan çağrışımlar derhal saf dışı bırakılır. Hasta sadece bilincinde bir boşluk duyar. Susar, bu da çağrışımlarının akışında bir kesinti olduğunu gösterir. Bu tıpkı dürtülerin&nbsp;gelişiminde semptom oluşumu sırasında ortaya çıkan kesintiye benzer. Öte yandan takıntılı zorlantılı benin ise yalıtım mekanizmasıyla&nbsp;semptom oluşturduğunu görüyoruz. Yani takıntılı ben dürtüsel itkileri bağlamından koparır, ama bilinçte muhafaza eder. Takıntılı nevroz-lu hastanın gösterdiği direnç de buna uygun olur. Hasta susmaz, direnç gösterirken de konuşur, fakat çağrışımlar arasındaki ilişkileri koparır, konuşmasında düşünce ve duygulanımı yalıtır, sonuçta çağrışımları bize takıntılı semptomlarda büyük ölçüde olduğu gibi anlamsız görünür.</span></p>

  <h3 style="text-align: center;">ANALİZ TEKNİĞİNDE DÜRTÜ VE DUYGULANIMA KARŞI SAVUNMA</h3>

  <p>Bir genç kız yaşamını ve öğrenimini olumsuz yönde etkileyen akut kaygı durumları yüzünden analitik tedaviye devam ediyor. Tedaviye&nbsp;annesinin ısrarları sonucunda gelmesine karşın, geçmişteki ve şimdiki yaşam koşullarını istekle anlatıyor. Bu sırada bayan analiste karşı&nbsp;tutumu da dostça ve içten. Yalnızca, konuşurken, semptomuna değinmekten kesinlikle kaçınması dikkati çekiyor. Analiz seansları arasında geçirdiği kaygı nöbetlerinden hiç söz edilmiyor. Analist hanım&nbsp;semptomu kendi insiyatifiyle analiz içine almak istediğinde, ya da&nbsp;<span style="text-indent: 1.5em;">hastanın çağrışımlarındaki bazı açık belirtilere dayanarak kaygı yorumlan öne sürdüğünde hastanın dostça yaklaşımı değişiyor. Böyle &lt;jıırumlarda analisti her defasında kibirli ve alaycı sözlere boğuyor.&nbsp;Analistin, hastanın tutumunu annesiyle olan ilişkisiyle açıklama çabası da tümüyle başarısızlığa uğruyor. Kızın annesine karşı olan bilinçli ve bilinçdışı tutumu bambaşka bir görüntü çiziyor. Tekrar tekrar ortaya çıkan alaycı ve kibirli tavır analisti çaresiz bırakıyor, hastaya analitik bir yardımın sunulması imkânsız hale geliyor. Analiz çalışması derinleştiğinde bu alay ve kibrin gerçek anlamda bir aktarım&nbsp;tepkisi olmadığı, hatta analitik duruma bile bağlı bulunmadığı sonucu ortaya çıkıyor. Hasta bu alay ve kibri duygusal yaşamında sevecenlik, özlem, ya da kaygı gibi coşkuların ortaya çıkar gibi olduğu&nbsp;„her noktada kendi kendisine karşı da sürekli olarak kullanıyor. Duygulanımın zorlaması ne kadar güçlüyse hastanın kendi hakkındaki&nbsp;alaycı sözleri de o derece şiddetli ve incitici oluyor. Analist, kaygının&nbsp;bilinçli olarak ele alınma taleplerini desteklediği için bu savunma&nbsp;tepkilerine ikincil olarak hedef oluyor. Kaygı içeriklerinin yorumlanması, diğer anlatılanlardan doğru olarak elde edilebilse de etkisiz kalıyor, çünkü duygulanıma her yaklaşma, savunmanın artırılmasıyla&nbsp;sonuçlanıyor. Burada kaygının içeriğini bilinçli kılmak ancak şimdiye kadar hastanın yaşamının her yanında kendiliğinden etkin olan&nbsp;duygulanıma karşı alaycı bir aşağılamayla savunma biçiminin bilince kadar yükseltilmesi ve böylelikle etkisiz hale getirilmesiyle olanaklı oluyor. Hastada görülen duygulanıma karşı alay ve aşağılama&nbsp;yoluyla savunma, tarihsel olarak kızın ölmüş olan babasıyla özdeşleşmesiyle açıklanıyor; babası küçük kızma coşkusal boşalmalarına&nbsp;hâkim olmasını alaycı sözlerle öğretmek istermiş. Demek ki burada&nbsp;duygulanıma karşı savunmanın yöntemi çok sevilen babanın anısı&nbsp;yoluyla stereotipleştirilmiştir. Yöntemsel olarak hastayı anlamanın&nbsp;yolu aktarımdaki direnci açıklayabilmek için duygulanım savunmasının analiz edilmesinden, bu noktadan çıkarak kaygının gelişim öyküsüyle birlikte gerçek analizine varılmasından geçiyor.</span></p>

  <p>Teknik açıdan bakıldığında dürtüye karşı savunma ve duygulanıma karşı savunma, semptom oluşması ve direnç arasındaki bu koşutluklar, çocukların analizinde çok değerli yöntemsel bir bakış açısına temel olacaktır. Çocuk analizi yönteminde en çok duyumsanan eksiklik serbest çağrışımdan yararlanılamamasıdır. Serbest çağrışımın&nbsp;yokluğunun bu kadar büyük güçlükler yaratmasının bir nedeni id ko<span style="text-indent: 1.5em;">nusundaki en önemli bilgileri serbest çağrışımda bilince yükselen imgelere -ki bunlar dürtüleri simgeler- borçlu olmamızdır. Fakat güçlüğü yaratan yalnızca bu değildir. İd itkileri konusundaki bilgi kaybımızı başka araçlar yardımıyla doldurabiliriz. Çocuğun gece ve gündüz düşleri, oyun sırasındaki fantezi kurma eylemi, resimleri, vb. bize id&nbsp;itkilerini yetişkinlerdekinden daha açık, örtülü olmayan bir şekilde&nbsp;gösterir, analizimizde hemen hemen serbest çağrışımda id türevlerinin ortaya çıkmasının yerini alabilir. Fakat analizin ana kurallarının&nbsp;ortadan kalkmasıyla bu kurala uymak için verilen çatışma da ortadan&nbsp;kalkar; ki yetişkinlerin analizinde ben dirençleri, yani benin dürtü türevlerine karşı savunması konusundaki bilgilerimizi bu çatışmadan&nbsp;elde ederiz. Bunun için, çocuk analizi, id konusundaki bilgiler bakımından zengin, fakat çocuk beni konusundaki bilgiler bakımından&nbsp;yoksul olmak tehlikesiyle karşı karşıyadır.</span></p>

  <p>İngiliz okulunun küçük yaştaki çocukların analizinde uygulanmasında savunduğu oyun tekniğinde (Melanie Klein, 1932) serbest çağrışımın eksikliği en dolaysız biçimde giderilir. Çocuğun oyun sırasındaki davranışları, yetişkinin serbest çağrışımdaki düşünceleriyle bir tutulur ve yorumlamada aynı biçimde değerlendirilir. Çağrışımların&nbsp;serbestçe akışı oyun davranışlarının rahatça sürüp gitmesine, oyun&nbsp;sırasındaki kesilmeler ve ketlenmeler ise serbest çağrışımın engellenmesine eşdeğer sayılır. Böylece oyunu bozan etmenin analizi ben&nbsp;savunmasının serbest çağrışımda ben direnciyle temsil edilen bölümünü temsil edecektir.</p>

  <p>Fakat simge yorumunun çok kesin bir uygulamasına karşı duyulan kuşkular gibi kuramsal nedenlerle, serbest çağrışımdaki düşüncelerle oyun davranışları bütünüyle eşit tutulmaktan vazgeçilirse o zaman çocuk analizinde ben analizi yönüne hizmet edecek yeni teknik araçlar aramak gerekecektir. Bana öyle geliyor ki çocuğun duygulanım değişimlerinin analizi bu boşluğu doldurabilir. Çocuğun duygulanım yaşantısını anlamak, yetişkininkini anlamaktan daha az karmaşık ve daha kolaydır. Çocuğun yaşantısında, analitik ortamda ya da&nbsp;dışında bir duygulanımın oluşumuna neden olabilecek ne varsa gözlemleriz. Çocuk bir başkası yüzünden geri plana itiliyorsa, incinecek&nbsp;ve kıskançlık duyacaktır. Uzun zaman devam eden bir dileği yerine&nbsp;getiriliyorsa bunun sevince yol açması gerekir. Çocuk cezalandırılmayı bekliyorsa bu beklenti kaygıya yol açacaktır. Çocuğun beklediği, kendisine söz verilmiş olan bir haz unsuru birdenbire ertelenir ya&nbsp;<span style="text-indent: 1.5em;">da yasaklanırsa, çocuk hüsrana uğrayacaktır. Normal olarak çocuğun belirli durumlara belirli duygulanımlarla tepki göstermesini bekleriz.&nbsp;Fakat gözlemlerimiz, ortaya beklentilerimizin tam karşıtı olan çeşitli&nbsp;görüntüler çıkarabilir. Çocuk, hüsrana uğramasını beklediğimiz yerde umursamazlık, incinme yerine aşırı neşe, kıskançlık yerine aşın&nbsp;sevecenlik gösterebilir. Bütün bu durumlarda normal gelişimi bozan&nbsp;bir şey, ben yönünden gelen ve duygulanım değişimine neden olan&nbsp;bir karşı koyma ortaya çıkmıştır. Bu bir karşıtına çevirme, yer değiştirme, ya da tam anlamıyla bir bastırma olabilir; duygulanıma karşı&nbsp;savunmanın bu belli türünün analizi ve bilinçli kılınması, bize, çocuk&nbsp;beninin özel yöntemleri konusunda bilgi verecek ve tıpkı direnç analizinde olduğu gibi benin dürtü karşısındaki ve semptom oluşumundaki davranışları konusunda çıkarımlar yapmamıza izin verecektir.&nbsp;Bu arada, çocuk analizinde özellikle önemli olan bir nokta da, duygulanım olaylarının gözlemi sırasında çocuğun gönüllü işbirliğine, anlattıklarında içten olup olmamasına bağımlı olmayışımızdır. Çocuk&nbsp;itiraf etmek istemese bile duygulanım kendini ele verir.</span></p>

  <p>Örneğin küçük bir erkek çocuğu ne zaman hadım edilme kaygısı için bir neden ortaya çıksa savaşçı heveslere kapılıyor, mutlaka üniforma giymesi, kılıçlar, oyuncak silahlar kuşanması gerekiyor. Böyle&nbsp;birkaç olayı gözlemledikten sonra kaygıyı karşıtına yani saldırma isteğine çevirdiğine karar veriyoruz. Bundan sonra saldırgan davranma&nbsp;krizlerinden bunların ardında gizli olan hadım edilme kaygısına varmamız güç olmuyor. Ayrıca bu çocuğun takıntılı nevrotik olduğunu,&nbsp;yani dürtü yaşantısında da istenmeyen itkileri karşıtına çevirme eğiliminde olduğunu öğrendiğimiz zaman hiç şaşırmıyoruz. Küçük bir kız&nbsp;çocuğu kendisini hüsrana uğratan olaylara görünürde hiç tepki göstermiyor. Gözlemlenebilen tek şey, dudağının köşesindeki bir kasılma. Bu kasılmayla, beninin, istenmeyen ruhsal süreçleri yenerek&nbsp;bunların yerine fiziksel süreçleri koyabilme yeteneğini ele veriyor.&nbsp;Bu örnekteyse, hastanın dürtü yaşamıyla olan çatışmalarında histerik&nbsp;tepkiler gösterdiğini öğrenmek bizim için şaşırtıcı olmayacaktır. Gizil dönemdeki bir kız hastaysa, yaşamını tamamen dolduran erkek&nbsp;kardeşine karşı duyduğu penis hasedini, izlerini takip etmenin analizde bile oldukça güç olacağı bir şekilde bastırmış. Analitik gözlem&nbsp;yalnızca, kızın kardeşine karşı kıskançlık ya da haset duyduğu her&nbsp;durumda garip bir fantezi oyununa başladığını gösteriyor. Bu oyunda&nbsp;ktz, hareketleriyle bütün dünyayı değiştirebilen ve etkileyebilen bir&nbsp;<span style="text-indent: 1.5em;">büyücü oluyor. Demek ki o da hasedi karşıtına yani kendi büyüsel yeteneklerinin aşın vurgulanmasına çeviriyor, bu aşın vurgulamaysa onu düşüncesindeki bedensel değersizliğini kabul etmenin acılann-dan koruyor. Kızın beni, savunmada duygulanıma karşı bir tür tepki&nbsp;oluşumu olan karşıtına çevirmeyi kullanıyor ve dürtüye karşı olan&nbsp;davranışının da takıntılı olduğunu ele veriyor. Bu andan başlayarak&nbsp;analizde büyünün her ortaya çıkışında penis hasedinin varlığını saptamak güç olmayacaktır. Böylece, benin savunma dilini tercüme etmenin yeni bir yöntemini öğrenmiş oluyoruz; bu yöntem, serbest&nbsp;çağrışımdaki ben dirençlerinin çözümlenmesi yöntemine hemen hemen tümüyle analogdur. Burada amacımız direnç analizindekinin tıpkısıdır. Direnci ve duygulanım savunmasmı ne kadar başarılı bir şekilde bilinçli kılar ve böylelikle etkisiz bırakırsak, idi anlamakta o kadar başarılı oluruz.</span></p>

  <p><a id="bookmark0"></a><a href="#footnote1">1</a></p>

  <p>S. Freud, "Ketlerae, Semptom ve Kaygı"daki (1926) bir nottan. İleride, s. 34'te bu bölüm alıntılanıyor. Karşılaştırınız.</p>
</body>
</html>
