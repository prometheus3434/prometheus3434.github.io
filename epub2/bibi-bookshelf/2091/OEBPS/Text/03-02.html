<html xmlns="http://www.w3.org/1999/xhtml">
<head>
  <title>03-02.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-02.html" xml:lang="tr-TR">
    <div class="Basic-Text-Frame">
      <p class="x1--Ba-l-k-I-IK" id="toc_marker-3">GİRİŞ</p>

      <p class="x2--Ba-l-k-I-IK-8 para-style-override-2" id="toc_marker-3-1">Kıyametin Anlamı ve Alâmetleri</p>

      <p class="x08--SPOT-lar-2">“Yoksa onlar, kıyametin kendilerine ansızın gelmesini mi gözlüyorlar? Zaten alâmetleri geldi bile! Ama kıyamet gelip çattıktan sonra, ibret almaları neye yarar ki!” <span class="x8--Ayet-adresleri---mitat-1" style="font-size:0.82em;" xml:lang="tr-TR">(Muhammed, 47/18)</span></p>

      <p class="a--Paragraf-I-IK-9">İnsanlık, âdeta bir <span class="x3--Bold-3">Sûr</span> sesi bekleme heyecanı içinde kıyametin gölgesinde sabahlıyor ve akşamlıyor. Lâkin kıyameti beklediğinin farkında olan ne az insan var. Allah Resûlü’nün <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span> “<span class="x2---talik-4" style="font-size:1.09em;" xml:lang="tr-TR">Kıyameti,</span> <span class="x2---talik-4" style="font-size:1.09em;" xml:lang="tr-TR">bekleyiniz</span>”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span> emrinin, farkında olan mü’minlerin sayısı her zamankinden daha az. Kıyametin ansızın gelip insanı yakalaması ve hiçbir hazırlık yapamadan insanların başına kıyametin kopması ve ansızın tutulup hesaba çekilmenin ne dehşetli bir son olduğunun bilincinde mi insanlar? Hâlbuki inanan insanların, her an hazır olmak için Sûr’a hemen üflenecekmiş gibi kıyamet gününe ve âhiret hayatına hazır olmaları gerekmiyor mu? “Acaba onlar, farkında olmadıkları bir sırada, Allah’ın cezasına uğrayıp azabın kendilerini kaplamasından yahut ansızın kıyametin kopmasından emin midirler?”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span> âyetinde bildirildiği gibi inananların korku ve ümit arasında âhiret hazırlıklarını yetiştirme telaşı içinde olmaları gerekmez mi? Yoksa Resûl-ü Ekrem Efendimiz’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span> kıyameti beklememizi emretmesi, kıyamet günü için hazırlanın anlamına gelmiyor mu? Kıyametten bahsedildiğinde yalnızca bir merak duygusu ile âhirzamanda vuku bulacak harikuladeliklere takılıp kalmak mı gerekiyor, yoksa her bir kıyamet alâmetinin izini korku ve endişe içinde takip ederek kıyamet gününe hazırlanmak mı gerekiyor.</p>

      <p class="a--Paragraf-I-IK-9">Şüphesiz her şey, bilmek ve doğru anlamakla başlıyor, ancak bilgi insanın kurtuluşu için yeterli değil; bildiğini yaşamak, bildiğiyle amel etmek, sosyal ve ruhî hayatını tanzim etmek gerçekte esas olan. Bu sebeple kıyamet alâmetlerinin izlerini merak saikasıyla değil kurtuluşumuzun yol işaretleri olarak okuyabilmektir önemli olan. Bu çalışmada âhirzaman alâmetlerinin merak uyandırıcı yönlerinden ziyade bizim için bugün ne ifade ettiği üzerinde durulacak; âhirzaman alâmetlerinin nasıl yorumlanacağı tetkik edilecek ve günümüz insanının hayatını doğru yaşaması için âhirzaman alâmetlerinin günümüze tuttuğu bazen apaçık bazen flu ışık yakalanmaya çalışılacaktır. Her şeyden önce kıyametin daha sonra da kıyamet/âhirzaman alâmetlerinin anlamı üzerinde durulacaktır. Âhirzaman alâmetleri, Kur’ân-ı Kerîm ve hadis-i şeriflerde gelecekle ilgili olarak bildirilen haberlerdir. Yani tamamen vahiy kaynaklıdır. İnsanların kendi zihinlerinden ya da kıyas yoluyla kıyamet alâmeti uydurması mümkün değildir. Kur’ân-ı Kerîm kıyameti haber verdiği gibi önemli kıyamet haberlerini de açıkça bildirmiş, diğerlerini ise perdeyi tam açmayarak farklı âyetlerdeki işaretlerle bizlere anlatmıştır. Âhirzaman alâmetlerini anlatan hadislerin ise bir kısmı mütevatir, diğer bir kısmı ise sıhhat açısından farklı derecelerdedir. Biz bu çalışmada daha ziyade temel hadis kitaplarındaki (kütüb-i sitte) kıyamet alâmetleri ile ilgili hadisleri esas aldık.</p>

      <p class="x2--Ba-l-k-I-IK-8" id="toc_marker-3-2">1. Kıyametin Anlamı</p>

      <p class="a--Paragraf-I-IK-9">Kıyamet kelimesi kıyam etme, yani ayağa kalkma, dik durma anlamlarına gelir. Âhirette insanların dirilmesi, ölülerin kabirlerinden kalkması ve diriltilmesi anlamındadır. Nitekim Kur’ân-ı Kerîm’de âhirette insanların Cenâb-ı Hakk’ın huzurunda kıyam edecekleri, “Sahi onlar, o en mühim günde, yani bütün insanların Rabbü’l-âlemîn’in divanında kıyam edecekleri günde, diriltilip toplanacaklarını düşünmezler mi?”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> âyetlerinde tasvir edilmiştir.</p>

      <p class="a--Paragraf-I-IK-9">Âhirete iman ve kıyamet günü Kur’ân-ı Kerîm’in ana konularından; Kur’ân’ın insanlara inandırmayı hedeflediği temel iman esaslarından ve Kur’ân’ın gerçekleştirmeyi hedeflediği gayelerinden birisidir. Birçok âyet-i kerîmede kıyamet ve kıyamet günü ile ilgili bilgiler bazen açık bazen dolaylı bir anlatımla zikredilmiştir. Kur’ân-ı Kerîm’de sıkça geçen “yevm/gün”, kelimeleri genelde insanlar için en önemli gün olan “kıyamet günü” anlamındadır. Yaklaşık 400 âyette kıyamet günü “yevm” kelimesi ile anlatılmıştır. Kıyamet kelimesi Kur’ân-ı Kerîm’de 69 âyette “yevmü’l-kıyâme” (kıyamet günü) şeklinde terkip olarak geçmektedir. Hatta Kur’ân-ı Kerîm’in 75. sûresinin adı Kıyamet Sûresi’dir. Kıyamet gününün anlatıldığı bu sûrenin hemen ilk âyeti “Hayır, gerçek öyle değil! <span class="x3--Bold-3">Kıyamet günü</span> hakkı için” buyrularak, kıyamet gününe yeminle başlamaktadır.</p>

      <p class="a--Paragraf-I-IK-9">Bilindiği gibi Kur’ân-ı Kerîm’de önemli hususlar üzerine yemin edilmiştir. Kıyamete yemin edilmesi onun insanlar için ne derece önemli bir hakikat olduğunu göstermektedir. Daha sonra kıyametin kopuşuna inanmayan insanlara hitap edilerek; “Kendisini eleştirip kusurlarından pişmanlık duyan kimse hakkı için (ki siz mutlaka diriltileceksiniz) insan zanneder mi ki ölümünden sonra Biz kemikleri toplayıp onu diriltmeyeceğiz? Evet toplarız, hem de parmak uçlarına varıncaya kadar eski halinde düzenleriz.” buyrularak kıyametin muhakkak vuku bulacağı bildirilmektedir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span> Sûrenin devamında kıyameti kabul etmeyen inkârcılara kıyametin bazı âlametleri şöyle sıralanır: “Fakat insan suç işleyip durmak için önündeki kıyameti inkar etmek ister de, ‘ne zamanmış o kıyamet günü?’ diye alay eder. Gözler kamaşıp karardığı, ayın ışığının büsbütün gittiği, güneş ile ay yan yana getirildiği zaman… İşte o gün insan der: ‘Var mı kaçacak mekân?’ Hayır, sığınacak hiçbir yer yoktur”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> daha sonra bu sûrede, kıyamet günü tasvir edilir ve insanların kıyamet gününde Rab’lerinin huzurunda nasıl hesap verecekleri anlatılır: “O gün insana yaptığı her türlü iyilik ve fenalık ile; yapmadığı her türlü iyilik ve fenalık tek tek bildirilir. Ona göre karşılığını alır”.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span> Görüldüğü gibi Kıyamet Sûresi’nde, kıyamet ve alâmetleri, insanların hesap gününe hazırlanması ve hayatlarını hayır ve iyilik ekseninde düzenlemeleri vurgulanmak maksadıyla anlatılmıştır.</p>

      <p class="a--Paragraf-I-IK-9">Kıyamet ve âhirete iman İslâm’ın usûlü’d-dîn denilen altı iman esasının aslı olan üç esasından (Allah’a iman, peygamberlere iman ve âhirete iman) birisidir. Bu sebeple özellikle Mekke’de indirilen sûrelerin ana konularından birisi kıyamettir. Kur’ân-ı Kerîm’de kıyametin anlatıldığı başka birçok sûre vardır. Mesela Vâkı’a, Hâkka, Tekvîr, İnfitar ve İnşikak Sûreleri’nin ana konusu kıyamettir. Hatta altmış yedinci sûre olan Mülk Sûresi’nden sonraki kırk sekiz sûrenin ana konularından birisi kıyamettir. Kıyamet, Kur’ân-ı Kerîm’deki muhtelif sûrelerde, kıyametin farklı özelliklerini anlatan, “sâ’a(t)” (zaman), “ukbâ” (dünyanın sonu), “vâkıa” (mutlaka gerçekleşecek gün), “hâkka” (kesin gerçekleşecek olan), “kâri’a” (dehşetli gün), “gâşiye” (dehşeti her tarafı saran gün), ve et-tâmmetü’l-kübrâ (her şeyi bastıran felaket) gibi muhtelif isimlerle anılmıştır. Ayrıca Kur’ân-ı Kerîm’de kıyamet “âzife” (yaklaşan), sâhha (kulakları patlatan gürültü), “hâfıda-râfı’a” (alçaltan-yükselten) gibi sıfatlarla tavsif edilerek, insanların dikkatleri kıyamet gününün farklı özelliklerine çekilmîştir.</p>

      <p class="a--Paragraf-I-IK-9">Kur’ân-ı Kerîm’de kıyametin ne zaman kopacağı haber verilmemiş, ancak ansızın kopacağı bildirilerek, insanların her an kıyamete hazır olmaları gerektiği vurgulanmıştır: “Bütün göklerin ve yerin gaybını bilmek Allah’a mahsustur! Kıyametin oluş işi ise, başka değil, ancak göz açıp kapama yahut daha da kısa bir anda olup biter. Şüphe yok ki Allah her şeye kadirdir!”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span> Kıyametin ne zaman kopacağı bildirilmediği halde ilk yüzyıllardan itibaren kıyametin ne zaman kopacağı insanların hep merakını çekmiştir. “Yüzyıl sonra içinizden nefes alıp veren kalmayacak.” hadisinin eksik nakledilen bir rivayetine dayanılarak bazı kişiler, hicrî birinci yüzyılda kıyametin kopacağını iddia etmişlerdir. Hâlbuki Resûlullah <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(aleyhissalâtü</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">vesselâm)</span>, “Bugün doğmuş (canlı olan) hiçbir nefis yoktur ki, yüz sene sonra ölmemiş olsun.” buyurarak, insan ömrünün ne kadar kısa olduğuna dikkat çekmiş; o gün orada bulunanların yüzyıl sonra kıyametlerinin kopacağını yani hepsinin ölmüş olacağını haber vermiş; her kişinin kıyameti kendisinin ölümüdür, hakikatine işaret etmiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span> Yine “Alâmetler, iki yüzden sonradır”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span> hadisine dayanılarak, bazı kişiler hicrî ikinci yüzyıldan itibaren kıyameti beklemek gerektiğini vurgulamışlardır. Hâlbuki hadiste kıyametin kopacağı zaman değil alâmetlerinin hicrî ikinci yüzyıldan itibaren (yoğun olarak) ortaya çıkmaya başlayacağı haber verilmiştir. Keza hicrî bin yılından önce de bin yılında kıyametin kopacağı beklentisinin ortaya çıkması üzerine devrin önemli âlimlerinden Celaleddin es-Suyûtî <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 911/1505)</span>, <span class="x2---talik-4" style="font-size:1.09em;" xml:lang="tr-TR">el Keşf an mücâvezeti</span> <span class="x2---talik-4" style="font-size:1.09em;" xml:lang="tr-TR">hâzihi’l-ümmeti el-elf</span> (Bu ümmetin bin yılını geçeceğini açıkça ortaya koyma) adlı bir risâle kaleme alarak bu iddiaların asılsız olduğunu ortaya koymuştur.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span></p>

      <p class="a--Paragraf-I-IK-9">Kıyametin ne zaman kopacağını yalnızca Allah bilir. İnsanı öncelikle ilgilendiren kıyametin ne zaman kopacağı değil, âhirete hazırlanmaktır. Âyet ve hadislerde kıyametin ne zaman ve nasıl kopacağına dair açık bir ifade yoktur. Kıyametin kopması demek, şu kurulu düzenin bozulması demektir. Bunun için Samanyolu’nda bir yıldızın mihverini kaybedivermesi yeterlidir. İnsanı asıl alâkadar eden ondan sonra yerinin neresi olacağıdır. Cennet mi, cehennem mi? Bu sebeple kıyametin ne zaman kopacağı gibi teferruatla uğraşıp vakit kaybetmek yerine, mü’minler inandıkları ölüm ötesi hayat için hazırlanmalıdırlar. Bir insanın ölümü onun kıyametidir. Nitekim âyet-i kerîmede “Kıyamet vaktini bilmek O’na aittir. O’nun bilgisi ve izni olmaksızın, ne bir meyve tomurcuğundan çıkabilir, ne herhangi bir dişi hamile kalabilir, ne hâmile olan biri yavrusunu doğurabilir. Gün gelir, ‘Neredeymiş Bana ortak saydığınız putlar?’ diye nida eder de, müşrikler: ‘İçimizden buna şahitlik edecek bir tek kişi bile olmadığını Sana arz ederiz!’ derler.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span> buyrularak, kıyametin ne zaman kopacağı bilgisiyle ilgilenmek yerine Cenâb-ı Hakk’ın kâinattaki tevhid delillerinin tefekkür edilmesi gerektiğine işaret edilmiştir.</p>

      <p class="a--Paragraf-I-IK-9">Ölüm, gerçekte insanlar için muhakkak karşılaşacakları yakın bir kıyamettir. Âhirete iman, mü’minlerin ölüme daha bir mûnis ve sıcak bakmasını temin eder. Hatta ölümü ebedî âhiret yurduna bir geçiş kapısı gibi gördüklerinden dolayı şairin dediği gibi,</p>

      <p class="e1---iir---st--3">Ölüm bize ne uzak bize ne yakın ölüm</p>

      <p class="e3---iir--alt--3">Ölümsüzlüğü tattık bize ne yapsın ölüm. <span class="char-style-override-2">(Erdem Beyazıt)</span></p>

      <p class="a--Paragraf-I-IK-9">diyerek ölüme seslenirler. Ölüm, bir idam sehpası ve yokluğun başlangıcı değildir. Bizatihi hayat kadar gerçektir ve ebedî hayatın geçiş kapısıdır. Âhirete inanmayanlar ise ölümü kendilerine uzak gördüklerinden kıyametin kopacağına da inanmak istemezler. Kendi nefislerinin ölümüne de inanmak istemeyen, sanki hiç ölmeyecekmiş gibi dünya hayatına sımsıkı sarılan bu insanların ruh hallerini Kur’ân-ı Kerîm, şöyle tasvir eder: “Kıyamet saatinin gelmesini acele ile isteyenler, ona inanmayanlardır. Mü’minler ise O’nun gerçekten vaki olacağını bilir ve ondan kaçınırlar. Kıyamet hakkında münakaşa edenler, haktan ve gerçekten çok uzak, derin bir sapıklık içindedirler.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span> Âyet-i kerîmede ifade edildiği gibi kıyametin kopacağına inanmayanlar acele ile “Hadi uyardığınız kıyamet gelsin.” diye inananlarla tartışmaya girişirler. Kıyametin vakti bazı insanlar istiyor diye değişecek değildir. Cenâb-ı Hakk’ın kâinata koyduğu tekvinî kanunlarda nasıl bir değişiklik olmuyorsa bu kanunlardan birisi olan kıyametin kopma vakti de insanların dilemesiyle değişmeyecektir. Hâlbuki insanlar ibret alsalar kendilerini daha yakından ilgilendiren birçok kıyamet sahnesinin gözleri önünde cereyan edip gittiğini görebilirler. Akşam, bir günün kıyameti, son bahar mevsimlerin kıyameti ve ölüm, insanın kıyameti her an tekrarlanıp durmakta ve âdeta her an büyük kıyametin vukuunu haber vermektedir.</p>

      <p class="a--Paragraf-I-IK-9">Herkesin ölümü kendi kıyametidir. Hatta kıyamet anında hep birden ölseler de gerçekte herkes kendi ölümünü yaşar. Şairin dediği gibi “Bir anda ölseler de insanlar tek tek ölür” (Necip Fazıl) Bu sebeple ölüme küçük kıyamet, kıyamete de kâinatın ölümü denilmiştir. Allah Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">ve sellem)</span>, büyük kıyametten haber verdiği gibi bazı kişilere büyük kıyametle ilgilenmek yerine daha önemli olan kendi ölümleri için hazırlanmaları gerektiğini söylemiş; herkesin ölümünün onun kıyameti olduğu gerçeğini hatırlatmıştır. Kıyametin ne zaman kopacağı bazı cahil bedeviler tarafından Allah Resûlü’ne <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span> de sorulmuş, Allah Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">ve sellem)</span> bir defasında içlerinden en küçüğüne bakarak, “Eğer bu çocuğun ömrü olur da yaşarsa o yaşlanmadan hepinizin kıyameti kopar.” buyurarak, onların dikkatini kendi kıyametlerine, yani ölüme çekmiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span> Yine bir başka hadiste kendisine “Kıyamet ne zaman?” sorusunu soran sahabiye “Kıyamet günü için ne hazırladın?” sorusuyla cevap vererek, yalnızca bilgi olsun diye kıyametin vaktinin araştırılmasının doğru olmadığına işaret etmiş; insan için kıyamet gününe hazırlanmanın daha önemli olduğunu veciz bir üslûpla ifade etmiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span></p>

      <p class="x2--Ba-l-k-I-IK-8" id="toc_marker-3-3">2. Âhirzaman/Kıyamet Alâmetleri</p>

      <p class="a--Paragraf-I-IK-9">Alâmet, iki şey arasındaki sınırı gösteren nişan ve yol gösteren işaret anlamlarına gelmektedir. Kıyamet alâmetleri, dünya hayatı ile âhiret arasındaki sınırı gösteren nişanlar gibidir. Âhiretin yakınlaştığı bu alâmetlerle anlaşılmaktadır. Âdeta hesaba çekilme tehlikesinin yakınlaştığı bu alâmetlerle haber verilmektedir. Ayrıca bu alâmetler, âhirete giderken nasıl bir yol haritası takip edileceğini insanlara bildirmektedir. Âhirzaman alâmetleri, âhiret hayatının ve ebedî saadetin yolunu gösteren işaretlerdir. Kıyamet cennete açılan kapıdır. Cennetin yakınlaştığını bildiren işaretlerdir aynı zamanda kıyamet alâmetleri. Bu sebeple kıyametin bütün alâmetlerinin tehlike bildirisi olması gerekmez. Kıyamet alâmetlerinin bir kısmı olumlu işaretler, müjdeli haberler şeklinde de olabilir. Nitekim Allah Resûlü’nün gönderilişi kıyametin yakınlaştığını bildiren en büyük alâmetlerden birisidir. Kıyametin en büyük alâmeti Âhirzaman Peygamberi’nin gönderilmesidir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span></p>

      <p class="a--Paragraf-I-IK-9">Kıyamet alâmetleri “eşrâtü’s-sâ’a(t)” ya da “alâmâtü’s-sâ’a(t)” olarak anılmıştır. Kıyamet alâmetlerinin ilk habercileri olanlar “küçük alâmetler”, kıyametin kopmasına yakın ortaya çıkanlar da “büyük alâmetler” olarak nitelendirilmiştir. Nitekim Huzeyfe b. Yemân <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ra</span><span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">dıyallahu anh)</span>, ileride ortaya çıkacak fitnelerin bir kısmının küçük bir kısmının da büyük olduğunu; bir kısmının “yaz rüzgârları” gibi, diğer bir kısmının ise önünde hiçbir şey bırakmadan her şeyi silip süpürecek “kasırgalar” gibi olduğunu haber vermiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span></p>

      <p class="a--Paragraf-I-IK-9">Kıyamet alâmetlerini ahlâkî ve toplumsal olanlar ve fizik âlemle ilgili olanlar şeklinde ikiye ayırmak da mümkündür. Ortaya çıkışları dikkate alınarak, geçmiş kıyamet alâmetleri, ortaya çıkmış olup da artarak devam eden alâmetler ve gelecekte gerçekleşmesi beklenen kıyamet alâmetleri şeklinde bir ayırım da yapılabilir. Farklı bir yaklaşımla ferdin ölümü “kıyamet-i suğrâ” (küçük kıyamet), toplumun ifsadı “kıyamet-i vustâ” (orta kıyamet) ve kozmik kıyamet de “kıyamet-i kübrâ” (büyük kıyamet) şeklinde değerlendirilmiştir. Gerçekte hepsi birbiri üstüne sarılmış ya da bir başka deyişle özde aynı olan tek bir hakikatin farklı tabakalardaki yansımalarıdır. Bu âlem fanidir. Küçük âlem olan insan fani olduğu gibi devletler ve toplumlar da fanidir nihayet büyük âlem olan kâinat da fanidir. Dünya da insan da vazifeleri bittiğinde kıyamet gününde Rabbleri’nin huzuruna getirilecek ve hesaba çekileceklerdir.</p>

      <p class="a--Paragraf-I-IK-9">Kur’ân-ı Kerîm’de kıyametin ne zaman kopacağını yalnızca Allah Teâlâ’nın bildiği haber verilmiştir. Kıyametin zamanının insanlara bildirilmemesinin birçok hikmetleri vardır. Cenâb-ı Hakk, kadir gecesinin vaktini, Cuma günündeki duaların kabul ânını ve İsm-i A’zamını bildirmediği gibi kıyametin ne zaman kopacağını da bildirmemiş, ancak onun alâmetlerinin olduğunu haber vermiştir. Nitekim Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">sellem)</span> ile alay eden münafıklar hakkında; Cenâb-ı Hakk, “Yoksa onlar, kıyametin kendilerine ansızın gelmesini mi gözlüyorlar? Zaten alâmetleri geldi bile! Ama kıyamet gelip çattıktan sonra, ibret almaları neye yarar ki!” buyurmuştur.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span> bu âyette geçen, “eşrât” kelimesi, iz, belirti ve işaret anlamlarına gelmektedir. Âyette geçen “eşrât” ve “es-sâ’a(t)” kelimeleri terkip halinde kullanılarak, “eşrâtü’s-sâ’a(t)” (kıyamet alâmetleri) tabiri Kur’ân kaynaklı bir terim olarak literatüre girmiştir.</p>

      <p class="a--Paragraf-I-IK-9">Kur’ân-ı Kerîm kıyametin alâmetleri olduğunu bildirdiği gibi, bu alâmetlerin bir kısmını da zikretmiştir. Hatta bazı âlimler, bütün kıyamet alâmetlerinin Kur’ân-ı Kerîm’de ya açıkça ya da işaret olarak geçtiğini söylemişlerdir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span> Bazı kıyamet alâmetleri Kur’ân-ı Kerîm’de açıkça zikredilmiştir. Mesela Kamer Sûresi’nin ilk âyetinde ayın yarılmasının kıyamet alâmeti olduğu “Kıyamet saati yaklaştı, ay bölündü.” şeklinde anlatılmıştır. Yine âyet-i kerîmelerde “gökyüzünü kaplayacak olan duman”,<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span> “ye’cûc-me’cûc”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span> ve “dâbbetü’l-arz”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span> kıyamet alâmetleri olarak açıkça zikredilmiş olanlardır.</p>

      <p class="a--Paragraf-I-IK-9">Kıyametin saadet asrından itibaren beklenmeye başlanmasının sebebi, kıyametin dehşeti ve insan için ifade ettiği önemdir. Cenâb-ı Hakk, kullarına olan merhametinden dolayı kıyametin muhakkak vuku bulacağını ve pek yakında gerçekleşeceğini bildirmiştir. Kâinatın yaşı ve insanlık tarihi dikkate alındığında kıyametin saadet asrından sonraki zaman diliminde pek yakın bir geleceği işaret ettiği açıktır. Ayrıca âyet-i kerîmelerde muhakkak gerçekleşecek bir hakikat olarak, kıyametin yakınlığı üzerine vurgu yapılmıştır. Kur’ân-ı Kerîm’de “İşte bu Peygamber de önceki rehberlerden ve uyaranlardan biridir. O yaklaşan (kıyamet) yaklaştı. O gelmeden, ne zaman olacağını bildirecek, geldiğinde de onu kaldıracak Allah’tan başka kimse yoktur.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span> buyrularak kıyametin yaklaştığı haber verilmiştir. Bir başka âyette ise “Onları yaklaşan müthiş güne karşı uyar! Yürekler ağza gelir, yutkunur da yutkunurlar. O zalim kâfirlerin ne dostları ne de sözüne itibar edilir şefaatçileri olmaz”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span> buyrularak, Peygamber Efendimiz’e <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">sellem)</span> kıyamet günü hakkında insanları uyarması emredilmiştir. Keza “İnsanların hesap verme vakti yaklaştı. Ama onlar hâla koyu bir gaflet içinde Hak’tan yüz çevirmekteler.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span> buyrularak insanların muhakkak hesap vereceği günün yakınlaştığı bildirilmiştir.</p>

      <p class="a--Paragraf-I-IK-9">Kıyametin yaklaştığı yine bir başka sûrenin ilk âyetinde “Allah’ın emri ha geldi ha gelecek! Artık onun gelmesini çabuklaştırmak istemeyin. Allah müşriklerin koştuğu ortaklardan münezzehtir, yücedir.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span> şeklinde haber verilmiştir. Kıyametin Kur’ân-ı Kerîm’in bazı sûrelerinin ilk âyetinde anlatılması kıyametin önemine dikkatlerimizi çekmek içindir. Nitekim Hac Sûresi’nin yine ilk âyetinde “Ey insanlar! Rabb’inize karşı gelmekten sakının. Gerçekten kıyamet saatinin depremi müthiş bir olaydır!” buyrularak, kıyametin önemi haber verilmiştir. Kıyamet alâmetlerinin anılması ibret almak ve hazırlanmak içindir. Nitekim “Yoksa onlar, kıyametin kendilerine ansızın gelmesini mi gözlüyorlar? Zaten alâmetleri geldi bile! Ama kıyamet gelip çattıktan sonra, ibret almaları neye yarar ki!”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span> buyrularak, kıyamet koptuktan sonra ibret almanın bir anlamı olmadığı vurgulanmıştır. “Elbet gelecek kıyamet saati. Nerdeyse açıklayasım geliyor onun vaktini. Ta ki her kişi bulsun orada bütün yapıp ettiğini, işlerinin karşılığını. Buna inanmayanlar ve nefsinin arzu ve ihtiraslarının peşine düşenler, sakın seni ona inanmaktan vazgeçirmesin, sonra sen de helâk olursun.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span> âyetinde ise kıyametin vukuuna inanmanın ne kadar önemli bir iman esası olduğu haber verilmektedir. İnsanlar gaflet ile kıyameti düşünmemek sûretiyle kıyamet gününe hazırlanmakta ihmalkâr davranmaktadırlar. Hâlbuki hayattaki en önemli hakikat ölüm, kâinattaki en önemli hakikat ise kıyametin vukuudur. Maddenin ebedî olmadığı, kâinatın kendi kendine varlığını devam ettirmesinin mümkün olmadığı fizik ilmi açısından da açık bir hakikattir.</p>

      <p class="x2--Ba-l-k-I-IK-8" id="toc_marker-3-4">3. Hadislerde Kıyamet Alâmetleri</p>

      <p class="a--Paragraf-I-IK-9">Kıyamet ve kıyamet alâmetleri hakkında âyet-i kerîmelerde anlatılan hususlar hadislerde beyan edilmiş, açıklanmıştır. Peygamber Efendimiz <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span>, kıyametin vukuunu, alâmetlerini ve çok yakın olduğunu söylemiş, kendisinin kıyametten önce gönderilen son peygamber olduğunu vurgulamıştır. Kıyametin yakın olduğunu anlatmak ve kendisinden sonra kıyamete kadar başka bir peygamberin gelmeyeceğini bildirmek için Allah Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span>, şehadet ve orta parmaklarını bitiştirerek göstermiş ve “Benimle kıyametin durumu, bunların yakınlığı gibidir” buyurmuştur.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span> Bir başka rivayette Resûlullah <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(aleyhissalâtü vesselâm)</span>, “Ben Kıyamet’in kopacağı aynı saatte gönderildim. Ancak, şu parmağın şunu geçmesi gibi ben Kıyamet saatini geçip biraz evvel geldim!” buyurmuş ve orta parmağı ile şehadet parmağını göstermiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span></p>

      <p class="a--Paragraf-I-IK-9">Kıyametin yakın olduğunu bildiren Allah Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span>, kıyametin ne zaman kopacağını yalnızca Allah’ın bildiğini söylemiş, kendisine bu konuda soru soranlara yalnızca kıyametin alâmetleri hakkında bildiklerini ve kendisine bildirilen hakikatleri anlatmıştır. Meşhur Cibrîl hadisinde, Cibrîl’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(aleyhisselâm)</span> “Kıyamet ne zamandır?” sorusuna “Sorulan sorandan daha fazla bilgiye sahip değildir.” diye cevap vermiştir. Hz. Cibrîl, alâmetlerini sorunca kıyametin alâmetlerinden bir kısmını söylemiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span> Allah Resûlü, böylece ashabının kıyametin zamanı hakkındaki meraklı sorularına nihaî cevabı bildirmiştir. Ancak kıyamet her zaman ashabın ilgisini çekmiş, kıyametin dehşetinden Allah’a sığınmışlar ve kıyamet alâmetleri acaba bizim zamanımızda çıkar da bizim dinî hayatımıza zarar verir mi diye endişe etmişlerdir. Birgün sahabe-i kiram efendilerimiz aralarında konuşurlarken Allah Resûlü <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">sallallahu aleyhi ve sellem)</span> yanlarına geldi, ne hakkında konuştuklarını, sordu; onlar, kıyamet hakkında konuştuklarını söyleyince Allah Resûlü, “Kıyamet, siz onun on alâmetini görmedikçe kopmaz.” buyurdu ve şu on alâmeti saydı: “Duman, Deccal, Dabbe, güneşin battığı yerden doğması, İsa b. Meryem’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(aleyhisselâm)</span> inişi, Ye’cûc ve Me’cûc, doğuda, batıda ve Arap yarımadasında üç beldenin yere batması ve Yemen’den çıkıp insanları haşrolacakları yere süren ateş.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span> Hadisin bazı rivayetlerinde Hz. İsa’nın nüzulü yerine “insanları denize dökecek bir rüzgâr” zikredilmiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span> Bu hadiste anlatılan kıyamet alâmetleri kıyametin büyük alâmetleri diye adlandırılan ve en bilinen kıyamet alâmetleridir. Zikredilen bu on alâmet dışında hadislerde başka birçok kıyamet alâmeti haber verilmiştir.</p>

      <p class="a--Paragraf-I-IK-9">Hadis âlimleri, hadis kitaplarında kıyamet alâmetleri ile ilgili hadisleri farklı bablarda bir araya getirmişlerdir. <span class="x3--Bold-3">Kitâbu’l-Kıyâme</span> bölümü kütüb-i sitte eserlerinden yalnızca Müslim’in <span class="x2---talik-4" style="font-size:1.09em;" xml:lang="tr-TR">Sahîh</span>’inde ve Tirmizî’nin <span class="x2---talik-4" style="font-size:1.09em;" xml:lang="tr-TR">Sünen</span>’inde yer almaktadır. Kıyametten önce gerçekleşecek büyük savaşların anlatıldığı “Melâhim” bölümü ise Ebû Dâvud’un <span class="x2---talik-4" style="font-size:1.09em;" xml:lang="tr-TR">Sünen</span>’inde yer almaktadır. Kıyamet alâmetlerinin en önemlilerinden birisi olan Mehdi ile ilgili müstakil bir bölüm de yine Ebû Dâvud’un <span class="x2---talik-4" style="font-size:1.09em;" xml:lang="tr-TR">Sünen</span>’inde yer almaktadır. Kıyamet alâmetleri ile ilgili hadislerin bazıları da hadis kitaplarının Kitabu’r-Rikâk bölümlerinde bir araya getirilmîştir.</p>

      <p class="a--Paragraf-I-IK-9">Muhaddisler, kıyamet alâmetleri ile ilgili hadisleri daha ziyade fitene dair müstakil kitaplarda ve hadis eserlerinin “fiten” bölümlerinde nakletmişlerdir. Fiten başlığı altında devlet başkanına ve idarecilere karşı nasıl davranılması gerektiğini, Müslümanlar arasındaki iç savaş ve kargaşa dönemlerinde takınılacak tavrı, gelecekte ortaya çıkması beklenen felaketler ve kıyamet alâmetleri gibi konuları ele almışlardır.</p>

      <p class="a--Paragraf-I-IK-9">Arap dilinde farklı kullanım alanları olan fitne kelimesindeki ortak anlamlar, sıkıntıya sokma, imtihan ve denemedir. Kelimenin asıl anlamı, bir şeyi yakmaktır (ihrâk). Saf altın ile cürufun birbirinden ayrılması maksadıyla altının ateşte yakılmasını ifade etmek için bu kelime kullanılmıştır<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span>. Fitne dinî bir terim olarak “insanın iyilik ve kötülük hallerinin ortaya çıkmasına vesile olan şeylerdir” şeklinde tanımlanmıştır.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span> Madenin ateşle fitneye sokulması, nasıl saf altınla cürufun ayrışmasını temin etmekteyse aynı şekilde fitneler de insanların iyi mi kötü mü olduğunu ortaya çıkaran sıkıntılardır. Ayrıca bir insanın fitneye düşmesi ile günaha ve dalâlete bulaşıp rüsvay olması kastedildiği gibi insanların arasında görüş ayrılıklarının, şikak ve kavganın vukûu da fitne olarak anılmıştır.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span></p>

      <p class="a--Paragraf-I-IK-9">Bugün elimizde bulunan fitene dair ilk müstakil eser Nu’aym b. Hammâd’ın<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 229/844)</span> <span class="x2---talik-4" style="font-size:1.09em;" xml:lang="tr-TR">Kitâbu’l-Fiten</span>’idir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span> Muhtevası, konuları sıralama ve takdim tarzı incelendiğinde Raşid halifeler, Emevîler ve Abbâsîlerle ilgili olduğunu düşündüğü rivayetleri kronolojik olarak gruplandırdığı ve sıraladığı görülmektedir. Nu’aym b. Hammâd’ın eseri on bölümden oluşmaktadır. Birinci bölüm konuya giriş mahiyetindedir. İkinci bölümde sahabîler arasında vuku bulan savaşlarla ilgili hadisleri rivayet etmiştir. Bu bölümün sonunda, bu fitnelerden korunmanın, fazla konuşmama, iç savaşlara katılmama, bir köşeye çekilip uzleti tercih ederek ne olup bittiğine bakmamak sûretiyle mümkün olacağını belirtir. Üçüncü bölümde Abdullah b. Zübeyr, Emevîler ve Abbâsîlerin ortaya çıkışına ilişkin rivayetlere yer vermiş, bahsin sonunda bu fitnelerden kurtuluşun çarelerini zikretmiştir. Dördüncü bölümde kendi dönemine kadar olan fitneleri zikretmiş; beşinci bölümde Mehdi’nin çıkışı ve ilgili bahislere yer vermiş; altıncı bölümde İstanbul’un fethine ilişkin rivayetleri; yedinci bölümde Deccal’in çıkmasından önceki alâmetleri zikretmiş; sekizinci bölümde İsa’nın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(aleyhisselâm)</span> Deccal’i öldürmesi ve Deccal’den kurtuluş çaresi ve ye’cûc-me’cûcü anlatmış; dokuzuncu ve onuncu bölümlerde ise kıyametten hemen önce ortaya çıkacak alâmetleri anlatan rivayetlere yer vermiştir. Müellif bazı bölümlerin sonunda o bölümde anlatılan fitnelerden korunmaya ilişkin nasihatlar içeren hadislere yer vermiş; böylece insanları ümitsizliğe düşmekten korumayı ve fitnelerden kurtuluşun çarelerini de hemen fitneyi zikrettikten sonra göstermeyi hedeflemiştir. Onun eserinin belki de en önemli yönlerinden birisi fitneleri gruplandırdığı gibi fitnelerden kurtuluş yollarını da gruplandırmış olmasıdır. Zira bu çözüm yolları arasında da farklı hatta zahiren ihtilaflı gibi görülen tavsiyeler vardır. Mesela fitne zamanında uzleti tavsiye eden hadislerin sahabe-i kiram arasındaki fitnelerle ilgili olduğunu, aksini tavsiye eden hadislerin de daha sonraki durumlarla ilgili olduğunu söyleyerek, konuyla ilgili ihtilaflı gibi görünen hadisleri uygun bir şekilde yorumlamıştır.</p>

      <p class="a--Paragraf-I-IK-9">Nu’aym b. Hammâd, bu eserinde saadet asrından sonra ortaya çıkmış olumlu ya da olumsuz İslâm toplumunu ilgilendiren siyasi, içtimai olayları ve belirli bazı kişilere ilişkin rivayetleri bir araya getirmiştir. Onun eserinde takip ettiği yöntem incelendiğinde fiten ile maksadının Allah Resûlü’nün gelecekle ilgili verdiği olumsuz haberler olduğu anlaşılmaktadır. Nu’aym b. Hammâd’ın bu eseri daha sonra tasnif edilen hadis kitaplarını büyük ölçüde etkilemiş, fiten bahisleri yaklaşık Nu’aym b. Hammâd’ın <span class="x2---talik-4" style="font-size:1.09em;" xml:lang="tr-TR">Kitâbu’l-Fiten</span>’inin muhtevasına uygun bir şekilde düzenlenmiştir. Nu’aym b. Hammâd’ın hadisçiliği beğenilmese de şahsiyetinin ve sünnete bağlılığının muhaddisleri etkilediği açıktır. Nitekim Yahyâ b. Ma’în onun hakkında “Hadisçiliğine itibar edilmez ama sünnet ehlindendir.” demiştir. Nuaym b. Hammâd’ın mihne döneminde baskılara direnip hapse atılması ve orada vefat etmesi de onun sünnete ne derece bağlı olduğunu göstermektedir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span></p>

      <p class="a--Paragraf-I-IK-9">Hadisleri bablara göre düzenleyen ilk eserlerden İmam Mâlik’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.179/795)</span> <span class="x2---talik-4" style="font-size:1.09em;" xml:lang="tr-TR">el-Muvattâ</span> adlı eserinde fiten bölümü bulunmamaktadır. Fitenle ilgili bazı hadisleri kitabının muhtelif bölümlerinde tahriç etmiştir. Fiten başlığı altında hadisler, tespit edebildiğimize göre, ilk defa Abdürrezzâk b. Hemmâm’ın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 210/825)</span> <span class="x2---talik-4" style="font-size:1.09em;" xml:lang="tr-TR">el-Musannef</span> adlı eserinde bir araya getirilmiştir. Abdürrezzâk, Bâbu’l-fiten başlığı altında 33 hadis nakletmiştir. Onun kitabında aynı konudaki babları bir araya toplayan “kitap”lar bulunmadığı için benzer konulardaki bablar peş peşe zikredilmiştir. Burada Müslümanlar arasındaki iç savaşları yasaklayan, ileride fitnelerin çıkacağını haber veren hadisler tahriç edilmiştir. Daha sonra “fitne zamanında insanların en hayırlısı babı” başlığı altında 3 hadis nakledilmiştir. Daha sonraki bablarda kütüb-i sitte müelliflerinin fiten bahsine aldığı konulara yer verilmiştir. “Geçmiş ümmetlerin yolunu izleme babı”nda 6 hadis, Mehdi babında 11 hadis, “kıyamet alâmetleri babı”nda 32 hadis, “Rumları kınama babı”nda 5 hadis, Deccal babında 23 hadis, Hz. İsa’nın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">aleyhisselâm)</span> nüzûlü babında 7 hadis, Kıyamet babında 5 hadis ve Havz babında 4 hadis olmak üzere toplam129 hadis birbirini takip eden bablarda tahriç edilmiştir.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span></p>

      <p class="a--Paragraf-I-IK-9">Hadis âlimlerinden İbn Ebî Şeybe’nin <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 235/849)</span> <span class="x2---talik-4" style="font-size:1.09em;" xml:lang="tr-TR">el-Musannef</span> adlı eserinde fiten bablarını Kitâbu’l-Fiten başlığı altında ilk defa müstakil bir bölüm içinde ele aldığı görülmektedir. Musannıf bu bölüme “Fitne zamanında hurucu kerih görenler ve Fitneden kaçınma” başlığı altında topladığı hadislerle başlamıştır. Bu babda 346 hadis rivayet etmiştir. “Deccal fitnesi” hakkındaki ikinci babda 199 hadis, “Osman hakkında zikredilenler” hakkındaki üçüncü babda ise 103 hadis olmak üzere Kitabu’l-fiten’de toplam 648 hadis yer almaktadır<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span>. İbn Ebî Şeybe, Hz. Osman <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(radıyallahu anh)</span> ile ilgili haberleri geniş bir şekilde nakletmiştir. Bu bölümdeki hadislerin bazısı kütüb-i sitte musannıfları tarafından fiten bölümlerine de alınmıştır. İbn Ebî Şeybe’nin muasırı Câhız’ın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.255/869)</span> Hz. Ebû Bekr’i Hz. Ali’ye tercih edenlerin delillerini naklettiği <span class="x2---talik-4" style="font-size:1.09em;" xml:lang="tr-TR">Kitâbu’l-Osmaniyyîn</span> adlı bir eser yazması, o dönem bilginleri arasında bu konunun canlı bir şekilde tartışıldığını göstermesi açısından manidardır.<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span></p>

      <p class="a--Paragraf-I-IK-9">Hicrî üçüncü yüzyılda telif edilen Kütüb-i sitte adlı meşhur altı hadis kitabının beşinde fitnelerle ilgili hadisler “Kitabu’l-fiten” bölümlerinde bir araya getirilmiştir. Yalnızca Kütüb-i sitte müelliflerinden en son vefat eden İmam Nesa’î’nin <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.303/915)</span> <span class="x2---talik-4" style="font-size:1.09em;" xml:lang="tr-TR">Sünen</span>’inde fiten bölümü yer almaz. Hadis kitaplarındaki fiten bölümleri incelendiği zaman bu kısımlarda nakledilen hadislerde sahabîlerin ve tabiîn imamlarının saadet asrına duydukları özlemi dile getiren sözlerine yer verildiği de görülmektedir. Bunun yanı sıra gelecekte ortaya çıkması muhtemel kargaşalara dikkat çeken hadisler yine bu bölümlerde tasnif edilmiştir. Hadisçiler, fiten bahislerinde tahriç ettikleri hadislerle İslâm toplumunun ileride karşılaşması muhtemel tehlikelere işaret etmeyi hedeflemişlerdir. Naklettikleri haberlerde ilk okunduğunda bazı kişileri ümitsizliğe sevk eden bilgiler bulunsa da bu haberleri, insanların ümitlerini kırmak, pasifliğe sevk etmek düşüncesiyle değil; aksine şiddeti önlemek, kardeş kavgalarını engellemek, toplumu ıslah ve sosyal barışı temin maksadıyla nakletmişlerdir.</p>

      <p class="a--Paragraf-I-IK-9">Kütüb-i sitte musannıflarından İmam Buhârî <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.256/870)</span>, <span class="x2---talik-4" style="font-size:1.09em;" xml:lang="tr-TR">el-Câmi’u’s-sahîh</span> adlı eserinde kıyametle ilgili hadisleri Kitâbu’r-rikâk (81. kitap) ve Kitâbu’l-fiten (92. kitap) bölümlerinde tasnif etmiştir. Rikâk bölümünde Allah’a yakınlaştıran ibadetler ve insanı felakete düşüren ameller anlatılmış. Bölümün son kısmında ise kıyamet ahvali ve kıyamet alâmetleri ile ilgili bab başlıklarına yer verilmiştir. Böylece müellif, kıyamet alâmetlerinin zikrinin insanları âhirete hazırlamak ve kalplerini inceltmek (rikâk) olduğuna işaret etmiştir. İmam Buhârî, Kitabu’l-fiten bölümünde ise 29 babda 88 hadis tahriç etmiştir. İlk iki babda fitne kelimesi ile kastedilenin ne olduğunu anlatan rivayetlere yer verilmiştir. Bu bablarda Peygamber’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span> vefatından sonra bid’atların, adam kayırmaların ve dinen uygun olmayan işlerin ortaya çıkacağı haber verilmiş; bunlara karşı ashabının kıyamet günü havzın başında Peygamber’le buluşuncaya kadar sabretmelerini tavsiye eden rivayetlere yer verilmiştir. Bu rivayetler, konuya giriş mahiyetindedir. İkinci babın başlığında Peygamber’in <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">sellem)</span> bu fitnelerden kurtuluş için ashabını sabretmek ve hakkını almayı âhirete bırakmayı tavsiye eden hadisine yer verilmiştir.</p>

      <p class="a--Paragraf-I-IK-9">Buhârî, üçüncü babda Allah Resûlü’nün “İslâm ümmetinin helakının Kureyş kabilesinden <span class="x8--Ayet-adresleri---mitat-1" style="font-size:0.82em;" xml:lang="tr-TR">(sefih)</span> genç idarecilerin eliyle gerçekleşeceğini” bildiren hadisini bab başlığı olarak seçmiştir. Dördüncü babda ise Arapları yaklaşan fitnelerden sakındıran hadis ile Medine sokaklarının fitnelerden nasıl etkileneceğini bildiren hadisi rivayet etmiştir. Bu iki babda sahabe-i kiramın karşılaşacağı yakın dönem fitneleri anlatılmıştır. Beşinci babda ise kıyamet öncesi ortaya çıkacak karışıklıklar ve öldürme olaylarının çoğalmasını haber veren haberlere yer verilmiştir. Altıncı babın başlığı ise bir sonraki zamanın bir önceki zamandan daha kötü olacağıdır. Böylece İmam Buhârî, fitne olaylarını tarihi bir çerçeveye oturtarak, âdeta konunun tarihsel bir takdimini yapmıştır.</p>

      <p class="a--Paragraf-I-IK-9">Daha sonraki bablarda (7-10) Müslümanların kendi aralarında savaşmamasını, bu savaşlara katılmamasını tavsiye eden rivayetlere yer vermiştir. On bir, on iki ve on üçüncü bablar cemaatle ilgilidir. On birinci babda İslâm cemaatinden ayrılmamayı tavsiye eden Hz. Huzeyfe’nin <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(radıyallahu anh)</span> rivayet ettiği hadisi tahriç etmiştir. On ikinci bab ise yine fitnede taraf olma ile ilgili, talebesi İkrime’nin İbn Abbâs’dan <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(radıyallahu anhum)</span> naklettiği “İman edip de hicret etmeyerek kendi öz nefislerine zulmeder vaziyette olanların canlarını alırken melekler onlara diyorlardı ki: Ne işte idiniz.”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span> âyet-i kerîmesinin Mekke’de kalıp hicret etmeyerek müşriklerin safını çoğaltan kişiler hakkında nazil olduğunu bildiren haberdir. On üçüncü bab “Müslüman hayırsız insanlar arasında kaldığında” başlığını taşımaktadır. Yirminci babda yine fitne-sosyal grup ilişkisine dairdir. Burada musannıf “Allah bir kavme azab indirince, o kavim içindeki iyi-kötü her ferde azabın isabet edeceğini” bildiren hadisi tahriç etmiştir.</p>

      <p class="a--Paragraf-I-IK-9">On dördüncü ve on beşinci bab başlıkları ise doğrudan fitnelerden kurtuluşla ilgilidir. “Fitne zamanında çölde yaşama” (14. bab) ve “Fitnelerden (Allah’a) sığınma” (15. bab) bablarında fitnelerden kurtuluş çarelerini anlatan hadisler tahriç edilmiştir. Yirmi ikinci babda da yine mefhum-i muhalifi ile fitnelerden kurtuluşa delalet eden “İnsan bir topluluk yanında bir şey söyler onların yanından ayrılınca aksini söyler” başlığını taşımaktadır.</p>

      <p class="a--Paragraf-I-IK-9">Yirmi birinci babda ise muhtemelen saadet asrından sonra ortaya çıkan fitne olaylarında olumsuz bir rol oynadığı hatıra gelmemesi için Hz. Hasan’ın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(radıyallahu anh)</span> faziletini anlatan rivayetler nakledilmiştir.</p>

      <p class="a--Paragraf-I-IK-9">On beşinci babtan itibaren İslâm ümmetinin karşılaşacağı fitnelerin çeşitleri muhtemelen çıkış sırası gözetilerek tek tek anlatılmıştır. Bu kısımda yer verilen fitneler arasında doğudan çıkacak fitne, deniz dalgaları gibi insanların üzerine gelecek fitne, hicazdan çıkacak ateş, Deccal, Ye’cûc ve Me’cûc fitneleri yer almaktadır.</p>

      <p class="a--Paragraf-I-IK-9">Müslim b. el-Haccâc el-Kuşeyrî’nin <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.261/875)</span> <span class="x2---talik-4" style="font-size:1.09em;" xml:lang="tr-TR">Sahîh</span>’inde 52. bölüm olan “Kitabu’l-fiten ve eşrâti’s-sâ’a”da 143 hadis bulunmaktadır. <span class="x2---talik-4" style="font-size:1.09em;" xml:lang="tr-TR">Sahîh</span>’i şerh eden İmam Nevevî <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.673/1274)</span> bu bölümdeki hadislere 27 bab başlığı koymuştur. İlk babda “fitnelerin yakınlaşması ve Ye’cûc ve Me’cûc seddinin aralanması” ile ilgili hadisleri, ikinci babda “Mekke’ye hücum eden bir ordunun yere batırılması”nı, üçüncü babda ise “Yağmur(un) toprakta bıraktığı izler gibi fitnelerin inmesi” konusundaki hadisleri tahriç etmiştir. Beşinci babda iki Müslüman arasındaki savaş, altıncı babda ise İslâm ümmetinin birbirleri sebebiyle helak olacağını bildiren hadisler tahriç edilmiştir. Daha sonraki bablarda kıyamet alâmetleri ve İbn Sayyâd ve Deccal fitneleri anlatılmıştır. Yirmi beşinci babda “Öldürmelerin çoğaldığı zaman ibadetin fazileti” başlığı altında ilgili hadisi tahriç edilmiştir. Yirmi altıncı ve yirmi yedinci bablarda ise kıyametin yaklaşması ve kıyamet öncesi ile ilgili hadislere yer vererek, konuyu tarihi süreç içinde tamamlamıştır. Buhârî’den farklı olarak Müslim’in daha çok bu bölümde kıyamet alâmetlerine yer verdiği görülmektedir. Nitekim bu sebeple bölümün başlığı da “fitneler ve kıyamet alâmetleri kitabı” adını taşımaktadır.</p>

      <p class="a--Paragraf-I-IK-9">İbn Mâce el-Kazvinî’nin <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.273/886)</span>, <span class="x2---talik-4" style="font-size:1.09em;" xml:lang="tr-TR">Sünen</span>’inin 36. bölümü Kitabu’l-fiten’dir. İbn Mâce, bu bölümde 36 bab başlığı altında 172 hadis rivayet etmiştir. Kütüb-i sittedeki fiten bölümleri içinde en kapsamlı ve tertip itibarıyla en düzenli Kitabu’l-fiten’in İbn Mâce’nin <span class="x2---talik-4" style="font-size:1.09em;" xml:lang="tr-TR">Sünen</span>’indeki bölüm olduğu söylenebilir. Bu bölümde şimdiye kadar zikrettiğimiz fiten konularına temas edildiği gibi diğer musannıfların temas etmediği mal fitnesi ve kadın fitnesi gibi konulara (18, 19. bablar) yer verilerek, fiten kavramının kapsamının genişletildiği görülmektedir. Kıyamet alâmetleri müstakil bir bab başlığı altında, melâhim ayrı bir başlık altında ele alınmış, birçok yeni bab başlığı açılarak konunun âdeta imkân ölçüsünde bütün yönleri ortaya konulmaya çalışılmıştır. Fiten bölümüne ilk olarak “kelime-i şehadet getirene dokunmama” babıyla başlamış, hemen ikinci babda “mü’minin canı ve malı haramdır” konusu ile ilgili hadisler tahriç edilmiştir. 4. 5. ve 6. bablarda yine Müslümanların hukukuna saygı gösterme, onlara kötü söz söylememe ve zarar vermeme konusundaki hadislere yer verilmiştir. Böylece musannıf daha girişte konuya sağlam bir zemin oluşturarak, Müslümanlar arasındaki iç savaş ve kargaşalarda takınılması gereken tavrı ortaya koymuştur. Daha sonra asabiyeti kınayan Müslümanların cemaatine (sevad-ı a’zama) tâbi olmayı emreden hadisleri (7, 8. bablar) tahriç etmiştir. Daha sonra fitnelerin çeşitlerine geçmiş fitnelerden korunmak için nasıl davranılması gerektiğini anlatan hadisleri (9, 10. bablar) rivayet etmiştir. Fitneleri anlattıktan sonra fitnelerden kurtuluş çarelerini zikrettiği bablara (12, 13, 14, 20, 21, 23 bablar) yer vermiştir. Diğer hadis eserlerinde olduğu gibi kıyamet alâmetleri ve âhirzaman olaylarına ilişkin rivayetlerin tetkik edildiği bablarla konuyu bitirmiştir.</p>

      <p class="a--Paragraf-I-IK-9">İmam Ebû Dâvud es-Sicistânî <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö.275/888)</span> <span class="x2---talik-4" style="font-size:1.09em;" xml:lang="tr-TR">Sünen</span>’inde Kitabu’l-fiten başlığı altında fitneleri ve fitnelerden kurtuluş yollarını bildiren rivayetleri nakletmiştir. İlk babda fitneleri ve fitnelerin alâmetlerini tetkik etmiştir. Daha sonraki beş babda fitnelerden kurtuluş çarelerini bab başlığı olarak kaydetmiş konuyla ilgili hadisleri bu başlıklar altında tetkik etmiştir. Yedinci babda ise mü’minlerin fitne zamanlarında öldürülmelerinin âhiretleri açısından günahlarına keffaret olacağını bildiren hadisleri tahriç etmiştir. Ebû Dâvud, mehdi konusundaki hadisleri Kitabu’l-Mehdî’de, kıyamet alâmetleri ve büyük fitneleri bildiren hadisleri de Mehdi bölümünün peşinden zikrettiği Kitabu’l-melâhim’de rivayet etmiştir. Ebû Dâvud böylece fiten kavramını Abdürrezzak ve İbn Ebî Şeybe gibi daha hususi manasıyla değerlendirmiş, Deccal ve benzeri kıyamet alâmetlerini Müslümanların iç savaşları ve çekişmelerini ifade eden dar manadaki fitne kavramından ayırmıştır.</p>

      <p class="a--Paragraf-I-IK-9">Kütüb-i sitte âlimlerinden Ebû İsâ et-Tirmizî <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 279/892)</span>, <span class="x2---talik-4" style="font-size:1.09em;" xml:lang="tr-TR">el-Câmi’u’s</span><span class="x2---talik-4" style="font-size:1.09em;" xml:lang="tr-TR">-sahîh</span>’in 35. kitabı “Kitâbu sıfâti’l-kıyâme” başlığını taşımaktadır. Bu bölümde müellif, 60 bab başlığı altında kıyamet ahvali ile ilgili hadisleri rivayet etmiştir. Bu bölümde hesap, haşir, Sûr, şefaat ve havz gibi kıyamet günüyle ilgili konulardaki hadisleri nakletmiştir. Tirmizî, <span class="x2---talik-4" style="font-size:1.09em;" xml:lang="tr-TR">el-Câmi’u’s-sahîh</span>’in 31. kitabını da Kitâbu’l-fiten’e ayırmıştır. Kıyamet alâmetleri ile ilgili rivayetleri daha ziyade bu bölümde nakletmiştir. Bu bölümde konuları 79 bab başlığı altında incelemiştir. Tirmizî’nin Kitâbu’l-fiten’deki birçok babında başlık bulunmamaktadır. Bu bölüme aldığı konular arasında “Rüzgâra sövmeyi yasaklayan hadisler babı” (65. bab) “Ay’ın yarılması hakkındaki haberler babı” (20. bab) gibi fitenle doğrudan alâkasını kurmanın zor olduğu bahislere de yer vermiştir. “Halifelik konusundaki hadisler babı” ve “Kıyamet kopuncaya kadar halifeler Kureyş’tendir” (48, 49. bablar) gibi daha önceki musannıfların fiten bahislerine almadığı yeni başlıklar açtığı müşahede edilmektedir. Keza “Türklerle savaş” ve “Kisra gittikten sonra başka kisra yoktur” (40, 41. bablar) gibi fitenle doğrudan alâkalı olmayan istikbal haberlerinin diğer fiten bahisleri arasında zikredildiği görülmektedir. Ayrıca Tirmizî’nin kendinden önceki musannıfların fitnelerden uzak durma ile ilgili konu başlıklarına karşılık, ısrarlı bir şekilde emr-i bi’l-ma’ruf (9. bab); münkerin el, dil veya kalp ile değiştirilmesi (11. bab) ve “zalim sultanın yanında hakkı söylemenin en faziletli cihad olduğu” (13. bab) gibi aktif mücadele yöntemlerini öneren bahislere yer vermesi, ilgi çekici özellikleri olarak görülmektedir.</p>

      <p class="a--Paragraf-I-IK-9">Fiten bölümleri incelendiği zaman muhaddislerin öncelikli gayelerinin toplum huzurunu korumak ve sosyal barışı temin etmek olduğu görülmektedir. Hazreti Peygamber’in vefatını müteakip iç huzursuzlukların başlaması dinden dönen bir kısım insanlarla yapılan savaşlar (ridde savaşları), halifelere karşı yapılan suikastlar ve iç savaşlar, kazanılan başarıları gölgelemiş toplumda umutsuzluk ve karamsarlık başlamıştı. Resûlullah’ın <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(sallallahu aleyhi ve sellem)</span> gelecekle ilgili hadislerinin bir kısmında, kendisinden sonra kıyamete kadar yaşayacak olan ümmetinin karşılaşacağı sıkıntılar anlatılmıştır. İçinde bulundukları karamsarlık hadis kitaplarının musannıflarını bu tür hadislerin tamamının kendi zamanlarını anlattığı düşüncesine sevk etmiştir. Bu düşüncelerine delil zannettikleri hadislerin bir kısmında “insanların gelecekte Cahiliye döneminde olduğu gibi putlara tapacağı”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span>, “bütün Arap yarımadasını aydınlatacak bir ateşin çıkacağı”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span>, gelecekte “Deccal”ın çıkacağı,<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-45" id="footnote-228-45-backlink">45</a></span> “Ye’cûc ve Me’cûc”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-46" id="footnote-228-46-backlink">46</a></span> adlı bir topluluğun insanları ifsat edeceği, hatta “insanların ölümü arzu edecek, ölülere imrenecek bir kötümserlik içine düşeceği”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-47" id="footnote-228-47-backlink">47</a></span> ifade edilmiştir. Söz konusu hadisler bir kısım insanlarda “her geçen zamanın bir öncekinden kötü olacağı”<span class="x7--Dipnot-Ba-vurusu-9" style="font-size:0.91em;" xml:lang="tr-TR"><a class="footnote-link" href="#footnote-228-48" id="footnote-228-48-backlink">48</a></span> kanaatinin yerleşmesine ve bu yanlış yorum da toplum içinde ümitsizliğin yaygınlaşmasına sebep olmuştur.</p>

      <p class="a--Paragraf-I-IK-9">Muhaddisler, hemen hemen aynı konulardaki hadislerden haberdar oldukları ve kitaplarının muhtelif yerlerinde rivayet ettikleri halde fiten bahislerinde, her muhaddis farklı hususları ön plana çıkarmıştır. Gelecekte ortaya çıkacağı bildirilen fitnelerle ilgili hadisler hakkında muhaddisler arasında önemli farklar bulunmamakla beraber çözüm yolları konusunda her muhaddisin öncelikleri değişik olmuştur. Fıkhî ve itikadî görüşleri arasında büyük farklar bulunmayan kütüb-i sitte gibi muteber eserlerin müellifleri olan muhaddislerin benzer hatta bazen aynı rivayetleri nasıl farklı yorumladığı fiten bölümlerinde müşahede edilmektedir. Zira muhaddislerin dünya görüşü, yalnızca ilmî tecrübe ve tercihleri sonucu ortaya çıkmamış, içinde yaşadıkları toplumun hususiyetleri ve sosyal ihtiyaçlar da belirli ölçüde, onların tasnifteki tercihleri üzerinde belirleyici olmuştur. Hatta Kütüb-i sitte müelliflerinden en son vefat edeni İmam Nesa’î <span class="x1---c-c-----s-a-s-----a-s-----r-a-----r-anh---9" style="font-size:0.82em;" xml:lang="tr-TR">(ö. 303/915)</span> gibi bazı muhaddisler, fiten ve benzeri bölümlere kitaplarında yer vermemiş; konuyla ilgili hadisleri kitaplarının farklı yerlerinde, değişik yönlerini dikkate alarak takdim etmişlerdir. Bu durum, hadis kitaplarının bölüm ve bab adlarının ihtiyaçlara göre zaman içinde değiştiğini göstermektedir.</p>

      <p class="a--Paragraf-I-IK-9">Fiten kitapları, toplumu, fırka mensuplarını ve yönetici kadroyu uyarmak maksadıyla tasnif edilmiştir. Fitne zamanında susmakla (samt) ilgili sınırlı sayıda hadis bulunduğu halde muhaddis, doğrudan fitneyle alâkalı olmasa da fazla konuşmamanın önemiyle ilgili diğer hadisleri naklederek, bu konuda muhataplarına nasihat etmeyi hedeflemiştir. Muhaddisler, kitaplarının diğer bölümlerinin tasnifinde bu yönteme pek rağbet etmemişler; genelde her hadisi muhtevasına uygun yerlerde zikretmeyi tercih etmişlerdir. Onların fiten bölümlerindeki bu metodu fiten kitaplarının, ileride örnekleri ortaya çıkacak siyasetnâmeler gibi tasarlandığını göstermektedir. Fiten bölümlerinde zikredilen Mehdi, Deccal, Ye’cûc-Me’cûc gibi müşahhas konuların bile yönetici-yönetilen ilişkileri çerçevesinde okunması mümkündür. Fiten bölümleri toplumun bütününü ilgilendiren olumsuz durumları haber veren hadisleri, ihtiva etmektedir. Fiten bölümlerinde daha ziyade toplum düzeni ve sosyal barışı hedefleyen bir tasnifle hadisler takdim edilmiştir.</p>

      <p class="a--Paragraf-I-IK-9">Hadis kitaplarının bölümleri o dönem hâkim olan sosyal grupları ve bu gruplar arasındaki fikri tartışmaları yansıttığı için hadis kitaplarının her bölümü sosyal bilimlerin ilgili alanları dikkate alınarak okunabilir. Mesela sosyoloji, siyaset bilimi ve iletişim gibi bilimler çerçevesinde fiten bahislerindeki hadisler yeniden ele alınıp yorumlanabileceği gibi, modern zamanların bazı sosyal problemleri yeni dönem fitneleri olarak da değerlendirilebilir. Zira fitnelerin bir kısmı her dönem ve her toplumda yoldan çıkarıcı olduğu gibi yeni fitnelerin ortaya çıkması ya da eski fitnelerin yeni bir formla karşımıza çıkması da mümkündür.</p>

      <div class="footnotes">
        <div class="footnote">
          <p class="Dipnot-Metin-9"><a class="footnote-anchor" href="#footnote-228-1-backlink" id="footnote-228-1">1</a> Buhârî, <span class="italic-dipnot-8">İlim</span> 2.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-2-backlink" id="footnote-228-2">2</a> Yûsuf Sûresi, 12/107.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-3-backlink" id="footnote-228-3">3</a> Mutaffifîn Sûresi, 83/4-6.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-4-backlink" id="footnote-228-4">4</a> Kıyamet Sûresi, 75/2-4.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-5-backlink" id="footnote-228-5">5</a> Kıyamet Sûresi, 75/5-11.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-6-backlink" id="footnote-228-6">6</a> Kıyamet Sûresi, 75/13.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-7-backlink" id="footnote-228-7">7</a> Nahl Sûresi, 16/77.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-8-backlink" id="footnote-228-8">8</a> Müslim, <span class="italic-dipnot-8">Fezâilü’s-sahâbe</span> 218; Tirmizî, <span class="italic-dipnot-8">Fiten</span> 64.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-9-backlink" id="footnote-228-9">9</a> İbn Mâce, <span class="italic-dipnot-8">Fiten</span> 28.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-10-backlink" id="footnote-228-10">10</a> Suyûtî, <span class="italic-dipnot-8">el-Hâvî li’l-fetâvâ içinde</span>, 2/103-110.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-11-backlink" id="footnote-228-11">11</a> Fussılet Sûresi, 41/47.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-12-backlink" id="footnote-228-12">12</a> Şûrâ Sûresi, 42/18.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-13-backlink" id="footnote-228-13">13</a> Buhârî, <span class="italic-dipnot-8">Rikâk</span> 42.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-14-backlink" id="footnote-228-14">14</a> Buhârî, <span class="italic-dipnot-8">Edeb</span> 96.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-15-backlink" id="footnote-228-15">15</a> Buhârî, <span class="italic-dipnot-8">Rikâk</span> 39; Müslim, <span class="italic-dipnot-8">Cum’a</span> 37.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-16-backlink" id="footnote-228-16">16</a> Müslim, <span class="italic-dipnot-8">Fiten</span> 22.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-17-backlink" id="footnote-228-17">17</a> Muhammed Sûresi, 47/18.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-18-backlink" id="footnote-228-18">18</a> Bk. Sarıtoprak, <span class="italic-dipnot-8">Deccal</span>, s. 55.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-19-backlink" id="footnote-228-19">19</a> Duhân Sûresi, 44/10-12.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-20-backlink" id="footnote-228-20">20</a> Enbiya Sûresi, 21/96.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-21-backlink" id="footnote-228-21">21</a> Neml Sûresi, 27/82.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-22-backlink" id="footnote-228-22">22</a> Necm Sûresi, 53/56-58.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-23-backlink" id="footnote-228-23">23</a> Mü’min Sûresi, 40/18.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-24-backlink" id="footnote-228-24">24</a> Enbiyâ Sûresi, 21/1.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-25-backlink" id="footnote-228-25">25</a> Nahl Sûresi, 16/1.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-26-backlink" id="footnote-228-26">26</a> Muhammed Sûresi, 47/18.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-27-backlink" id="footnote-228-27">27</a> Tâhâ Sûresi, 20/15.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-28-backlink" id="footnote-228-28">28</a> Buhârî, <span class="italic-dipnot-8">Rikâk</span> 39; Müslim, <span class="italic-dipnot-8">Cum’a</span> 37, <span class="italic-dipnot-8">Fiten</span> 132; Dârimî, <span class="italic-dipnot-8">Rikâk</span> 46;</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-29-backlink" id="footnote-228-29">29</a> Tirmizî, <span class="italic-dipnot-8">Fiten</span> 39.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-30-backlink" id="footnote-228-30">30</a> Buhârî, <span class="italic-dipnot-8">İmân</span> 37; Müslim, <span class="italic-dipnot-8">İmân</span> 1.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-31-backlink" id="footnote-228-31">31</a> Müslim, <span class="italic-dipnot-8">Fiten</span> 40.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-32-backlink" id="footnote-228-32">32</a> Müslim, <span class="italic-dipnot-8">Fiten</span> 40, 41.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-33-backlink" id="footnote-228-33">33</a> İbn Manzûr<span class="italic-dipnot-8">, Lisânu’l-arab</span>, FTN mad.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-34-backlink" id="footnote-228-34">34</a> Ebu’l-Bekâ, <span class="italic-dipnot-8">Küllîyât</span>, s. 692. Müellif, “fitne” kelimesinin Kur’ân-ı Kerîm’de 15 ayrı manada kullanıldığını, örnekleriyle gösterir. Bk. aynı yer. Mecduddîn Fîrûzâbâdî ise fitnenin Kur’ân-ı Kerîm’de geçen on iki farklı anlamını kaydetmiştir, bk. <span class="italic-dipnot-8">Besâiru zevi’t-temyîz</span>, 4/166-169. Fitne kavramının Kur’ân-ı Kerîm’deki anlamları hakkında geniş bilgi için ayrıca bk. Hasan Keskin, <span class="italic-dipnot-8">Kur’ân’da Fitne Kavramı</span>, s. 43-133.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-35-backlink" id="footnote-228-35">35</a> Âsım Efendi, <span class="italic-dipnot-8">Kâmûs Tercemesi</span>, FTN mad.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-36-backlink" id="footnote-228-36">36</a> Nu’aym b. Hammâd, Sünnet’e bağlılığı ile takdir edilmiş ancak münker rivayetleri bulunduğu için eleştirilmîştir. Sahih hadisleri toplayan muhaddisler rivayetlerine itibar etmemişlerdir. Buhârî, hadislerini diğer rivayetlere makrun olarak bir iki yerde rivayet etmiş; Müslim yalnızca <span class="italic-dipnot-8">Sahîh</span>’in Mukaddimesi’nde bir yerde ondan rivayette bulunmuştur. Bk. Zehebî, <span class="italic-dipnot-8">Siyeru a’lâmi’n nübelâ</span>, 10/595-612; İbn Hacer, <span class="italic-dipnot-8">Tehzîbü’t-tehzîb</span>, 10/458-463.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-37-backlink" id="footnote-228-37">37</a> Bk. Nu’aym b. Hammâd, <span class="italic-dipnot-8">Kitâbu’l-Fiten</span>, nşr. Süheyl Zekkâr, Beyrut 1414. Nu’aym b. Hammâd’ın bu eseri fitnelerle ilgili sahih, hasen rivayetlerin yanı sıra zayıf ve uydurma rivayetleri de ihtiva etmektedir. Nu’aym b. Hammâd, Melâhim konusunda münker rivayetler nakletmekle itham edilmiştir. (bk. İbn Hacer, <span class="italic-dipnot-8">Tehzîbü’t-tehzîb</span>, 10/462). Dolayısıyla bu eserin dikkatli kullanılması gerekmektedir. <span class="italic-dipnot-8">Fiten</span> konusundaki önemli eserlerden birisi de Ebu’l-Fidâ İbn Kesîr’in (ö.774/1372), <span class="italic-dipnot-8">Târîh</span>’inin bir bölümü olup müstakil olarak neşredilen <span class="italic-dipnot-8">en-Nihâye</span> <span class="italic-dipnot-8">fi’l-fiteni ve’l-melâhim</span>, (nşr. Ahmed Abdüşşâfî, Beyrut 1988) adlı eserdir. Müellif, konunun çerçevesini oldukça geniş tutmuş, <span class="italic-dipnot-8">Fiten</span> hadislerinin yanı sıra diğer istikbal haberlerini, kıyamet, âhiret, cennet ve cehenneme ilişkin hadisleri de bu eserde tetkik etmiştir.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-38-backlink" id="footnote-228-38">38</a> İbn Hacer, a.g.e, 10/461-462.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-39-backlink" id="footnote-228-39">39</a> Abdürrezzâk b. el-Hemmâm, <span class="italic-dipnot-8">el-Musannef</span>, 11/349-407.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-40-backlink" id="footnote-228-40">40</a> İbn Ebî Şeybe, <span class="italic-dipnot-8">el-Musannef</span>, 8/590-702.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-41-backlink" id="footnote-228-41">41</a> Ebû Osman el-Câhız, <span class="italic-dipnot-8">Kitâbu’l-Osmaniyyîn</span>, nşr. Abdüsselam Muhammed Harun, Kahire 1955.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-42-backlink" id="footnote-228-42">42</a> Nisa Sûresi, 4/97.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-43-backlink" id="footnote-228-43">43</a> Buhârî, <span class="italic-dipnot-8">Fiten</span> 24.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-44-backlink" id="footnote-228-44">44</a> Buhârî, <span class="italic-dipnot-8">Fiten</span> 25.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-45-backlink" id="footnote-228-45">45</a> Buhârî, <span class="italic-dipnot-8">Fiten</span> 27.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-46-backlink" id="footnote-228-46">46</a> Buhârî, <span class="italic-dipnot-8">Fiten</span> 29.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-47-backlink" id="footnote-228-47">47</a> Buhârî, <span class="italic-dipnot-8">Fiten</span> 23.</p>
        </div>

        <div class="footnote">
          <p class="Dipnot-Metin-9"><a class="footnote-anchor" href="#footnote-228-48-backlink" id="footnote-228-48">48</a> Buhârî, <span class="italic-dipnot-8">Fiten</span> 6.</p>
        </div>
      </div>
    </div>
  </div>
</body>
</html>