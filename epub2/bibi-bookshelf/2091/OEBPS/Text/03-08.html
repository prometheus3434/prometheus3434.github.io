<html xmlns="http://www.w3.org/1999/xhtml">
<head>
  <title>03-08.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-08.html" xml:lang="tr-TR">
    <div class="Basic-Text-Frame">
      <p class="x1--Ba-l-k-I-IK" id="toc_marker-9">Altıncı Bölüm<br/>
      ÂHİRZAMANDA İYİLİK-KÖTÜLÜK MÜCADELESİ</p>

      <p class="e1---iir---st--2">Her şey akar, su, tarih, yıldız, insan ve fikir;</p>

      <p class="e3---iir--alt--2">Oluklar çift; birinden nur akar, birinden kir. (Necip Fazıl)</p>

      <p class="a--Paragraf-I-IK-3">Toplumların hayatında önderlerin önemli yeri vardır. Onlar, yaptıkları iyiliklerle topluma örnek olmuş, onların rehberliğinde insanlar iyiyi güzeli bilip hayır yollarında birbirleri ile yarışmışlardır. Kötü ve saptırıcı önderler ise içinden çıktıkları topluma büyük zararlar vermiştir. Bu sebeple Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, “Ben ümmetim hakkında sadece saptırıcı önderlerden (imamlardan) endişe ediyorum.” buyurarak, saptırıcı önderler hakkında ümmetini uyarmıştır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span></p>

      <p class="a--Paragraf-I-IK-3">Tahrip kolay olduğundan dolayı kötü önderlerin zararı daha fazla olmuştur. Bediüzzaman’ın ifadesiyle, “Âhirzamanın Süfyan ve Deccal gibi nifak ve zındıka başına geçecek müthiş zararlı şahısları, İslâm’ın ve beşerin hırs ve şikakından istifade ederek, az bir kuvvetle nev-i beşeri herc ü merc eder ve koca İslâm âlemini esaret altına alır.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span> Tahrip kolay, telafisi ise zor olduğundan dolayı Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, Deccal’in fitnesinden Allah’a sığınmış ve ümmetini onun fitne ve fesadına karşı sık sık uyarmıştır.</p>

      <p class="a--Paragraf-I-IK-3">Toplumlar önderleri ile anılır. Bir işi ne kadar büyük bir topluluk yaparsa yapsın onları temsilen birinin adı anılır. Bu sebeple Deccal ve benzeri bazı şahısları tek bir kişi olarak düşünmek konuyla ilgili hadisleri yorumlamamızı zorlaştırır. Onları bir topluluğu temsil eden şahıslar olarak tasavvur etmeli, hadislerde onlara atfedilen özelliklerin bir çoğunun, temsil ettikleri topluluklara ait olduğu göz önünde bulundurulmalıdır. Ayrıca farklı dönemlerde Deccâliyet’i temsil eden şahıslara ait özelliklerin hepsinin de tek bir Deccal’e ait olduğu düşünülmemelidir. Aksi takdirde konuyla ilgili rivayetleri cem ve telif edip doğru yorumlamak mümkün değildir.</p>

      <p class="x2--Ba-l-k-I-IK-2" id="toc_marker-9-1">1. Kötülük Odakları</p>

      <p class="a--Paragraf-I-IK-3">Kötülük odakları kişi olarak <span class="x3--Bold-1">Deccal</span> ortak adı altında, grup olarak da <span class="x3--Bold-1">Ye’cûc</span> ve <span class="x3--Bold-1">Me</span><span class="x3--Bold-1">’cûc</span> adı altında anlatılmıştır. Tarih boyunca İbn Sayyâd ile birlikte başlayan kötülüğün temsilcisi tipler hep Deccâl adı ile anılmışlardır. Kötülüğü temsil eden istilacı ve yıkıcı gruplar da Müsümanların Orta Asya’da ilk karşılaştıkları göçebe boylardan Moğol istilalarına kadar tarih boyunca hep Ye’cûc ve Me’cûc adıyla anılmışlardır. Âlimlerin bu tür adlandırmaları bazen hatalı yorumların ortaya çıkmasına da sebep olmuştur.</p>

      <p class="a--Paragraf-I-IK-3">İslâm âlimlerinin kendi dönemlerinde ortaya çıkan şerîr kişileri Deccâl, yıkıcı kavimleri Ye’cûc ve Me’cûc şeklinde nitelendirmesi âyet ve hadislerin kültürü şekillendirmedeki etkisini gösterir. Bu sebeple tarih boyunca birçok kavim Ye’cûc ve Me’cûc olarak anılmıştır. Deccâl’le ilgili de her dönem âlimleri kendi devirlerinin şartlarına göre bir Deccâl yorumu yapmışlardır. Ancak âyet ve hadisler tahrif edilmeden günümüze ulaştığı için hadisler etrafında yapılan yorumlarla hadisleri birbirinden ayırmak mümkündür. Ancak tarih boyunca nümuneleri görülse de Deccâliyet’in en dehşetli haliyle ortaya çıktığı bir dönemin olması da kaçınılmaz bir hakikattir. Ye’cûc ve Me’cûc da bütün yıkıcılığı, hoyratlığı ve azgınlığı ile her dönemde medeni dünyayı tehdit etmeye devam etmektedir. Saadet asrından itibaren şerrinden korunmak için Allah’a sığınılan tarih boyunca “ortaya çıkması beklenmiş en şerli şahsiyet Deccal” ile konuya başlayalım.</p>

      <p class="x3--Ba-l-k-I-IK" id="toc_marker-9-1-1">a. Deccal</p>

      <p class="a--Paragraf-I-IK-3">Deccal, hadislerde anlatılan kötülük odaklarının en önemlisidir. Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, “Âdem’in <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhisselâm)</span> yaratılışı ile kıyamet arasında Deccal’den daha büyük bir fitne yoktur.” buyurmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> Deccal’in en önemli özelliği yalancılığı ve sahteciliğidir. Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">sallallahu aleyhi ve sellem)</span>, “Muhakkak ki, kıyametten önce yalancılar vardır.” hadislerinde yalancıların kıyametten önce çoğalıp toplumu ifsad edeceğini haber vermiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span> Bu yalancılar, olmadıkları gibi görünüp insanları aldatır, toplumları ifsad ederler.</p>

      <p class="a--Paragraf-I-IK-3">Deccal, rivayetlerde sebepler açısından tek bir kişinin sahip olamayacağı kadar güçlü özelliklere sahip bir şahıs olarak tasvir edilmiştir. Hatta bazen bir tek kişide bir araya gelmesi mümkün olmayan niteliklerin Deccal’de bulunduğu var sayılmıştır. Bu durum onun bir tek kişi olmadığını bir şahs-ı manevî olduğunu, bir grubu ve zihniyeti temsil ettiğini, ayrıca çeşitli dönemlerde farklı beldelerde farklı Deccaller’in var olduğunu göstermektedir. Nitekim bir hadiste “Her biri kendisini Tanrı’nın gönderdiği bir kurtarıcı gibi gösteren otuza yakın yalancı Deccal ortaya çıkmadıkça kıyamet kopmaz.” buyrulmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> Hadiste geçen “otuza yakın” ifadesi belirli bir sayı bildirmekten ziyade Deccal’in bir fikir akımı, ideoloji ya da bir davranış biçimini benimseyen kişilerin oluşturduğu bir grup olduğunu göstermektedir. Yalanın ve sahteciliğin genel adıdır Deccalizm. Nitekim Deccal kelimesi Arap dilinde “yalancı, göz boyayan, aldatıcı ve bir şeyi başka bir şeyle kaplayıp hakikatini gizleyen kişi” manalarına gelmektedir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span> Bu açıdan bakılınca kendini ıslah edici gösterdiği halde müfsid olan bütün kötülük odakları için Deccal nitelendirilmesi yapılabilir. Deccal’in tarih boyunca sıkça karşılaşılan bu niteliklerini muhterem Fethullah Gülen şöyle anlatır:</p>

      <p class="a--Paragraf-I-IK-3">“Fesat şebekelerinin başında bütün bir dünyayı herc ü merc eden Deccal gelir. Deccal; yalancı –hatta mübalâğalı bir isim olması hasebiyle– kendi yalanına kendisi de inanacak derecede profesyonel bir yalancı demektir. Peygamberlerin davasını ifsat etmeye çalışan herkese bu isim verilegelmiştir. Efendimiz’den <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span> önce bir hayli Deccal ortaya çıktığı gibi bir o kadar da O’ndan sonra zuhur etmiştir. Hatta O’nun hayat-ı seniyyelerinde, yani ışık ve nur döneminde bile Müseylimetü’l-Kezzâb gibi, Secah gibi ve bir aralık irtidat eden Tüleyha –ona da denecekse– gibi Deccaller zuhur etmiştir. Deccaller’i tavsif mevzuunda Efendimiz’den şerefsüdûr olan hadis-i şerifler her dönemin Deccalini ayrı tarif ettiği için, genelde resimler farklı farklıdır. Meselâ, zalim bir kavmin Deccâliyet’ini anlatırken, “Gözleri çukurca, elmacık kemikleri çıkık, yüzleri ablak ve kalkan yapısında, ayaklarında çarık var.” demek sûretiyle onların simaları çizgi çizgi anlatılır ve en karakteristik yanları üzerinde durulur. Yine Efendimiz’in değişik zaman dilimlerinde Müslümanların içinde zuhur edecek ve İslâm’ı tahrif hesabına nifak düşüncesini temsil eden dünya kadar insan tarifi vardır ki, siz onların Marks, Lenin, Troçki gibi profesyonel yalancılar olduğunu hemen anlayabilir ve “Tam onları anlatıyor.” dersiniz.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span></p>

      <p class="a--Paragraf-I-IK-3">Hadislerde Deccal’in alnında yazan yazıyı ancak mü’minlerin okuyabileceğinin haber verilmesi, bir gözünün kusurlu olduğunun vurgulanması hep onun bu sahte ve yalancı kimliğine yapılan vurgulardır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span> Nitekim bir hadislerinde Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span> Deccal’i şöyle anlatır: “Her peygamber ümmetini tek gözlü yalancıdan uyarmıştır. Dikkat edin o tek gözlüdür ama Rabb’iniz tek gözlü değildir. Onun iki gözünün arasında k-f-r, yani o kâfirdir.” diye yazar.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span> Hadiste Deccal’in Cenâb-ı Hakk’ın karşısında bir varlık olarak tasvir edilmesi, onun dinsizliği temsil ettiğini, Deccal’in tek bir şahıstan ibaret olmadığını onun küfrü temsil eden bir prototip olduğunu göstermektedir. Onun tek gözlü olması din ve maneviyâta düşman olduğunu, hakkı göremediği, iyilik ve hayrı bilmediği anlamındadır. Her şeyi dünyevî ölçüler içinde değerlendiren, kâfir/Deccal bakışı âhiret için çalışılmasını anlayıp değerlendiremediği için hadislerde değişik üslûplarla Deccal’in tek gözlülüğü üzerinde durulmuştur. Buradaki mecazlardan birisi de gözlerinin arasında “k-f-r” yazmasıdır. Hadisin bazı rivayetlerinde bu yazıyı okuma bilsin bilmesin her mü’minin okuyabileceği ifade edilmiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span> Bu da göstermektedir ki, yazı bildiğimiz anlamda bir yazı değil, bir işaret ya da semboldür.</p>

      <p class="a--Paragraf-I-IK-3">Deccâl, kendisini kurtarıcı ve dinin karşısında yeni bir çığır açıcı olarak ortaya koyar. Nitekim Allah Resûlü’nün vefatını müteakip peygamberlik iddiası ile ortaya çıkan yalancı ve sahtekârlar da kendilerini kurtarıcı gibi göstermiş ve kendilerine vahiy geldiği yalanını ortaya atmışlardır. Abdullah b. Ömer’e <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anh)</span>, peygamberlik iddiası ile ortaya çıkmış Muhtar es-Sekafî için “Muhtar kendisine vahiy geldiğini iddia ediyor.” denilince, “Doğru söylemiş.” diyerek “Muhakkak ki şeytanlar kendi dostlarına vahyederler (telkin)”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span> âyetini okumuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span> Hak ile batılın birbirine karışacağı âhirzamanda Deccal kendisini Mesih gibi kurtarıcı göstermeye kalkışacağı için bazı hadislerde Deccal, “el-Mesîhu’d-Deccâl” diye nitelendirilmiştir. Bir yoruma göre de Deccal’in bir gözü kusurlu olduğu için kendisine Mesih/gözü silik denilmiştir. Bu rivayetlerde Deccal’in aldatıcı tabiatına işaret edilmiştir. Allah Resûlü bir hadislerinde Deccal’i anlatırken onun yanında cennet ve cehennemin olduğunu, gerçekte cennetin cehennem, cehennemin de cennet olduğunu haber vermiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span> Bu hadislerde mecazî bir anlatım vardır, nitekim hadisin bir başka rivayetinde cennet cehennem yerine su ve ateş benzetmeleri geçmiştir: “Onun yanında su ve ateş vardır; ateşi gerçekte soğuk su, suyu da ateştir. Sakın aldanıp da helak olmayın.” buyrulmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span></p>

      <p class="a--Paragraf-I-IK-3">Peygamber Efendimiz, Deccal’in nitelikleri kendisine bildirildiği için o nitelikleri taşıyan bazı şahısların Deccal olabileceğini ashabına haber vermiştir. Deccalin en önemli özelliklerden birisi alaycılık, kibir ve hakkı küçümsemedir. Nitekim Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, yanında Hz. Ebû Bekir ve Hz. Ömer <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anhumâ)</span> olduğu halde yolda karşısına çıkan Medine yahudilerinden İbn Sayyâd adlı bir şahsı Deccal olabilir mi diye sorguya çekmiş; ona “Benim Allah’ın Resûlü olduğuma şahitlik eder misin?” diye sormuş; İbn Sayyâd, “Sen benim Allah’ın Resûlü olduğuma şahitlik eder misin?” diye karşılık vermiştir. Bunun üzerine Peygamber Efendimiz, “Ben Allah’a meleklerine ve kitaplarına iman ettim. Ne görüyorsun?” demiş; İbn Sayyâd yine alaycı bir üslûpla “Suyun üzerinde bir taht görüyorum.” diye karşılık vermiştir. Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">sellem)</span>, “İblisin denizin üzerindeki tahtını mı görüyorsun; ne görüyorsun?” demiş. O, “İki doğru sözlü, bir yalancı görüyorum.” diye karşılık verince; Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, “Kafası karıştı, uzaklaşın yanından” buyurarak, İbn Sayyâd’ın yanından ayrılmıştır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span> Muhtemelen İbn Sayyâd, alaycı ve aldatıcılığı gibi özellikleri sebebiyle Deccal’in bir prototipi gibi görülmüş ya da Deccal ile onun soyu arasında bir alâka bulunduğunu Allah Resûlü, fark ederek ashabını uyarmak istemiştir. Nitekim bazı âlimler, konuyla ilgili hadisleri yorumlayarak Deccal fitnesini yahudilerin organize ettiğini öne sürmüşlerdir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span> Onlara göre yahudiler Deccal’in en yakın adamlarıdır. Nitekim bu durum bir hadiste, “Taylasanlı yetmiş bin İsfehan yahudisi Deccal’in peşinden gider, ona uyar.” şeklinde açıklanmıştır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span> Allah Resûlü, İbn Sayyâd’da muhtemelen Deccal’in sûretini görmüş ve onu ashabına haber vererek gelecekteki Müslümanları onun fitnesine karşı uyarmıştır.</p>

      <p class="a--Paragraf-I-IK-3">Deccal’le ilgili haberlerden birisi de Temim ed-Dârî adlı bir sahabinin anlattığı kıssadır. Temim ed-Dâri, denizde bir yolculukları esnasında bir adaya çıktıklarını, adada Cessase adlı bir yaratıkla karşılaştıklarını, Cessase’nin onları adadaki manastırda zincirlere vurulmuş iri cüsseli bir kişinin yanına getirdiğini anlatır. Zincirlere vurulmuş bu şahıs onlara bazı sorular sormuş ve sonunda “Ben şimdi size kendimi tanıtayım.” diyerek konuşmaya başlamış ve sonra şöyle demiştir: “Ben Mesih Deccal’im. Çıkış için bana izin verilme zamanı yakındır. O zaman çıkıp yeryüzünde dolaşacağım. Mekke ile Taybe (Medine) hariç, kırk gün içinde uğramadığım belde kalmayacak. Bu iki şehir bana haramdır. Onlardan birine her ne vakit girmek istersem, elinde yalın kılıç bir melek beni karşılar, benim oraya girmeme mani olur. Onların her bir geçidinde bir melek vardır, onları korur!” Temim ed-Dârî’nin anlattığı bu olaydaki bazı hususları Allah Resûlü, daha önce ashabına anlatmıştı. Yeni gelen Temim ed-Dârî’nin bu anlatılanlardan haberi olmadan benzer şeyler anlatması Allah Resûlü’nü heyecanlandırdı ve “Bu Taybe’dir! Bu Taybe’dir! Bu Taybe’dir! Ben bunu size anlattım değil mi?” buyurdular. Halk da: “Evet!” diye karşılık verdi. Bunun üzerine Allah Resûlü Efendimiz, “Temimi’d-Dâri’nin rivayetinin benim size ondan (Mesih Deccal’den) Mekke ve Medine’den anlattığıma uygun düşmesi hoşuma gitti. Bilesiniz O Şam denizinde veya Yemen denizindedir. Hayır, doğu tarafındandır. Evet, o doğu tarafından zuhur edecektir. O doğu tarafından zuhur edecektir!” buyurdu ve eliyle doğu tarafına işaret etti.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span> Temim ed-Dârî, muhtemelen farklı bir âleme ait hususları müşahede etmiştir. Uyanık/yakaza iken bazen insanların gördüğü misalî sahneler gibi o ve yanında bulunanlar, misal âlemine ait bir hakikatin temessülünü görmüşler ve gördüklerini aynen Allah Resûlü’ne anlatmışlardır. Efendimiz, onların anlattıkları ile kendisinin anlattığı bazı hakikatlerin uyumlu olması üzerine sevinmiş ve bunu ashabıyla paylaşmıştır.</p>

      <p class="a--Paragraf-I-IK-3">İbn Ömer <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anh)</span>, “Allah Resûlü, birgün şark tarafına dönerek, “Dikkat edin fitne bu taraftan, şeytan çağının yayıldığı yerden zuhûr edecektir.” buyurdu.” demiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span> Çok kuvvetli bir ihtimal ile bu hadisleriyle Efendimiz, günümüzde, Avrupa’nın zalim ve kâfirlerine alternatif olarak şarkta zuhûr edecek olan fitneye işaret buyurmaktadırlar. Metinde geçen “Karn” kelimesi boynuz manasına geldiği gibi çağ ve asır manasına da gelir. Onun için bu kelimeye “boynuz” manasından ziyade “çağ” ve “asır” manalarını vermek daha muvafıktır. “Şeytan Çağı” demektir ki Asr-ı Saadet’in mukabilidir. İnkâr-ı ulûhiyet esası üzerine kurulmuş ateist, ibahîyeci ve dünden bugüne şeytanın, nefs-i emmare vasıtasıyla insana fısıldamaya çalıştığı bütün fenalıkların birden hayata geçirilmesi sistemi. Kapitalizmin nesebi gayr-i sahih evladı. Bu ürpertici sistem, günümüzde can çekişiyor olmasına rağmen hâlâ yeryüzünde, din, diyânet, mukaddesât, tarih ve hatta demokrasi düşmanlığının rakip kabul etmez şampiyonluğunu sürdürmekte ve bir korkulu rüya olmaya devam etmektedir ki; zannediyorum Allah Resûlü de bütün efradı içinde, bilhassa bu sistemin hâkim olduğu döneme “Şeytan Çağı” diyor. Ve bu çağla gelen cihanşümûl krizlere karşı ümmetini uyarıyor.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span></p>

      <p class="a--Paragraf-I-IK-3">İslâm dünyasında ortaya çıkacak aldatıcı Deccal’e bazı rivayetlerde Süfyan denilmiştir. Deccal’le ilgili bütün özellikler Süfyan için de geçerlidir. Süfyan diye ayrıca isimlendirme, muhtemelen onun tahribatının büyüklüğü sebebiyle ve Müslümanları uyarmak maksadıyladır. Süfyan ile kastedilen muhtemelen İslâm dünyasındaki nifak şebekeleridir. Kendilerini hakka taraftarmış gibi gösterip yalan ve hile ile insanları aldatan şer şebekeleridir. Nitekim Allah Resûlü bazı hadislerinde “Deccal ümmetimin içinden çıkacak.” sözüyle muhtemelen Süfyan’a işaret etmiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span></p>

      <p class="a--Paragraf-I-IK-3">İslâm dünyasında insanları baskı ve zulümle idare eden despot idareciler çıkacağı hadiste dile getirilmiştir. Ebu Hureyre’nin <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">radıyallahu anh)</span> rivayet ettiği bir hadiste Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span> “Kahtan’dan bir adam çıkıp sopasıyla insanları sürü gibi idare etmedikçe kıyamet kopmaz.” buyurmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span> Hadiste anlatılan kahtanî’nin kim olduğundan ziyade neyi ve kimleri temsil ettiği önemlidir. Bu hadiste âdeta âhirzamanda İslâm ümmetinin başına geçecek zorbalar haber verilmiştir. İslam ümmetinin karşılaşacağı fitneleri Peygamber Efendimiz âdeta tek tek haber vermiştir. Batı’dan gelen, dini açıkça inkâr eden Deccal fikri, Doğu’dan çıkan, görünüşte dini inkâr etmiyormuş gibi davranan nifak şebekeleri ve zalim/despot yöneticiler. Deccâl’in Doğu’dan çıkması, fitnenin doğudan çıkması ve İsfehan Yahudilerinin kurduğu fesat şebekeleri hep Doğu istikametini göstermektedir. Rivayetlerdeki bu Doğu teması, Deccal fitnesinin Doğu’dan gelip Müslümanlığı kabul eden bir milletin içine yuvalanacağına ve onların arasında sanki onlardanmış gibi gizleneceğine işaret etmektedir.</p>

      <p class="x3--Ba-l-k-I-IK" id="toc_marker-9-1-2">b. Ye’cûc-Me’cûc</p>

      <p class="a--Paragraf-I-IK-3">Kur’ân-ı Kerîm’de bahsi geçen Ye’cûc ve Me’cûc kavmi kıyamet alâmetlerinin en meşhurlarından birisidir. Âyet-i kerîmede “Nihayet Ye’cûc ve Me’cûc’ün sedleri açılıp her tepeden dünyaya akın etmeye başladıkları, doğru vâ’din vaktinin yaklaştığı sıra, işte o zaman, kâfirlerin gözleri birden donakalır. ‘Eyvah, bizlere! Biz bundan tam bir gaflet içinde idik, daha doğrusu kendimize zulmettik!’ diyecekler.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span> buyrularak, kıyametten önce Ye’cûc ve Me’cûc kavminin yeryüzünü istila edeceği haber verilmiştir. Ye’cûc-Me’cûc çok geniş çaplı bir herc ü merci sembolize eden bir hâdisedir. Tarih boyunca bu özelliklere sahip birçok kavim ortaya çıkmıştır. Fakat kıyametten önce ortaya çıkacak Ye’cûc ve Me’cûc kavminin bütün yeryüzünü istilası en büyüğü ve yıkıcısı olacaktır. Allâhu a’lem.</p>

      <p class="a--Paragraf-I-IK-3">Kur’ân-ı Kerîm’de Ye’cûc ve Me’cûc ile ilk karşılaşanın Hz. Zülkarneyn olduğu anlatılmaktadır. Zülkarneyn, doğuya doğru seyahatinde öyle bir yere ulaştı ki, orada güneş ışınlarına engel olabilecek ne bir dağ ne bir tepe ne de bir ağaç vardı. Bu itibarla da oradaki insanlar her güneş doğuşunda güneşin tulû ve hararetiyle yüz yüze geliyorlardı ya da elbiseleri yoktu, örtüsüz ve üryan denecek hâlde idiler. Ne tabiî sütreleri, ne binaları, ne de ciddî bir elbiseleri vardı. Tam bir bedeviyet içinde yüzüyorlardı. “Dediler ki, Ey Zülkarneyn! Bu memlekette Ye’cûc ve Me’cûc bozgunculuk yapmaktadırlar. Bizimle onlar arasında bir set yapman için sana bir vergi verelim mi?” <span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span>Bu Çin Seddi veya Kafkasya’daki Demirkapı ya da daha başka bir yer olabilir. Ancak daha sonraki âyetlerde tarifi yapılan şekliyle muayyen bir setten bahsetmek çok zor. Var olsa bile tayini ciddî bir araştırma ister. Bu sebeple sedden ziyade seddin arkasındaki topluma dikkat etmek lâzım. Evet, o toplum mânevî dinamikleriyle dimdik ayakta kaldığı müddetçe Ye’cûc-Me’cûc kabilelerinin fitne ve fesatları önlenebilecek; hiç olmazsa zararsız hâle getirilebilecektir. Burada anlatılmak istenen bir diğer husus da, yeryüzünde adalet ve istikametin temsilcisi olan Zülkarneyn’in, kendini ifade edemeyen veya ifade etmekten çekinen âcizlere, ezilenlere mesnet olmasıdır. O günkü ezilenler Türkler veya başka mazlum milletlerdi; ezenler de bölgeyi fesada veren Ye’cûc ve Me’cûc’dü. Bu aslı, nesebi ve kimliği belirsiz; ırz, namus, din ve milliyet tanımayan zorba kavmi, bir çılgınlığı esnasında Zülkarneyn durdurmuştu. Daha sonra da her devirdeki yeryüzü mirasçıları durduracaktır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span></p>

      <p class="a--Paragraf-I-IK-3">Tarih boyunca birçok barbar ve istilacı kavim Ye’cûc ve Me’cûc olarak anılmıştır. Bu kavimler muhtemelen Ye’cûc ve Me’cûc’ün özelliklerini taşıdıkları için benzer ifadelerle anlatılmıştır. Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">aleyhi ve sellem)</span> “Siz, Arap olmayan Huz ve Kirman beldeleri ahâlileriyle harp etmedikçe kıyamet kopmaz. O kavmin yüzleri kırmızı, burunları yassı, çökük ve gözleri küçüktür; burunları sanki dövülmüş kalkan; ayakkabıları da kıldandır.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span> buyurarak Cengiz istilâsını haber vermiştir.</p>

      <p class="a--Paragraf-I-IK-3">Mü’minlerin annesi Zeyneb binti Cahş <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anhâ)</span>, anlatıyor. Bir gün Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, “Lâ ilâhe illallâh, yaklaşan kötülükten vay Arapların başına gelecek belalara. Bugün Ye’cûc ve Me’cûc’ün seddinden bu kadar (baş parmağı ile şehadet parmağını halka yaparak gösterdi) bir gedik açıldı.” buyurarak telaşlı bir halde benim yanıma girdi.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span> Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span> bir başka hadislerinde Ye’cûc ve Me’cûc’ün sedlerini yıkmak için nasıl sürekli çabaladığını mecazî bir üslûpla şöyle tasvir eder: “Ye’cûc ve Me’cûc (seddi) her gün kazarak nihayet güneşin ışığını görmeye yakın, başlarındaki kişi onlara: ‘Haydi dönün, kazımıza yarın devam ederiz!’ der. Allah Teâlâ Hazretleri, sabah oluncaya kadar seddi eski güçlü haline iade eder. Bu hal onların müddetleri doluncaya kadar devam edecek. Vakit dolup da Allah onları insanların üzerine göndermek istediği zaman, aynı şekilde yine kazacaklar, güneşin ışığını görecekleri ve gedik açılacağı zaman, başlarındaki ‘haydi dönün inşaallah yarın kazmaya devam ederiz’ diyecek. Onlar da ‘inşaallah!’ diyecekler; ertesi günü gelecekIer. Bu sefer seddi bıraktıkları gibi bulacaklar. Yine kazacaklar, bu sefer insanların üzerine çıkacaklar ve (uğradıkları) suyu içip tüketecekler. İnsanlar, onlara karşı kalelerine çekilecekler. Bu sefer onlar da oklarını göğe atacaklar. Okları, üzeri kanlı olarak geri dönecek. Bunun üzerine Ye’cûc ve Me’cûc, ‘Biz yeryüzündeki insanları kahrettik ve göktekilere de galebe çaldık’ diyecekler. Sonra Allah, onların enselerine musallat olacak deve kurtlarını gönderecek, bunlarla onları öldürecek.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span> Bu hadis-i şerifte, mecazî bir üslûpla, tarihin her döneminde Ye’cûc ve Me’cûc benzeri kavimlerin yeryüzünü ifsad etmek için gayret ettiği anlatılmaktadır. Onlar çıkış vakti gelince yeryüzünü istila edecekler ve yeryüzünün kaynaklarını tüketecekler. Onların şerrinden insanlar kendilerini inanan insanların inşa ettiği müesseselere sığınarak kurtulacaklar. Oralara sığınanlar kendilerini kurtaracak. Bozguncular, gökyüzüne yönelip uzayı da ele geçirdiklerini iddia ederek şımardıklarında Allah onları kahredecek ve yeryüzü gerçek mirasçıları tarafından yeniden ihya edilecek. Allâhu a’lem.</p>

      <p class="a--Paragraf-I-IK-3">Peygamber Efendimiz, “Kâ’be’nin kıyamete kadar vazifesini yerine getireceğini ve haccın yapılacağını “Ye’cûc ve Me’cûc’ün ortaya çıkışından sonra da Kâ’be’ye hacc yapılacak, umre yapılacak.” şeklinde haber vermiştir. Bir başka rivayette ise “Kâ’be’ye hacc yapılmadığı bir zaman gelmedikçe kıyamet kopmaz.” buyrulmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span> Bu hadislerden Ye’cûc ve Me’cûc’ün ortaya çıkışının kıyametin büyük alâmetlerinin ilklerinden olduğu anlaşılmaktadır. Daha sonra yeryüzünde yeniden sulh ve barış dönemi hüküm sürecektir. Allâhu a’lem.</p>

      <p class="x2--Ba-l-k-I-IK-2" id="toc_marker-9-2">2. İyiliğin Temsilcileri: Mehdi ve Mesih</p>

      <p class="a--Paragraf-I-IK-3">İyi-kötü mücadelesi Hz. Âdem’in <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(a</span><span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">leyhisselâm)</span> yaratılışı ve şeytanın Allah’a isyanı ile başlamıştır. Âdem’in <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhisselâm)</span> oğulları arasında başlayan ayrılık ile birlikte yeryüzünde peygamberlerin temsil ettiği yol ile şeytan yarenlerinin yolu tarih boyunca mücadele içinde olmuştur. Fesat şebekelerinin temsilcileri olduğu gibi ıslah ve irşada adanmış ruhlar da vardır. Cenâb-ı Hakk’ın teyidi ve yardımı ile bu büyük insanlar Peygamber Efendimiz’in bıraktığı ilim mirasının hakkını vererek ilim-amel ve aksiyon bütünlüğüne mazhar olmuş Rabbânî âlimlerdir. Müfsidleri haber veren Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span> ümmetine yol gösterecek Rabbânî âlimleri de haber vermiş, onları müjdelemiştir. “Allah, her yüz yılda dini yenileyen (müceddid) birini gönderir.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span> hadisinde anlatıldığı gibi her devirde ümmete yol gösteren büyük âlimler, mürşidler bulunmuştur. Dinin yenilenmesi (tecdid), o yüzyılda ortaya çıkan yeni durumlara karşı ne yapılması gerektiğinin ortaya konulması anlamındadır. Yeniçağda yeni plan ve projelerle dinî hayatın yaşanması misyonunu yerine getiren âlimlere bu hadis-i şeriften mülhem “müceddid” denilmiştir. Ayrıca hadislerde Mehdi ve Mesih gibi bazı Zatlardan bahsedilmiştir ki, onlar da bir manada tecdid misyonu eda eden insanlardır. Ancak hem yaşadıkları dönem itibarıyla hem de misyonları itibarıyla önceki asırlardaki müceddidlerden bazı farklı yönleri bulunmaktadır. Onların tecdidi hayatın her alanı ile ilgilidir; hatta yeryüzündeki tüm insanları ilgilendiren bir misyonla vazifelidirler.</p>

      <p class="x3--Ba-l-k-I-IK" id="toc_marker-9-2-1">a. Mehdi</p>

      <p class="a--Paragraf-I-IK-3">Mehdi, hidayete ermiş, sırat-ı müstakîme yönlendirilmiş kimse demektir. Mehdi, zulüm ve adaletsizliğin her tarafı kapladığı bir zamanda gelip yeryüzünü adaletle dolduracağı ve İslâm’ı hâkim kılacağı söylenen, Ehl-i beytten olacağı işaret edilen halaskârdır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span> Nitekim Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, bir hadislerinde “Mehdi bizden, ehl-i beyttendir. Allah onu bir gecede zafere erdirecektir. Mehdi Fatıma evladındandır.” buyurmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span> Yine bir başka hadislerinde Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span>, “Mehdi benim zürriyetimden, kızım Fâtıma’nın evladlarındandır.” buyurmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span> Hz. Ali <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anh)</span>, bir gün oğlu Hasan radıyallâhu anh’a baktı ve “Bu oğlum, Resûlullah’ın <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span> tesmiye buyurduğu üzere Seyyid’dir. Bunun soyundan Peygamberinizin adını taşıyan biri çıkacak. Ahlâkı yönüyle Peygamberinize benzeyecek; fiziki yönüyle ona benzemeyecek.” demiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span></p>

      <p class="a--Paragraf-I-IK-3">Mehdi muvaffakiyeti ile birlikte Deccâliyet son bulacak, âhirzamanın fitne dönemi yerini barış ve huzur dönemine bırakacaktır. İktisadî ve ilmî açıdan büyük ilerlemeler gerçekleşecek, ekonomik sıkıntılar bitecek, yeryüzünde açlık kalmayacak, zenginlik adaletli bir şekilde paşlaşılacaktır. Nitekim Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span>, “Ümmetimin sonunda malı tek tek saymayarak avuç avuç dağıtan bir halife gelecektir.” buyurarak, bu refah dönemini haber vermiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span> Mehdi’nin hükmettiği dönemin en önemli özelliği karanlık bir zulüm döneminden sonra gelip bütün yeryüzünü adaletle doldurmasıdır. Cenâb-ı Hakk’ın Âdil isminin yeryüzünde tecellisi adına bu öyle önemli bir vazifedir ki, Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ve sellem)</span> “Dünyanın tek günlük ömrü bile kalmış olsa Allah o günü uzatıp, benim soyumdan bir kimseyi o günde gönderecektir.” buyurarak, vaad edilen bu adalet ve barış çağının muhakkak gerçekleşeceğine işaret etmiştir. Hadisin farklı rivayetlerinde Allah Resûlü <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhissalâtü vesselâm)</span>, “Ehl-i beytimden birisi ki bu zatın ismi benim ismime uyar, babasının ismi de babamın ismine uyar. Bu zat, zulüm ve adaletsizlikle dolu yeryüzünü adalet ve hakkaniyetle dolduracaktır.” buyurmuştur.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span> Mehdi ile ilgili rivayetleri değerlendiren Bediüzzaman, Mehdi’nin gönderilmesinin hikmetini ve aklî delillerini şöyle izah eder:</p>

      <p class="a--Paragraf-I-IK-3">“Cenâb-ı Hakk, kemâl-i rahmetinden, Şeriat-ı İslâmiye’nin ebedîyetine bir eser-i himayet olarak, herbir fesad-ı ümmet zamanında bir muslih veya bir müceddid veya bir halife-i zîşan veya bir kutb-u âzam veya bir mürşid-i ekmel veyahut bir nevi mehdî hükmünde mübarek zatları göndermiş, fesadı izale edip milleti ıslah etmiş, Din-i Ahmedî’yi <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhissalâtü vesselâm)</span> muhafaza etmiş. Madem âdeti öyle cereyan ediyor. Âhirzamanın en büyük fesadı zamanında, elbette en büyük bir müçtehid, hem en büyük bir müceddid, hem hâkim, hem mehdî, hem mürşid, hem kutb-u âzam olarak bir zât-ı nuranîyi gönderecek ve o zat da Ehl-i Beyt-i Nebevî’den olacaktır. Cenâb-ı Hakk bir dakika zarfında beyne’s-semâ ve’l-arz âlemini bulutlarla doldurup boşalttığı gibi, bir saniyede denizin fırtınalarını teskin eder. Ve bahar içinde bir saatte yaz mevsiminin nümunesini ve yazda bir saatte kış fırtınasını icad eden Kadîr-i Zülcelâl, Mehdî ile de Âlem-i İslâm’ın zulümatını dağıtabilir. Ve vaad etmiştir; vaadini elbette yapacaktır.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span></p>

      <p class="a--Paragraf-I-IK-3">Bediüzzaman Hazretleri, Mehdi’nin harikulâde özelliklere sahip tek bir şahıs değil bir cemaatin mümessili olduğunu ve Mehdiyet’in şahs-ı maneviyi temsil ettiğini ifade etmiştir. O, bu konuda şöyle der:</p>

      <p class="a--Paragraf-I-IK-3">“Büyük Mehdi’nin çok vazifeleri var. Ve siyaset âleminde, diyanet âleminde, saltanat âleminde, cihad âlemindeki çok dâirelerde icraatları olduğu gibi, herbir asır, me’yusiyet vaktinde kuvve-i maneviyesini teyid edecek bir nevi Mehdi’ye veyahut Mehdi’nin onların imdadına o vakitte gelmek ihtimaline muhtaç olduğundan, Rahmet-i İlâhiye ile her devirde, belki her asırda bir nevi Mehdi Âl-i Beyt’ten çıkmış, ceddinin şeriatını muhafaza ve sünnetini ihya etmiş.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span></p>

      <p class="x3--Ba-l-k-I-IK" id="toc_marker-9-2-2">b. Mesih</p>

      <p class="a--Paragraf-I-IK-3">İbranicede mübarek anlamına gelen Mesih, Hz. İsa’nın <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhisselâm)</span> isimlerinden biridir. Hz. İsa’ya her türlü günahtan korunmuş olması, dokunduğu hastaların Allah’ın izniyle şifa bulması, yeryüzünde çok seyahat etmesi sebebiyle Mesih denilmiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span> Ebu Hureyre <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(radıyallahu anh)</span>, Allah Resûlü’nün <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhissalâtü vesselâm)</span>, şöyle buyurduğunu rivayet etmiştir: “Nefsim kudret elinde olan Zât-ı Zülcelâl’e yemin ederim! Meryem oğlu İsâ’nın, aranıza adâletli bir hâkim olarak ineceği, istavrozları kırıp, hınzırları öldüreceği, cizyeyi kaldıracağı vakit yakındır. O zaman, mal öylesine artar ki, kimse onu kabul etmez; tek bir secde, dünya ve içindekilerin tamamından daha hayırlı olur.” Daha sonra Ebu Hureyre <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(rad</span><span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">ıyallahu anh)</span>, “Dilerseniz “Kitap ehlinden hiçbir kimse yoktur ki, ölümünden önce onun (İsa’nın) hak peygamber olduğuna iman etmesin. Kıyamet gününde ise İsâ onlar aleyhine şâhitlik edecektir.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span> âyetini okuyun.” demiştir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span></p>

      <p class="a--Paragraf-I-IK-3">Resûlullah <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhissalâtü vesselâm)</span> “Ümmetimden bir grup, hak için muzaffer olarak mücadeleye kıyamet gününe kadar devam edecektir. O zaman Meryem oğlu İsa iner. Müslümanların başındaki Zat ona</p>

      <p class="a--Paragraf-I-IK-3">– Gel bize namaz kıldır! der. Fakat İsa <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(aleyhisselâm)</span>,</p>

      <p class="a--Paragraf-I-IK-3">– Hayır! der, Allah’ın bu ümmete bir ikramı olarak siz birbirinizin emirisiniz!.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span> İki Cihan Serveri, Hz. İsa’nın nüzul edip Müslümanların imamı arkasında namaz kıldığını bildiren bu hadislerinde İseviyetin tasaffi ederek Muhammedî ruhla bütünleşeceğine işaret etmiştir. O gün, inkârın temsilcileri, inananları derdest ettikleri esnada, gök kuvvetini elinde tutanlar, Allah’ın yardımıyla Müslümanların ma’kûs talihini bir kere daha değiştirecek ve ilhadın burnu bir kere daha kırılacak. Cihanşümûl bu boğuşmada her taraf cenazelerle dolacak ve yeryüzünü dolduran bu cenazeleri de kartallar taşıyacaktır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span> Bediüzzaman Hazretleri, Hz. İsa’nın nüzûlünü ve İslam’a tabi olacağını bildiren bu rivayeti şöyle değerlendirir:</p>

      <p class="a--Paragraf-I-IK-3">“Âhirzamanda Hazret-i İsâ Aleyhisselâm gelecek, Şeriat-i Muhammedîye <span class="x1---c-c-----s-a-s-----a-s-----r-a-----r-anh---3" style="font-size:0.82em;" xml:lang="tr-TR">(sallallahu aleyhi ve sellem)</span> ile amel edecek.” meâlindeki hadisin sırrı şudur ki. Âhirzamanda, felsefe-i tabiiyenin verdiği cereyan-ı küfrîye ve inkâr-ı ulûhiyete karşı, İsevîlik dinİ tasaffi ederek ve hurafattan tecerrüd edip İslâmiyet’e inkılâp edeceği bir sırada, nasıl ki İsevîlik şahs-ı mânevîsi, vahy-i semâvî kılıcıyla o müthiş dinsizliğin şahs-ı mânevîsini öldürür. Öyle de, Hazret-i İsâ Aleyhisselâm, İsevîlik şahs-ı mânevîsini temsil ederek, dinsizliğin şahs-ı mânevîsini temsil eden Deccal’ı yani, inkâr-ı ulûhiyet fikrini öldürecektir.”<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span></p>

      <p class="a--Paragraf-I-IK-3">Hz. İsa’nın nüzulü âyet ve hadislerle sabit bir hakikat olmakla birlikte, nüzulün keyfiyeti açıkça tasrih edilmemiştir. Hadislerin zahiri esas alınarak Hz. İsa’nın gökyüzünden doğrudan indiği kabul edildiği takdirde onun inişini herkes kabul etmek zorunda kalacaktır. Hz. İsa’nın birinin içine girdiği kabul edildiği takdirde ise onun bir başkasına hulul edip onunla ittihad ettiği yani reenkarnasyon fikri kabul edilmiş olur ki, bu dinî açıdan kabul edilmesi mümkün olmayan bâtıl bir fikirdir. Hiç kimse “ben Mesih’im.” diyemez. Peygamber olmayan bir kimsenin peygamber olduğunu iddia etmesi İslâm’ın reddettiği kâfirce bir iddiadır.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-45" id="footnote-228-45-backlink">45</a></span></p>

      <p class="a--Paragraf-I-IK-3">Hz. İsa’nın nüzulü meselesinde, onun bedenen yeryüzüne ineceği, ümmet-i Muhammed arasında “telakki bi’l-kabule” mazhar olmuş bir meseledir. Bediüzzaman Hazretlerinin onu şahs-ı manevî olarak anlaması ise, bu anlayışa ters değildir. Bütün bütün Hz. İsa’nın nüzulünü inkâra gelince; o maddenin dar kalıpları içinde sıkışmış olmanın göstergesidir. İlim ve teknolojinin insanlık tarihi boyunca, gelişe gelişe zirve noktalara oturduğu asrımızda, bizim gördüğümüz, duyduğumuz şeyler ancak binde 4-5. Ve biz hâlâ madde üzerinde çalışmalara devam ediyor, karşımıza çıkan yeni yeni bilgilerle şaşırıp kalıyoruz. Ama buna rağmen “gördüğümüzden başka şeylere inanmayız.” diyenler, (haşa) Zât-ı Ulûhiyet’i bile bir kalıba oturtma gayreti içindeler. İhtimal rûhanîler onların bu haline bakıp, dünyanın en aptal insanları toplanmış ve materyalizm mezhebini teşkil etmişler diyorlardır. Durum böyle iken, Hz. İsa’nın nüzulünü birçok sahih hadise rağmen, pozitivizmin, rasyonalizmin kurallarına uymuyor diye inkâr etmenin hiçbir dayanağı ve anlamı olmasa gerektir.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-46" id="footnote-228-46-backlink">46</a></span></p>

      <p class="a--Paragraf-I-IK-3">Gerek Mehdi’ye, gerekse Mesih’e insanüstü birtakım özellikler atfedilmesi katiyen doğru değildir. Ancak toplumu İslâm’a yöneltecek salih yöneticiler, ilim, kalp ve ruh insanları İslâm dünyasının her döneminde bulunmuştur. Bazı âlimler, Hz. İsa’nın nüzûlünü “şahs-ı manevi”nin nüzûlü olarak yorumlamışlardır. Bu yoruma göre Hz. İsa’nın nüzûlü, Hristiyanlık âleminin İslâm’a iktida etmesi şeklinde anlaşılmalıdır. Hristiyanlığın tasaffi etmesi için Hz. İsa’nın şahsen nüzûlünü de uzak görmemekle beraber, bu nüzûlün keyfiyeti hakkında tafsilata girmeyi uygun bulmamışlardır. Hz. İsa’nın şahs-ı manevi olarak nüzûlü mümkündür. O ruh, o mana inebilir. Bu takdirde Hz. İsa’nın nüzûlünü âhirzamanda bir şefkat ruhu, bir merhamet manası öne çıkacak, insanlar üzerinde bir rahmet esintisi belirecek ve insanlar birbiriyle anlaşacaklar, uzlaşacaklar şeklinde anlamak mümkündür.<span class="x7--Dipnot-Ba-vurusu-3" style="font-size:0.91em;" xml:lang="tr-TR"><a class="footnote-link" href="#footnote-228-47" id="footnote-228-47-backlink">47</a></span></p>

      <div class="footnotes">
        <div class="footnote">
          <p class="Dipnot-Metin-3"><a class="footnote-anchor" href="#footnote-228-1-backlink" id="footnote-228-1">1</a> Dârimî, <span class="italic-dipnot-2">Rikâk</span> 39</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-2-backlink" id="footnote-228-2">2</a> Said Nursî, <span class="italic-dipnot-2">Mektubat</span>, s. 394.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-3-backlink" id="footnote-228-3">3</a> Müslim, <span class="italic-dipnot-2">Fiten</span> 126.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-4-backlink" id="footnote-228-4">4</a> Müslim, <span class="italic-dipnot-2">Fiten</span> 83.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-5-backlink" id="footnote-228-5">5</a> Müslim, <span class="italic-dipnot-2">Fiten</span> 84.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-6-backlink" id="footnote-228-6">6</a> Deccal’in etimolojik tahlili için bk. Sarıtoprak, <span class="italic-dipnot-2">Deccal</span>, s. 20-22.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-7-backlink" id="footnote-228-7">7</a> Fethullah Gülen, <span class="italic-dipnot-2">Yol Mülahazaları</span>, s. 166.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-8-backlink" id="footnote-228-8">8</a> Buhârî, <span class="italic-dipnot-2">Fiten</span> 26; Müslim, <span class="italic-dipnot-2">Fiten</span> 101, 102.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-9-backlink" id="footnote-228-9">9</a> Müslim, <span class="italic-dipnot-2">Fiten</span> 101.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-10-backlink" id="footnote-228-10">10</a> Müslim, <span class="italic-dipnot-2">Fiten</span> 105.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-11-backlink" id="footnote-228-11">11</a> En’am Sûresi, 6/121.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-12-backlink" id="footnote-228-12">12</a> Heysemî, <span class="italic-dipnot-2">Mecmau’z-zevâid</span>, 7/333.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-13-backlink" id="footnote-228-13">13</a> Müslim, <span class="italic-dipnot-2">Fiten</span> 104.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-14-backlink" id="footnote-228-14">14</a> Müslim, <span class="italic-dipnot-2">Fiten</span> 106; Buhârî, <span class="italic-dipnot-2">Fiten</span> 26, <span class="italic-dipnot-2">Enbiya</span> 50</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-15-backlink" id="footnote-228-15">15</a> Müslim, <span class="italic-dipnot-2">Fiten</span> 87.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-16-backlink" id="footnote-228-16">16</a> Sarıtoprak, <span class="italic-dipnot-2">Deccâl</span>, s. 120.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-17-backlink" id="footnote-228-17">17</a> Müslim, <span class="italic-dipnot-2">Fiten</span> 124.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-18-backlink" id="footnote-228-18">18</a> Müslim, <span class="italic-dipnot-2">Fiten</span> 119; Ebu Dâvud, <span class="italic-dipnot-2">Melahim</span> 15.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-19-backlink" id="footnote-228-19">19</a> Buhârî, <span class="italic-dipnot-2">Fiten</span> 16; Müslim, <span class="italic-dipnot-2">Fiten</span> 45.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-20-backlink" id="footnote-228-20">20</a> Fethullah Gülen, <span class="italic-dipnot-2">Sonsuz Nur</span>, 1/143.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-21-backlink" id="footnote-228-21">21</a> Müslim, <span class="italic-dipnot-2">Fiten</span> 116.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-22-backlink" id="footnote-228-22">22</a> Buhârî, <span class="italic-dipnot-2">Fiten</span> 23, <span class="italic-dipnot-2">Menâkıb</span> 7; Müslim, <span class="italic-dipnot-2">Fiten</span> 60.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-23-backlink" id="footnote-228-23">23</a> Enbiya Sûresi, 21/96, 97.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-24-backlink" id="footnote-228-24">24</a> Kehf Sûresi, 18/94.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-25-backlink" id="footnote-228-25">25</a> Bk. Fethullah Gülen, <span class="italic-dipnot-2">Zihin Harmanı</span>, s. 141-145.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-26-backlink" id="footnote-228-26">26</a> Buhârî, <span class="italic-dipnot-2">Menâkıb</span> 25; Müslim <span class="italic-dipnot-2">Fiten</span> 62-66.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-27-backlink" id="footnote-228-27">27</a> Buhârî, <span class="italic-dipnot-2">Enbiya</span> 7; Müslim, <span class="italic-dipnot-2">Fiten</span> 1.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-28-backlink" id="footnote-228-28">28</a> İbn Mâce, <span class="italic-dipnot-2">Fiten</span> 33.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-29-backlink" id="footnote-228-29">29</a> Her iki rivayet için bk. Buhârî, <span class="italic-dipnot-2">Hacc</span> 47.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-30-backlink" id="footnote-228-30">30</a> Ebu Dâvud, <span class="italic-dipnot-2">Melâhim</span> 1.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-31-backlink" id="footnote-228-31">31</a> Fethullah Gülen, <span class="italic-dipnot-2">Ümit Burcu</span>, s. 33.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-32-backlink" id="footnote-228-32">32</a> İbn Mâce, <span class="italic-dipnot-2">Fiten</span> 34.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-33-backlink" id="footnote-228-33">33</a> Ebu Dâvud, <span class="italic-dipnot-2">Mehdi</span> 1. Kütüb-i sitte musanniflerinden Ebû Dâvud, <span class="italic-dipnot-2">Sünen</span> adlı eserinde Mehdi konusundaki hadisleri “<span class="italic-dipnot-2">Kitâbu’l-</span><span class="italic-dipnot-2">Mehdi</span>” adlı müstakil bir bölümde rivayet etmiştir. Bu konudaki hadisleri topluca görmek için bk. Ebu Dâvud, <span class="italic-dipnot-2">Sünen</span> 30. kitap, s. 645-647.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-34-backlink" id="footnote-228-34">34</a> Ebu Dâvud, <span class="italic-dipnot-2">Mehdi</span> 1.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-35-backlink" id="footnote-228-35">35</a> Müslim, <span class="italic-dipnot-2">Fiten</span> 67.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-36-backlink" id="footnote-228-36">36</a> Ebu Dâvud, <span class="italic-dipnot-2">Mehdi</span> 1; Tirmizî, <span class="italic-dipnot-2">Fiten</span> 52.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-37-backlink" id="footnote-228-37">37</a> Said Nursî, <span class="italic-dipnot-2">Mektubat</span>, s. 644.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-38-backlink" id="footnote-228-38">38</a> Said Nursî, <span class="italic-dipnot-2">Şuâlar</span>, 5. Şuâ, s. 707.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-39-backlink" id="footnote-228-39">39</a> Fethullah Gülen, <span class="italic-dipnot-2">Ümit Burcu</span>, s. 33.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-40-backlink" id="footnote-228-40">40</a> Nisa Sûresi, 4/159.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-41-backlink" id="footnote-228-41">41</a> Buhârî, <span class="italic-dipnot-2">Büyû’</span> 102, <span class="italic-dipnot-2">Mezalim</span> 31, <span class="italic-dipnot-2">Enbiya</span> 49; Müslim, <span class="italic-dipnot-2">İman</span> 242; Ebu Dâvud, <span class="italic-dipnot-2">Melâhim</span> 14; Tirmizî, <span class="italic-dipnot-2">Fiten</span> 54.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-42-backlink" id="footnote-228-42">42</a> Müslim, <span class="italic-dipnot-2">İman</span> 247.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-43-backlink" id="footnote-228-43">43</a> Fethullah Gülen, <span class="italic-dipnot-2">Sonsuz Nur</span>, 1/144.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-44-backlink" id="footnote-228-44">44</a> Said Nursî, <span class="italic-dipnot-2">Mektubât</span>, s. 2.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-45-backlink" id="footnote-228-45">45</a> Fethullah Gülen, <span class="italic-dipnot-2">Ümit Burcu</span>, s. 45-47.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-46-backlink" id="footnote-228-46">46</a> Fethullah Gülen, <span class="italic-dipnot-2">Fasıldan Fasıla 2</span>.</p>
        </div>

        <div class="footnote">
          <p class="Dipnot-Metin-3"><a class="footnote-anchor" href="#footnote-228-47-backlink" id="footnote-228-47">47</a> Fethullah Gülen, <span class="italic-dipnot-2">Ümit Burcu</span>, s. 41, 42.</p>
        </div>
      </div>
    </div>
  </div>
</body>
</html>