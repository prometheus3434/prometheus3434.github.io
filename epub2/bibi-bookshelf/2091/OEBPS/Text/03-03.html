<html xmlns="http://www.w3.org/1999/xhtml">
<head>
  <title>03-03.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-03.html" xml:lang="tr-TR">
    <div class="Basic-Text-Frame">
      <p class="x1--Ba-l-k-I-IK" id="toc_marker-4">Birinci Bölüm<br/>
      GAYB BİLGİSİ VE PEYGAMBERLER</p>

      <p class="a--Paragraf-I-IK-10">Kıyamet günü, yaşadığımız kâinatın sonlandırılması ile birlikte başlayacak olan her şeyi ile farklı yeni bir âlemdir. Kıyamet günü ve sonrası, fizik kanunları açısından bu âlemden tamamen farklıdır. Bu sebeple o güne ve o âleme ilişkin bilgileri akıl ve tecrübe ile sınama imkânı yoktur. Kıyamet günü ve sonrası yalnızca vahiyle bilinebilecek başka/öte bir âlemdir. Bu âlem hakkında insanların beşerî bilgi yolları ile bilgi edinmesi mümkün değildir. Kıyametin nasıl vuku bulacağı ve yeniden dirilmenin keyfiyetini yalnızca Allah <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(celle celâluh)</span> bilir. Allah Teâlâ’nın peygamberlerine kıyametle ilgili indirdiği vahiyler, kıyametle ilgili tek bilgi kaynağımızdır.</p>

      <p class="a--Paragraf-I-IK-10">Kıyamet alâmetleri, uzun bir zaman diliminde vuku bulacak istikbal haberleridir. Gelecek de bizim için zaman açısından gaybdır. Geleceği de yalnızca Allah bilebilir. Bu sebeple kıyametin ne zaman kopacağının bilgisi yalnızca Allah katındadır. Allah, vahiyle peygamberlerine gaybî olan, görülmeyen ve tecrübe edilmeyen mekân ve zaman dilimlerine ait olan diğer konulardaki bilgileri indirdiği gibi kıyametle ilgili bilgileri de bildirmiştir. Ancak gayba ait bilgiler, mahiyetleri itibarıyla insanlar tarafından tam olarak kavranamaz. Ayrıca gaybı bildiren vahiylerde ekseriyetle dolaylı bir anlatım yani mecazî bir üslûp bulunduğundan gayb haberlerinin anlamlarını tam olarak belirlemek de mümkün değildir. Bu sebeple gayb haberlerini tevil etmek gerekir. Tevil ise haberin tek bir anlamını değil, muhtemel anlamlarından birisini işaret etmektedir. Bu bölümde gaybî bilgiyi elde etmenin imkânı ve gaybî bilgilerin nasıl yorumlanacağı üzerinde durulacaktır</p>

      <p class="x2--Ba-l-k-I-IK-9" id="toc_marker-4-1">1. Gaybı Bilmek Mümkün Müdür?</p>

      <p class="a--Paragraf-I-IK-10">Kur’ân-ı Kerîm’de birçok âyet-i kerîmede “Gaybı yalnızca Allah’ın bildiği” haber verilmiştir. Mesela bir âyette, “De ki, ‘Gerek göklerde gerek yerde olanlardan hiç kimse gaybı bilemez, gaybı yalnızca Allah bilir.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span> Kur’ân-ı Kerîm’de Allah Resûlü’nün gayb hakkındaki bilgisi “De ki: ‘Ben size Allah’ın hazineleri yanımdadır’ demiyorum. Gaybı da bilmem. Size ‘Ben bir meleğim’ de demiyorum. Ben, bana vahyolunan Kur’ân’dan başkasına uymam. ‘De ki: Körle gören bir olur mu?’ Siz hiç düşünmez misiniz?”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span> şeklinde anlatılmaktadır. Yine bir başka âyette “De ki: Ben Allah’ın dilediğinden başka, kendime herhangi bir fayda veya zarar verecek güce sahip değilim. Eğer ben gaybı bilseydim, elbette daha çok hayır yapmak isterdim; bana hiçbir fenalık dokunmazdı, ben sadece inanabilecek bir kavim için uyarıcı ve müjdeleyiciyim.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> buyrulmuştur. Fizikî mekân olarak farklı ve zaman akışı içinde gerçekleşecek gelecekteki gaybî olayların ilmi Allah’a aittir. Mesela, “Kıyamet saatinin ne zaman geleceğini yalnız Allah bilir. Yağmuru da O indirir, rahimlerde olanı O bilir. Hiç kimse yarın ne kazanacağını bilemez. Hiç kimse nerede öleceğini de bilemez. Her şeyi mükemmel tarzda bilen ve her şeyden haberdar olan Allah’tır.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span> âyet-i kerîmesinde anlatılan beş şeyi bütün özellikleri ve incelikleriyle yalnızca Allah bilir. Gayb, mutlak gayb ve izafî yani sınırlı gayb diye iki kısma ayrılır. Mutlak gaybı yalnızca Allah bilir. Sınırlı gaybı ise o konuda uzman olan ihtisas sahibi kişiler bazı teknik âletler ve ilmî metotlarla bilebilirler.</p>

      <p class="a--Paragraf-I-IK-10">Ancak Cenâb-ı Hakk, mutlak gayba ait bilgilerin bir kısmını Resûllerinden dilediğine haber vermiştir. Allah’ın Resûlü <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> de, gaybı Allah’ın kendisine bildirmesiyle bilirdi. Nitekim bu husus âyet-i kerîmede açıkça beyan edilmiştir: “O bütün gaybı bilir. Fakat gayblarına kimseyi vakıf etmez. Ancak, bildirmeyi dilediği bir elçiye bildirir. Bu durumda o elçisinin önüne ve arkasına gözetleyiciler yerleştirir, ta ki o elçiler Rab’lerinin mesajlarını, o gözetleyicilerin kendilerine hakkıyla tebliğ ettiklerini kesin olarak bilsinler. Doğrusu Allah, kullarının nezdinde ne var, ne yoksa her şeyi ilmiyle ihata etmiş, her şeyi bir bir kaydetmiştir.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> Gözetleyicilerden maksat meleklerdir. Allah, Resûlü’ne gönderdiği gaybı, meleklerince koruma altına alınmış olarak gönderir. Hz. Peygamber’in risaletinden sonra, gök kapıları cinlere büsbütün kapanınca, onlar, melekler tarafından sıkı bir korumanın olduğunu anlamışlardı. Bu hususta âyetü’l-kürside “Yarattığı mahlûkların önünde ardında ne var, hepsini bilir. Mahlûklar ise O’nun dilediğinden başka, ilminden hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu, öyle büyüktür.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span> buyurulmuştur. Yine bir başka âyet-i kerîmede “Allah sizin hepinizi gayba vakıf kılacak da değildir. Fakat Allah, resûllerinden dilediğini seçer (ona gaybı bildirir)” buyrulmuştur.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span> Allah’ın gaybı bir peygamberine bildirmesi, gaybı Allah’tan başkasının bildiğini göstermez. Aksine gaybın Allah’a has olduğunu teyid eder.</p>

      <p class="a--Paragraf-I-IK-10">Allah Resûlü, kendisine indirilen âyet-i kerîmeleri lafızlarını hiç değiştirmeden bildirmiştir. Kur’ân dışındaki vahiyleri ise manalarını değiştirmeden kendi sözleriyle bildirmiştir. İman hakikatları ve dinî sorumlulukları ihtiva eden gayb haberlerini olduğu gibi bildirmiş; gelecekte vuku bulacak olaylara dair kendisine bildirilen haberlerin bir kısmını olduğu gibi anlatmış diğer bir kısmını da çeşitli hikmetlere binaen işaret sûretinde perdeli ve kapalı bir sûrette haber vermiştir. O, bir ekranın başında durmuş da, kıyamete kadar zuhur edecek bütün hâdiseleri, ana hatlarıyla ve temel esaslarıyla şerh edip insanlığın gözünün önüne sermiştir. O, kendiliğinden bir şey söylememiştir; söyledikleri hep vahiy ve Cenâb-ı Hakk’ın kendisine bildirdikleriydi.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span></p>

      <p class="a--Paragraf-I-IK-10">Kıyametin ne zaman kopacağı insanların her zaman ilgisini çekmiştir. Allah Resûlü’ne kıyametin ne zaman kopacağını soran müşriklere Kur’ân-ı Kerîm, şöyle cevap verir: “Sana kıyametin ne zaman geleceğini sorarlar. De ki: “Onun ne zaman geleceğine dair bilgi yalnız Rabbimin nezdindedir. Vaktini O’ndan başkası açıklayamaz. O kıyamet öyle bir meseledir ki, ne göklerde ve ne de yerde ona tahammül edecek hiç kimse yoktur!” O size ansızın gelecektir. Sen sanki onu biliyormuşsun gibi onu sana soruyorlar. De ki: “Ona dair gerçek bilgi yalnız Allah’ın nezdindedir; ama insanların çoğu bunu bilmezler.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span> Yine bir başka âyet-i kerîmede kıyametin ne zaman kopacağını yalnızca Allah Teâlâ’nın bildiği şöyle anlatılır: “Kendilerine bildirilen o hesap gününe kavuşuncaya kadar, onları kendi hallerine bırak, bâtıllarına dalsınlar, varsın oyalansınlar. O, Allah’tır, gökte de yerde de tek ve gerçek ilahtır. O tam hüküm ve hikmet sahibidir, her şeyi hakkıyla bilir. Göklerin, yerin ve ikisinin arasında olan bütün varlıkların mülk ve hâkimiyetine sahip olan Allah’ın şanı çok yücedir, hayır ve bereketi sınırsızdır. Kıyamet saatini bilmek O’na aittir. Hepiniz sonunda O’nun huzuruna götürüleceksiniz.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span></p>

      <p class="a--Paragraf-I-IK-10">Allah Resûlü <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> Cenâb-ı Hakk’ın kendisine gaybı nasıl gösterdiğini bir hadislerinde, “Allah benim için yeryüzünü dürdü, doğusunu ve batısını gördüm. Muhakkak benim ümmetim bütün o yerleri hâkimiyeti altına alacak. Ayrıca bana kırmızı ve beyaz iki hazine verildi” sözleriyle anlatmıştır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span> Hadis şârihleri “kırmızı ve beyaz hazine” ile İran ve Bizans’ın Müslümanlar tarafından fethedileceğinin kastedilmiş olabileceğini söylemişlerdir. Ancak bu gibi hadislerde anlamı daraltmak doğru değildir. Hadiste doğusu ve batısı ile bütün yeryüzünün Allah Resûlü’ne <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> gösterilmesi “kırmızı-beyaz” hazinelerle bütün yeryüzünü ilgilendiren bir mananın kastedilmiş olabileceğini göstermektedir. Hadis şârihleri hadisleri kendi dönemlerindeki durum itibariyle yorumlamışlardır. Bu sebeple bazen hadisin manasını sınırlayıcı yorumlar yapmışlardır. Ancak yukarıdaki hadisten gaybî bilginin Allah Resûlü’ne yalnızca sözlü olarak bildirilmediği ve Mirac’ta da olduğu gibi bazen âdeta bir film sahnesi gibi gösterildiği anlaşılmaktadır.</p>

      <p class="a--Paragraf-I-IK-10">Allah Resûlü <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">sallallahu aleyhi ve sellem)</span>, Cenâb-ı Hakk’ın kendisine bildirdiği gelecekte ortaya çıkacak fitnelerin bir kısmını ümmetine bildirmiştir. Ashabtan Amr b. Ahtab <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(radıyallahu anh)</span> Allah Resûlü’nün <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">sellem)</span>, bir gün sabah namazından sonra minbere çıkıp öğlen namazına kadar hitap ettiğini, öğlen namazını kıldırdıktan sonra yine minbere çıkıp ikindi namazına kadar hitap ettiğini, ikindi namazını kıldırdıktan sonra yine minbere çıkıp akşam namazına kadar hitap ettiğini ve geçmişte olmuş ve gelecekte olacak şeyleri kendilerine haber verdiğini, nakletmiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span> Allah Resûlü, gayb haberlerinin bir kısmını ise bazı seçkin sahabîlerine bildirmiştir. Mesela onun yakın sahabîlerinden Ebû Hureyre <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(radıyallahu anh)</span> “Allah Resûlü’nden iki kap dolusu ilim aldım. Bunun bir kabını size anlattım, diğer kabtaki bilgileri anlatsam şu boğazımı keserdiniz.” demiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span> Hadisçiler onun açıklamadığı bilgilerin dinî hükümlerle ilgili değil fitneler ve kıyamet alâmetleri ile ilgili olduğunu söylemişlerdir. Nitekim Huzeyfe b. Yemân <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">radıyallahu anh)</span>, Allah Resûlü’nün kendisine özel bazı bilgiler verdiğini kıyamete kadar ortaya çıkacak fitneleri, sahabîler içinde en iyi kendisinin bildiğini, söylemiştir. Bu bilgilerin bir kısmını Allah Resûlü ashabının içinde anlatmış, ancak sahabîlerin bir çoğu unuttuğu halde Huzeyfe <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(radıyallahu anh)</span> unutmamıştır. Hatta Hz. Huzeyfe, Allah Resûlü’nün haber verdiği fitnelerin bir kısmını unuttuğunu ancak fitne ortaya çıkınca onu hemen hatırladığını söylemiştir. O, bu durumu bir kimsenin önceden tanıyıp unuttuğu bir adamı yeniden görünce hatırlamasına benzetmiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span> Ashab-ı kiram, dinî hükümlerle ilgili hadisleri sürekli ihtiyaç duydukları ve rivayet ettikleri için unutmamışlar ancak gelecek haberleri ve fitnelerle ilgili hadislerin bir kısmını ise unutmuşlar ya da kendilerine unutturulmuştur.</p>

      <p class="a--Paragraf-I-IK-10">Cibrîl-i Emin’in kendisine “Kıyamet ne zaman?” diye sorması üzerine Allah Resûlü <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">aleyhi ve sellem)</span> büyük bir edeb ve tevazu içinde “Sorulan sorandan daha bilgili değil.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span> cevabını vermiştir. Nitekim Kur’ân-ı Kerîm’de “Sana kıyamet saatini sorarlar: ‘Demir atması ne zaman?’ diye. Sen nerede, onun vaktini bildirmek nerede? Onun sonu Rabb’ine varır; kesin bilgisi O’na aittir. Sana düşen sadece, ondan korkanı uyarmaktır. Onu gördükleri gün, öyle gelir ki onlara: Yalnız bir akşam veya bir sabah faslı durdular dünyada!”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span> buyrularak, kıyametin ne zaman kopacağını yalnızca Cenâb-ı Hakk’ın bildiği beyan edilmiştir. Yer ve gök kıyametin ne zaman kopacağı bilgisini taşıyamaz. Yaratılmış varlıkların kendilerinin nasıl ve ne şekilde yaratıldıklarını bilmeleri mümkün olmadığı gibi ölümlerinin ne zaman geleceğini bilebilmeleri de mümkün değildir. Ehl-i Sünnet âlimleri istikbale ait bir şey söylemişlerse, mutlaka âyet ve hadislere dayanarak söylemişlerdir. İtikadî sınırları zorlayacak sahalara katiyen girmemişler ve geleceğe dair ifade etmek istedikleri hususlarda; “Allahu a’lem” (işin doğrusunu Allah bilir), Allah’ın atâsı gelip, onu bozmazsa” gibi kayıtlar düşerek, her şeyin doğrusunu yalnızca Allah’ın bildiğini hatırlatmışlardır.</p>

      <p class="x2--Ba-l-k-I-IK-9" id="toc_marker-4-2">2. Gayb Âlemleri</p>

      <p class="a--Paragraf-I-IK-10">Şehadet âleminin yani bu görünen âlemin yanında âlem-i gayb ayrı bir âlemdir. Gayb âleminin içinde farklı tabakalar vardır. Gayb, yalnızca zaman açısından farklı zaman dilimleri ile ilgili değildir. Gayb aynı zamanda mekân itibariyle bizim yaşadığımız kâinattan farklı âlemleri de ifade eder. Ulvî âlemler diye nitelendirilen gayb âlemlerinden ilki âhiret âlemidir. Âhiret hallerine dair hadisleri fizik kuralları ile açıklamak mümkün değildir. Meleklerin ve ruhanilerin bulunduğu melekût âlemi de ulvî âlemlerdendir. Bu sebeple meleklerle ilgili hadislerde anlatılan hakikatleri o âlemin –vahyin bildirdiği– esasları çerçevesinde anlamak ve yorumlamak gerekir.</p>

      <p class="a--Paragraf-I-IK-10">Farklı âlemlerdeki varlıkların bizim âlemimizle alâkaları bazen onların bu âlemde bizim idrak ufkumuza uygun bir şekilde temessül etmeleri ile gerçekleşmektedir. Mesela meleklerin insanlara görünmesi, temessül (misalî bir elbise giymeleri) ile gerçekleşmektedir. Meleğin temessülü ile gerçek mahiyetini birbirine karıştırmamak gerekir. Temessül bir aynadaki yansıma gibidir. Ruhanî varlıklar farklı aynalara farklı şekillerde temessül edebilirler. Bazı ruhanî varlıkların gerçekte maddi varlıkları ve sûretleri bulunmadığı hâlde, insanların kendilerini görebilmesi için bir beden ve şekil içinde temessül ettiği, âyet-i kerîmeler ve hadislerle sabittir. Hz. Meryem’e gönderilen Cibrîl’in tamamen bir insan şeklinde temessül etmesi<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span>; meleklerden bir peygamber gönderilecek olsaydı onun bir insan şeklinde gönderileceğinin bildirilmesi<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span> gibi âyetlerde meleklerin temessülü açıkça anlatılmıştır. Allah Teâlâ, melekleri muhtelif şekillerde temessül edebilecek sûrette yaratmıştır. Aynı şekilde cinlerin farklı şekillerde temessülünü ve görülebilmesini mümkün kılmıştır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span></p>

      <p class="a--Paragraf-I-IK-10">Mesela bir hadis-i şerifte Hz. Mûsa’nın <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span>, ölüm meleğine tokat vurduğu ve onun gözünü çıkardığı nakledilmiştir<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span>. Muhtemelen melek, Hz. Mûsa’nın <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span> karşısına bir insan şekline girerek çıkmış; bunun üzerine Hz. Mûsa, karşısında temessül eden meleğin misâlî bedenine bir tokat vurarak gözünü çıkarmıştır. Ancak bu meleğin gerçek özelliklerinden bir şey eksiltmemiştir; çünkü o yalnızca bir hayal ve temessüldür.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span> Bir başka ifadeyle “kabz-ı ruh vaktinde, insanın âyinesine temessül eden Melekü’l-mevt’in insanî ve cüz’î bir misâli, Hazret-i Musa <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span> gibi bir ülü’l-azm ve celâlli ve hiddetli bir zâtın tokadına mâruz olmak ve o misâlî Melekü’l-mevt’in libası hükmündeki sûret-i misâliyesindeki gözünü çıkarmak ne muhaldir, ne fevkalâdedir, ne de gayr-ı mâkuldür.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span></p>

      <p class="a--Paragraf-I-IK-10">Benzeri bir durum da cennet ve cehennemin temessülü şeklinde olmaktadır. Hadiste “Cennete muttali oldum ve oradakilerin çoğunun saf kimseler olduğunu gördüm.” buyrulmuştur.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span> Bu görmenin fikrî ve zihnî bir yönelişle olması mümkündür.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span> Ancak “görme” kelimesinin açıkca zikredilmiş olması, cennetin temessül ettiğini ve Hazreti Peygamber’in de onu bu şekilde görmüş olabileceği ihtimalini güçlendirmektedir. Bu konuda farklı bir örnek de Necâşî’nin cenaze namazında yaşananlardır. Resûlullah <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span>, Medine’de Necâşî’nin cenaze namazını kıldırmıştır. İmrân b. Husayn <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(radıyallahu anh)</span> da, “Biz cenazenin (önümüze) geldiğini gördük.” demiştir<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span>. Bu rivayeti değerlendiren İslâm âlimleri, Allah Teâlâ’nın lâtif kudretiyle, Necâşî’nin cenazesini öldüğü gün, Habeşistan’dan Medine’ye Müslümanların önüne getirmiş olabileceğini ifade ederek, cenazenin misalî bir şekilde geldiğine işaret etmişlerdir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span></p>

      <p class="a--Paragraf-I-IK-10">Geçmişte yaşamış insanların görüntüsü de Allah Resûlü’ne Cenâb-ı Hakk tarafından gösterilmiş olabilir. Mesela Resûlullah <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhissalâtü vesselâm)</span>, bir dağın yanından geçerken “Sanki ben Yûnus b. Mettâ’yı <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span> kırmızı bir deve üzerinde, yünden bir cübbe giymiş... şu vadiden telbiye ederek geçerken görüyorum”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span> buyurmuştur. Hz. Yûnus <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span>, bilindiği gibi yüzyıllar önce yaşamış ve o vadiden de muhtemelen yüzyıllar önce geçmiştir. Muhtemelen bu durumda Peygamber Efendimiz’in <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span>, o anda Hz. Yûnus’un <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisselâm)</span> temessül etmiş görüntüsünü görmüş olması mümkündür.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span></p>

      <p class="a--Paragraf-I-IK-10">Manaların ve ruhanîlerin temessülünü, bazı âlimler ayrı bir âlem olarak değerlendirip “misâl âlemi” diye nitelendirmişlerdir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span> Nitekim rüyalar âlem-i misaldendir. Bazı hadislerde Hazreti Peygamber, rüyada gördüğü bir şeyi anlatmaktadır. Ancak rüyalar tevile muhtaçtır; “kişinin kendini rüyada gerçekte olanın aksi bir durumda görmesi mümkündür.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span> Bu nedenle hadiste Peygamber Efendimiz’in <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> rüyada gördüğü bir durum anlatılmışsa, hadisin uygun bir şekilde yorumlanması gerekir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span></p>

      <p class="x2--Ba-l-k-I-IK-9" id="toc_marker-4-3">3. Gaybî Bilginin Mahiyeti</p>

      <p class="a--Paragraf-I-IK-10">Farklı bir âleme ve zaman dilimine ait olduğu için gayba ait bilgiler müteşâbihtir. Bu âlemdeki bilgilere benzer ama tam onlar gibi değildir. Bu sebeple gayba ait bilgiler, tek bir şekilde anlamak çoğu zaman mümkün değildir. Farklı şekillerde anlaşılabilir ve yorumlanabilir oldukları için muhtemel anlamları arasında da bir yakınlık ve benzerlik vardır. Bu manada gaybî bilgi müteşâbih bilgidir. Müteşâbih terimi, misil ve benzer anlamını ifade eden “şibh” kelimesinden türetilmiş tefâül kalıbından bir ism-i fâildir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span> Teşâbehe, “iki şeyin karışıklığa sebep olacak kadar birbirine benzemesi” anlamındadır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span> Müteşâbih kavramı “kelime ve kelâmın gayra müşâbeheti sebebiyle tefsirinin müşkil olmasıdır.” şeklinde tanımlanmıştır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span> Müteşâbih, “lafzın bir kaç ihtimali ifade etmesi nedeniyle, mütekellimin muradının dinleyene karışık gelmesidir.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span> şeklinde de tanımlanmıştır. Müteşâbihin tanımında benzeri bir kriteri esas alan allâme Hamdi Yazır ise, “Müteşâbih, her biri murad olunabilecek gibi görünmekte birbirlerine benzer müteaddid manalara muhtemildir ki, hepsi mi veya birisi mi murad olduğu zahir sûrette seçilmez; esasında mütekellime ve nefsü’l-emre nazaran hiç bir reyb ve şüphe olmadığı hâlde muhataba nazaran, bizzat fehimleri hafi veya müşkil veya mücmel veya mümteni bulunur.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span> demektedir.</p>

      <p class="a--Paragraf-I-IK-10">Yukarıdaki tanımlarda görüldüğü gibi teşâbüh, iki şeyin birbirine eşit derecede benzemesi sebebiyle diğerinden seçilememesi ve zihnen temyiz edilememesi, anlamındadır. Bu sebeple manası kesin olarak bilinen naslar muhkem, kesin bilinmeyenler ise müteşâbihtir. Müteşâbih naslar, bilgi alanımız dışında kalan bizler için meçhulümüz olan konularla alâkalıdır. Bu sebeple de müteşâbih âyet ve hadislerin anlaşılması her zaman birtakım sorunları beraberinde getirmiştir. Müteşâbih kelimesinin sözlük anlamındaki “karşılıklı benzeşme” manası, iki ayrı âlemin birbirine benzemesi şeklinde de yorumlanmıştır. Bu durumda akılla idrâk edilemeyen fizik ötesi ile ilgili konular, insanların anladığı kelime ve manalarla ifade edildiği için karşılıklı bir benzeşme ve andırma söz konusudur. Söz konusu iki ayrı âlem arasında aynîlik bulunmadığı için, anlatılan meseleler yalnızca bir yönüyle sezilmekte, tam manasıyla anlaşılamamakta, dolayısıyla bir teşâbüh ortaya çıkmaktadır.</p>

      <p class="a--Paragraf-I-IK-10">Müteşâbih nasların bir kısmı, hiçbir zaman tam anlamıyla idrak edilemeyeceği için “mutlak müteşâbih”; diğer bir kısmı ise araştırılarak anlaşılması mümkün olduğu için “izafî müteşâbih” şeklinde sınıflandırılmıştır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span> Mutlak müteşâbihe, kıyametin vakti ve mukatta’a harflerinin anlamları gibi hususlar örnek gösterilmiş,<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span> bunların kesin anlamlarını öğrenmek imkânsız olduğu için, tevakkuf edilmesinin daha uygun bir yaklaşım olacağı ifade edilmiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span> Ancak mutlak müteşâbihler, ahkâm âyetleri ve hadislerinde söz konusu değildir; bunların dışındaki nasların mutlak müteşâbih olması ise mümkündür.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span></p>

      <p class="a--Paragraf-I-IK-10">Müteşâbih nasların usûlüne uygun bir şekilde araştırılıp yorumlanması teşvik edilmiştir. Zira Müslümanlar müteşâbihleri öğrenmek için birçok ilim dalında derinleşecek ve neticede taklitten kurtulup tahkik ehli olacaklardır.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span> Müfessir Hamdi Yazır, “Lisan-ı beşerin henüz lügatını vaz’ etmediği, hatta hiç sezmediği, düşünmediği, misalini görmediği nice manalar ve hakikatler vardır ki bunlar müteşâbih bir misal ve imâ ile sezdirildikleri zaman daha müfid olur. Bu gibilerin bazısını bu gün anlayamayanlar yarın anlayabilirler.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span></p>

      <p class="a--Paragraf-I-IK-10">Müteşâbihâtın anlaşılması için muhkem naslar esas alınmalıdır. Ancak eğer müteşâbih nasların anlaşılmasında doğrudan akıl esas alınır ve bu naslar alâkalı olmadıkları hâlde tecrübî gerçeklik düzeyinde ele alınırlarsa aşırı yorumlarla tahrif edilme veya inkâr edilme tehlikesi vardır. Özellikle mutlak müteşâbihlerin mahiyetinin idrak edilememesi, onların akıl dışı olduğunun delili olmadığı gibi, tecrübî âlemdeki kanunlara uygun olmaması da saçma olduklarını göstermez. Bu gibi durumlarda uygun olan, “Bu mesele Resûlullah’tan <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> rivâyet edildiği gibidir.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span> denilmesidir. Çünkü yalnızca peygamberlerin haberleriyle bilinebilecek müteşâbih konular hakkında yine peygamberlerin bildirdiği muhkem naslara başvurulması ve bir kısım müteşâbihâtın da yalnızca Allah Teâlâ tarafından bilinebileceğinin itiraf edilmesi ilmî ahlâka uygun olan davranıştır. Meselâ, “O gün yüzleri üstü cehenneme sürüklenenler var ya...”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span> âyeti hakkındaki soruya Resûlullah <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span>, “Dünyada onu iki ayağı üzerinde yürüten, kıyamet günü onu yüz üstü yürütmeye kâdirdir.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-45" id="footnote-228-45-backlink">45</a></span> şeklinde cevap vererek, bu tür meseleler karşısında takınılması gereken tavrı bize öğretmiştir.</p>

      <p class="a--Paragraf-I-IK-10">Gelecekle ilgili müteşâbih hadislerin doğru anlaşılabilmesi için muhkem naslar esas alınarak tevil edilmesi gerekmektedir. Aksi halde yanlış anlamaların ortaya çıkması kaçınılmazdır. Ashâb-ı kirâm, istikbal haberleri hakkında yorum yapmaktan kaçınmışlar, yapanları da uyarmışlardır. Rumların yakın bir zamanda (bid’u sinîn) İranlıları yeneceğini bildiren âyet-i kerîme<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-46" id="footnote-228-46-backlink">46</a></span> nâzil olduğu zaman Hz. Ebû Bekr, âyette geçen “bid’u sinîn” tabirinin Arapça’da üçle dokuz arasındaki seneleri ifade ettiğini düşünerek, ikisinin ortası olan altı sene olabileceğini tahmin etmiş ve bu tarih üzerine müşriklerle iddiaya girişmişti. Bu durumu gelip arkadaşlarına söylediği zaman onlar “Keşke, Allah Teâlâ’nın bildirdiği gibi deseydin; Allah dileseydi altı derdi.” diyerek kanaatlerini arz etmişlerdir. Durumu gelip Peygamberimiz’e bildirince Allah Resûlü, Hz. Ebû Bekr’e el-bid’u kelimesinin 10’dan az sayıları ifade ettiğini, hatırlatmıştır. Nitekim hicrî 7. yılda Rumlar yeniden yapılan bir savaşta İranlıları yenmişlerdir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-47" id="footnote-228-47-backlink">47</a></span></p>

      <p class="a--Paragraf-I-IK-10">İstikbal haberlerinin doğru ya da doğruya yakın yorumu bazan hâdisenin gerçekleşmesiyle birlikte ortaya çıkabilir. Meselâ, Peygamber Efendimiz, bir topluluk hakkında “Onlar, okun avı delip geçtiği gibi dinden çıkacaklardır.” buyurarak,<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-48" id="footnote-228-48-backlink">48</a></span> gelecekte ortaya çıkacak bu topluluğun bir kısım özelliklerini anlatmıştır. Haricîlerin meydana getirdiği kargaşa, âlimleri, hadisin onlara delalet ettiği kanaatine götürmüş, hadiste haricîlerin kastedildiğini söylemişlerdir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-49" id="footnote-228-49-backlink">49</a></span> Kütüb-i sitte müelliflerinden Ebû İsâ et-Tirmizî <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(ö.279/892)</span>, Resûlullah’tan <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(aleyhisssalâtü vesselâm)</span> bu topluluğu niteleyen birçok hadis geldiğini ifade ettikten sonra “onlar, haricîlerdir.” diyerek bu konudaki görüşünü dile getirmiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-50" id="footnote-228-50-backlink">50</a></span></p>

      <p class="a--Paragraf-I-IK-10">Âhirzaman alâmetlerini bildiren âyet ve hadislerin bir çoğu müteşâbihtir. Müteşâbih nasların tevilinde dikkatli bir üslûp kullanılmalıdır. Zira bu nasların manalarını anlamak kolay değildir. Sathi bir bakışla yapılan yorumlar ya da zahiri anlamları esas alınarak yapılan tefsirler hakikate ulaşmayı engelleyebilir. Bazı müteşâbih nasların anlamını yalnızca Allah Teâla bilir. Bir kısmı ise vukuundan sonra açıkça bilinebilir diğer bir kısmını ise ilimde derinleşen âlimler sezebilir. Nitekim âyet-i kerîmede “Müteşâbih âyetlerin hakikatini, gerçek yorumunu yalnızca Allah ve ilimde derinleşmiş olanlar bilirler. İlimde derinleşenler, ‘Biz ona olduğu gibi inandık. Hepsi de Rabb’imizin katından gelmiştir’ derler.”<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-51" id="footnote-228-51-backlink">51</a></span> buyrulmuştur. Âyet-i kerîmede buyrulduğu gibi ilimde derinleşmiş âlimler de bu nasları yorumlarken ‘Biz ona olduğu gibi inandık.” diyerek, ihtiyatlı bir üslûpla yorumlarlar. Yorumlamakta zorlandıkları hususlarda ise “Her şeyi en iyi bilen Allah’tır.” deyip tevakkuf ederler (yorumdan kaçınırlar). Nitekim Ebu Hureyre <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(radıyallahu anh)</span> Allah Resûlü’nün <span class="x1---c-c-----s-a-s-----a-s-----r-a-----r-anh---10" style="font-size:0.82em;" xml:lang="tr-TR">(sallallahu aleyhi ve sellem)</span> “İki sûr arasında kırk vardır!.” buyurduğunu nakletmiştir. Bunun üzerine orada bulunanlar, “Ey Ebu Hureyre! Kırk gün mü?” diye sordular. Ebu Hureyre, “Bir şey diyemem!” cevabını verdi. Yine, “Kırk ay mı?” dediler. O, “Bir şey diyemem!” cevabını verdi. “Kırk yıl mı?” dediler. O yine, “Bir şey diyemem!” cevabını vererek, tevakkuf etmiş; bize müteşâbih naslara nasıl bir üslûpla yaklaşmamız gerektiğini göstermiştir.<span class="x7--Dipnot-Ba-vurusu-10" style="font-size:0.91em;" xml:lang="tr-TR"><a class="footnote-link" href="#footnote-228-52" id="footnote-228-52-backlink">52</a></span></p>

      <div class="footnotes">
        <div class="footnote">
          <p class="Dipnot-Metin-10"><a class="footnote-anchor" href="#footnote-228-1-backlink" id="footnote-228-1">1</a> Neml Sûresi, 27/65.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-2-backlink" id="footnote-228-2">2</a> En’âm Sûresi, 6/50.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-3-backlink" id="footnote-228-3">3</a> Â’râf Sûresi, 7/188.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-4-backlink" id="footnote-228-4">4</a> Lokman Sûresi, 31/34.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-5-backlink" id="footnote-228-5">5</a> Cin Sûresi, 72/26-28.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-6-backlink" id="footnote-228-6">6</a> Bakara Sûresi, 2/255.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-7-backlink" id="footnote-228-7">7</a> Âl-i İmrân Sûresi, 3/179.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-8-backlink" id="footnote-228-8">8</a> Fethullah Gülen, <span class="italic-dipnot-9">Sonsuz</span> <span class="italic-dipnot-9">Nur</span>, 1/118.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-9-backlink" id="footnote-228-9">9</a> A’raf Sûresi, 7/187.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-10-backlink" id="footnote-228-10">10</a> Zuhruf Sûresi, 43/83-85.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-11-backlink" id="footnote-228-11">11</a> Müslim, <span class="italic-dipnot-9">Fiten</span> 19.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-12-backlink" id="footnote-228-12">12</a> Müslim, <span class="italic-dipnot-9">Fiten</span> 25.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-13-backlink" id="footnote-228-13">13</a> Buhârî, <span class="italic-dipnot-9">İlim</span> 42.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-14-backlink" id="footnote-228-14">14</a> Müslim, <span class="italic-dipnot-9">Fiten</span> 22-24.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-15-backlink" id="footnote-228-15">15</a> Buhârî, <span class="italic-dipnot-9">İmân</span> 37.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-16-backlink" id="footnote-228-16">16</a> Naziat Sûresi, 79/42-46.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-17-backlink" id="footnote-228-17">17</a> Meryem Sûresi, 19/17.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-18-backlink" id="footnote-228-18">18</a> En’âm Sûresi, 6/8, 9.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-19-backlink" id="footnote-228-19">19</a> İbn Kuteybe, <span class="italic-dipnot-9">Te’vîl,</span> s. 175.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-20-backlink" id="footnote-228-20">20</a> Buhârî, <span class="italic-dipnot-9">Cenâiz</span> 69; Müslim, <span class="italic-dipnot-9">Fezâil</span> 157.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-21-backlink" id="footnote-228-21">21</a> İbn Kuteybe, <span class="italic-dipnot-9">Te’vîl,</span> s. 175.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-22-backlink" id="footnote-228-22">22</a> Said Nursî, <span class="italic-dipnot-9">Mektûbat</span>, s. 367, 368.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-23-backlink" id="footnote-228-23">23</a> Ahmed b. Hanbel, 1/234, 359.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-24-backlink" id="footnote-228-24">24</a> İbn Kuteybe, <span class="italic-dipnot-9">Te’vîl,</span> s. 174.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-25-backlink" id="footnote-228-25">25</a> Ahmed b. Hanbel, 4/446;</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-26-backlink" id="footnote-228-26">26</a> Tahâvî, <span class="italic-dipnot-9">Müşkil</span>, 12/330.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-27-backlink" id="footnote-228-27">27</a> Müslim, <span class="italic-dipnot-9">İmân</span> 269; Ahmed b. Hanbel, 1/216.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-28-backlink" id="footnote-228-28">28</a> İbnü’l-Vezîr el-Yemânî, <span class="italic-dipnot-9">el-Avâsım ve’l-kavâsım</span> , 8/304, 305.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-29-backlink" id="footnote-228-29">29</a> Dihlevî, misâl âlemini; “Manaların kendi niteliklerine uygun cisimlerde temessül etmesi ile oluşan, maddî unsurlar haricindeki âlem” şeklinde tanımlamaktadır. a.mlf., <span class="italic-dipnot-9">Hüccetullahi’l-bâliğa</span>, 1/51; Dihlevî, yalnızca manaların temessülü şeklinde tanımlamakla birlikte, Bakara ve Âl-i İmrân sûrelerinin temüssülü, Hz. Peygamber’in cennet ve cehhennemi görmesi ve kabir âlemi ile ilgili hadisleri de bu âleme örnek olarak zikretmektedir. bk. a.mlf., <span class="italic-dipnot-9">Hüccetullahi’l-bâliğa</span>, 1/51 vd.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-30-backlink" id="footnote-228-30">30</a> İbn Fûrek, <span class="italic-dipnot-9">Müşkilü’l-hadis</span> , s. 349.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-31-backlink" id="footnote-228-31">31</a> Örnekler için bk. İbn Fûrek, <span class="italic-dipnot-9">Müşkilü’l-hadis</span> , s. 337; 349; 366.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-32-backlink" id="footnote-228-32">32</a> İbn Fâris, <span class="italic-dipnot-9">Mu’cemu mekâyîsi’l-lüga</span>, 3/243. Fîrûzâbâdî, <span class="italic-dipnot-9">el-Kâmûsu’l-muhît</span>, s. 1610.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-33-backlink" id="footnote-228-33">33</a> Fîrûzâbâdî, <span class="italic-dipnot-9">el-</span><span class="italic-dipnot-9">Kâmûsu’l-muhît</span>, s. 1610; Âsım Efendi, <span class="italic-dipnot-9">Kâmûs Tercemesi</span>, 4/813.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-34-backlink" id="footnote-228-34">34</a> Âsım Efendi, <span class="italic-dipnot-9">Kâmûs Tercemesi</span>, 4/813.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-35-backlink" id="footnote-228-35">35</a> Ebu’l-Bekâ, <span class="italic-dipnot-9">el-Küllîyât</span>, s. 845.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-36-backlink" id="footnote-228-36">36</a> Hamdi Yazır, <span class="italic-dipnot-9">Hak Dini</span>, 2/1036.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-37-backlink" id="footnote-228-37">37</a> Zerkânî, <span class="italic-dipnot-9">Menâhilü’l-irfân</span>, 2/174-178. Kur’ân-ı Kerîm’de müteşâbih kavramının kullanılışı ve bunların tahlili için ayrıca şu eserlere bakılabilir: Zerkeşî, <span class="italic-dipnot-9">el-Burhân</span>, 2/69, 70; Zerkânî, <span class="italic-dipnot-9">Menâhil</span> 2/168-173.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-38-backlink" id="footnote-228-38">38</a> Ebu’l-Bekâ, <span class="italic-dipnot-9">el-Küllîyât</span>, s. 845.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-39-backlink" id="footnote-228-39">39</a> Hamdi Yazır, <span class="italic-dipnot-9">Hak Dini</span> , 2/1039; Alâuddîn es-Semerkandî, <span class="italic-dipnot-9">Mîzânü‘l-usûl</span>, s. 361.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-40-backlink" id="footnote-228-40">40</a> Zekiyüddîn Şa’ban, <span class="italic-dipnot-9">İslâm Hukuk İlminin Esasları</span>, s. 331; 332.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-41-backlink" id="footnote-228-41">41</a> Subhî Sâlih, <span class="italic-dipnot-9">Ulûmu‘l-kur‘ân</span>, s. 286.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-42-backlink" id="footnote-228-42">42</a> Hamdi Yazır, <span class="italic-dipnot-9">Hak Dini</span>, 2/1039.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-43-backlink" id="footnote-228-43">43</a> Tahâvî, <span class="italic-dipnot-9">Müşkil,</span> 6/61. Bu sözlerinden sonra ayrıca hadisi tevil de etmektedir bk. aynı yer.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-44-backlink" id="footnote-228-44">44</a> Furkân Sûresi, 25/34.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-45-backlink" id="footnote-228-45">45</a> Buhârî, <span class="italic-dipnot-9">Tefsîru sûreti’l-furkân</span> 34.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-46-backlink" id="footnote-228-46">46</a> Rûm Sûresi, 30/1-4.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-47-backlink" id="footnote-228-47">47</a> Tahâvî, <span class="italic-dipnot-9">Müşkil,</span> 7/438-442.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-48-backlink" id="footnote-228-48">48</a> Buhârî, <span class="italic-dipnot-9">Tevhîd</span> 57; Enbiyâ 6; <span class="italic-dipnot-9">Menâkıb</span> 25; Müslim, <span class="italic-dipnot-9">Zekât</span> 142-144; Tirmizî, <span class="italic-dipnot-9">Fiten</span> 24.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-49-backlink" id="footnote-228-49">49</a> “Onlar (Haricîler), okun avı delip geçtiği gibi dinden çıkacaklardır.” hadisi şu şekilde tevil edilmiştir: Yani ok ava girip çıkar da avdan hiçbir iz onda kalmadığı gibi; işte bunların da İslâm’a girişi ve çıkışı böyledir. İslâm’dan hiçbir iz üzerlerinde bulunmaz.”. Ebû Ubeyd, <span class="italic-dipnot-9">Garîbu’l-hadis</span>, 1/266, 267.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-50-backlink" id="footnote-228-50">50</a> Tirmizî, <span class="italic-dipnot-9">Fiten</span> 24.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-51-backlink" id="footnote-228-51">51</a> Âl-i İmrân Sûresi, 3/7.</p>
        </div>

        <div class="footnote">
          <p class="Dipnot-Metin-10"><a class="footnote-anchor" href="#footnote-228-52-backlink" id="footnote-228-52">52</a> Buhârî, <span class="italic-dipnot-9">Tefsîru sûreti’z-zümer</span> 3; Müslim, <span class="italic-dipnot-9">Fiten</span> 141.</p>
        </div>
      </div>
    </div>
  </div>
</body>
</html>