<html xmlns="http://www.w3.org/1999/xhtml">
<head>
  <title>03-10.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-10.html" xml:lang="tr-TR">
    <div class="Basic-Text-Frame">
      <p class="x01--B-l-m--B-l-mler-">Sekizinci Bölüm<br/>
      BÜYÜK GÜN: KIYAMET GÜNÜ</p>

      <p class="a--Paragraf-I-IK">“<span class="x2---talik" style="font-size:1.09em;" xml:lang="tr-TR">Kıyamettir onların buluşma zamanı. Kıyamet müthiş dehşetli ve çok</span> <span class="x2---talik" style="font-size:1.09em;" xml:lang="tr-TR">acıdır!</span>” <span class="x8--Ayet-adresleri---mitat" style="font-size:0.82em;" xml:lang="tr-TR">(Kamer Sûresi, 54/46)</span></p>

      <p class="a--Paragraf-I-IK">Birinci Sûr ile kâinat yıkılınca bir başka âlem kurulur ve ikinci Sûr sesi ile birlikte insanlar bu yeni günün sabahına uyanırlar. Kıyamet gününün dehşeti Kur’ân-ı Kerîm’de birçok sûrede tasvir edilmiştir:</p>

      <p class="a--Paragraf-I-IK">“<span class="x2---talik" style="font-size:1.09em;" xml:lang="tr-TR">Gâşiye</span>’nin (saran, bürüyen), dehşeti her tarafı saracak olan o felâketin mahiyeti hakkında elbet sen de bilgi sahibi oldun. Yüzler vardır o gün yere eğilmiştir, zelildir. Yorgundur, bitkin mi bitkindir! Kızgın ateşe girerler. Susayınca kaynar su kaynayan bir çeşmeden içerler.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span></p>

      <p class="a--Paragraf-I-IK">İkinci Sûr ile başlayan kıyamet günündeki dirilme ile birlikte her şeyi ile yeni bir âlem başlamıştır. Bu döneme ait bilgiler fizik kanunlarının ötesinde cereyan eder. Kâinatta zerreler ve güneş ve ay gibi önemli varlıklar da bu âlemde muhtemelen fizik kanunları değişerek farklı bir yaratılışla yeniden yaratılırlar.</p>

      <p class="x2--Ba-l-k-I-IK" id="toc_marker-11">1. Sûr Sesi</p>

      <p class="a--Paragraf-I-IK">Sese derin anlamlar yüklenmiş, önemli vazifeler verilmiştir. Allah Teâlâ’nın “kün/ol” emriyle başlayan bu âlemde her şey mukaddes bir emir ve sözle varlığını sürdürür; vahiy meleği Cibrîl’in <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> vahiy getiren sesi, Allah’ın adının her şeyden büyük olduğunu bildiren ezan sesi ve en sonunda her şeyin bittiğini, perdenin indiğini, yeryüzü çarşısının kepenklerinin indirildiğini bildiren Sûr sesi. Sûr’un sahibi, mukarreb meleklerden İsrafil’dir <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span>. Allah Resûlü’ne <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">aleyhi ve sellem)</span>, Sûr’un ne olduğu sorulduğunda “Sûr, içine üflenen bir boynuzdur (karn)!” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span></p>

      <p class="a--Paragraf-I-IK">İsrafil’in, kıyametin başlangıcını bildirmek maksadıyla üflediği “karn”ın anlamlarından birisi boynuz olsa da Sûr’un gerçek mahiyeti bizce meçhuldür. “Sûr’a üflenir; Allah’ın diledikleri dışında, göklerde ve yerde kim varsa çarpılıp cansız yere düşer. Sonra ona bir daha üflenir: Bir de bakarsın bütün insanlar, kabirlerinden ayağa kalkmış etrafa bakınıp duruyorlar!”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> Bu âyette Sûr’a iki defa üfleneceğinden bahsedilmiştir. Yine Kur’ân-ı Kerîm’de Müddessir Sûresi 8. âyette “Sûr’a (Nâgur) üflendiği gün. Doğrusu o, çok çetin bir gün” âyetinde geçen “Nâgur” kelimesi de İbn Abbas’a göre “Sûr” anlamındadır ve ikinci üflemeyi anlatır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span> Nâziât Sûresi’nde Sûr’a iki defa üfleneceği ise “İşte o kıyamet günü, yeri şiddetle sarsan ilk üfleme (râcife); Ardından da onu izleyen ikinci üfleme (râdife). O gün kalpler güp güp atacak. Gözler yere eğilecek.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> şeklinde anlatılır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span> Neml Sûresi 87. âyette “Gün gelecek Sûr’a üflenecek, Allah’ın dilediği dışında, göklerde ve yerde olan herkes müthiş bir korkuya kapılacak. Hepsi boynu bükük vaziyette O’nun<br/>
      huzuruna varacaklar.” şeklinde insanların kalplerinde korku ve dehşet hissi uyaran bir Sûr sesinden daha bahsedilmektedir. Bu takdirde Sûr’a üç defa üfleneceği 1. üfleme, nefhatü’l-feza’ (dehşetli bir ses), 2. üfleme nefhatü’s-sa’k (öldüren ses) 3. üfleme ise nefhatü’l-kıyâme’dir (diriliş üflemesi). Öldüren ses ile birlikte dört büyük melek ve bazı melekler hariç bütün canlılar tam bir baygınlık hali ile kendilerinden geçecekler; yeryüzünde yaşayan canlı varlıklar ölecekler ve kıyamet günündeki Sûr sesi ile diriltilecekler.</p>

      <p class="a--Paragraf-I-IK">Peygamber Efendimiz, ashabına sık sık kıyamet gününü hatırlattığı gibi kıyametin nasıl başlayacağını da anlatmıştır. Kıyametin başlamasını haber veren Sûr’u üfleyecek İsrafil <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> hakkında yanlış kanaat beslememeleri için İsrafil’in Cibrîl ve Mikâil ile teyit edildiğini bir hadislerinde haber vermiştir. Ebu Saîd el-Hudrî <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span> anlatıyor: Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span> bir gün bize Sâhib-i Sûr’u (İsrafil’i) zikretti, “Sağında Cibrîl, solunda da Mikâil <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhimüsselâm)</span> var.” buyurdu.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span> Cibrîl, Mikâil ve İsrafil’in kıyametin kopuşunu beklemeleri kıyametin önemini ve dehşetini anlatma açısından son derece manidar bir sahnedir. O sahneyi gören ya da onu bilen birisinin dünya hayatına değer vermesi mümkün değildir. Nitekim bir başka hadislerinde Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Sûr’un sahibi (İsrafil <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">aleyhisselâm</span>), Sûr’a ağzını dayamış, yüzünü çevirmiş, kulağını dikmiş, üfleme emrini beklerken ben nasıl dünya nimetlerinden istifade edebilirim?” buyurarak, bu kanaatini dile getirmiştir. Bunun üzerine ashab-ı kiram “Peki biz ne yapalım -veya ne diyelim- ey Allah’ın Resûlü?” diye sormuşlar; onlara “Hasbünallâhu ve ni’me’l-vekîl, alellâhi tevekkelnâ” (Allah bize yeter, o ne güzel vekildir! Allah’a tevekkül ettik) deyiniz!” buyurarak, Allah’a tevekkül etmelerini tavsiye etmiştir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span></p>

      <p class="a--Paragraf-I-IK">Allah Resûlü buyurdular ki; “İki Sûr arasında kırk vardır! Sonra Allah semâdan su indirecek ve insanlar yerden bitkilerin bitip büyüdüğü gibi bitecekler. İnsanda bir kemik hâriç hepsi çürür. Bu çürümeyen, Acbü’z-Zeneb denen kuyruk sokumu kemiğidir. Kıyamet günü yaratılış ondan derlenip toplanacaktır.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span> Tekrar diriliş de yine ruh ve cesed beraberliği içinde olacaktır. Âhirete âit cesed, oraya münasip bir şekil alacaktır. Çeşitli hadislerin işâretinden anlaşılan mana budur. Acbü’z-Zeneb’in keyfiyeti bizce tam bilinemese de, varlığı kat’îdir. İnsanın ilk zerreleri, yani insan bedenine âdeta kâide ve temel olup, hadiste “Acbü’z-Zeneb”, yani kuyruk sokumu kemiğiyle ifade edilen bu zerrât-ı asliyenin tam nerede olduğunu tesbit etmek mümkün değildir. Allah <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(celle celâluh)</span>, insanı bu temel zerreler üzerine kurmuştur ve âhirette de onlar üzerinde haşr edecektir. İnsana ait hususiyetleri camî olan bu zerreler, kimbilir belki de genlerdir. Eğer böyleyse, bir insandaki genler, bir yüksüğü ya doldurur ya doldurmaz. Ama bu kadarcık az bir şey, ruhla kontak olduğu zaman cismaniyet adına acı duyuyorsa, elbette lezzet de duyacaktır. İhtimal, haşir esnasında ve daha sonraki âlemlerde insanın bütün zerreleri değil de, kendine ait bu aslî zerreler ruh ile temas kuracak ve çoklarının parmak bastığı üzere, Allah’ın <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(celle celâluh)</span> lûtfuyla, sağdan soldan alınmış diğer zerreleriyle birlikte, meyvelerin ve zeminin zerreleri gibi, şu dünyada hizmet eden daha başka zerreler de cismaniyeti teşkil edecektir. Diğer zerreler ise, o âleme muvafık şekilde asıl zerrelerin etrafında toplanıp, insan bedenini teşkil edebilirler.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span></p>

      <p class="x2--Ba-l-k-I-IK" id="toc_marker-12">2. Dirilme ve Haşr: Kıyamet Gününün Dehşeti</p>

      <p class="a--Paragraf-I-IK">Kıyamet gününde insanlar yeniden diriltilecekler. Kıyametten önce ölmüş mü’minlerin ruhları berzah âleminde beklerler. Cennetlikler kıyamete kadar cennet nimetlerine benzer nimetlerden istifade ederler; cehennemlikler de cehennem azabına benzer azaplarla ruhen muazzep olurlar. Nitekim bir hadislerinde Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Mü’minin ruhu, cennet ağacında beslenen bir kuş olur. Yeniden dirilme gününde Allah onu cesedine döndürünceye kadar orada beslenir.” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span></p>

      <p class="a--Paragraf-I-IK">Kıyamet gününde insanlar annelerinden doğdukları gibi üzerlerinde hiç bir ayırt edici iz ve işaret bulunmadan diriltileceklerdir. Hadiste kıyamet gününde diriltildikleri zaman “Hiç kimsenin üzerinde bir işaret olmayacak.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span> buyrularak, hesaptan önce herkesin ne olacak başıma ne gelecek endişesi ile yanıp tutuşacağına işaret edilmiştir. İnanmayanlar kıyametin ve cehennemin dehşetini görünce pişmanlık içinde dizlerini dövecekler. Cenâb-ı Hakk, onların pişmanlığının fayda vermeyeceğini, “Onlar ateşin karşısında durdurulup da ‘Ah n’olurdu, dünyaya bir geri döndürülsek de Rabb’imizin âyetlerini inkâr etmesek, mü’minlerden olsak!’ dedikleri zaman bir görsen, neler olacak neler!” âyetinde anlatır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span></p>

      <p class="a--Paragraf-I-IK">Kıyamet gününde anneler emzirdikleri bebeklerini kucaklarından atar herkes kendi derdine düşmüş kendini kurtarmanın telaşı içinde göz gözü görmez. Güneş insanların tepesine yakınlaştırılır. İnsanlar güneşin sıcağından kurtulup sığınabilecekleri bir gölgelik bulamazlar. Kıyamet günü yaşanan dehşet karşısında gözler donup kalacak, diller tutulacak, hisler işlemez hale gelecektir. Kur’ân-ı Kerîm, zalimlerin kıyamet günündeki halini şöyle anlatır: “Sen, o zalimlerin işlediklerinden, sakın Rabbinin habersiz olduğunu zannetme! O, sadece onların, dehşetinden gözlerinin donup kalacağı bir güne ertelemektedir. O gün onlar başlarını dikmiş, gözleri donup kalmış, kalpleri bomboş koşup dururlar. Hem, azabın geleceği günü hatırlatarak insanları uyar! O gün zalimler: ‘Ey bizim Rabb’imiz! diyecekler, ne olur, bize kısa bir süre ver de senin çağrına uyma imkânı bulalım ve peygamberlerin izince gidelim.’ Peki, daha önce hiç zeval bulmayıp sürekli yaşayacağınıza dair yemin eden siz değil miydiniz?”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span> Kıyamet gününün sıkıntısı içinde insanların düşeceği zor durum hadislerde de tasvir edilmiştir. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, kıyamet günü insanların karşılaşacağı sıkıntıyı “İnsanlar Kıyamet günü öylesine ter akıtırlar ki, bu terler yerin içinde yetmiş zirâ’lık derinliğe kadar iner ve bu ter (yer üstünde de birikerek insanları konuşamaz hale getirmek üzere ağızlarına) gem vurur ve kulaklarına kadar ulaşır.” sözleriyle tasvir etmiştir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span></p>

      <p class="a--Paragraf-I-IK">Kıyamet günü insanların hepsi aynı sıkıntılarla karşılaşmayacaktır. Dünyada iyi ameller yapan salih kullar ile sıradan insanlar ve zalimlerin kıyamet gününde karşılaşacakları sıkıntı aynı derecede olmayacaktır. Nitekim Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Kıyamet günü insanlar üç sınıf olarak haşrolunurlar: Yayalar sınıfı, binekliler sınıfı, yüzü üstü sürünenler sınıfı.” buyurarak, bu hususu ifade etmiştir. Resûl-ü Ekrem Efendimiz’e,</p>

      <p class="a--Paragraf-I-IK">– Ey Allah’ın Resûlü! Bunlar yüzleri üzerine nasıl yürürler? diye sorulunca,</p>

      <p class="a--Paragraf-I-IK">– Onları ayakları üzerine yürüten Zât-ı Zülcelal, yüzleri üzerine yürütmeye de kâdirdir. Yüz üstü sürünerek gidenler, önlerine çıkan her engel, her dikenden yüzlerini korumaya çalışırlar, buyurarak, onların durumunu tasvir etmiştir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span> Yine bir başka hadislerinde Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">ve sellem)</span>, kıyamet gününde insanların nasıl haşredileceğini şöyle anlatır: “İnsanlar Kıyamet günü üç hal üzere haşrolunurlar: (1) İstekliler, ürkekler. (2) İki kişi bir deve üzerinde, üç kişi bir deve üzerinde, dört kişi bir deve üzerinde, on kişi bir deve üzerinde olanlar. (3) Geri kalanlarını cehennem toplayacak, geceledikleri yerde onlarla birlikte geceleyecek, dinlendikleri yerde onlarla birlikte dinlenecek, sabahladıkları yerde onlarla birlikte sabahlayacak, akşamladıkları yerde onlarla beraber akşamlayacaktır.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span> İstekli (râğıbîn) ve ürkekler (râhibîn) olanlar Cenâb-ı Hakk’ın cennetini isteyen ve cehenneminden korkan mü’minlerdir. Bir bineğe iki ya da üç kişi binenler günahkâr Müslümanlardır. Diğerleri ise binecek bir şey bulamayan, cehennemin içine alacağı ana kadar peşlerine düşüp takip ettiği inançsızlar topluluğudur. Kıyamet meydanında cehennem âdeta onları adım adım izler. Cehennemin sıcağını sürekli enselerinde hissederler. Neticede müşrikler, münafıklar ve kâfirler cehenneme atılırlar. Kur’ân-ı Kerîm onların halini şöyle tasvir eder: “Cehennem pusuda... her an eline düşecek avlarını gözlemektedir. Azgınların dönüp dolaşıp varacakları yuvalarıdır. Devirler boyunca orada kalacaklardır. Orada ne bir serinlik, ne bir içecek tadarlar. İçecek olarak sadece kaynar su ile irin bulurlar. Bu, yaptıklarının tam karşılığıdır. Çünkü onlar bu hesap gününe inanmıyor ve onu hesaba almıyorlardı. İşleri güçleri âyetlerimizi yalan saymaktı. Biz de her şeyi kaydettiğimiz gibi, onların yaptıklarını da tek tek tespit ettik. Onun için onlara şöyle diyeceğiz: Yaptığınız kötülüklerin meyvelerini tadın! Artık Bizden sizin azabınızı artırmaktan başka bir şey beklemeyin.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span></p>

      <p class="x2--Ba-l-k-I-IK" id="toc_marker-13">3. Hesap</p>

      <p class="a--Paragraf-I-IK">Kıyamet gününün en dehşetli anı hesaplaşma safhasıdır. Peygamber Efendimiz <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, insanların hesaba çekildiği, haklının en küçük hakkının dahi arandığı o günün dehşetinden ümmetini şöyle uyarmıştır: “Kimin üzerinde kardeşine karşı ırz veya başka bir şey sebebiyle hak varsa, dinar ve dirhemin bulunmadığı gün gelmezden önce daha burada iken helalleşsin. Aksi takdirde o gün, salih bir ameli varsa, o zulmü nisbetinde kendinden alınır. Eğer hasenatı yoksa, arkadaşının günahından alınır, kendisine yüklenir.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span></p>

      <p class="a--Paragraf-I-IK">O gün cansız varlıklardan canlı varlıklara her şey hesaba çekilecek hatta şuursuz varlıklara fıtrî olarak verilmiş nimetlerin bile hesabı sorulacaktır. Onlar azap için hesaba çekilmeyecekler; her şeyin ölçülüp biçileceği her şeyin hatırlanacağı hiçbir şeyin gözardı edilmeyeceği anlamında bu dünya hayatının bir dökümünü çıkarma manasında bir hesap dökümü yapılacaktır. Nitekim Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Kıyamet günü hak sahiplerine haklarını mutlaka vereceksiniz. Öyle ki boynuzsuz koyun için, boynuzlu koyundan kısas alınacak.” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span> Ancak bazı kişilerin hesabı kolay görülecek bazıları ise inceden inceye hesaba çekilecektir. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem</span><span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">)</span>, bir hadislerinde “Kim kıyamet günü hesaba çekilirse muhakkak azap olunur.” buyurmuştur. Bunun üzerine Hz. Âişe validemiz, “Allah azze ve celle, “Sonra o kolaycacık hesaba çekilecek.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span> buyurmuyor mu?” diye sormuştur. Hz. Âişe validemiz, âyette kitabı sağından verilen kişilerin hesabının kolay olacağının haber verildiğini hatırlatarak, Efendimiz’e âyetin tefsirini sormuş. Bunun üzerine Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Bu arzdır; kimin hesabı inceden inceye görülürse muhakkak azap edilir.” buyurmuşlardır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span> Peygamber Efendimiz, âyette anlatılan kolay hesabın arz, yani topluca bir sunum olduğunu hesabı tek tek inceden inceye sorulanların azaptan kurtulamayacaklarını haber vermiştir.</p>

      <p class="a--Paragraf-I-IK">Hesabı arz edilerek kurtulanlar ihlâslı salih mü’minlerdir. Onlar namazlarını hakkıyla kılmış, fazları yerine getirmiş, haramlardan sakınmışlardır. Nitekim hadis-i şeriflerde kıyamet günü kişinin kul hakkından sonra ilk hesaba çekileceği hususun namaz olduğu, namazın hakkını veren, namazdan dolayı hesaba takılmayanların diğer hesaplarının topluca arz edileceği haber verilmiştir. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhissalâtü vesselâm)</span>, “Kıyamet günü, kişi amelleri arasında önce namazın hesabını verecek. Bu hesap güzel olursa kurtuluşa erdi demektir. Bu hesap bozuk olursa, hüsrâna düştü demektir. Eğer farzında eksiklik çıkarsa Hak Teâla Hazretleri, ‘Bakın, kulumun nafilesi var mı?’ buyurur. Böylece, farzın eksikleri nafile (namazları) ile tamamlanır. Sonra, bu tarzda olmak üzere diğer amellerinden hesaba çekilir.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span> Cenâb-ı Hakk’a karşı vazifelerimizden önce diğer insanlara karşı hak ve sorumluluklarımızdan dolayı hesaba çekileceğiz. Kul hakları konusunda insanların ilk hesaba çekileceği husus ise kan dökmedir. Nitekim Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Kıyamet günü, insanlar arasında hükmedilecek ilk şey kandır.” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span></p>

      <p class="a--Paragraf-I-IK">Bir insan Müslüman olmadan önce yaptığı kötü amellerden dolayı hesaba çekilmeyecektir. Ancak Müslüman olduktan ve tevbe ettikten sonra aynı günahları yapmaya devam ederse geçmişteki günahlarının da hesabı sorulacaktır. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">aleyhi ve sellem)</span>, bu hususu bir hadislerinde “Müslüman olduktan sonra iyi olana, cahiliye devrinde yaptıklarından sorulmayacaktır. Kötü amel işleyene, hem İslâm’daki ameli hem de önceki amellerinin hesabı sorulacaktır.” ifadeleriyle anlatmıştır. <span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span></p>

      <p class="a--Paragraf-I-IK">Daha sonra insan kendisine verilen nimetlerden dolayı hesaba çekilecek. Bu konuda Efendimiz <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhi ekmelü’t-tehâyâ)</span>, “Kıyamet günü, şu beş şeyden sual edilmedikçe, kulun ayakları Rabbinin huzurundan ayrılamaz: 1) Ömrünü nerede harcadığından, 2) gençliğini nerede tükettiğinden, 3) malını nereden kazanıp<br/>
      4) nerede harcadığından ve 5) ilmiyle nasıl amel ettiğinden.” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span> İnsanın Rabbi’nin huzurunda nasıl sorguya çekileceği bir kudsî hadiste anlatılır. Kıyamet günü kul Rabbinin huzuruna getirilir; Allah Teâla, “Ben sana kulak, göz, mal ve evlat vermedim mi? Hayvanları ve bitkileri senin emrine vermedim mi? Seni her şeyi idare edecek ve her şeyden istifade edecek şekilde yaratmadım mı?” buyurur ve “Sen şu kıyamet günü Benim huzuruma çıkacağını biliyor muydun?” diye sorar. Kul, “Hayır” der; bunun üzerine Cenâb-ı Hakk, “Sen Beni unuttuğun gibi bugün de Ben seni unutacağım.” buyurarak, o kişiyi cezalandırır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span></p>

      <p class="a--Paragraf-I-IK">Kıyamet gününde yaşanan dehşeti anlamak için Allah Resûlü’nün sevgili hanımına yaptığı uyarı hatırlanmalıdır. O, hanımı Hz. Âişe’ye ameller tartılırken, sahifeler verilirken ve sırattan geçilirken hiç kimsenin bir diğerini düşünemeyeceğini hatırlatmıştır. Hz. Âişe <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anhâ)</span> birgün cenennem ateşini hatırlayıp ağlamıştım; Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">aleyhi ve sellem)</span>,</p>

      <p class="a--Paragraf-I-IK">– Niçin ağlıyorsun diye sordu.</p>

      <p class="a--Paragraf-I-IK">– Cehennemi hatırladım da onun için ağladım! Siz, Kıyamet günü, ailenizi hatırlayacak mısınız dedim. Allah Resûlü, buyurdular ki;</p>

      <p class="a--Paragraf-I-IK">– Üç yerde kimse kimseyi hatırlamaz. (1) Mizan yanında; tartısı ağır mı hafif mi geldi öğreninceye kadar; (2) Sahifeler uçuştuğu sırada; defterinin sağına mı soluna mı arkasına mı düşeceğini öğreneceği esnada; (3) Sırat Köprüsü’nde; cehennemin iki yakası ortasına kurulan Sırat’ı geçinceye kadar.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span></p>

      <p class="a--Paragraf-I-IK">Kul kıyamet gününde hesaba çekilirken ağzına mühür vurulur ve diğer organlarına, “Konuş!” denilir. Onlar adamın yaptığı her şeyi anlatırlar. Sonra o adama konuşma izni verilir de adam organlarına, “Yazıklar olsun size! Defolun! Ben sizin için mücadele etmiştim.” der. Kıyamet günündeki bu konuşma sahnesini anlatan Allah Resûlü, insanın hayat boyu beslediği organlarının bile kendi aleyhine konuşması karşısında düştüğü şaşkınlık ve pişmanlığı karşısında tebessüm eder.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span> Dramatik bir sahnedir bu sahne. Hayatta daha iyi yaşamak, daha güzel görünmek için gösterilen çabaların sonucunu Peygamber Efendimiz, kısa ve veciz bir şekilde bizlere tasvir etmiştir. Yaşasın hayat, deyip zevk ü sefa içinde ömürlerini tüketenler ilk şoku bir hayat boyu besleyip büyüttükleri ve güzelleştirmeye çalıştıkları kendi uzuvlarından göreceklerdir. Cenâb-ı Hakk, bedenini insana Allah’ı anmak ve O’na kulluk yapmak için verdiği halde insan onu sahiplenip, Allah’ı unuttuğundan dolayı, şiddetli bir hesaba çekilecektir.</p>

      <p class="a--Paragraf-I-IK">Dünya nimetlerinin geçiciliğini Peygamber Efendimiz <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhissalâtü vesselâm)</span>, bir hadislerinde şöyle tasvir eder: Kıyamet günü, dünyada en refah içinde yaşayan cehennemlik kişi getirilir ve ateşe bir kere batırılır. Sonra,</p>

      <p class="a--Paragraf-I-IK">– Ey âdemoğlu, hiç hayır gördün mü? Sana hiç nimet uğradı mı denilir.</p>

      <p class="a--Paragraf-I-IK">– Hayır! Ey Rabbim, vallahi hayır der. Sonra cennetliklerden dünyada iken en yoksul kişi getirilir. O da cennete bir kere daldırılıp çıkarılır,</p>

      <p class="a--Paragraf-I-IK">– Ey âdemoğlu hiç fakirlik gördün mü, hiç sıkıntı çektin mi? denilir. O da,</p>

      <p class="a--Paragraf-I-IK">– Hayır! Vallahi ya Rabbi! Başımdan hiç fakirlik geçmedi, hiç bir sıkıntı çekmedim, der.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span></p>

      <p class="a--Paragraf-I-IK">Ebedî olanın yanında fani olanın bir kıymeti yoktur. Ebedî olanın en küçük bir nimeti fani olan en büyük nimetlerle karşılaştırılamaz. Bu sebeple insanları/hayatı değerlendirirken dünya hayatını esas alarak değil âhiret hayatını esas alarak değerlendirmek gerekir. Kıyamet günü azabı en hafif cehennemliğe Allah Teâlâ,</p>

      <p class="a--Paragraf-I-IK">– Eğer dünya her şeyiyle senin olsaydı, şu azabdan kurtulma karşılığında onu verir miydin? diye sorar. Adam,</p>

      <p class="a--Paragraf-I-IK">– Evet! der. Bunun üzerine Allah Teâla şöyle buyurur:</p>

      <p class="a--Paragraf-I-IK">– Sen daha Âdem’in sulbünde iken Ben senden bundan daha kolayını istemiş: “Bana hiçbir şeyi ortak kılma da seni cehenneme koymayayım.” buyurmuştum. Sen bu ahdi bozdun, şirke girdin.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span></p>

      <p class="a--Paragraf-I-IK">Hesaba çekilmenin akabinde kula amellerini gösteren sahifeler verilir. Cennetlikler sahifelerini sağdan alır, cehennemlikler ise soldan alırlar. Amel sayfalarında her şey kaydedildiği için kulun söyleyecek hiçbir sözü kalmaz. Resûl ü Ekrem <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Kıyamet günü insanlar üç kere Allah’a arzedilirler. İlk iki arzedilme cidâl ve özür beyanı şeklindedir. Ama üçüncü arzedilmede ise sahifeler ellerde uçuşur; kimi sağ eliyle, kimisi de sol eliyle sahifesini alır.” diyerek, kıyamet gününde sayfaların nasıl verileceğini insanların nasıl hesaba çekileceğini anlatır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span></p>

      <p class="a--Paragraf-I-IK">Cenâb-ı Hakk’ın kullarını nasıl hesaba çekeceği Ebu Hureyre’nin <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span> rivayet ettiği bir hadiste şöyle anlatılır: Bazı insanlar Allah Resûlü’ne,</p>

      <p class="a--Paragraf-I-IK">– Ey Allah’ın Resûlü, biz kıyamet gününde Rabb’imizi görecek miyiz derler. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>,</p>

      <p class="a--Paragraf-I-IK">– Bulutsuz havada güneşi görmekte zorlanır mısınız der. Onlar,</p>

      <p class="a--Paragraf-I-IK">– Hayır, derler. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhissalâtü</span> <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">vesselâm)</span>,</p>

      <p class="a--Paragraf-I-IK">– Bulutsuz bir havada dolunayı görmekte zorlanır mısınız? der.</p>

      <p class="a--Paragraf-I-IK">– Hayır, derler. Allah Resûlü,</p>

      <p class="a--Paragraf-I-IK">– İşte siz Allah Teâlâ’yı kıyamet gününde böyle (rahat) göreceksiniz. Allah Teâlâ insanları toplar ve onlara,</p>

      <p class="a--Paragraf-I-IK">– Kim hangi şeye tapıyorsa onun peşinden gitsin, der. Güneşe tapanlar güneşin peşinden, aya tapanlar ayın peşinden ve tağutlara tapanlar da tağutların peşinden giderler. Yalnızca bu ümmet kalır, münafıklar da oradadır. Allah Teâlâ, insanlara bilmedikleri bir sûrette gelir ve</p>

      <p class="a--Paragraf-I-IK">– Ben sizin Rabb’inizim buyurur. Onlar,</p>

      <p class="a--Paragraf-I-IK">– Senden Allah’a sığınırız, Rabb’imiz bize gelinceye kadar biz buradayız, Rabb’imiz gelince biz onu tanırız, derler. Derken Allah Teâlâ onlara bildikleri bir sûrette gelir,</p>

      <p class="a--Paragraf-I-IK">– Ben sizin Rabb’inizim! der. Onlar da,</p>

      <p class="a--Paragraf-I-IK">– Sen bizim Rabb’imizsin! der ve O’na tabi olurlar. Cehennem üzerine köprü kurulur. Allah Resûlü,</p>

      <p class="a--Paragraf-I-IK">– Köprüden ilk geçen ben olacağım. O gün Peygamberlerin duası “Allahümme sellim, Allahümme sellim!”dir (Allah’ım kurtuluş, Allah’ım kurtuluş!). Orada deve dikeni gibi kancalar vardır. Siz deve dikeni gördünüz mü?</p>

      <p class="a--Paragraf-I-IK">– Evet! Ya Resûlallah, dediler.</p>

      <p class="a--Paragraf-I-IK">– İşte o kancalar, tıpkı deve dikeni gibidir. Ancak, onların ne kadar büyük olduğunu yalnızca Allah bilir. Amellerinden ötürü insanları bu kancalar yakalar. İnsanların bir kısmı ameli sebebiyle helak olur. Bir kısmı da önce ateşin içine atılır, sonra kurtulur. Allah kulları arasında hüküm vermeyi bitirip, cehennem ehlinden dışarı çıkarmak istediği, tevhid ehlini, dışarı çıkarmak murad edince Meleklere onları çıkarmalarını emreder. Melekler, tevhid ehlini secde izlerinden tanırlar. Zira Allah, insanoğlunun sadece secde izlerini yakmayı cehenneme yasaklamıştır. Melekler ateşten kavrulmuş bir vaziyette onları cehennemden çıkarır. Onların üzerine hayat suyu denilen bir su dökülür de selin getirdiği artık topraklar üzerinde tohumun yeşerip büyümesi gibi (süratle bedenleri) yeniden canlanır. Sonunda yüzü cehenneme çevrilmiş bir tek adam kalır, Rabbine,</p>

      <p class="a--Paragraf-I-IK">– Rabbim! Kokusu beni perişan etti, yalımları beni kavurdu, benim yüzümü cehennem tarafından başka bir yöne döndür, diye Allah’a devamlı yalvarır. Cenâb-ı Hakk,</p>

      <p class="a--Paragraf-I-IK">– Sana istediğini versem muhtemelen sen başka bir şey daha istersin, der. Adam,</p>

      <p class="a--Paragraf-I-IK">– İzzet ve celâline yemin olsun! Hayır! Bundan başkasını istemem! der. Cenâb-ı Hakk, o kişinin yüzünü cehennemden döndürür. Adam bir müddet sonra,</p>

      <p class="a--Paragraf-I-IK">– Rabbim! Beni cennetin kapısına yaklaştır! Diye dua eder. Allah Teâlâ,</p>

      <p class="a--Paragraf-I-IK">– Sen bana başka bir talepte bulunmayacağını iddia etmemiş miydin? Yazık sana, âdemoğlu sen ne sözünde durmaz kimsesin! der. Adam, yine yalvarmaya devam eder. Cenâb-ı Hakk,</p>

      <p class="a--Paragraf-I-IK">– Sana istediğini versem biliyorum ki sen başka bir şey daha istersin, der. Adam,</p>

      <p class="a--Paragraf-I-IK">– Hayır! İzzetine ve celaline yemin olsun Senden başka birşey istemeyeceğim! diyerek, başka bir şey istemeyeceğine dair Allah Teâlâ’ya ne sözler verir, ne yeminler eder. Bunun üzerine Allah Teâlâ onu cennetin kapısına yaklaştırır. Kapıya yaklaşıp cennetin içindekileri (kapıdan) görünce, Allah’ın dilediği kadar bir müddet sesini keser. (Fakat daha fazla dayanamayıp),</p>

      <p class="a--Paragraf-I-IK">– Ey Rabbim! Beni cennete koy! der. Allah Teâlâ,</p>

      <p class="a--Paragraf-I-IK">– Başka bir şey istemeyeceğini iddia etmemiş miydin, ey âdemoğlu yazık sana! Sen ne sözünde durmaz kimsesin! der. Adam,</p>

      <p class="a--Paragraf-I-IK">– Ey Rabbim! Beni mahlûkatın en bedbahtı yapma! diye, Allah’ı tebessüm ettirinceye kadar yalvarıp, dua etmeye devam eder. Allah Teâlâ, tebessüm edince onun cennete girmesine izin verir,</p>

      <p class="a--Paragraf-I-IK">– Dile şu cennet nimetlerinden! der, adam arzu ettiği her şeyi diler. Allah Teâlâ, yine</p>

      <p class="a--Paragraf-I-IK">– Dile şu cennet nimetlerinden! der, adam arzu ettiği her şeyi diler. Öyle ki, adamın hiç bir arzusu kalmaz. Sonunda Allah Teâla,</p>

      <p class="a--Paragraf-I-IK">– İstediğin bütün bu şeyleri sana verdim; ayrıca onların bir mislisini de sana bağışladım! buyurur. Ebû Hureyre <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span>, “İşte cennete son girecek kişi budur.” demiştir. <span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span></p>

      <p class="x2--Ba-l-k-I-IK" id="toc_marker-14">4. Şefaat ve Kurtuluş</p>

      <p class="a--Paragraf-I-IK">Kıyamet gününde peygamberler, şehitler ve Allah dostları, ümmetin günahkârlarına Allah katında, Allah’ın izni ile şefaat edeceklerdir. Şefaat, (1) mahşer yerinde, mahşerin sıkıntılarından kurtuluş için, (2) bazı kimseleri hesapsız cennete koymak için, (3) azabı hak edenlerin bağışlanması için, (4) günahkârların cehennemden çıkarılması için, (5) cennetliklerin derecelerinin yükseltilmesi için yapılacaktır. Âhiret âleminde hesaba çekilme ve cezalandırılmanın her safhasında bir çeşit şefaat vardır. Bütün Peygamberler ümmetlerine şahitlik yapar, onlara şefaat ederler. Nitekim Kur’ân-ı Kerîm’de “Mahşer yeri Rabbinin nûru ile ışıl ışıl aydınlanır. Amel defterleri, hesap kitap ortaya konur, derken... peygamberler ve şahitler getirilir. Haklarında tam adaletle hükmedilir ve onlara asla haksızlık yapılmaz.” buyrulmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span></p>

      <p class="a--Paragraf-I-IK">Her peygamberin ümmeti, bir havuz başında toplanacaktır. Resûl-ü Ekrem <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span> “Her peygamberin bir havzı vardır. Ümmeti oraya su almaya gelir. Peygamberlerin her biri, hangisinin suya geleni çok diye övünürler. Su almaya gelen ümmeti en çok olan peygamberin ben olacağımı ümid ediyorum.” buyurarak, her peygamberin bir havzı olduğunu bize haber vermiştir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span> Peygamber Efendimiz’in havzı hepsinden daha büyük, o havuzdan içip istifade edecek ümmeti hepsinden daha kalabalıktır. Peygamber Efendimiz’in havzının adı Kevser’dir. Ebu Zerr <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span> Peygamber Efendimiz’e “Kevser Havzı’nın kapılarını” sormuş, buyurmuşlar ki; “Nefsimi kudret elinde tutan Zât-ı Zülcelâl’e yemin olsun, onun kapıları açık ve karanlık bir gecede gökteki yıldızlardan daha çoktur. Cennetin kapılarından kim içerse artık ömrünün sonuna kadar hiç susamaz. Havzın cennetten çıkan iki oluğu gürül gürül akar. Genişliği uzunluğuna denktir. Bu da Ammân’dan Eyle’ye olan mesafe kadardır. Suyu sütten daha beyaz, baldan daha tatlıdır.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span></p>

      <p class="a--Paragraf-I-IK">İnsanlar diriltilip haşir meydanında toplandığı zaman Kevser Havzı’nın başına ilk gelen Peygamber Efendimiz olacak, ümmetine havuzdan dağıtarak şefaat edecek, onları serinletecektir. Nitekim bir hadislerinde Efendimiz <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Ben havza ilk geleniniz olacağım!” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span> Bir başka hadislerinde ise Resûl-ü Zîşan Efendimiz, havzın başına gelen ümmetini nasıl tanıyacağını şöyle anlatır: “Ümmetim Havz’ın başında yanıma gelecek. Ben, tıpkı deve sürüsü içinden başkasının devesini kovan bir kimse gibi, havzımdan (bazı) insanları kovarım!” Yanımdakiler,</p>

      <p class="a--Paragraf-I-IK">– Ey Allah’ın Resûlü! Bizi tanıyacak mısınız dediler.</p>

      <p class="a--Paragraf-I-IK">– Evet buyurdu. Sizin, başkalarında bulunmayan bir alâmetiniz olacak. Sizler yanıma alnınızda ve abdest uzuvlarınızda, nurla geleceksiniz. Ancak sizden bir grup bana gelmesi engellenecek, onlar bana ulaşamayacaklar. Ben:</p>

      <p class="a--Paragraf-I-IK">– Ey Rabbim onlar benim Ashabım, onlar benim Ashabım diyeceğim. Ama bir melek bana,</p>

      <p class="a--Paragraf-I-IK">– Senden sonra onlar ne bid’alar ortaya çıkardılar, biliyor musun? (yani bilmiyorsun) diyecek.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span></p>

      <p class="a--Paragraf-I-IK">İnsanların en çok ihtiyaç duydukları yerlerde Resûl-ü Ekrem Efendimiz ümmetine sahip çıkacaktır. O’nun sünnetine bağlı ümmetini mahşer gününde yalnız bırakmayacaktır. Peygamber Efendimiz’in hizmetçisi Enes <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span>,</p>

      <p class="a--Paragraf-I-IK">– Ey Allah’ın Resûlü! Kıyamet günü bana şefaat edin! diyerek, Allah Resûlü’nden şefaat ister.</p>

      <p class="a--Paragraf-I-IK">– İnşallah yapacağım! buyurdular. Bunun üzerine Enes <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(radıyallahu anh)</span>,</p>

      <p class="a--Paragraf-I-IK">– Sizi nerede arayıp bulayım der.</p>

      <p class="a--Paragraf-I-IK">– Beni ilk aradığın zaman Sırat üzerinde ara! buyurdular. Hz. Enes,</p>

      <p class="a--Paragraf-I-IK">– Size orada rastlayamazsam diye sorar. Allah Resûlü,</p>

      <p class="a--Paragraf-I-IK">– Mizan’ın yanında beni ara! buyurdular. Hz. Enes,</p>

      <p class="a--Paragraf-I-IK">– Orada da size rastlayamazsam? deyince. Efendiler Efendisi,</p>

      <p class="a--Paragraf-I-IK">– Öyleyse beni Havz’ın yanında ara! Zira ben üç mevkinin dışına çıkmam! buyurdular.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span></p>

      <p class="a--Paragraf-I-IK">Peygamberlerin Efendisi âlemlerin sultanı olan Peygamber Efendimiz’e mahsus büyük bir şefaat vardır. Bu büyük şefaata “Makam-ı Mahmûd” denilmektedir. “Sana mahsus bir namaz olmak üzere gecenin bir kısmında kalkıp Kur’ân oku, teheccüd namazı kıl. Böylece Rabbinin seni Makam-ı Mahmûd’a eriştireceğini umabilirsin.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span> âyetinde anlatılan “Makam-ı Mahmûd” ile kastedilen Allah’a yakınlık ve büyük şefaat makamıdır. Yalnızca Allah Resûlü’ne mahsustur. Büyük şefaatin diğerlerinden farkını Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">sallallahu aleyhi ve sellem)</span>, bir hadislerinde şöyle anlatır: “Her peygamberin müstecab (Allah’ın kabul edeceği) bir duası vardır. Her peygamber o duayı yapmada acele etti. Ben ise bu duamı Kıyamet gününde, ümmetime şefaat etmek üzere sakladım. İnşaallah, ümmetimden şirk koşmadan ölenler ona nâil olacaklardır.” buyurmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span> Keza bir başka hadiste de Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Şefaatim, ümmetimden büyük günah işleyenler içindir.” buyurarak, şirk koşmadan ölen bütün günahkâr mü’minlerin O’nun şefaatinden yararlanacaklarını bildirmiştir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span></p>

      <p class="a--Paragraf-I-IK">Peygamber Efendimiz’e verilecek Makam-ı Mahmûd bir başka hadiste şöyle tafsil edilir: Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Mü’min Rabbine yaklaştırılır. Öyle ki, (Allah onun) üzerine himayesini indirir ve günahlarını itiraf ettirir. Ona sorar,</p>

      <p class="a--Paragraf-I-IK">– Şu şu günahlarını biliyor musun? Mü’min kul, iki kere,</p>

      <p class="a--Paragraf-I-IK">– Evet ey Rabbim, biliyorum! der. Allah Teâla,</p>

      <p class="a--Paragraf-I-IK">– Dünyada iken bunları örterek seni teşhir etmemiştim. Bugün de onları senden affediyorum! buyurur. Sonra ona hasenât defteri verilir. Kâfirlere ve münâfıklara gelince, bunlarla ilgili olarak, bütün mahlukatın huzurunda şöyle seslenilir:</p>

      <p class="a--Paragraf-I-IK">– Haberiniz olsun! Bunlar Allah namına yalan söylemişlerdir. Allah’ın lâneti zâlimleredir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span></p>

      <p class="a--Paragraf-I-IK">Efendimiz <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhissalâtü vesselâm)</span>, insanların kıyamet günündeki hallerini bir hadislerinde anlatır: Allah Teâlâ, kıyamet gününde insanları bir araya toplar. Allah Teâlâ bir kurtuluş arayışına girmelerini onların kalbine ilham eder,</p>

      <p class="a--Paragraf-I-IK">– Rabb’imizden şefaat dilesek de bizi şu bulunduğumuz sıkıntılı yerden rahat bir yere çıkarsa, derler. Hz. Âdem’e <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> gelip;</p>

      <p class="a--Paragraf-I-IK">– Bizim için Rabbinden şefaat dile derler, Hz. Âdem,</p>

      <p class="a--Paragraf-I-IK">– Ben buna liyakatli değilim! Siz İbrahim’e <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> gidin! Çünkü o Rahmân’ın Halîli’dir (dostudur) der. İnsanlar İbrahim’e <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">aleyhisselâm)</span> giderler. O,</p>

      <p class="a--Paragraf-I-IK">– Ben buna liyakatli değilim! Siz Musa’ya <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> varın o Allah’ın kendisiyle Kelîmullah’tır (konuştuğudur), der. Musa’nın <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> yanına varacaklar, O,</p>

      <p class="a--Paragraf-I-IK">– Ben buna liyakatli değilim! Siz İsa’ya <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(aleyhisselâm)</span> gidin. Çünkü o Rûhullah’tır (Allah tarafından gelen bir ruhtur)! der. O’na giderler. O,</p>

      <p class="a--Paragraf-I-IK">– Ben buna liyakatli değilim! Lâkin Muhammed’e <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">sallallahu aleyhi ve sellem)</span> gidin! diyecek. Böylece bana gelecekler,</p>

      <p class="a--Paragraf-I-IK">– Bu (büyük şefaat) bana verilmiştir! diyeceğim. Gidip Rabbimden izin isteyeceğim bana izin verilecek. Allah, bana şimdi hatırlayamadığım bazı hamdler öğretecek onlarla Allah’a medh u senâda bulunacak ve secdeye kapanacağım. Bana,</p>

      <p class="a--Paragraf-I-IK">– Ey Muhammed! Başını kaldır! Söyle, sözün dinlenecek; iste, sana verilecek; şefaat et, şefaatin kabul edilecek! denilir. Ben,</p>

      <p class="a--Paragraf-I-IK">– Ey Rabbim! Ümmetim, ümmetim! derim. Bana,</p>

      <p class="a--Paragraf-I-IK">– Git! Kalbinde buğday tanesi kadar iman olanı oradan çıkar! Denilir. Ben de gider ve denileni yaparım. Sonra tekrar döner ve önceki hamd u senâlarla Rabbime hamd eder, secdeye kapanırım. Bana,</p>

      <p class="a--Paragraf-I-IK">– Ey Muhammed! Başını kaldır! Söyle, sözün dinlenecek; iste, sana verilecek; şefaat et, şefaatin kabul edilecek! denilir. Ben,</p>

      <p class="a--Paragraf-I-IK">– Ey Rabbim! Ümmetim! Ümmetim! derim. Bana,</p>

      <p class="a--Paragraf-I-IK">– Var, kalbinde zerre ya da hardal tanesi kadar iman olanı oradan çıkar! denilir. Ben de gider ve denileni yaparım. Sonra tekrar döner ve önceki hamd u senâlarla Rabbime hamd eder, secdeye kapanırım. Bana,</p>

      <p class="a--Paragraf-I-IK">– Başını kaldır denilecek. Ben de kaldırıp,</p>

      <p class="a--Paragraf-I-IK">– Ey Rabbim! Ümmetim! Ümmetim! derim.</p>

      <p class="a--Paragraf-I-IK">– Var, kalbinde hardal tanesinden daha az imanı olanları da cehennemden çıkar! denilir. Ben gider bunu da yaparım. Sonra ben dördüncü defa Rabbime döner, aynı hamdlerle hamd u senâda bulunur, sonra secdeye kapanırım.</p>

      <p class="a--Paragraf-I-IK">– -Ey Muhammed! Başını kaldır! Söyle, sözün dinlenecek; iste, sana verilecek; şefaat et, şefaatin kabul edilecek! denilir. Ben,</p>

      <p class="a--Paragraf-I-IK">– Ey Rabbim! bana ‘Lâ ilâhe illallâh’ diyenler için izin ver! derim, Cenâb-ı Hakk,</p>

      <p class="a--Paragraf-I-IK">– İzzetim, celâlim, kibriyâm ve azametim hakkı için ‘Lâ ilâhe illallâh’ diyenleri de ateşten çıkaracağım! buyurur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span></p>

      <p class="a--Paragraf-I-IK">Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, “Aziz ve Celil olan Allah (Kıyamet günü), ümmetimden bir adamı mahlukatın üstünden seçer ve onun için doksandokuz büyük defter açar. Her defter, gözün alabildiği kadar büyüktür. Allah Teâlâ adama sorar,</p>

      <p class="a--Paragraf-I-IK">– Bu defterde yazılı olanlardan bir şey inkâr ediyor musun? Muhafız kâtiplerim zulmetmişler mi? Kul,</p>

      <p class="a--Paragraf-I-IK">– Ey Rabbim! hayır! (Hepsi doğrudur!) der. Allah Teâlâ sorar,</p>

      <p class="a--Paragraf-I-IK">– Bir özrün var mı? Kul,</p>

      <p class="a--Paragraf-I-IK">– Hayır! Ey Rabbim! der. Aziz ve Celil olan Allah,</p>

      <p class="a--Paragraf-I-IK">– Evet! Senin, bizim yanımızda bir de hasenen var. Bugün sana zulüm yapmayacağız! buyurur. Hemen küçük bir kâğıt çıkarılır. Üzerinde “Eşhedü ellâ ilâhe illallâh ve eşhedü enne Muhammeden Resûlullah (şehadet ederim ki Allah’tan başka ilah yoktur ve şehadet ederim ki Muhammed <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span> Allah’ın elçisidir)” yazılıdır. Sonra, Allah Teâlâ,</p>

      <p class="a--Paragraf-I-IK">– Tartını hazırla! der. Kul şaşkınlık içinde,</p>

      <p class="a--Paragraf-I-IK">– Ey Rabbim! Bu kalın defterlerin yanında bu küçük kâğıdın ne ağırlığı olabilir ki? der. Allah Teâlâ,</p>

      <p class="a--Paragraf-I-IK">– Sana zulmedilmeyecek! buyurur. Hemen defterler Mizan’ın bir kefesine, küçük kâğıt da diğer kefesine konulur ve tartılırlar. Defterler hafif kalır, küçük kâğıt ağır basar. Sonra Efendimiz, “Allah’ın isminin yanında hiç bir şey ağır olamaz.” buyurur. <span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-45" id="footnote-228-45-backlink">45</a></span></p>

      <p class="a--Paragraf-I-IK">Cenâb-ı Hakk, kullarına cennette hiç bir gözün görmediği, hiçbir kulağın duymadığı ve hiç kimsenin hatırına gelmemiş güzellikte nimetler hazırlamıştır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-46" id="footnote-228-46-backlink">46</a></span> Cennet nimetlerinin anlatıldığı hadislerde “Cennete giren nimet görür, fakirlik görmez; elbisesi eskimez, gençliği de tükenmez.” buyrulmuştur.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-47" id="footnote-228-47-backlink">47</a></span> Cennette bir münadi şöyle seslenir: “Sizin için artık ebedî sağlık var, hastalık yok; sizin için artık ebedî yaşamak var ölüm yok; sizin için ebedî gençlik var, ihtiyarlık yok; sizin için artık ebedî nimet var fakirlik yok!” diye seslenir.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-48" id="footnote-228-48-backlink">48</a></span> Cennet nimetleri ile kullarını nimetlendiren Hak Teâlâ, kullarına,</p>

      <p class="a--Paragraf-I-IK">– Ey cennet ehli, razı oldunuz mu? diye sorar. Onlar,</p>

      <p class="a--Paragraf-I-IK">– Neden razı olmayacakmışız ey Rabb’imiz! Bize yarattıklarından hiç birine vermediğini verdin, derler. Hak Teâlâ Hazretleri,</p>

      <p class="a--Paragraf-I-IK">– Size bundan daha kıymetlisini vereyim mi? diye sorar. Onlar,</p>

      <p class="a--Paragraf-I-IK">– Ey Rabb’imiz! Bundan daha kıymetli ne olabilir? diye mukabelede bulunurlar. Bunun üzerine Cenâb-ı Hakk,</p>

      <p class="a--Paragraf-I-IK">– Size rıdvanımı (rızamı) indiriyorum, size ondan sonra ebedîyen gazap etmem, buyuracaktır.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-49" id="footnote-228-49-backlink">49</a></span> Cennet nimetlerinin şüphesiz ki en büyüğü “Ru’yetullah”tır. Nasıl ki cennet nimetlerinin dünya nimetleri ile karşılaştırılması mümkün değilse, Cenâb-ı Hakk’ın cemalini görmek de diğer cennet nimetleri ile mukayese edilemeyecek kadar güzel ve mükemmel bir nimettir. Allah Resûlü <span class="x1---c-c-----s-a-s-----a-s-----r-a-----r-anh--" style="font-size:0.82em;" xml:lang="tr-TR">(sallallahu aleyhi ve sellem)</span>, buyurmuştur ki; “Cennetlikler cennete girince Allah Teâlâ Hazretleri,</p>

      <p class="a--Paragraf-I-IK">– Bir şey daha istiyorsanız söyleyin, onu da ilaveten vereyim! buyurur. Cennetlikler,</p>

      <p class="a--Paragraf-I-IK">– Sen bizim yüzlerimizi ak etmedin mi? Sen bizi cennete koymadın mı? Sen bizi cehennemden kurtarmadın mı (daha ne isteyeceğiz?) derler. Derken perde açılır. Onlara, yüce Rablerine bakmaktan daha sevimli bir şey verilmemiştir. Allah Resûlü, bu sözlerinden sonra, “İyi ve güzel davranışlarda bulunanlara en güzel mükâfat yani cennet ile <span class="x3--Bold">daha da fazlası</span> var. Onların yüzlerine ne bir leke bulaşır ne de bir zillet! İşte onlar cennetliktir. Onlar orada ebedî kalacaklardır.”<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-50" id="footnote-228-50-backlink">50</a></span> âyetini okudu.<span class="x7--Dipnot-Ba-vurusu" style="font-size:0.91em;" xml:lang="tr-TR"><a class="footnote-link" href="#footnote-228-51" id="footnote-228-51-backlink">51</a></span> Görüldüğü üzere Peygamber Efendimiz, cennetten, nimetlerinden daha büyük bir nimet olduğunu âyette geçen “ziyade” (daha da fazlası) ifadesi ile bildirmiştir. Bir yoruma göre bu ifade ‘Allah’ın cemalini görmektir’ bir başka yoruma göre ise ‘Allah Teâlâ’nın rızasını kazanmaktır.’</p>

      <p class="a--Paragraf-I-IK">Cenâb-ı Hakk, bizi cehennemden korusun, meccânen cennetine koysun, Cemalini gören ve Rızasına eren kullarından eylesin. Âmin. Yâ Erhamerrâhimîn!</p>

      <div class="footnotes">
        <div class="footnote">
          <p class="Dipnot-Metin"><a class="footnote-anchor" href="#footnote-228-1-backlink" id="footnote-228-1">1</a> Gâşiye Sûresi, 88/1-5.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-2-backlink" id="footnote-228-2">2</a> Ebu Dâvud, <span class="italic-dipnot">Sünnet</span> 24; Tirmizî, <span class="italic-dipnot">Kıyamet</span> 9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-3-backlink" id="footnote-228-3">3</a> Zümer Sûresi, 39/68.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-4-backlink" id="footnote-228-4">4</a> Müddessir Sûresi, 74/8,9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-5-backlink" id="footnote-228-5">5</a> Nâziât Sûresi, 79/6-9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-6-backlink" id="footnote-228-6">6</a> Buhârî, <span class="italic-dipnot">Rikâk</span> 43.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-7-backlink" id="footnote-228-7">7</a> Ebu Dâvud, <span class="italic-dipnot">Hurûf ve’l-kırâ’ât</span> 1.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-8-backlink" id="footnote-228-8">8</a> Tirmizî, <span class="italic-dipnot">Kıyamet</span> 9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-9-backlink" id="footnote-228-9">9</a> Buhârî, <span class="italic-dipnot">Tefsîru sûreti’z-zümer</span> 3; Müslim, <span class="italic-dipnot">Fiten</span> 141.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-10-backlink" id="footnote-228-10">10</a> Fethullah Gülen, <span class="italic-dipnot">İnancın Gölgesinde</span>, 1/158,159.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-11-backlink" id="footnote-228-11">11</a> Muvatta, <span class="italic-dipnot">Cenaiz</span> 49; Nesâî, <span class="italic-dipnot">Cenaiz</span> 11.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-12-backlink" id="footnote-228-12">12</a> Buhârî, <span class="italic-dipnot">Rikak</span> 44; Müslim, <span class="italic-dipnot">Münafikun</span> 28.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-13-backlink" id="footnote-228-13">13</a> En’âm Sûresi, 6/27.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-14-backlink" id="footnote-228-14">14</a> İbrahim Sûresi, 14/42-44.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-15-backlink" id="footnote-228-15">15</a> Buhârî, <span class="italic-dipnot">Rikak</span> 47; Müslim, <span class="italic-dipnot">Cennet</span> 61.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-16-backlink" id="footnote-228-16">16</a> Tirmizî, <span class="italic-dipnot">Tefsîru sûreti b</span><span class="italic-dipnot">enî isrâîl</span> (İsra) 18.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-17-backlink" id="footnote-228-17">17</a> Müslim, <span class="italic-dipnot">Cennet</span> 59; Buhârî, <span class="italic-dipnot">Rikak</span> 48.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-18-backlink" id="footnote-228-18">18</a> Nebe' Sûresi, 78/21-30.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-19-backlink" id="footnote-228-19">19</a> Buhârî, <span class="italic-dipnot">Mezalim</span> 10, <span class="italic-dipnot">Rikak</span> 48; Tirmizî, <span class="italic-dipnot">Kıyamet</span> 2.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-20-backlink" id="footnote-228-20">20</a> Müslim, <span class="italic-dipnot">Birr</span> 60; Tirmizî, <span class="italic-dipnot">Kıyamet</span> 2.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-21-backlink" id="footnote-228-21">21</a> İnşikâk Sûresi, 8.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-22-backlink" id="footnote-228-22">22</a> Buhârî, <span class="italic-dipnot">İlim</span> 35, <span class="italic-dipnot">Rikak</span> 49; Müslim, <span class="italic-dipnot">Cennet</span> 80.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-23-backlink" id="footnote-228-23">23</a> Tirmizî, <span class="italic-dipnot">Salat</span> 305; Nesâî, <span class="italic-dipnot">Salat</span> 9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-24-backlink" id="footnote-228-24">24</a> Buhârî, <span class="italic-dipnot">Diyat</span> 1, <span class="italic-dipnot">Rikak</span> 48; Müslim, <span class="italic-dipnot">Kasame</span> 28.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-25-backlink" id="footnote-228-25">25</a> Buhârî, <span class="italic-dipnot">İstitabe</span> 1; Müslim, <span class="italic-dipnot">İman</span> 189.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-26-backlink" id="footnote-228-26">26</a> Tirmizî, <span class="italic-dipnot">Kıyamet</span> 1.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-27-backlink" id="footnote-228-27">27</a> Tirmizî, <span class="italic-dipnot">Kıyamet</span> 7.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-28-backlink" id="footnote-228-28">28</a> Ebu Dâvud, <span class="italic-dipnot">Sünen</span> 28.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-29-backlink" id="footnote-228-29">29</a> Müslim, <span class="italic-dipnot">Zühd</span> 17.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-30-backlink" id="footnote-228-30">30</a> Müslim, <span class="italic-dipnot">Münâfıkûn</span> 55.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-31-backlink" id="footnote-228-31">31</a> Müslim, <span class="italic-dipnot">Münâfikûn</span> 51, 52.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-32-backlink" id="footnote-228-32">32</a> Tirmizî, <span class="italic-dipnot">Kıyamet</span> 4.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-33-backlink" id="footnote-228-33">33</a> Buhârî, <span class="italic-dipnot">Rikak</span> 52, <span class="italic-dipnot">Ezan</span> 129, <span class="italic-dipnot">Tevhid</span> 24; Müslim, <span class="italic-dipnot">İman</span> 299.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-34-backlink" id="footnote-228-34">34</a> Zümer Sûresi, 39/69.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-35-backlink" id="footnote-228-35">35</a> Tirmizî, <span class="italic-dipnot">Kıyamet</span> 15.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-36-backlink" id="footnote-228-36">36</a> Müslim, <span class="italic-dipnot">Fezail</span> 36; Tirmizî, <span class="italic-dipnot">Kıyamet</span> 16.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-37-backlink" id="footnote-228-37">37</a> Buhârî, <span class="italic-dipnot">Rikak</span> 53; Müslim, <span class="italic-dipnot">Fezail</span> 25.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-38-backlink" id="footnote-228-38">38</a> Müslim, <span class="italic-dipnot">Taharet</span> 37, (247)</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-39-backlink" id="footnote-228-39">39</a> Tirmizî, <span class="italic-dipnot">Kıyamet</span> 10.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-40-backlink" id="footnote-228-40">40</a> İsrâ Sûresi, 17/79.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-41-backlink" id="footnote-228-41">41</a> Buhârî, Da’avat 1, <span class="italic-dipnot">Tevhid</span> 31; Müslim, <span class="italic-dipnot">İman</span> 334.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-42-backlink" id="footnote-228-42">42</a> Tirmizî, <span class="italic-dipnot">Kıyamet</span> 12, (2437); Ebu Dâvud, <span class="italic-dipnot">Sünnet</span> 23.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-43-backlink" id="footnote-228-43">43</a> Buhârî, Mezalim 2, <span class="italic-dipnot">Tefsir</span>, <span class="italic-dipnot">Hud</span> 4, <span class="italic-dipnot">Edeb</span> 60, <span class="italic-dipnot">Tevhid</span> 36; Müslim, <span class="italic-dipnot">Tevbe</span> 52.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-44-backlink" id="footnote-228-44">44</a> Buhârî, <span class="italic-dipnot">Tevhid</span> 36, 19; <span class="italic-dipnot">Rikak</span> 51; Müslim, <span class="italic-dipnot">İman</span> 322. hadisin başka bir rivayetinde her peygamber zellesini hatırlatıp şefaat yapamayacağını söyleyerek özür beyan eder. Bk. Buhârî, <span class="italic-dipnot">Enbiya</span> 3, 8; Müslim, <span class="italic-dipnot">İman</span> 327.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-45-backlink" id="footnote-228-45">45</a> Tirmizî, <span class="italic-dipnot">İman</span> 17.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-46-backlink" id="footnote-228-46">46</a> Müslim, <span class="italic-dipnot">Cennet</span> 2-4.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-47-backlink" id="footnote-228-47">47</a> Müslim, <span class="italic-dipnot">Cennet</span> 21.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-48-backlink" id="footnote-228-48">48</a> Müslim, <span class="italic-dipnot">Cennet</span> 22.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-49-backlink" id="footnote-228-49">49</a> Müslim, <span class="italic-dipnot">Cennet</span> 9.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-50-backlink" id="footnote-228-50">50</a> Yunus Sûresi, 10/26.</p>
        </div>

        <div class="footnote">
          <p class="Dipnot-Metin"><a class="footnote-anchor" href="#footnote-228-51-backlink" id="footnote-228-51">51</a> Müslim, <span class="italic-dipnot">İman</span> 297; Tirmizî, <span class="italic-dipnot">Cennet</span> 16.</p>
        </div>
      </div>
    </div>
  </div>
</body>
</html>