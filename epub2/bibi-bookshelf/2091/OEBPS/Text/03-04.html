<html xmlns="http://www.w3.org/1999/xhtml">
<head>
  <title>03-04.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-04.html" xml:lang="tr-TR">
    <div class="Basic-Text-Frame">
      <p class="x1--Ba-l-k-I-IK" id="toc_marker-5">İkinci Bölüm<br/>
      ÂHİRZAMAN ALÂMETLERİNİNYORUMU</p>

      <p class="x08--SPOT-lar-1 para-style-override-3">“Size Allah Resûlü’nden bir hadis rivayet edildiğinde, o hadisi şekilce en güzel, en doğru ve takvâya en uygun şekilde yorumlayın.” <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(Hz. Ali)</span></p>

      <p class="a--Paragraf-I-IK-7">Âhirzaman haberleri gelecekle ilgili oldukları için öncelikle zaman ve tarihle alâkalıdır. Bu haberler sıradan gelecek haberleri değildir. Vahiy kaynaklıdır. Vahyin insanlık tarihinde gerçekleştirmeyi hedeflediği bazı maksatlar vardır. Kıyamet alâmetlerinin haber olmaları cihetiyle epistemolojik açıdan değerlerinin belirlenmesi gerekir. Her şeyden önemlisi gelecek haberlerinin kader açısından bizim için ne anlam ifade ettikleri de iyi yorumlanmalıdır. Ayrıca gelecek haberlerinin dil ve edebiyat özelliklerinin dikkate alınarak yorumlanması gerekecektir. Bu bölümde kıyamet alâmetlerini bildiren haberlerin yorumunda dikkat edilmesi gereken temel ilkeler ve bu haberleri yorum metotları ele alınacaktır.</p>

      <p class="x2--Ba-l-k-I-IK-6" id="toc_marker-5-1">1. Gelecek Haberlerinin Yorumu</p>

      <p class="a--Paragraf-I-IK-7">Peygamberlerin insanlara getirdiği bilgiler, medeniyetin inkişafına yardımcı olmuştur. Ancak Peygamberlerin asıl maksadı her zaman insanları Allah’a çağırmak ve âhireti hatırlatmak olmuştur. Gelecekle ilgili verdikleri haberlerde de yine bazı keşif ve buluşları haber vermek gibi öncelikli bir maksatları yoktur. Onların maksadı gelecekte olması muhtemel tehlikelere karşı ümmetlerini uyarmak, rehberlik yapmak bazen de gelecekle ilgili müjdeler verip hedef göstermektir.</p>

      <p class="a--Paragraf-I-IK-7">Peygamber Efendimiz’in bazı şeylere verdiği önemi âhiret hayatını esas alarak yorumlamak gerekir. Bizim bakış açımıza göre önemsiz gibi görünen bazı hususlar dinî ve dünyevî neticeleri açısından son derece önemli olabilir. Gelecek haberleri iman ve âhiret açısından değerlendirilmelidir. Dünya açısından çok önemli bazı olaylar ve yeni keşifler insanların ebedî hayatı açısından önemli olmadıklarından Peygamber Efendimiz’in verdiği haberler arasında yer almamış öte yandan dünyevî kriterler açısından küçük gibi görünen bazı hususlar ise kıyamet alâmeti olarak zikredilmiştir.</p>

      <p class="a--Paragraf-I-IK-7">Peygamberler hakikatin habercisidir, onlar kâhin değildir. Vahyî bilgiyi kehanetten ayıran en önemli özellik peygamberlerin öncelikle maksadı bilgi vermekten ziyade irşad ve rehberliktir. Peygamberler, geleceği sanki âhiretten bakıyormuş gibi âhiret öncelikli bir üslûpla tasvir etmişlerdir. Vahiy, mele-i a’lâ’dan bakarak olayları değerlendirdiği için sonuçları itibariyle ya da geçmişteki izleri itibariyle önemli olan ancak vuku bulduğu anda küçük gibi görünen bazı olaylara büyük önem verilmiştir. Bu olaylar bazen tarih içindeki kırılma noktaları olabildiği gibi bazen de farklı gibi görünen başka birçok olayın merkezi ya da çekirdeği hükmünde olabilmektedirler.</p>

      <p class="a--Paragraf-I-IK-7">Kilit şahsiyetler ya temsil ettikleri şahs-ı manevi itibariyle önemli görülmüş ya da taşıdıkları misyon itibariyle ehemmiyet kazanmışlardır. Ayrıca onları geçmiş ve gelecekteki benzerleri ile birlikte değerlendirmek gerekir.</p>

      <p class="a--Paragraf-I-IK-7">Gelecek haberleri ihtar içindir inhisar için değildir. Bu sebeple âhirzaman alâmeti olarak haber verilen hususlar yalnızca zikredilenlerden ibaret değildir. Sayılarla ifade edilen hususlarda sayılar sınırlandırma maksadıyla değil yalnızca ta’dad/saymak için zikredilmiştir. Bu sebeple bir hadiste kıyamet alâmetlerinin sayısı farklı diğer bir rivayette ise farklı şekilde bildirilmiş olabilir. İrşad ve rehberlik esas olduğu için Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisssalâtü vesselâm)</span>, bazen muhataplarına göre uyarılar yapmış ve haberler vermiştir.</p>

      <p class="a--Paragraf-I-IK-7">Hz. Peygamber, geleceğe ait bazı olaylardan bahsetmiş, önemli birtakım kişi ve hâdiselere işaret etmiştir. Zira her zamanın kendine göre bir hükmü vardır. Hz. Peygamber, istikbal haberleriyle ümmetine bu hükmü bildirmek ve o zamanda nasıl davranacaklarını öğretmek istemiştir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span> Ayrıca Resûl-i Ekrem’in istikbalden haber verdiği bazı hâdiseler, Nübüvvet vazifesi açısından kıymetsiz gibi görünmekle birlikte, gerçekte insanlık tarihinde çok karşılaşılan ve sürekli tekrarlanan önemli durumlara ilişkindir. Farklı yönleri bulunan bu türden bir meselenin, Peygamber Efendimiz, her defasında bir yönünü açıklamıştır.</p>

      <p class="a--Paragraf-I-IK-7">İstikbal haberleri vahiyle bilinebilecek hususlardır. Ancak bazen vahiy istikbale ait bir olayın yalnızca bir kısmını Hazret-i Peygamber’e bildirmiş olabilir ya da kendisine vahiyle bildirilen mücmel bir meseleyi kendi ferâsetiyle kısmen izah etmiş olabilir. Bu gibi durumlarda olayın bütünü anlatılmadığı ya da vahiyle tam bir bütün olarak tasvir edilmediği için rivayetlerin uygun bir şekilde tevil edilmesi gerekmektedir<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span>. Mesela Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve sellem)</span>, bir hadislerinde Hz. İsa’nın <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisselâm)</span> indiğinde cizyeyi kaldıracağını<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> bildirmiştir. İslâm Dinî’nin bir hükmünü Hz. İsâ’nın <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisselâm)</span> kaldırması mümkün olmadığı için hadis “Hz. İsâ <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisselâm)</span> yeryüzüne tekrar geldiğinde tüm insanlar zenginleşeceğinden dolayı cizye kaldırılacaktır.” şeklinde yorumlanmıştır. Zira bütün insanlar zengin olsa, zekâtın o dönemdeki insanlardan farziyeti düşeceği gibi tüm insanlar zengin olursa cizyeye de ihtiyaç kalmaz ve cizye de kaldırılmış gibi olur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span></p>

      <p class="a--Paragraf-I-IK-7">Kur’ân-ı Kerîm’de ve Allah Resûlü’nün hadislerinde anlatılan gelecek haberlerinde, bizim için meçhul olan geleceğe ilişkin bilgiler haber verilmektedir. Bu sebeple verilen haber ne kadar açık bir bilgi verse de anlatılan husus bizim için meçhul olduğundan farklı şekillerde anlaşılması mümkündür. Bazı haberlerin manası ise ancak vukuundan sonra tam olarak anlaşılabilir. Bu sebeple istikbal haberleri yorumlanırken farklı şekillerde yorumlanabileceği hatırdan çıkarılmamalıdır.</p>

      <p class="a--Paragraf-I-IK-7">Gelecek haberlerinde mücerred bir dil kullanılmıştır. Birçoğunda tarih, yer ve zaman belirtilmemiştir. Böylece her dönemin insanları bu haberlerden kendi hisselerine düşeni almışlardır. İstikbal haberleri kapalı bir üslûpla ve yoruma açık bir şekilde varid olmuştur. Zira belirli vakit, yer ve şahıs bildiren hadisler, haberlerle doğrudan ilgili kişileri ve dönemleri ümitsizliğe diğerlerini de gaflete sevk edebilir. Bu sebeple gelecekle ilgili âyet ve hadisler, insanların bütününe yol gösterecek ve tarihin her dönemine işaret edecek şekilde varid olmuştur. Sebebin hususiliği hükmün umumiliğini engellemez ilkesinde beyan edildiği gibi bir haber tek bir kişi ile ilgili bile olsa o haberin diğer insanlar için rehber olmadığı söylenemez. Her devirdeki insanların o haberlerden çıkaracağı dersler vardır.</p>

      <p class="a--Paragraf-I-IK-7">Gelecek haberlerinde bildirilen ve işaret edilen hükümler her devirdeki insanları ilgilendirir. Ancak bildirilen olayı tasvir ederken farklı kişileri, dönemleri ve durumları birbirine karıştırmamak gerekir. Hususi bazı kişilerle ilgili istikbal haberleri genelleştirilmemelidir. Müslümanların tarihin belirli bir döneminde ya da belirli bir bölgesinde karşılaşacakları hadiselerin genelleştirilmesi hatalı yorumların yapılmasına sebep olmuştur. Zaman ya da mekân açısından bazı özel durumları anlatan hadisler bulunduğu gibi bazı özel şahıslara işaret eden hadislerin bulunması da mümkündür. Bu sebeple gelecek haberlerinin değerlendirilmesinde zaman, mekân, sosyal ve psikolojik niteliklerdeki değişiklikler dikkate alınmalıdır. Bu gibi hadisler yorumlanırken bütün insanlara teşmil edilerek yorumlanmaması gerekir. Mesela Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sal</span><span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">lallahu aleyhi ve sellem)</span> ashabına fitnelerden uzak durmalarını, uzlete çekilmelerini emretmiş; hatta evinize girseler onlara karşı koymak için elinizi bile kaldırmayın buyurmuştur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> Bu rivayette anlatılan durum ashab arasındaki savaşlarla ilgilidir. Hadisten her dönem ve devirdeki bütün fitnelere karşı aynı şekilde hareket edilmesi hükmünü çıkarmak mümkün değildir. Çünkü fitnelerle mücadele etmeyi emreden ve fitne dönemlerinde irşad ve tebliğ faaliyetlerinin önemini bildiren hadisler de vardır.</p>

      <p class="a--Paragraf-I-IK-7">“Fitne-i âhirzamanın müddeti uzundur; biz bir faslındayız.” sözünde anlatıldığı gibi, âhirzaman denilen zaman kesiti uzun bir dönemi anlatmaktadır. Hatta Resûl-ü Ekrem Efendimiz ile birlikte başlayan dönemi âhirzaman olarak nitelendirmek mümkündür. Bu sebeple kıyamet alâmeti olarak zikredilen hususların kimisi ilk asırlardaki insanlarla kimisi de bin sene sonraki bir durumla alâkalı olabilir. Bu sebeple Allah Resûlü’nün <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisssalâtü vesselâm</span><span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">)</span>, kendi dönemindeki insanlar hakkında söylediği sözleri, ümmetin bütünü için anlamamak gerekir. Mesela “Sabredin, daha öyle zamanlar gelecek ki, her gelen gün, gidenden daha şer olacak ve Rabb’inize kavuşuncaya kadar böyle devam edecek…”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span></p>

      <p class="a--Paragraf-I-IK-7">Gelecek asırlarda vukuu bildirilen olaylar ve şahıslarla ilgili haberlerde o asırlardaki teknik ilerlemeler de bazen dolaylı olarak haber verilmiştir. Böylesine önemli teknik gelişmeleri hayal edemeyen bazı yorumcular, bu gelişmeleri ilgili şahsın harikulâdelikleri olarak tevil etmişlerdir.</p>

      <p class="a--Paragraf-I-IK-7">Hadislerde anlatılan gelecek haberleri müteşâbih bir dille ifade edildiği için şahıslarla ilgili haberler de kendi asırlarındaki ya da mensubu oldukları cemiyetlerin özellikleri birlikte anlatılmıştır. Geleceği bildirilen şahısların mensubu oldukları sosyal gruplar ya da tesis ettikleri siyasi cemiyetlere ait güç ve kudret bazen kendilerine ait güç gibi yorumlanmıştır. Bu sebeple bazı hadislerin yorumunda ya aşırılıklara gidilmiş ya da bazı hadisler fizik kurallarına uygun olmadığı gerekçesiyle reddedilmiştir.</p>

      <p class="a--Paragraf-I-IK-7">İman ve teklif, imtihan ve tecrübedir. Bu sebeple iman ve İslâm hakikatleri insan iradesini kabule mecbur edecek şekilde açık ve kesin bir şekilde gösterilmemiştir. Gayb perdesi arkasında insanın seçme hürriyetini ortadan kaldırmayacak şekilde anlatılmıştır. Ayrıca Cenâb-ı Hakk’ın irade sıfatını iptal etmeyecek bir şekilde anlatılmıştır. Bu sebeple gelecek haberlerini tarihi determinizm yaklaşımıyla yorumlamak farkına varmadan büyük hataların ortaya çıkmasına sebep olabilir.</p>

      <p class="a--Paragraf-I-IK-7">Kâinatta tesadüfün yeri yoktur. Her şey kader kalemi ile yazılmıştır; geçmiş ya da gelecekteki her olay Cenâb-ı Hakk’ın ilmi dahilinde cereyan etmektedir. Gelecekle ilgili haberler Cenâb-ı Hakk’ın Resûlü’ne bildirdiği haberlerdir. Bu durumda onları geleceğin kader planları olarak ana arteller ve yol işaretleri gibi okumak gerekir.</p>

      <p class="a--Paragraf-I-IK-7">Gelecek haberleri Cenâb-ı Hakk’ın bildirdiği haberlerdir. Cenâb-ı Hakk irade sahibidir, bazen O’nun atâsı kazasının önüne geçebilir. O’nun bildirdiği hiçbir haberde yalan olmaz ama bildirdiği olayların vuku keyfiyeti insanların iradelerine ta’lik edilmiş olabilir. Bir yerde bomba olduğu haberi bildirilse bomba olan yere hemen gidilip gerekli tedbirler alınsa ve bomba patlamadan imha edilse ya da patlamanın zararları en aza indirilse bomba haberinin yalan olduğu söylenemez. Gelecekte bazı kavimlerin yeryüzünü ifsat edeceği bildirilmişse insanlar irşat ve tebliğ hizmetleriyle dua ederek Cenâb-ı Hakk’tan bu fitnenin tesirsiz hale gelmesi için talepte bulunsalar; Allah onların duasını kabul buyurduğunda bildirilen haberdeki zarardan en azla insanlar kurtulmuş olur.</p>

      <p class="a--Paragraf-I-IK-7">Peygamberlerin bildirdiği gelecek haberlerini kâhinlerin sözleri gibi değerlendirmek asla doğru değildir. Hele hele “Şunların olması için önce bunlar olmalıdır. Gelecek haberlerinde böyle anlatılmıştır.” gibi determinist bir yaklaşım katiyen doğru değildir. Cenâb-ı Hakk kış göstermeden de baharı halk etmeye muktedirdir. İradesi olmayan bir tanrıyı kıyamete zorlamak gibi bir düşünce asla İslam’ın kader inancıyla bağdaşmaz. Bu sebeple gelecekte vuku bulacak olayları <span class="x3--Bold-2">levh-i mahv-ı ispat</span> denilen kader defterinin sızıntıları gibi görmek insan iradesini ve Cenâb-ı Hakk’ın iradesini iptal etmeden olayları yorumlamak gerekir.</p>

      <p class="x2--Ba-l-k-I-IK-6" id="toc_marker-5-2">2. Gelecek Haberlerinin Edebî Yorumu</p>

      <p class="a--Paragraf-I-IK-7">Gelecekle ilgili vahiy kaynaklı Nebevî bilginin özelliklerine bakıldığında öncelikle bu bilgilerin müteşâbih olduğunu, anlatımda mecazî bir dil kullanıldığı görülmektedir. Hatta bazı gelecek haberlerinde sembolik bir anlatım vardır. Sembolik anlatımda, sembollerin gösterdiği gösterilenlerin doğru okunması gerekir. Aksi takdirde yorumlama hataları kaçınılmaz olur.</p>

      <p class="a--Paragraf-I-IK-7">Müteşâbih nasların anlatımında genelde mecâzî bir üslûp kullanılmıştır. Mecâzî ifadelerin ise yorumlanması gerektiği açıktır. Ancak bu yorumların, nassın kesin ve tek yorumu olduğunu öne sürmek çoğu kez mümkün değildir. Bu nedenle müteşâbih nasların yorumunda, daha dikkatli olunmalı, nassın birçok yorumu bulunabileceği hesaba katılmalı ve müteşâbih naslar tartışma konusu yapılmamalıdır.</p>

      <p class="a--Paragraf-I-IK-7">Gelecekle ilgili haberlerde mecazî bir üslûp kullanılmasının hikmeti imtihan sırrının korunmasıdır. Gaybî haberler, Allah Resûlü’ne mücmel olarak bildirilmiş O da bu hakikatleri yine aynı hassasiyetle icmâlen beyân edip, mecâzî ifade kalıpları içinde dile getirmiştir. Nitekim Ye’cûc ve Me’cûc ve benzeri bazı kıyamet alâmetleri Kur’ân’da icmalî olarak anlatılmıştır. Bu icmalî anlatımda bildirilen açık hakikatler muhkemdir. Hadislerde ise aynı olay daha tafsilatlı anlatılmış ancak anlatımdaki müteşâbihlik korunmuştur. Naslardaki müteşâbih manaları muhkem âyet ve hadisleri ve dinin icmalî esaslarını, küllî kaidelerini dikkate alarak yorumlamak gerekir.</p>

      <p class="x3--Ba-l-k-I-IK-1" id="toc_marker-5-2-1">a. Mecazî anlatım</p>

      <p class="a--Paragraf-I-IK-7">Mecâz lügatta, bir yeri seyr ve sülûk ile geçip gitmek anlamındadır<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span>. Bir lâfız, vaz’ olunduğu manada kullanılırsa hakikat; bir münasebetle asıl manasından başka bir manaya nakledilir ve kendi manasında kullanılmasını engelleyen bir karine (karine-i mânia) bulunursa mecâzdır.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span> Bir ifadenin sözlük anlamının saçma, ilgisiz, anlaşılmaz ve sözü söyleyenin fikirlerine aykırı düşmesi gibi bir kısım sebeplerle, sözlük anlamı dışında bir manası olduğuna hükmedilebilir. Zira birçok anlam yönü bulunan hususların, farklı anlatım yolları ile ifade edilmesi neredeyse kaçınılmazdır. İşte alelâde anlatımdan ayrı bir söyleyiş tarzı olan ve başka türlü söylenemeyecek bir kısım hakikatlerin anlatılmasını mümkün kılan bu anlatım tarzına mecâz denilir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span></p>

      <p class="a--Paragraf-I-IK-7">Mecazî ifadeler, insanların anlayışını yükseltmekle birlikte, çoğu kez kesin bir anlama ulaştırmazlar. Bu nedenle, mecâzî ifadelerde maksatlı bir müphemlik oluşmaktadır. Diğer söz sanatları ile dildeki boşluklar doldurulurken, mecâz ile yeni boşluklar meydana gelmesi mümkündür. Mecâzî ifadelerin çok anlamlılığa imkân tanıması ve mecâzda lafzî mananın bırakılarak daha farklı manaların kastedilmesi nassın tahrif edilmesine ve indî teviller yapılmasına sebep olduğu için, bir kısım âlimler tefsirde mecâzı kabul etmemiş; hatta ilk üç asırda mecazdan hiç bahsedilmediğini öne sürerek, Arap dilinde mecazın bulunmadığını öne sürmüşlerdir. Hâlbuki yerinde kullanılmak şartıyla her ifadenin, her sembol veya işaretin, geniş manada bir anlamı bulunabilir. Bu sebeple başlı başına mecâzî olmanın bilgi verici olmaya engel teşkil etmediğini rahatlıkla söyleyebiliriz. Hatta kimi zaman mecâzî ifade, anlatılmak istenen bir konuyu, onun, sözlük anlamına dayalı kelimelerle anlatımından daha iyi göz önüne serebilir. Buna dayanılarak mecâz ve imaja dayalı dilin, tasvir ve tanıma dayanan dille tüketilemeyen veya bu dillere çevrilemeyen epistemolojik bir özelliğinin bulunduğu bile söylenebilir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span></p>

      <p class="a--Paragraf-I-IK-7">Mecâzî ifadelerin hatalı yorumlanmasını ve olur olmaz her ifadenin mecâza hamledilmesini engellemek için, mecâza bazı sınırlamalar getirilmiştir. Buna göre her şeyden önce, dilde asıl olan zahirî manadır; delilsiz, mecâz olduğuna delâlet eden bir karine bulunmadan, sözün hakikat manasının bırakılarak mecâz olduğuna karar verilmesi uygun değildir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span> Ancak metnin lafzî anlamı bâtıl/isabetsiz bir mana içeriyor ise, mecâzî anlamın tercih edilmesi zaruri olmaktadır. Meselâ, Sa’d b. Mu’âz’ın <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(radıyallahu anh)</span> ölümü üzerine arşın titrediğini<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span> bildiren hadisteki “titreme” kelimesini, ağaç ve mızrağın titremesi gibi bir hareket şeklinde yorumlamak uygun değildir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span></p>

      <p class="a--Paragraf-I-IK-7">Bazı hadis-i şeriflerde ilk anlam ile mecâzî anlamın her ikisinin de kastedilmesinin mümkün olduğu ifadeler bulunmaktadır. Bu ifadelerdeki anlamın belirlenmesinde de çeşitli ihtilaflar ortaya çıkmaktadır. Zira bir kısım kişiler, literal anlamı, bazıları da mecâzî anlamı esas almaktadırlar. Hadisin anlamını belirlerken, ister mecâza hamledilsin ister hakikat kabul edilsin, hadis metninin sözün söylenmesi açısından anlamlı kabul edilebilecek bir yönünün bulunması; yani ifadenin bir faydasının olması önemlidir. Meselâ, bir hadiste şeytanın yemeği sol eliyle yediği bildirilmiş; bu sebeple de Müslümanların sağ el ile yemek yemeleri emredilmiştir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span> Bu ifadenin hakiki manası dikkate alındığında, şeytanın yemeği sol eliyle yediğine hükmedilir. Hâlbuki şeytan ruhânî bir varlıktır, insanlar gibi yemek yediği düşünülemez<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span>. Hadis bu şekilde anlaşıldığında bize önemli bir bilgi ve mesaj sunmuş olmaz. Hadisin mecâzî manası ise, şeytan, insanların sol el ile yemek yemelerini ister ve teşvik eder. Hatta bu nedenle, sol eliyle yiyen bir insana “O, şeytan gibi yiyor.” denilir ve bu sözle şeytanın sevdiği şekilde yemek yediği anlatılmak istenir<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span>. Hadisin bu şekilde anlaşılması ise, her konuda şeytanın insanları kendi isteğine uydurmak için gösterdiği çabayı vurgulamaktadır ki, bu tevcihin daha anlamlı ve faydalı olduğu aşikârdır.</p>

      <p class="a--Paragraf-I-IK-7">Gelecekle ilgili haberlerde de çoğu zaman mecazî bir üslûp kullanılmıştır. Zira “Kıyamet alâmetleri” (eşrâtü’s-sâ’at) ile ilgili istikbal haberlerinde önceden kesin bir yoruma ulaşmak biraz daha güçtür. Bu sebeple âhirzaman alâmetleri ile ilgili hadislerin yorumunda daha dikkatli olunmalıdır. Mecazî anlatım âhirzaman ile ilgili haberlerde mücerred manaların müşahhas bir dille takdim edilmesini sağlar. Böylece bu manaları herkes kendi anlam dünyasında bir yere yerleştirebilir. Meselâ, Resûlullah <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">sallallahu aleyhi ve sellem)</span> “Yalın ayak, çıplak, sağır, dilsiz takımını yeryüzünün hükümdarları olmuş görürsen bu kıyamet alâmetlerindendir.” buyurmuştur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span> Bu hadiste bilinen dilsizlik ve sağırlık kastedilmemiştir. Hadisteki dilsizden maksat hakkı hakikati söylemeyenler, sağırdan ise hakikati dinleyip istifade edemeyenlerdir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span></p>

      <p class="a--Paragraf-I-IK-7">Mecazî anlatım, kıyamet alâmetlerinin anlamının daha derin ve kapsamlı olmasını temin eder. Böylece anlatılan husus herkesi ilgilendiren bir hakikate dönüşür. Mesela kıyametin kopuşunun anlatıldığı bir hadiste “Yıl ay gibi, ay hafta gibi, hafta gün gibi, gün bir saat gibi ve bir saat de saman alevi gibi olmadıkça kıyamet kopmaz.” buyurulmuştur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span> Bu hadisin zahirî/harfî manası dikkate alındığında, böyle bir şeyin ortaya çıkması mümkün görünmemektedir. Hadisin mecazî manasının ise şu şekilde olabileceği ifade edilmiştir: İnsanlar kıyamet yaklaştığında yeni ortaya çıkan birtakım işlerle meşgul olmaya başlayacaklar; meşguliyetlerinin fazlalığı sebebiyle gerçekte zaman kısalmadığı hâlde onlara zaman çok kısalmış gibi gelecek ve âdeta zamanın yukarıdaki hadiste bildirildiği şekilde kısaldığı zannedilecektir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span> Hâsılı mecâz, bir yandan teşhis ile yüksek hakikatlerin anlatımını kolaylaştırır öte yandan tecrid ile bir ifadenin kapsamını genişletir.</p>

      <p class="x3--Ba-l-k-I-IK-1" id="toc_marker-5-2-2">b. Teşbih sanatı</p>

      <p class="a--Paragraf-I-IK-7">Ortak vasıfları dikkate alınarak bir şeyin diğer bir şeye benzetilmesine teşbih denilmiştir. Teşbih, iki şeyin açıkça birbirine benzetilerek karşılaştırılmasıdır.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span> Teşbihin mecâzdan farkı, teşbihte benzetmenin daha açık ve net olmasıdır. Allah Resûlü’nün üslûbunda birçok edebî unsur, özellikle de teşbihler bulunmaktadır. Meselâ, Resûlullah <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">sallallahu aleyhi ve sellem)</span>, bir hadislerinde Abdullah b. Kays ve Ebû Musa el-Eş’arî’ye “Size Âl-i Dâvud’un mizmarlarından bir mizmar verilmiştir.” şeklinde iltifat ederek onların sesini Hz. Dâvud’un sesine benzetmiştir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span> Teşbih ile süslenen söz, daha anlaşılır ve etkilidir.</p>

      <p class="a--Paragraf-I-IK-7">Müteşâbih hadislerdeki teşbihleri doğru yorumlamak, benzetme yönünü doğru tespit etmek gerekir. Meselâ, Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi</span> <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">ve sellem)</span>, “Allah Teâlâ’nın kıyamet günü, dolunayda Ay’ın görülmesi gibi görüleceğini” söylemiştir<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span>. Bu ifadede, Allah Teâlâ’nın görülmesinin Ay’ın küçülüp büyümesine benzetildiği zannedilerek, Allah Teâlâ’yı bu tür bir eksiklikten tenzih etmek için bu rivayet reddedilmiştir. Hâlbuki hadisteki benzeşme yönü (vech-i şebeh), dolunay vaktinde Ay’ın rahat ve izdihamsız görülmesidir. Hadiste dolunay vaktinde Ay rahat görüldüğü gibi, kıyamet günü Allah Teâlâ’nın da aynı şekilde rahatça görüleceği anlatılmak istenmiştir<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span>.</p>

      <p class="a--Paragraf-I-IK-7">Bazen benzetme bir edebî sanat maksadıyla yapılır. Hadisteki edebî sanatın anlaşılması, hadisin doğru yorumlanmasını temin eder. Meselâ, Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve sellem)</span>, “Ümmetim yağmura benzer, başı mı hayırlıdır, sonu mu hayırlıdır bilinmez.”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span> buyurmuştur. Hadiste sahabîlerin dereceleri düşürülmemiş takrîb (yaklaştırma) sanatı ile sonrakilerin derecesi onlara yakınlaştırılmıştır. Bazen ön tarafının daha güzel olduğu bilindiği halde “Şu elbisenin önü mü, yoksa arkası mı daha güzel?” denilse, bu ifade ile de yine “takrîb” yapılmış olur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span></p>

      <p class="x3--Ba-l-k-I-IK-1" id="toc_marker-5-2-3">c. Temsil sanatı</p>

      <p class="a--Paragraf-I-IK-7">Temsil, bir manayı o manayı ifade eden ya da ona yakın kelimelerle değil, kastedilen manaya misal olabilecek farklı kelimelerle anlatmaya denilir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span> Temsilde karşılaştırma ve bir şeyin yerine diğerini ikâme etme söz konusudur. Mukâyese edileni bilen kişi, böylece misal getirileni de anlamış olur.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span> Temsildeki esas unsur, iki şey arasında teşbih veya kinâye ile kurulan alâkadır. Bu nedenle temsil, iki şey arasında ilgili oldukları arka plâna göre meydana gelen benzeşmedir, şeklinde tanımlanmıştır.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span> Temsilde teşbih esas olduğu için teşbihlere temsil de denilmiştir, ancak temsil teşbihten daha kapsamlıdır. Bu nedenle denilebilir ki, bütün temsiller teşbihtir, lâkin bütün teşbihler temsil değildir. Temsil, bir cümle ve kıssa şeklinde bulunabileceği gibi, bir deyim şeklinde de kullanılabilir. Temsiller, dildeki ifade şekillerinin, üslûb çeşitlerinin birçoğu ile zikredilebilirler.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span> Arap dilinde hikmetli veciz sözlere (deyim), temsilî hikayeciklere ve teşbihe dayalı dolaylı anlatıma temsil denilmiştir. Mesel ise “halk arasında kabul görüp yayılmış, teşbihe dayalı, içerisinde bir düstur ve hikmet taşıyan kinâyeli veciz sözlerdir.”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span> şeklinde tanımlanmıştır. Halk arasında ise mesel, daha ziyade temsilî hikayecikler anlamında kullanılmıştır.</p>

      <p class="a--Paragraf-I-IK-7">Kur’ân-ı Kerîm’de, hadis-i şeriflerde ve Arapçada çok sayıda mesel bulunmaktadır<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span>. Nitekim ünlü dil bilgini Ebû Ubeyd <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(ö.224/839)</span>, “Resûlullah’dan <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve sellem)</span> sayılamayacak kadar çok mesel vârid olduğunu”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span> söylemiştir. Abdullah b. Amr’ın <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(rad</span><span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">ıyallahu anh)</span>, “Ben Resûlullah’tan <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve sellem)</span> bin tane mesel ezberledim.”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span> buyurduğu düşünülürse, hadislerde çok sayıda mesel bulunduğu anlaşılacaktır.</p>

      <p class="a--Paragraf-I-IK-7">Cenâb-ı Hakk, bazı gayb haberlerini Resûl-ü Ekrem Efendimiz’e tafsilatlı bildirmiş bazılarını ise icmâlen bildirmiştir. Kendisine icmâlen bildirilen gayb haberlerini Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhisssalâtü vesselâm)</span>, gaybın bilgisinin yalnızca Allah Teâlâ’ya ait olduğunu hissettirmek maksadıyla temsillerle anlatmıştır. Gelecekte olacak bazı olayları da Resûl-ü Zîşan Efendimiz, mesellerle anlatmıştır. Böylece anlatılan husus insanların zihnine yerleşmiş ve unutulmamıştır. Ayrıca meselle anlatmak bir olayın çok sayıdaki kişi için geçerli olmasını mümkün kılar. Meselâ, Resûlullah <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve sellem)</span>, “İlim (iman, din), Süreyyâ yıldızında olsa da, (ileride) bazı İranlılar ona ulaşacaklardır.” buyurmuştur<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span>. Hadiste “İlim insanlardan ne kadar uzak olursa olsun, ileride bazı İranlı bilginlerin ona ulaşacakları” güzel bir meselle anlatılmıştır.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span> Bu hadisle başta Ebû Hanife hazretleri olmak üzere İran asıllı birçok âlime işaret edilmiştir.</p>

      <p class="a--Paragraf-I-IK-7">Meseller, bazı hususların kısa yoldan anlatılmasını temin eder. Anlatımı kolaylaştırır. Meselâ Hz. Peygamber, âhirzamanda faizin yaygınlık kazanmasını anlatmak için “İnsanlar üzerine öyle günler gelecek ki, faiz yemeyen hiç kimse kalmayacak. Yemeyene dahi tozu toprağı bulaşacak.” buyurmuştur<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span>. Bu ifade, bir meseldir; faizin tozu olmadığına göre, insanlara bir miktar faizin bulaşacağı anlatılmak istenmiştir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span></p>

      <p class="a--Paragraf-I-IK-7">Meseller anlatıma estetik kazandırır. Anlatılan hususun hiç kimseyi rahatsız etmeden anlatılmasını temin eder. Mesela bir sohbet esnasında derin bir gürültü işitilmişti; Allah Resûlü <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(aleyhissalâtü vesselâm)</span>, “Bu gürültü, yetmiş seneden beri cehennemin dibine yuvarlanan bir taşın sesidir.” buyurmuştur. Az sonra bir sahabi, yetmiş yaşındaki meşhur münafık Abdullah b. Übeyy b. Selül’ün öldüğünü haber verince cehenneme yuvarlanan taş temsili ile veciz ve edebî bir üslûpla, onun ölümünün haber verildiği anlaşılmıştır.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span></p>

      <p class="x3--Ba-l-k-I-IK-1" id="toc_marker-5-2-4">d. Kinâyeli anlatım</p>

      <p class="a--Paragraf-I-IK-7">Kinâye, lügatte “sarâhatten kaçmak, tasrîhi bırakmak, gizlemek manalarına” gelir. Edebiyatta, gerçek manayı düşünmeye engel olacak bir karîne bulunmamak şartıyla, bir sözü gerçek manasına da gelebilmek üzere, onun dışında kullanmak sanatıdır<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span>. Bazı hadislerde kinâye sanatı kullanılmıştır. Ancak kinâye edilen mana çok açık olduğu için hadisin yorumunda ihtilaf edilmemiştir. Meselâ bir hadislerinde Resûlullah <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">sellem)</span>, “Bana en çabuk kavuşacak olan eli en uzun olanınızdır.” buyurmuştur. Hz. Âişe <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(radıyallahu anhâ)</span>, biz Resûlullah’ın vefatından sonra birimizin evinde toplanır, duvarda ellerimizi ölçerdik. Zeyneb <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(radıyallahu anhâ)</span>, içimizde eli en kısa olandı, ancak o deri tabaklar, terzilik yapar ve kazandıklarını Allah yolunda tasadduk ederdi. Zeyneb binti Cahş <span class="x1---c-c-----s-a-s-----a-s-----r-a-----r-anh---7" style="font-size:0.82em;" xml:lang="tr-TR">(radıyallahu anhâ)</span> vefat edince anladık ki, el uzunluğundan maksat, sadaka vermekmiş.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span></p>

      <p class="a--Paragraf-I-IK-7">Kinâye sanatının kullanıldığı hadislerin bir kısmında ise, gerçek anlamın mı yoksa kinâyeli anlamın mı kastedildiği anlaşılamadığı için hadis farklı şekillerde yorumlanmıştır. Meselâ, “Müezzinler kıyamet günü insanların en uzun boyunlularıdır”<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span> hadisi bunlardan birisidir. Müezzinler dünyada her gün beş vakit ezan okumak sebebiyle, dinin çağrısının yayılması için çalışmışlardır. Sevapları çoktur, kıyamet günü sevaplarını bekleme durumunda haklı olarak boyunlarını uzatıp sevaplarını bekleyeceklerdir<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span>. Başka bir tevile göre ise uzun boyunlu olmak, uzun boylu olmaktan kinâyedir. Bu yoruma göre, müezzinlerin kıyamet gününde uzun boylu yakışıklı olacağı kastedilmiştir.<span class="x7--Dipnot-Ba-vurusu-7" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span></p>

      <p class="a--Paragraf-I-IK-7">Âhirzamanda bazı şahısların fevkalâde güç ve iktidara sahip olacaklarından bahsedilmiştir. Bu güç o şahısların temsil ettikleri manevi şahsiyetin büyüklüğünden kinâyedir.</p>

      <div class="footnotes">
        <div class="footnote">
          <p class="Dipnot-Metin-7"><a class="footnote-anchor" href="#footnote-228-1-backlink" id="footnote-228-1">1</a> Tahâvî, <span class="italic-dipnot-6">Müşkil,</span> 3/224.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-2-backlink" id="footnote-228-2">2</a> Said Nursî, <span class="italic-dipnot-6">Mektûbat</span>, 90-92.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-3-backlink" id="footnote-228-3">3</a> Buhârî, <span class="italic-dipnot-6">Buyû</span> 102; <span class="italic-dipnot-6">Mezâlim</span> 31.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-4-backlink" id="footnote-228-4">4</a> Tahâvî, <span class="italic-dipnot-6">Müşkil</span>, 1/100 (bab nr. 14)</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-5-backlink" id="footnote-228-5">5</a> Bu konudaki rivayetlerin yorumu için bakınız Sonuç bölümü “Fitnelerden Uzak Durma: Uzlet.” başlığı.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-6-backlink" id="footnote-228-6">6</a> Buharî, <span class="italic-dipnot-6">Fiten</span> 6.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-7-backlink" id="footnote-228-7">7</a> Asım Efendi, <span class="italic-dipnot-6">Kâmûs Tercemesi</span>, 2/786. CVZ, md.; Fîrûzâbâdî, <span class="italic-dipnot-6">el-Kâmûsu’l-muhît</span>, CVZ, md.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-8-backlink" id="footnote-228-8">8</a> Tâhir-ül Mevlevî, <span class="italic-dipnot-6">Edebiyat Lügatı</span> , “Mecâz” md.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-9-backlink" id="footnote-228-9">9</a> Koç, <span class="italic-dipnot-6">Din Dili</span>, s. 115.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-10-backlink" id="footnote-228-10">10</a> Tekineş, <span class="italic-dipnot-6">Hadisleri Anlama Problemi</span>, s. 174.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-11-backlink" id="footnote-228-11">11</a> Eş’ârî, <span class="italic-dipnot-6">Kitâbu’l-Luma’</span> , s. 35.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-12-backlink" id="footnote-228-12">12</a> Buhârî, <span class="italic-dipnot-6">Menâkıbu’l-ensâr</span> 12; Müslim, <span class="italic-dipnot-6">Fedâilü’s-sahâbe</span> 123-125.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-13-backlink" id="footnote-228-13">13</a> İbn Kuteybe, <span class="italic-dipnot-6">Te’vîl,</span> 168.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-14-backlink" id="footnote-228-14">14</a> Ahmed b. Hanbel, 2/8, 33.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-15-backlink" id="footnote-228-15">15</a> İbn Kuteybe, <span class="italic-dipnot-6">Te’vîl,</span> s. 200.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-16-backlink" id="footnote-228-16">16</a> İbn Kuteybe, <span class="italic-dipnot-6">Te’vîl,</span> s. 200 vd.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-17-backlink" id="footnote-228-17">17</a> Müslim, <span class="italic-dipnot-6">İmân</span> 7; Buhârî, <span class="italic-dipnot-6">Tefsîru sûreti lukmân</span> 2.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-18-backlink" id="footnote-228-18">18</a> Tahâvî, <span class="italic-dipnot-6">Müşkil,</span> 7/436.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-19-backlink" id="footnote-228-19">19</a> Ahmed b. Hanbel, 2/537, 538; Tirmizî, <span class="italic-dipnot-6">Zühd</span> 24.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-20-backlink" id="footnote-228-20">20</a> Tahâvî, <span class="italic-dipnot-6">Müşkil,</span> 7/436, 437.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-21-backlink" id="footnote-228-21">21</a> Ebu’l-Bekâ, <span class="italic-dipnot-6">el-Küllîyât,</span> s. 270, 271.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-22-backlink" id="footnote-228-22">22</a> Buhârî, <span class="italic-dipnot-6">Fedâilü’l-kur’ân</span> 31; Müslim, <span class="italic-dipnot-6">Müsâfirûn</span> 235.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-23-backlink" id="footnote-228-23">23</a> Buhârî, <span class="italic-dipnot-6">Mevâkît</span> 16; Ezân 129; Müslim, <span class="italic-dipnot-6">Mesâcid</span> 211.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-24-backlink" id="footnote-228-24">24</a> İbn Kuteybe, <span class="italic-dipnot-6">el-İhtilâf fi’l-lafz</span>, s. 31.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-25-backlink" id="footnote-228-25">25</a> Tirmizî, <span class="italic-dipnot-6">Edeb</span> 81.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-26-backlink" id="footnote-228-26">26</a> Tekineş, <span class="italic-dipnot-6">a.g.e.</span>, s. 184-186.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-27-backlink" id="footnote-228-27">27</a> Ebu’l-Bekâ, <span class="italic-dipnot-6">el-Küllîyât</span>, s. 295, 296.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-28-backlink" id="footnote-228-28">28</a> Zerkeşî, <span class="italic-dipnot-6">el-Burhân</span>, 1/487.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-29-backlink" id="footnote-228-29">29</a> Koç, <span class="italic-dipnot-6">Din Dili, s</span>. 69.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-30-backlink" id="footnote-228-30">30</a> Ebû Hilâl el-Askerî, <span class="italic-dipnot-6">Cemheretü’l-emsâl, 1</span>/10.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-31-backlink" id="footnote-228-31">31</a> Bulut, <span class="italic-dipnot-6">Arap Dili ve Edebiyatında Emsâl</span>, s. 92.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-32-backlink" id="footnote-228-32">32</a> Ebu’l-Bekâ, <span class="italic-dipnot-6">el-Küllîyât</span>, s. 295.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-33-backlink" id="footnote-228-33">33</a> Ebû Ubeyd, <span class="italic-dipnot-6">Kitâbu’l-Emsâl</span>, s. 38.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-34-backlink" id="footnote-228-34">34</a> Ahmed b. Hanbel, 4/203; Râmehurmuzî, <span class="italic-dipnot-6">Emsâlü’l-hadis, s</span>. 5, 6.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-35-backlink" id="footnote-228-35">35</a> Hadisin rivayetleri için bk. Ahmed b. Hanbel, 2/296, 297; 420, 422, 469; Buhârî, <span class="italic-dipnot-6">Menâkıb</span> 70; <span class="italic-dipnot-6">Tefsîru sûreti’l-cumu’</span><span class="italic-dipnot-6">a</span> 1; Müslim, <span class="italic-dipnot-6">Fedâilü’s-sahâbe</span> 230, 231.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-36-backlink" id="footnote-228-36">36</a> Tahâvî, <span class="italic-dipnot-6">Müşkil,</span> 6/67 vd.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-37-backlink" id="footnote-228-37">37</a> İbn Mâce, <span class="italic-dipnot-6">Ticârât</span> 58; Ahmed b. Hanbel, 2/494.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-38-backlink" id="footnote-228-38">38</a> Ebû Ubeyd, <span class="italic-dipnot-6">Kitâbu’l-Emsâl</span>, s. 36.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-39-backlink" id="footnote-228-39">39</a> Müslim, <span class="italic-dipnot-6">Cennet</span> 31.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-40-backlink" id="footnote-228-40">40</a> Bilgegil, <span class="italic-dipnot-6">Edebiyât Bilgi ve Teorileri</span>, s. 175.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-41-backlink" id="footnote-228-41">41</a> Müslim, <span class="italic-dipnot-6">Fedâilü’s-sahâbe</span> 101; Hâkim en-Nisâburî, <span class="italic-dipnot-6">el-Müstedrek</span>, 4/25.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-42-backlink" id="footnote-228-42">42</a> Müslim, <span class="italic-dipnot-6">Salât</span> 387; İbn Mâce, <span class="italic-dipnot-6">Ezân</span> 5; Ahmed b. Hanbel, 3/169.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-43-backlink" id="footnote-228-43">43</a> Tahâvî, <span class="italic-dipnot-6">Müşkil,</span> 1/199, 200.</p>
        </div>

        <div class="footnote">
          <p class="Dipnot-Metin-7"><a class="footnote-anchor" href="#footnote-228-44-backlink" id="footnote-228-44">44</a> bk. Hakîm et-Tirmizî, <span class="italic-dipnot-6">Nevâdiru’l-usûl</span>, 1/349, 350.</p>
        </div>
      </div>
    </div>
  </div>
</body>
</html>