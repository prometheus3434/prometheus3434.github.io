<html xmlns="http://www.w3.org/1999/xhtml">
<head>
  <title>03-11.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-11.html" xml:lang="tr-TR">
    <div class="Basic-Text-Frame">
      <p class="x1--Ba-l-k-I-IK" id="toc_marker-15">SONUÇ</p>

      <p class="x2--Ba-l-k-I-IK-1 para-style-override-2" id="toc_marker-15-1">Âhirzaman Fitnelerinden Kurtuluş</p>

      <p class="e1---iir---st--1">Su çekildi, göründü sanki zamanın dibi;</p>

      <p class="e3---iir--alt--1">Korkuyorum; bu akşam kıyamet varmış gibi</p>

      <p class="e3---iir--alt--1">Necip Fazıl</p>

      <p class="a--Paragraf-I-IK-2">Resûl-ü Ekrem “ileride fitnelerin ortaya çıkacağını” söyleyince yanında bulunan Hz. Ali <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anh)</span>, “Bu fitnelerden neyle kurtuluruz?” diye sormuş; Peygamberimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">aleyhi ve sellem)</span> “Allah’ın Kitabı ile. O’nda sizden önce geçenlerin bilgileri, sizden sonrakilerin haberleri ve aranızdaki meselelerin hükmü vardır…” buyurmuşlardır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-1" id="footnote-228-1-backlink">1</a></span> Görüldüğü üzere Peygamber Efendimiz, insanlar arasındaki ihtilafların artması, toplumda kargaşanın hâkim olması durumunda Müslümanlar arasındaki meselelerin Kur’ân’a yönelerek çözüleceğini haber vermişlerdir. Zira Kur’ân’da geçmiş ümmetlere ait bilgiler olduğu gibi gelecekte vuku bulacak hâdiselere ilişkin yol gösterici bilgiler de bulunmaktadır. Nitekim başka bir hadislerinde Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, “Kehf Sûresi’nin başından on âyet ezberleyen Deccal’in fitnesinden korunur.” buyurarak, gelecekte ortaya çıkacak fitnelerden korunmak için Kur’ân’ın rehber kabul edilmesi gerektiğini bildirmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-2" id="footnote-228-2-backlink">2</a></span> Kur’ân ve Sünnet’in her durumda insanlar için kurtuluş vesilesi olan değişmez ilkeleri vardır. Bu ilkelere ve düsturlara özellikle fitne dönemlerinde duyulan ihtiyaç daha da kuvvetlenir. Mesela ihlâs ve sabır, dinin her zaman ihtiyaç duyulan en önemli esaslarıdır.</p>

      <p class="x2--Ba-l-k-I-IK-1" id="toc_marker-15-2">1. İhlâs ve Sabır</p>

      <p class="a--Paragraf-I-IK-2">Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">sellem)</span>, Cenâb-ı Hakk’a ümmetini kendi aralarında ortaya çıkabilecek kargaşa ve fitnelerden koruması için dua etmiş, ancak duaları hep kabul edilen Peygamberimiz’in bu duası bir hikmete binaen kabul edilmemiştir. Hazreti Peygamber <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, Cenâb-ı Hakk’tan, “İslâm ümmetinin geçmiş ümmetler gibi topluca helak edilmemesini, İslâm ümmetinin başkaları musallat edilerek kökünün kurutulmamasını ve aralarında savaşmamalarını” istemiş, ilk iki duası kabul edilmiş son isteği ise ona verilmemiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-3" id="footnote-228-3-backlink">3</a></span> Cenâb-ı Hakk’ın irşadıyla ümmeti arasında büyük fitnelerin vuku bulacağını bilen Peygamberimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, fitnelerden kurtulmaları için her vesile ile ashabını uyarmış, iç savaşlara katılmaktan şiddetle sakındırmış; istikbalde gelecek bütün fitneler için mükemmel kurtuluş reçeteleri sunmuştur. Muasır Buhârî şârihlerinden Muhammed Enver Şah el-Keşmirî <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ö.1352/1933)</span>, “İslâm ümmetinde fitnelerin çok olmasının” hikmeti üzerinde uzun uzun düşündüğünü ve şu sonuca vardığını söyler: Fitne, ihlâslı olanla ihlâslı olmayanı ayırma demektir. Geçmiş ümmetlerin azabı toptan helak edilmeleriydi. İslâm ümmetinin kıyamete kadar baki kalacağı takdir edilince, günahkârları salihlerden ayırmak için bu ümmet içinde fitneler takdir edildi. Böylece dinine samimi bağlı olanlarla olmayanlar fitneler vesilesiyle birbirinden ayrılmış olur<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-4" id="footnote-228-4-backlink">4</a></span>. Nitekim Huzeyfe <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(r</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">adıyallahu anh)</span>, kalpleri cilalı beyaz bir taş gibi olan kişilere gökler ve yer durdukça fitnenin zarar vermeyeceğini; fitnelerin ma’rufu tanımayan, münkeri çirkin görmeyen, yalnızca kanına işlemiş hevâsına tabi olan kişilere zarar vereceğini haber vermiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-5" id="footnote-228-5-backlink">5</a></span> Bu haberde kişinin nefsini ve dünyayı sevmesi hevâ ile anlatılmış; dinin emirlerini ve ma’rufu tanımayıp, dinin yasakladığı şeylerden kaçınmayan, yalnızca şahsî menfaatlerini düşünen kişilerin, fitnelere maruz kalacağı haber verilmiştir.</p>

      <p class="a--Paragraf-I-IK-2">İmam Buhârî, <span class="x2---talik-1" style="font-size:1.09em;" xml:lang="tr-TR">el-Câmi’us-</span><span class="x2---talik-1" style="font-size:1.09em;" xml:lang="tr-TR">sahîh</span> adlı eserinin fiten bölümünün ilk babında üç hadis tahriç etmiştir. Bu hadislerde kıyamet gününde İslâm ümmetinden bir kısım insanların yakalanıp hesaba çekileceği, Peygamber Efendimiz’in onlara şefaat etmesine Cenâb-ı Hakk’ın izin vermeyeceği anlatılmıştır. Zira bu kişiler, Peygamber-i Zîşan’ın vefatını müteakip dine uymayan yeni şeyler ihdas etmişler; yüzlerini çevirip arkalarını dönüp dinden uzaklaşmışlardır. Hadislerden birisinin ravilerinden İbn Ebî Müleyke, “Allahım topuklarımız üzere geriye dönmekten, fitneye düşürülmekten Sana sığınırız.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-6" id="footnote-228-6-backlink">6</a></span> diye dua ederek, fitnenin kaynağının Müslümanların, dinlerine samimi bağlanmamaları ve İslâm’dan uzaklaşmaları olduğuna işaret etmiştir.</p>

      <p class="a--Paragraf-I-IK-2">İmam Buhârî, Fiten bölümünün ilk babının hemen akabinde “Benden sonra dine uymayan (münker) işler göreceksiniz.” ve “Havuz başında bana kavuşuncaya kadar sabrediniz.” hadislerini bab başlığı yaptığı bir bölüm açmıştır. Bu bölümdeki hadislerde Peygamber Efendimiz, Müslümanlara gelecekte dine aykırı işlerin ortaya çıkacağını, bunlara sabırla mukabele edilmesini ve idarecilerin talep ettiği hakları yerine getirmelerini, mahrum bırakıldıkları hususi haklarını Cenâb-ı Hakk’tan istemelerini tavsiye etmiştir. Nitekim kendisinden idari görev talep eden bir zata Peygamber-i Zîşan <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Sizler benden sonra kayırmacılıkla karşılaşacaksınız. Bana kavuşuncaya kadar sabredin.” buyurmuştur<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-7" id="footnote-228-7-backlink">7</a></span>. Görüldüğü üzere bu bölümdeki hadislerde toplumun huzurunu kaçırmamak için şahsi haklardan fedakârlık yapılması, şahsi hakların Cenâb-ı Hakk’tan talep edilerek kıyamet gününe bırakılması emredilmiştir. Nitekim Haccac’ın zulmünden şikâyete gelenleri Enes b. Malik <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(r</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">adıyallahu anh)</span>, “Rabb’inize kavuşuncaya kadar sabredin! Bir sonraki öncekinden daha kötü olan günler göreceksiniz.” şeklinde teselli etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-8" id="footnote-228-8-backlink">8</a></span></p>

      <p class="a--Paragraf-I-IK-2">Fitne zamanlarında şüpheli şeylere karşı daha bir dikkatli olunması tavsiye edilmiştir. Peygamber Efendimiz’in “şüpheli şeylerden sakınmayı” emreden hadisi delil getirilerek, fitne zamanlarında şüpheli şeylerin terk edilerek vera’ sahibi olunması tavsiye edilmekte; ihlâs ve sabrın önemi vurgulanmaktadır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-9" id="footnote-228-9-backlink">9</a></span></p>

      <p class="a--Paragraf-I-IK-2">Hadis kitaplarının fitnelerle alâkalı bölümlerinde muhaddisler, yalnızca âhirzaman fitnelerini anlatan hadisleri nakletmemişler aynı zamanda fitnelerden kurtuluş çarelerini gösteren hadisleri de zikretmişlerdir. Fitnelerden kurtuluş için bazı hadislerde uzlet, bazılarında ise sevâd-ı a’zam yani İslâm cemaatinin çoğunluğuna tabi olma tavsiye edilmiştir. Bir kısım hadislerde tebliğ ve irşad, diğer bir kısmında ise fitne zamanlarında fazla konuşmama ve sükût tavsiye edilmiştir. Muhaddisler, bazen bu tür hadislere koydukları bab başlıklarıyla, bazen hadisleri tasnif metotlarıyla bahsi geçen tavsiyeler arasında gerçekte bir tezat bulunmadığını göstermişlerdir. Onların birbirinden farklı rivayetleri nakletme metodu aynı konunun değişik yönlerinin görülmesini temin etmekte; âdeta bir mesele etrafında zıtların âhengi ve armonisi ortaya konulmuş olmaktadır. Ayrıca şu da unutulmamalıdır ki, sosyal konularda toplumun ve şartların değişmesi ile ayrı zamanlarda bir hakikatin farklı yönleri ön plana çıkabilir. Bu sebeple her fitnenin çaresi ve çözümü farklı olabilir, zamanın değişmesiyle çözüm ve korunma yollarının bir kısmı diğerlerinin önüne geçebilir.</p>

      <p class="x2--Ba-l-k-I-IK-1" id="toc_marker-15-3">2. Allah’a İman ve Tevekkül</p>

      <p class="a--Paragraf-I-IK-2">Peygamber Efendimiz, kıyamet alâmetleri çıktığında kıyametin dehşetinden ve fitnelerinden korunmak için Allah’a tevekkül etmeyi ve teslim olmayı tavsiye buyurmuştur. İman, teslim ve tevekkül kıyamet anının fitnelerine karşı mü’minlerin en büyük silahıdır. Nitekim bir hadislerinde Resûl-ü Ekrem <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Allah Allah diyen bir kimsenin üzerine kıyamet kopmaz.” buyurarak, kıyametin dehşetini Allah Teâlâ’nın mü’minlere duyurmayacağını haber vermiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-10" id="footnote-228-10-backlink">10</a></span> Ölümün dehşetini inananlar duymadığı gibi kâinatın ölümünün dehşetini de yine inananlar, inançsızlar gibi hissetmeyeceklerdir. Allah’a inanıp teslim olana ölüm anında kıyamet vaktinde ve yeniden dirilişte korku yoktur. Cenâb-ı Hakk, “Hayır, iş öyle değil! Kim halis olarak kendisini Allah’a teslim edip güzel davranışlarda bulunursa Rabbinin nezdinde onun mükâfatı olacaktır. Onlar (dünya hayatında) ne korkuya mâruz kalacak ve ne de (kıyamet günü) üzüntü duyacaklardır.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-11" id="footnote-228-11-backlink">11</a></span></p>

      <p class="a--Paragraf-I-IK-2">Muhaddis İbn Mâce el-Kazvinî, <span class="x2---talik-1" style="font-size:1.09em;" xml:lang="tr-TR">Sünen</span>’indeki fiten bölümüne “Kelime-i Tevhîd getirene dokunmama” babıyla başlamıştır. Ebû Hüreyre’nin rivayet ettiği meşhur bir hadiste Resûlullah <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">aleyhissalâtü vesselâm)</span>, “Lâ ilâhe illallâh, deyinceye kadar insanlarla savaşmakla emrolundum. Lâ ilâhe illallâh dedikleri takdirde, Müslüman oluşun hakları müstesna, kanlarını ve mallarını korumuş olurlar. Gizli işlerini hesaba çekecek olan ise Allah’tır.” buyurmuştur<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-12" id="footnote-228-12-backlink">12</a></span>. Daha sonra hadisin farklı rivayetlerini nakleden İbn Mâce, babın sonunda bir savaş esnasında karşı cephenin “ben Müslümanım” diyen askerini öldüren kişiyi Hazreti Peygamber’in <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span> “Karnını mı yardın, kalbindekini mi bildin?” diye azarlamasıyla ilgili hadisi nakletmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-13" id="footnote-228-13-backlink">13</a></span> Konuya bu iki hadisle başlayan İbn Mâce, muhtemelen içinde yaşadığı dönemde Müslümanlar arasında yaşanan iç savaşlara gönderme yaparak çözüm yolunu göstermektedir. İnsanların iç âlemini ve gizli niyetlerini yalnızca Allah Teâlâ bilir. Müslümanım diyen insanların can ve mallarının dokunulmazlığı vardır. Bir takım uzak yorumlarla insanların can ve mallarını helal görmek kargaşa ve anarşinin en önemli sebebidir. Nitekim İbn Mâce, hemen ikinci babda “Mü’minin kanı ve malının haram olması” başlığıyla “Müslümanların, Müslümanlara kanı, malı ve ırzı haramdır.” hadisini nakletmiştir<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-14" id="footnote-228-14-backlink">14</a></span>. Bu hadisin peşinden “Mü’min, insanların malları ve canları hususunda kendisinden emin oldukları kişidir.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-15" id="footnote-228-15-backlink">15</a></span> hadisini zikrederek, mü’minin toplumda barış, hoşgörü ve emniyet insanı olarak görülmesi gerektiğini ortaya koymuştur. Bu hadisin “fiten” bölümüne alınması, bütün insanlar tarafından güvenilir kabul edilmenin, fitnenin ortadan kalkması ve barışın temininde ne derece önemli olduğunu göstermektedir.</p>

      <p class="x2--Ba-l-k-I-IK-1" id="toc_marker-15-4">3. Fitnelerden Uzak Durma: Uzlet</p>

      <p class="a--Paragraf-I-IK-2">Müslümanlar arasında vuku bulan fitnelere taraf olmak; Müslümanların kan, mal ve ırzlarını helal görmek yasaklanmıştır. <span class="x2---talik-1" style="font-size:1.09em;" xml:lang="tr-TR">Sünen</span> müellifi Ebû Dâvud <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ö.275/888)</span>, konuyla ilgili hadisleri “Fitneye karışmanın yasaklanması babı” başlığı altında nakletmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-16" id="footnote-228-16-backlink">16</a></span> Bu babdaki ilk hadis “Yakında fitneler olacak. O zaman oturan ayaktakinden, ayaktaki yürüyenden, yürüyen ise koşandan daha hayırlı olacaktır.”,<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-17" id="footnote-228-17-backlink">17</a></span> hadisidir. Bu hadiste çarpışan gruplar karşısında takınılması gereken tavırlar mecazî bir üslûpla dile getirilmiştir. Hadisin devamında “Fitneden yüz çevirmeyip onu görmeye çalışan (bile) ondan etkilenir. Kim sığınacak ve korunacak bir yer bulursa, oraya sığınarak kendini kurtarsın.” buyrulmuştur. Görüldüğü üzere fitnelere hiçbir şekilde karışmama, hatta fikren ve zihnen dahi onlarla ilgilenmeme tavsiye edilmiştir. Bu hadislerde, olaylar şiddetlenip fiilî savaş ve terör halleri vuku bulduğunda kim haklı kim haksız belli olmadığı dönemlerde kenara çekilmek ve fitnelere karışmamak kastedilmiştir. Zira haklı olup olmadıklarına bakılmaksızın “İki Müslüman kılıçlarını çekip birbirlerini öldürmek üzere karşılaşırlarsa ikisi de cehennemdedir.” buyrulmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-18" id="footnote-228-18-backlink">18</a></span> Bu hadiste hem öldüren hem de onu öldürmek üzere saldıran kişinin –her ikisinin de bir Müslüman kardeşini öldürmeyi helal görmesi sebebiyle– cehenneme gideceği bildirilmiştir. Zira Müslümanın bir başka Müslümanın kanını dökmesi haram kılınmıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-19" id="footnote-228-19-backlink">19</a></span> Sahabe-i kiramdan Sa’d b. Ebî Vakkâs <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">radıyallahu anh)</span>, Peygamber Efendimiz’in fitnelerden uzak durmayla ilgili sözlerini dinleyince “Ey Allah’ın Resûlü! Eğer evime girer beni öldürmek için elini kaldırırsa ne yapayım?” diye sormuş, Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Âdem’in oğlu gibi ol” buyurmuştur. Hadisin ravisi, Âdem’in <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">aleyhisselâm)</span> oğlunun durumunu anlatan “Sen beni öldürmek için el kaldırırsan ben seni öldürmek için sana el kaldırmam.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-20" id="footnote-228-20-backlink">20</a></span> âyetini okuyarak, Peygamber Efendimiz’in bu âyete işaret ettiğini hatırlatmıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-21" id="footnote-228-21-backlink">21</a></span></p>

      <p class="a--Paragraf-I-IK-2">İslâm âlimleri, fitnelere karışmanın caiz olmadığında ittifak etmişlerdir. Bazı âlimler, yukarıda zikredilen hadisleri esas alarak Müslümanlar arasındaki fitnelerde bir tarafı destekleyip harplere katılmanın hiçbir sûretle caiz olmadığını söylemişlerdir. Diğer bir grup harbe önce başlayan taraf olmamak gerektiğini ancak gerektiğinde nefsi müdafaanın meşru olduğunu belirtmişlerdir. Ashab-ı kiramın ve âlimlerin çoğunluğu ise fitne zuhurunda haklı tarafa yardım etmek ve onlarla beraber olup âsilere karşı harp etmek vaciptir görüşünü benimsemişlerdir. Sahih olan görüş de budur. Zira Kur’ân-ı Kerîm’de “Eğer mü’minlerden iki topluluk birbirleriyle vuruşursa onların aralarını bulun. Buna rağmen biri öbürüne saldırırsa, bu saldıran tarafla Allah’ın emrine dönünceye kadar siz de vuruşun.” buyrulmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-22" id="footnote-228-22-backlink">22</a></span> Bu takdirde yukarıdaki hadis-i şeriflerin zahirlerinin esas alınmayıp yorumlanması gerekir. Bir yoruma göre uzleti tercih edip karışmama haklı tarafın açıkça belli olmadığı ya da iki tarafın da haksız olduğu durumlarda geçerlidir<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-23" id="footnote-228-23-backlink">23</a></span>. Bir başka yoruma göre ise Peygamber Efendimiz’in tavsiyeleri sahabîler arasında vuku bulacak fitnelerle alâkalıdır ve bu fitnelere karışmamayı emrettiği sahabîlere mahsustur. Onların fitnelere karışıp ellerini kana bulamalarını istememiş ve onları uyarmıştır.</p>

      <p class="a--Paragraf-I-IK-2">Müslümanlar arasında ihtilaflar çıktığında ifrat ve tefrit içinde bulunan küçük grupların bir militanı gibi davranmak yasaklanmış, Müslümanların çoğunluğuna uymak tavsiye edilmiştir. Bir hadislerinde Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, “Ümmetim, dalalet üzerinde birleşmez. İhtilaflarla karşılaştığınızda size cemaata uymanızı tavsiye ederim.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-24" id="footnote-228-24-backlink">24</a></span> Bazı hadislerinde Peygamberimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, fitne zamanlarında Müslümanların cemaâtine uymayı ve idarecilerine itaat etmeyi emretmiştir. Böyle bir imkân bulamayanlara ise “Bütün gruplardan uzaklaş ve ağaç köklerini kemirmek zorunda kalsan bile ölünceye kadar böylece sabret.” diye nasihat etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-25" id="footnote-228-25-backlink">25</a></span></p>

      <p class="a--Paragraf-I-IK-2">Haksızlığa taraf olmamak, bölünmeyi daha da derinleştirmemek için anarşi yayılıp iyinin kötüye karıştığı fitne dönemlerinde bir kenara çekilmek tavsiye edilmiştir. İbn Mâce, <span class="x2---talik-1" style="font-size:1.09em;" xml:lang="tr-TR">Sünen</span>’inin Kitâbu’l-fiten bölümünde kargaşa ve iç savaşlar ortaya çıkınca bir kenara çekilmeyi emreden hadisleri “Uzlet” babında bir araya getirmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-26" id="footnote-228-26-backlink">26</a></span> Nitekim bir hadiste “Yakında Müslüman’ın en hayırlı malı dağ başlarında ve su birikintilerinde otlattığı koyunlar olacaktır. Böylece dinî hassasiyetlerini korumak için fitnelerden uzaklaşır.” buyurularak, dolaylı bir üslûpla uzlet tavsiye edilmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-27" id="footnote-228-27-backlink">27</a></span> Nitekim birkaç sahabi Peygamberimiz’in bu nasihatını tutmuş ve çölde yaşamaya başlamıştır. Selleme b. el-Ekvâ <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anh)</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ö. 74/693)</span> Hz. Osman’ın <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ra</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">dıyallahu anh)</span> şehit edilmesinden sonra Medine’den ayrılarak yakın bir köye yerleşmiş, ölümünden birkaç gün önce Medine’ye dönmüş; vefat ettiğinde Medine’ye defnedilmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-28" id="footnote-228-28-backlink">28</a></span> Bu hadis-i şeriflerin izahında Şihâbüddin el-Kastallânî <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ö. 923/1517)</span> uzletin her zaman tercih edilmesi gereken bir çözüm olmadığını, Cuma namazı, cemaatle kılınan namaz, insanlara yardım etme, hastaları ziyaret etme gibi faziletlerin elde edilebilmesi için insanların arasından ayrılmamak gerektiğini ifade etmiştir. Kastallânî, âlimlerin, toplum içinde kalındığı takdirde iç savaşlara ve kargaşaya karışmaktan kurtulmak imkânsız ise uzlete çekilmenin daha faziletli olduğu kanaatinde olduklarını söylemiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-29" id="footnote-228-29-backlink">29</a></span></p>

      <p class="a--Paragraf-I-IK-2">Peygamber Efendimiz, insanlara cemaate uymayı tavsiye etmiş; ayrıca mazluma yardım etmeyi ve kötülüğün mümkünse elle düzeltilmesini emretmiştir. Yukarıda zikredilen hadislerde ise herkesin kendi köşesine çekilmesi, olaylara karışılmaması emredilmektedir. İhtilaflı gibi görünen bu mesele hakkında Bedrüddîn el-Aynî <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(ö. 855/1451)</span>, sırayla şu çözümleri önerir: 1) Uzlet, haklının haksıza karıştığı, neyin iyi neyin kötü olduğunun bilinemediği dönemlerde tavsiye edilmiştir. 2) Peygamber Efendimiz, bu hadislerinde o anda muhatabı olan belli bazı sahabîleri kastetmiş; onlara ileride Müslümanlar arasında çıkacak iç savaşlara karışmamalarını tenbihlemiştir. 3) Uzlet, insanların siyasi hâkimiyet (mülk) için savaştığı âhirzamana mahsustur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-30" id="footnote-228-30-backlink">30</a></span></p>

      <p class="x2--Ba-l-k-I-IK-1" id="toc_marker-15-5">4. Şiddetten ve Silahtan Uzak Durma</p>

      <p class="a--Paragraf-I-IK-2">Müslümanların kendi aralarında kavga ve savaş yasaklanmış, Müslümanın bir başka Müslümana kötü söz söylemesi bile fısk kabul edilmiştir. Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, veda haccında “Benden sonra birbirlerinizin boyunlarını vurarak, kâfirler gibi olmayın.” diye nasihat etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-31" id="footnote-228-31-backlink">31</a></span> Bu hadiste iç savaş ve kargaşanın Müslümana ait bir sıfat olmadığı, ilim ve toplumsal düzen fikrinden mahrum o dönemin kâfirlerinin aralarındaki meseleleri vuruşarak hallettiği hatırlatılarak, bu hususta da onlara benzememek emredilmiştir. Peygamber Efendimiz’in konuyla ilgili uyarıları etkili olmuş; ashâb-ı kirâmın çoğunluğu iç savaşlara katılmamış, fitne olaylarından uzak durmayı tercih etmişlerdir. Onların izinden giden selef âlimleri fitneler ortaya çıkıp Müslümanlar kendi aralarında savaşmaya başladığında cahiliye dönemi şairlerinden İmrü’ü’l-Kays’ın</p>

      <p class="e1---iir---st--1">“<span>Cahile koşuşturan ziynetli genç bir kız</span> <span>gibi görünür harp ilk başta.</span></p>

      <p class="e3---iir--alt--1">Dönüşür dostsuz bir acuzeye her şeyi yakıp yıktığında”</p>

      <p class="a--Paragraf-I-IK-2">şiirini okuyarak, savaşın ortaya çıkardığı yıkıcı sonuçlara dikkatleri çekmişlerdir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-32" id="footnote-228-32-backlink">32</a></span></p>

      <p class="a--Paragraf-I-IK-2">İç savaşlara katılmanın tehlikesini en iyi gösteren “Fitne savaşlarında öldürülenlerin hepsi cehennemliktir.” hadisidir. Bu kişilerin cehennemlik olmalarının sebebi İbn Mes’ud’a <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anh)</span> sorulduğu zaman, “O günler kargaşa günleridir. İnsan oturup kalktığı dostundan bile emin olamaz.” diyerek, bu hadiste anlatılan fitnenin durumunu izah etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-33" id="footnote-228-33-backlink">33</a></span> Hadis şarihleri bu meseleyi açıklarken, “ihkâk-ı hakk” için öldürülmüş olanları istisna ederler. Her şey birbirine karışmış olsa da hakkı teyit maksadıyla gayret gösterenlerin veya başkalarını öldürmek istemediği halde zulmen öldürülenlerin durumunun “fitnede öldürülmüş” kişiler gibi olmadığını söyleyerek, yukarıdaki genel hükme açıklama getirmişlerdir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-34" id="footnote-228-34-backlink">34</a></span></p>

      <p class="a--Paragraf-I-IK-2">Fitne dönemlerinde toplumda ciddi taraftar bulabilen şiddet yanlısı grupların oluşturduğu olumsuz havayı düzeltmek için muhaddisler şiddete dönüşebilecek, kapı aralayacak eylemlere de karşı çıkmışlardır. Kişinin kötü bir niyetle olmasa dahi ok ve benzeri yaralayıcı silahlarla toplum içine çıkması ve din kardeşlerine silahla işarette bulunmasını yasaklayan hadisleri fiten bahislerinde rivayet etmişlerdir. Bu konudaki hadisleri “Kim bize silah çekerse bizden değildir.” bab başlığı altında inceleyen İmam Buhârî, en kuvvetli isnad silsilelerinden kabul ettiği Mâlik &gt; Nâfi &gt; Abdullah b. Ömer <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anhum)</span> tarikıyla başlıktaki “Kim bize silah çekerse bizden değildir.” hadisini nakletmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-35" id="footnote-228-35-backlink">35</a></span> Buhârî’nin yaşadığı dönemde Abbâsî hilafeti çevresinde yapılan mücadeleler, valiler ve komutanlar arasındaki savaşlar dikkate alındığında İmam Buhârî’nin bu hadisi müstakil bir konu başlığı olarak seçmesi bu hadisin toplum huzuru ve barışı açısından önemine dikkatlerimizi çekmektedir.</p>

      <p class="a--Paragraf-I-IK-2">Müslümanların birbirine silah çekmesi yasaklandığı gibi birbirlerine silahla işaret etmesi, elindeki silahı yanındaki bir arkadaşına işaret maksadıyla doğrultması bile yasaklanmıştır. Allah Resûlü <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Sizlerden biri, kardeşine silahla işaret etmesin. Bilemez ki belki şeytan eline dokunuverir de cehennem çukurlarından birine yuvarlanır gider.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-36" id="footnote-228-36-backlink">36</a></span> Hadisin bir başka rivayetinde “Din kardeşine silahıyla işaret eden kişiyi melekler lanetler.” buyurulmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-37" id="footnote-228-37-backlink">37</a></span> Din kardeşine silahla işaret ederek seslenilmesini yasaklayan hadisin fiten bölümüne alınması muhaddislerin şiddete vesile olacak her tür uygulamaya olumsuz baktıklarını göstermektedir. Bu kadarcık bir işaretin bile insan tabiatındaki şiddeti harekete geçirmesi mümkündür. Karşıdaki silahın kendisine doğrultulmasını yanlış anlayabilir, beklenmedik bir tepki verebilir. Muhatabın tepkisi silahlı kişiyi hatalı bir davranışa sevk edebilir. Silahla ortaya çıkıldığında silahın nerede nasıl kullanılacağı bilinemez; hatta bazen şeytani güçlerin telkini ile gayr-i iradî birçok hataların yapıldığı sık görülmektedir.</p>

      <p class="a--Paragraf-I-IK-2">Silahın herhangi bir araç gibi elde tutulması ve sağa sola silahla işaret yapılması yasaklandığı gibi silahın insanlara zarar verebilecek şekilde açıkta taşınması da yasaklanmıştır. Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Sizlerden biri, mescidimize ya da pazarımıza uğradığında yanında ok varsa okun ucunu tutsun ya da okun ucunu avucunun içine alsın da Müslümanlardan birine o oklar zarar vermesin.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-38" id="footnote-228-38-backlink">38</a></span> Bir başka hadiste ise “Kılıcı kınından çıkartarak bir şey alıp vermek yasaklanmıştır.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-39" id="footnote-228-39-backlink">39</a></span> Hadiste silah kullanılmasına kısıtlama getirilmekte, insanların toplu olarak bulunduğu mescidler ve çarşı-pazarda silah taşınması sınırlandırılmaktadır. Gerçekte bu hadis-i şeriflerde, savaş dışında insanlara zarar verebilecek silahların taşınması yasaklanmaktadır. Zira insanlar dışarıya çıktıkları zaman ya pazara uğrayacak ya da mescide gelecektir. Getirilen bu sınırlama, barış zamanlarında toplum içinde silah kullanımının ve silah taşımanın kontrol altına alınmasını hedeflemektedir. Nitekim başka bir hadislerinde Resûl-ü Ekrem, fitneler çıkınca ne yapalım diye kendisine soran sahabîlerine kılıcı olan kılıcının keskin tarafını taşa vurup köreltsin tavsiyesini yapmıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-40" id="footnote-228-40-backlink">40</a></span> Hatta bazı sahabîlere, fitne ortaya çıkınca tahta kılıçlar taşımalarını emretmiştir. Bu mecazî ifade ile muhtemelen fitne dönemlerinde aralarınızdaki meseleleri kılıçla halletmeyin, kılıç kullanmak zorunda kalmamak için de kılıçlarınızı kullanılmaz hale getirin denilmek istenmiştir. Bazı sahabîler, Peygamber Efendimiz’in bu tavsiyesini aynıyla yerine getirerek, tahtadan bir kılıç yaptırmışlar ve kılıç kınlarında tahta kılıç taşımışlardır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-41" id="footnote-228-41-backlink">41</a></span></p>

      <p class="x2--Ba-l-k-I-IK-1" id="toc_marker-15-6">5. İrşad ve Tebliğde Titizlik</p>

      <p class="a--Paragraf-I-IK-2">Âhirzaman fitnelerinin hüküm sürdüğü çağımızda ruhlar yaralanmış, zihinler bulanmış, düşünceler bulanıklaşmış ve vicdanlar kararmıştır. Din tahkir edilmiş, dindarlık hor görülmüştür. Hiçbir asırda dine ve diyanete bu derece düşman insanlar zuhur etmemiştir. İnsanlar, yalnızca dünya hayatını önemsemeye başlamış, bedenî zevkleri ve cismanî hazları hayatın temel gayesi haline getirmişlerdir. Âhiret hayatı unutulmuş, ebedîyen bu dünyada kalınacakmış gibi yer kürenin yüzlerce yıl sonra karşılaşması muhtemel tehlikeler hesap edilerek insanların bu dünyada ebedî yaşayacakları vehmi kamçılanmıştır. Hastalıklarla mücadelede atılan adımlar, insanlara ölümün çaresi bulunacak ve bütün insanlar bu dünyada ebedî yaşama imkânı bulabileceklermiş gibi takdim edilmeye çalışılmıştır. İlim ve teknik dinsizliğe âlet edilmeye çalışılarak insanların zihinleri bulandırılmış, arzu ve hevesleri tahrik edilerek ütopyalar gerçekmiş gibi sunulmuştur. Bütün bu temayüller âhirzaman fitnelerinin en dehşetlilerinin ortaya çıkmasına zemin hazırlamıştır. Günahlar yaygınlaşmış, büyük günahlar normal ve sıradan bir davranış olarak kabul edilmeye başlamıştır.</p>

      <p class="a--Paragraf-I-IK-2">Âhirzaman fitnelerini söndürmede üzerimize düşen en önemli görev irşad ve tebliğdir. Bir kuyuya nereden düşüldüyse çıkış ve kurtuluş yeri de oradan olacaktır. İrşad ve tebliğ faaliyeti öncelikle iman esaslarından başlamalı daha sonra amelî plandaki aksaklıklar giderilmelidir. İlim ve hikmetle hareket edilmeli davranışlarımızda hilm ve teennî esas olmalıdır. “Onlar bir ateş tutuşturmak istediler ve Cenâb-ı Hakk da onların tutuşturduğu fitne ateşini söndürmeyi murat buyurdu.”,<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-42" id="footnote-228-42-backlink">42</a></span> “Emrinde galip olan Allah’tır.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-43" id="footnote-228-43-backlink">43</a></span> âyetlerinde haber verildiği gibi fitne ateşi, akide plânında geldiği deliğe tekrar tıkanmıştır. Amelle ilgili fitnelere, günahlarla alâkalı kıvılcımlara gelince, Kur’ân’dan, Allah Resûlü’nün nurlu beyanlarından ve okuduğumuz eserlerden aldığımız derslerle, inşâallah bizde hâsıl olan kevserle, o ateşi de bizler söndürmeye çalışacağız. Ancak bu mevzuda tek tek her mü’minin desteğine ihtiyacımız muhakkaktır. Zira “Cenâb-ı Hakk’ın rahmeti daima gönül birliği yapmış toplumla beraberdir.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-44" id="footnote-228-44-backlink">44</a></span> Fitneler birer düşman ordusu gibi üzerimize gelirken, fert olarak onlara mukabelemiz gayet güçtür, hatta imkânsızdır. Bu sebeple irşad ve hizmette el ele vererek fitne ateşlerini söndürmeye çalışmalıyız.</p>

      <p class="a--Paragraf-I-IK-2">Peygamber Efendimiz, bir hadislerinde ailesi, malı, kendi nefsi, çocuğu ve komşusundan dolayı insanların fitneye düşebileceğini, oruç, namaz ve iyiliği emredip kötülükten sakındırmanın bu tür fitnelere karşı keffaret olduğunu haber vermiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-45" id="footnote-228-45-backlink">45</a></span> Bu hadiste bildirilen fitneler konumuzla doğrudan alâkalı olmamakla birlikte ibadetin insanı dünyevî sıkıntılardan kurtarıcı özelliğine dikkat çekmesi açısından manidardır. Yine bu hadiste iyiliği emretmek ve kötülükten sakındırmanın fitnelerden korunmak için en önemli kalkan olduğu haber verilmiştir.</p>

      <p class="a--Paragraf-I-IK-2">Kütüb-i sitte müelliflerinden Ebû Dâvud es-Sicistânî, Kitabu’l-Fiten’de dili tutma ile ilgili bir bab başlığı koymuştur. Burada Ebû Hüreyre’nin <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anh)</span> rivayet ettiği “İleride sağır, dilsiz ve kör fitneler ortaya çıkar. Kim onlara muttali olmak isterse, onu içine çekerler. Dil ile o fitnelere karışmak kılıçla katılmak gibidir.” hadisini nakletmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-46" id="footnote-228-46-backlink">46</a></span> Zira, fitne dönemlerinde sözün hangi maksada hizmet edeceği, bazı durumlarda sözü söyleyen kişi tarafından bile tahmin edilemez. Söz ağırlığını ve anlamını yitirir. İnsanlar konuşmuş olmak için konuşurlar. Bu duruma dikkat çekmek için Resûlullah <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">)</span>, “Sizden birisi Allah’ın gadabını çeken bir söz söyler. Söylediği sözün nereye gideceğini düşünmez. Cenâb-ı Hakk, söylediği o söz sebebiyle kendisine kavuşacağı güne kadar o kişiye günah yazar” buyurarak, insanın diline hâkim olmasını tavsiye etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-47" id="footnote-228-47-backlink">47</a></span></p>

      <p class="a--Paragraf-I-IK-2">Muhaddisler, iç savaşların ve başkaldırıların temel gerekçelerinden biri olan tekfiri önlemek için, “Davaları bir olan iki büyük grup savaşmadıkça kıyamet kopmaz.”,<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-48" id="footnote-228-48-backlink">48</a></span> gibi hadisleri fiten bölümlerinde tahriç ederek her iki tarafın da haklı gerekçelere sahip olabileceğine, bu sebeple savaşan tarafların tekfir edilmemesi gerektiğine işaret etmişlerdir. İmam Buhârî, bu konuya “İki Müslüman kılıçlarıyla karşılaştığında” babını ve “Peygamber’in <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span> Hasan b. Ali’ye <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">radıyallahu anhumâ)</span> “Benim Bu oğlum efendidir. Allah, onun vasıtasıyla Müslümanlardan iki grubun arasını ıslah eder.” babını tahsis etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-49" id="footnote-228-49-backlink">49</a></span> Onun söz konusu bab başlıklarıyla sahabiler arasındaki savaşlarda savaşan her iki tarafın da Müslüman olduklarını ve tekfir edilmemeleri gerektiğini vurgulamak istediği anlaşılmaktadır.</p>

      <p class="a--Paragraf-I-IK-2">Fitnelerden dili korumak ve fitne dönemlerinde dikkatli konuşmakla ilgili hadisleri bir babda toplayan İbn Mâce, daha sonra fitnelerden emr-i bi’l-ma’ruf ile sakınılması gerektiğine dikkat çekerek konuyla ilgili babda on hadis tahriç etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-50" id="footnote-228-50-backlink">50</a></span> Keza İmam Tirmizî, fitnelerden sakınmak için emr-i bi’l-ma’ruf’un önemine dikkat çekmiş, fiten kitabının hemen başında birkaç babı bu konuya ayırmıştır. Bu hadislerden birinde Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Allah’a yemin ederim ki, ya iyiliği emreder kötülükten sakındırırsınız ya da pek yakında Allah, size bir azap gönderir de dua edersiniz duanız kabul olmaz.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-51" id="footnote-228-51-backlink">51</a></span> Konuyla ilgili bir başka hadiste ise, mü’minin bir kötülük gördüğünde, gücü yetiyorsa eliyle, yetmiyorsa diliyle, ona da gücü yetmiyorsa kalbiyle kötülüğü değiştirmek için çaba sarf etmesi emredilmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-52" id="footnote-228-52-backlink">52</a></span> Yine başka bir hadiste zalim devlet başkanlarının huzurunda hakkı söylemenin en büyük cihad olduğu haber verilmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-53" id="footnote-228-53-backlink">53</a></span> Bu hadiste sözle yapılan mücadelenin “en büyük cihad” olarak nitelendirilmesi manidardır.</p>

      <p class="a--Paragraf-I-IK-2">Bu konudaki hadislerin bir kısmında “dilini tutma”, diğer kısmında ise “ma’rufu emredip kötülükten sakındırma” emredilmiştir. Bu durumda hadisler zahiren birbirleriyle çelişkili görünmektedir. Hatta Ebû Dâvud, “Melâhim” bölümünde “Emir ve nehiy” başlıklı bir bab açarak, önce iyiliği emredip kötülükten sakındırmanın fazileti ile ilgili rivayetlere yer vermiştir. Bu hadislerde emr-i bi’l-ma’ruf terk edildiğinde bütün toplumun cezalandırılacağı anlatılmaktadır. Daha sonra da insanların şahsi arzularının peşine düştüğü, cimriliğin yaygınlaştığı, dünya sevgisinin her şeyin önüne geçtiği, her kesin yalnızca kendi görüşlerini beğendiği bir dönemin geleceğini işte bu dönemde, avamı terk ederek, bu sıkıntılara karşı sabırla mukabele edilmesi gerektiğini bildiren hadisi rivayet etmiştir. Yine aynı konudaki bir başka hadiste de, sözler tutulmayıp, emanetin ortadan kalktığı ve insanların birbirine girdiği bir zamanın geleceği haber verilmiştir. “O zaman ne yapayım.” diye soran sahabisine Allah Resûlü <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, “Evinde otur, dilini tut, ma’ruf bildiklerini yap, münker gördüklerini terk et; sana yalnızca kendi nefsine bakmanı, halkın işlerini terk etmeni tavsiye ederim.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-54" id="footnote-228-54-backlink">54</a></span> Ebû Dâvud’un bu babı düzenleme şekli bu konudaki ihtilafın nasıl çözümlenmesi gerektiğini de ortaya koymaktadır. Bu babdaki hadislerde görüldüğü üzere emr-i bi’l-ma’rufun terk edilmesi fitnenin gerçek sebebidir. Ancak fitne ortalığı kaplayıp her şeyin birbirine karıştığı, insanlarda âhiret sevgisinin değil dünya sevgisinin hâkim olduğu, sünnete bağlılık değil şahsi arzuların öne çıktığı, hakkın değil şahsi görüşlerin tercih edildiği dönemlerde; ayrıca ahlâkın yozlaştığı zamanlarda sabrın ve susmanın daha evla olduğu anlaşılmaktadır. Binaenaleyh fitne özel bir durum olduğu için, fitne zamanlarında insanlar tebliğ ve irşadda daha dikkatli davranmalıdırlar. Öncelikle âhiret inancı kuvvetlendirilmeli, Peygamber sevgisi ve sünnete bağlılık pekiştirilmeli, doğruluk ve doğru sözlü olmak insanlara öğretilmelidir. Vaadini yerine getirme, emanete hıyanet etmeme gibi ahlâkî erdemler, toplumda yerleştirilmeli, daha sonra toplumu kargaşaya sevk eden hususların düzeltilmesi cihetine gidilmelidir. Aksi takdirde yapılan gayretler boşa gidecek hatta fitnenin yayılmasına yardımcı olacaktır. Fitne zamanlarında, şiddete dayalı çözüm yolları sosyal barışı zedelediği gibi nazari konular hakkındaki tartışmalar da bazen toplumda yeni ihtilaf noktalarının ortaya çıkmasına yol açabilir.</p>

      <p class="x2--Ba-l-k-I-IK-1" id="toc_marker-15-7">6. İbadet ve Dua</p>

      <p class="a--Paragraf-I-IK-2">Peygamber-i Zîşan Efendimiz, fitnelerden ancak ibadetlerle, namazla kurtulmanın mümkün olacağını haber vermiştir. Peygamberimiz’in muhterem zevceleri Ümmü Seleme validemiz, Resûl-ü Ekrem’in bir gece “Sübhânallah! Allah, bu gece ne hazineler, ne fitneler indirdi.” diyerek telaşla uyandığını anlatmıştır. Sonra Peygamber <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">sellem)</span>, “Odalarında uyuyanları, -hanımlarını kastederek- namaz için kim uyandıracak.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-55" id="footnote-228-55-backlink">55</a></span> Hadis-i şerifte fitnelerden korunmak için namaz kılınması emredilmiştir. Peygamber Efendimiz, bu hadislerinde özellikle gece kılınan namazların insanları fitnelerden koruyacağına işaret etmiştir. Bir başka hadislerinde Peygamberimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">sellem)</span> “Herc zamanında yapılan ibadet, benim yanıma hicret etmek gibidir.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-56" id="footnote-228-56-backlink">56</a></span> “Herc”in özellikle bu hadiste, insanların birbirine karıştığı ve ihtilafların çoğaldığı zaman şeklindeki yorumlandığı<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-57" id="footnote-228-57-backlink">57</a></span> dikkate alınırsa günümüz fitnelerine işaret ettiği açıktır.</p>

      <p class="a--Paragraf-I-IK-2">Allah Resûlü <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu aleyhi ve sellem)</span>, “Şu altı şey; Deccal, Duman, Dâbbetü’l-arz, güneşin battığı yerden doğması, kişinin özel fitnesi ve herkesi içine alacak fitne gelmeden önce amelleri yerine getirmede acele edin.” buyurmuştur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-58" id="footnote-228-58-backlink">58</a></span> Hadiste anlatılan kıyametin büyük alâmetleridir. Kişinin başına gelecek özel durum ölüm, halkın bütününü kaplayan iş ise herkesi etkileyen yaygın fitnelerdir. Bu durumlar amel etmeyi zorlaştıran hatta bazıları ameli imkânsız kılan fitnelerdir. İşte hadiste böylesine tehlikeli bir durumla karşılaşmadan amellerinizi, ibadet ve dualarınızı yapmakta acele edin buyrulmuştur.</p>

      <p class="a--Paragraf-I-IK-2">Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, dualarında fitnelerden Allah’a sığınarak bu konuda ümmetine örnek olmuş, onlara fitnelerden kurtulmak için duaya iltica etmelerini öğütlemiştir. O, birçok kez “Fitnelerin şerrinden Allah’a sığınırım.” diye dua etmiştir.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-59" id="footnote-228-59-backlink">59</a></span> Peygamber Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">aleyhi ve sellem)</span>, yaşayanların ve ölülerin fitnesinden, kabrin fitnesinden, dünyanın fitnesinden, cehennem azabının fitnesinden, zenginlik ve fakirliğin fitnesinden ve Mesih-Deccâl’in fitnesinden Allah’a sığınmıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-60" id="footnote-228-60-backlink">60</a></span> Allah Resûlü <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(sallallahu</span> <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">aleyhi ve sellem)</span> sabah-akşam dualarında; “Allah’ım, Mesih-Deccal’in fitnesinden Sana sığınırım!” diye dua ederek âhirzaman fitnelerinden Allah’a sığınmıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-61" id="footnote-228-61-backlink">61</a></span> Peygamberimiz’in kendisine öğrettiği ilmin bir kısmını insanlara anlatan, muhtemelen fitnelerle ilgili kısmını anlatmayan Ebû Hureyre <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(radıyallahu anh)</span><span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-62" id="footnote-228-62-backlink">62</a></span> “İleride fitneler olacak. Boğulmak üzere olan bir kişinin Allah’a yakarışı gibi yalvarıp dua etmedikçe o fitnelerden kurtulmak mümkün değildir.” diyerek, fitne zamanında Allah’a dua etmenin önemini vurgulamıştır.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-63" id="footnote-228-63-backlink">63</a></span></p>

      <p class="a--Paragraf-I-IK-2">“Deccalin hüküm sürdüğü dönemlere has olarak Efendimiz <span class="x1---c-c-----s-a-s-----a-s-----r-a-----r-anh---2" style="font-size:0.82em;" xml:lang="tr-TR">(aleyhissalâtü vesselâm)</span>, onların getirmiş olduğu sistemlerin âdeta Ye’cûc-Me’cûc gibi Müslümanları muhasara altına alacağını, ciddî kıtlıkların yaşanacağını, semadan bir damla yağmur düşmeyeceğini, zeminin bir rüşeym bile bitirmeyeceğini ve insanların sefalet içinde kalıp açlıktan öleceklerini haber verir. Bu sözler karşısında âdeta şoke olan sahabe efendilerimiz endişe içinde “Öyleyse ne yiyecekler ey Allah’ın Resûlü?” derler. Efendimiz de, “Onlar, tesbîh u takdisle beslenecekler.” buyurur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-64" id="footnote-228-64-backlink">64</a></span> Efendimiz’in bu cevabı bazılarınca yadırganabilir, bizce değil. Bilindiği gibi, Efendimiz, savm-ı visale devam ettiğinde sahabe-i kiram da aynı şeyi yapmak isteyince, buyurmuşlardı ki: “Siz yapmayın, ben sizin bilmeyeceğiniz bir şekilde yediriliyor ve içiriliyorum.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-65" id="footnote-228-65-backlink">65</a></span> Dolayısıyla İnsanlığın İftihar Tablosu’nda mucize şeklinde zuhur eden “O, beni yediren, içirendir, hastalandığım zaman bana şifa verendir.”<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-66" id="footnote-228-66-backlink">66</a></span> gerçeği; mü’minlerde de bir ikram-ı ilâhî olarak ya da daha enfes manasıyla keramet şeklinde tecellî edebilir. Hâssaten küfrün ezici ve kâhir bir güçle Müslümanların üzerine geldiği bir dönemde, her şeye rağmen Müslümanlıktan vazgeçmeyen insanların “<span class="x2---talik-1" style="font-size:1.09em;" xml:lang="tr-TR">Sübhânallâhi ve bihamdihî, sübhânallâhi’l-azîm</span>.” demeleri, bir yandan kâfirlerin şerrinden sıyanetlerine vesile olurken diğer yandan da ruhanîleşmeleri ölçüsünde onları maddî gıdadan müstağni kılacaktır. Çünkü bu kelime-i mübarekeden daha câmî, celâli cemal yanında, cemali de celâl yanında ifade eden bir tesbih yoktur.<span class="x7--Dipnot-Ba-vurusu-2" style="font-size:0.91em;" xml:lang="tr-TR"><a class="footnote-link" href="#footnote-228-67" id="footnote-228-67-backlink">67</a></span></p>

      <p class="a--Paragraf-I-IK-2">İmam Buhârî’nin <span class="x2---talik-1" style="font-size:1.09em;" xml:lang="tr-TR">el-Câmi’u’s-sahîh</span>’inin son hadisi olan “<span class="x2---talik-1" style="font-size:1.09em;" xml:lang="tr-TR">Sübhânallâhi ve</span> <span class="x2---talik-1" style="font-size:1.09em;" xml:lang="tr-TR">bihamdihî, sübhânallâhi’l-azîm</span>; Rahman’ın çok sevdiği, söylemesi kolay ve mizan terazisinde ağır iki cümledir.” hadis-i şerifi ile, Cenâb-ı Hakk’ı tesbih ve takdis ederek, Rabb’imizden bizleri âhirzaman fitnelerinden korumasını niyaz ederiz. Hasbünallâhu ve ni’mel-vekîl, alellâhi tevekkelnâ!</p>

      <p class="a--Paragraf-I-IK-2"/>

      <div class="footnotes">
        <div class="footnote">
          <p class="Dipnot-Metin-2"><a class="footnote-anchor" href="#footnote-228-1-backlink" id="footnote-228-1">1</a> Dârimî, <span class="italic-dipnot-1">Fedâilü’l-kur’ân</span> 1.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-2-backlink" id="footnote-228-2">2</a> Ebû Dâvûd, <span class="italic-dipnot-1">Melâhim</span> 14. Kehf Sûresi’nin ilk on âyetinde Kur’ân’ın dosdoğru bir kitap olduğu, inkârcıların cehenneme, inananların cennete gideceği, Allah Resûlü’nün tebliğ için gösterdiği gayret, dünya üzerindeki her şeyin dünyanın süsü olduğu, dünya nimetlerinin faniliği ve Ashâb-ı Kehf kıssasının başlangıcı anlatılmıştır. Âdeta dinin temel esasları bu on âyette bildirilmiş, dünyanın aldatıcılığına karşı tebliğ ve irşadın önemi ve zor zamanda dini tebliğ için Ashâb-ı Kehf’in çektiği sıkıntılar örnek olarak anlatılmıştır.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-3-backlink" id="footnote-228-3">3</a> Müslim, <span class="italic-dipnot-1">Fiten</span> 19, 20.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-4-backlink" id="footnote-228-4">4</a> Muhammed Enver el-Keşmirî, <span class="italic-dipnot-1">Feyzu’l-bârî alâ sahîhi’</span><span class="italic-dipnot-1">l-buhârî</span>, 4/495.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-5-backlink" id="footnote-228-5">5</a> Müslim, <span class="italic-dipnot-1">İmân</span> 231.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-6-backlink" id="footnote-228-6">6</a> Buhârî, <span class="italic-dipnot-1">Fiten</span> 1.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-7-backlink" id="footnote-228-7">7</a> Buhârî, <span class="italic-dipnot-1">Fiten</span> 2. Tirmizî, <span class="italic-dipnot-1">Fiten</span> 25.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-8-backlink" id="footnote-228-8">8</a> Buhârî, <span class="italic-dipnot-1">Fiten</span> 6.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-9-backlink" id="footnote-228-9">9</a> İbn Mâce, <span class="italic-dipnot-1">Fiten</span> 14.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-10-backlink" id="footnote-228-10">10</a> Müslim, <span class="italic-dipnot-1">İman</span> 234.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-11-backlink" id="footnote-228-11">11</a> Bakara Sûresi, 2/112.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-12-backlink" id="footnote-228-12">12</a> İbn Mâce, <span class="italic-dipnot-1">Fiten</span> 1.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-13-backlink" id="footnote-228-13">13</a> İbn Mâce, <span class="italic-dipnot-1">Fiten</span> 1.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-14-backlink" id="footnote-228-14">14</a> İbn Mâce, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-15-backlink" id="footnote-228-15">15</a> İbn Mâce, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-16-backlink" id="footnote-228-16">16</a> Bu babda yedi hadis tahriç etmiştir. Babın sonunda “Kurtuluşa eren, fitnelerden uzak tutulmuş kişidir.” hadisini tahriç etmiştir. Ebû Dâvud, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-17-backlink" id="footnote-228-17">17</a> Buhârî, <span class="italic-dipnot-1">Fiten</span> 9. Müslim, <span class="italic-dipnot-1">Fiten</span> 10, 13. Ebû Dâvud, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-18-backlink" id="footnote-228-18">18</a> Buhârî, <span class="italic-dipnot-1">Fiten</span> 10. Müslim, <span class="italic-dipnot-1">Fiten</span> 14, 15.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-19-backlink" id="footnote-228-19">19</a> Tirmizî, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-20-backlink" id="footnote-228-20">20</a> Maide Sûresi, 5/28.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-21-backlink" id="footnote-228-21">21</a> Ebû Dâvud, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-22-backlink" id="footnote-228-22">22</a> Hucurât Sûresi, 49/9.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-23-backlink" id="footnote-228-23">23</a> Nevevî, <span class="italic-dipnot-1">Sahîhu m</span><span class="italic-dipnot-1">üslim bi şerhi’n-nevevî</span>, 18/9-10; Dâvudoğlu, <span class="italic-dipnot-1">a.g.e.</span>, 11/308.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-24-backlink" id="footnote-228-24">24</a> İbn Mâce, <span class="italic-dipnot-1">Fiten</span> 8.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-25-backlink" id="footnote-228-25">25</a> Buhârî, <span class="italic-dipnot-1">Fiten</span> 11.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-26-backlink" id="footnote-228-26">26</a> Bu babda yedi hadis nakletmiştir bk. İbn Mâce, <span class="italic-dipnot-1">Fiten</span> 13.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-27-backlink" id="footnote-228-27">27</a> Buhârî, <span class="italic-dipnot-1">Fiten</span> 14.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-28-backlink" id="footnote-228-28">28</a> Buhârî, <span class="italic-dipnot-1">Fiten</span> 14.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-29-backlink" id="footnote-228-29">29</a> Şihâbüddin el-Kastallânî, <span class="italic-dipnot-1">İrşâdü’s-sârî li şerhi sahîhi’l-b</span><span class="italic-dipnot-1">uhârî</span>, 10/187.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-30-backlink" id="footnote-228-30">30</a> Bu son hususa örnek olarak da Aynî, kendi döneminde Mısır’daki Memlukî meliklerinin saltanat için yaptıkları iç savaşları gösterir. Bk. Aynî, <span class="italic-dipnot-1">a.g.e.</span>, 20/75.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-31-backlink" id="footnote-228-31">31</a> Buhârî, <span class="italic-dipnot-1">Fiten</span> 8.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-32-backlink" id="footnote-228-32">32</a> Buhârî, <span class="italic-dipnot-1">Fiten</span> 17.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-33-backlink" id="footnote-228-33">33</a> Ebû Dâvûd, <span class="italic-dipnot-1">Fiten</span> 2.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-34-backlink" id="footnote-228-34">34</a> Halil Ahmed es-Sehârenfûrî, <span class="italic-dipnot-1">Bezlu’l-mechûd</span>, 17/160.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-35-backlink" id="footnote-228-35">35</a> Buhârî, <span class="italic-dipnot-1">Fiten</span> 7.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-36-backlink" id="footnote-228-36">36</a> Buhârî, <span class="italic-dipnot-1">Fiten</span> 7.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-37-backlink" id="footnote-228-37">37</a> Tirmizî, <span class="italic-dipnot-1">Fiten</span> 4.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-38-backlink" id="footnote-228-38">38</a> Buhârî, <span class="italic-dipnot-1">Fiten</span> 7.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-39-backlink" id="footnote-228-39">39</a> Tirmizî, <span class="italic-dipnot-1">Fiten</span> 5.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-40-backlink" id="footnote-228-40">40</a> Müslim, <span class="italic-dipnot-1">Fiten</span> 13.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-41-backlink" id="footnote-228-41">41</a> Ahmed b. Hanbel, 5/69; İbn Mâce, <span class="italic-dipnot-1">Fiten</span> 10.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-42-backlink" id="footnote-228-42">42</a> Mâide Sûresi, 5/64.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-43-backlink" id="footnote-228-43">43</a> Yûsuf Sûresi, 12/21.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-44-backlink" id="footnote-228-44">44</a> Beyhakî, <span class="italic-dipnot-1">Kitâbü</span><span class="italic-dipnot-1">’z-Zühdi’l-kebîr</span>, 2/162.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-45-backlink" id="footnote-228-45">45</a> Müslim, <span class="italic-dipnot-1">Fiten</span> 26.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-46-backlink" id="footnote-228-46">46</a> Ebû Dâvud, <span class="italic-dipnot-1">Fiten</span> 3.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-47-backlink" id="footnote-228-47">47</a> İbn Mâce, <span class="italic-dipnot-1">Fiten</span> 12.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-48-backlink" id="footnote-228-48">48</a> Müslim, <span class="italic-dipnot-1">Fiten</span> 17.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-49-backlink" id="footnote-228-49">49</a> Buhârî, <span class="italic-dipnot-1">Fiten</span> 10; 21.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-50-backlink" id="footnote-228-50">50</a> İbn Mâce, <span class="italic-dipnot-1">Fiten</span> 20.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-51-backlink" id="footnote-228-51">51</a> Tirmizî, <span class="italic-dipnot-1">Fiten</span> 9.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-52-backlink" id="footnote-228-52">52</a> Tirmizî, <span class="italic-dipnot-1">Fiten</span> 11.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-53-backlink" id="footnote-228-53">53</a> Tirmizî, <span class="italic-dipnot-1">Fiten</span> 13.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-54-backlink" id="footnote-228-54">54</a> Bu hadisler için bk. Ebû Dâvud, <span class="italic-dipnot-1">Melâhim</span> 17.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-55-backlink" id="footnote-228-55">55</a> Buhârî, <span class="italic-dipnot-1">Fiten</span> 6.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-56-backlink" id="footnote-228-56">56</a> Müslim, <span class="italic-dipnot-1">Fiten</span> 130. Ahmed b. Hanbel, 5/27.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-57-backlink" id="footnote-228-57">57</a> Aynî, <span class="italic-dipnot-1">a.g.e.</span>, 20/66.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-58-backlink" id="footnote-228-58">58</a> Müslim, <span class="italic-dipnot-1">Fiten</span> 128.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-59-backlink" id="footnote-228-59">59</a> Buhârî, <span class="italic-dipnot-1">Fiten</span> 15.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-60-backlink" id="footnote-228-60">60</a> Buhârî, <span class="italic-dipnot-1">De’avât</span> 38, 39, 44, 45, 46; Ebû Dâvud, <span class="italic-dipnot-1">Vitr</span> 32.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-61-backlink" id="footnote-228-61">61</a> Buhârî, <span class="italic-dipnot-1">Ezan</span> 149; Müslim, <span class="italic-dipnot-1">Zikr</span> 49.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-62-backlink" id="footnote-228-62">62</a> Ebû Hureyre’nin <span class="x1---c-c-----s-a-s-----a-s-----r-a-----r-anh---2" style="font-size:1em;" xml:lang="tr-TR">(radıyallahu anh)</span> bu konudaki sözü için bk. Buhârî, <span class="italic-dipnot-1">İlim</span> 42.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-63-backlink" id="footnote-228-63">63</a> İbn Ebî Şeybe, <span class="italic-dipnot-1">Musannef</span>, 8/701.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-64-backlink" id="footnote-228-64">64</a> İbn Mâce, <span class="italic-dipnot-1">Fiten</span> 33.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-65-backlink" id="footnote-228-65">65</a> Buhârî, <span class="italic-dipnot-1">Savm</span> 50.</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-66-backlink" id="footnote-228-66">66</a> Şuara Sûresi, 26/79, 80</p>
        </div>

        <div class="footnote">
          <p class="Dipnot-Metin-2"><a class="footnote-anchor" href="#footnote-228-67-backlink" id="footnote-228-67">67</a> Fethullah Gülen, <span class="italic-dipnot-1">Yol Mülâhazaları</span>, s. 167.</p>
        </div>
      </div>
    </div>
  </div>
</body>
</html>