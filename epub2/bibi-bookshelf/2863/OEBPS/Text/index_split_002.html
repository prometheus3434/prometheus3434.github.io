<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2">«Geminin hiçbir araç ve gereci de kaybolmamıştır. Okyanus Şirketi gemiyi demirleri ve zincirleriyle birlikte kurtarmıştır.»</p>

  <p class="calibre2">Bunun bir kurtarma yargıcını etkilemesi ne tuhaftı. Nick ani bir gururla, onu demirleri ve her şeyiyle birlikte kurtardık, diye düşündü.</p>

  <p class="calibre2">«Kurtarıcıların hemen paslanmayı önleyecek ilaç sıkmaları sayesinde makine dairesindeki zararın büyümesi de önlenmiştir. Bu mahkeme uzmanların düşüncelerini dinledi. Onarılmak üzere Cape Town’a teslim edilen Altın Maceracı‘nın şimdiki değerinin yirmi altı milyon Amerikan doları ya da on beş milyon üç yüz bin Sterlin olduğu kabul edildi. Bu durumda biz, kurtarıcıların ödül olarak tekne değerinin yüzde yirmisini hak ettiklerine inanıyoruz.</p>

  <p class="calibre2">Nicholas bir an yanlış duyduğunu sandı. Sonra heyecandan yanaklarının yandığını hissetti.</p>

  <p class="calibre2">«Buna ek olarak limana götürülen kazazedelerin taşınma masraflarını da göz önüne almamız gerekti…»</p>

  <p class="calibre2">Ödül altı milyon dolardı! Artık borçlardan kurtulmuştu ve okyanusun üstünde uçan bir albatros kadar bağımsızdı.</p>

  <p class="calibre2">Nicholas başını çevirip Duncan Alexander’e bakarak gülümsedi. Ömründe kendini bu kadar canlı ve güçlü hissetmemişti. Kendisini ölümsüz bir dev sanıyordu âdeta. Ona dayanmış olan Samentha’nın vücudundan da sonsuz gençlik alıyordu.</p>

  <p class="calibre2">Duncan Alexander başını geriye atarak dönüp yanındaki avukatıyla konuştu. Nicholas’a bakmadı ama yüzü terlemiş gibi parlıyordu ve birden yanık suratından kanı çekilmişti.</p>

  <p class="scenebreak">***</p>

  <p class="calibre2">Samentha, «Nasıl olsa birkaç gün sonra benden sıkılacaktın.» dedi. «Ya da ikimizden biri kalp krizi geçirecekti.»</p>

  <p class="calibre1">Üzgün üzgün gülümsüyordu. Hiç de, onun her zamanki neşeli, tatlı gülüşüne benzemiyordu bu. «Ben kumarda kazanırken oyunu bırakmayı yeğlerim zaten.»</p>

  <p class="calibre2">Heathrow’da Pan American Clipper salonunda oturuyorlardı. Nicholas duyduğu şiddetli umutsuzluğa şaşıyordu.</p>

  <p class="calibre1">Sanki yaşamın gerekli güçlerinden yoksun kalmak üzereydi. Samentha’ya bakıp onun birkaç dakika sonra gideceğini düşünürken gençliğinin, gücünün sızıp aktığını hissetti.</p>

  <p class="calibre2">«Samentha, burada benimle kal.»</p>

  <p class="calibre2">Genç kadın, «Nicholas,» diye fısıldadı. «Gitmem gerekiyor, sevgilim. Ayrılığımız uzun sürmeyecek ama gitmem gerekiyor.»</p>

  <p class="calibre2">«Neden?»</p>

  <p class="calibre2">«Çünkü benim yaşamım bu.»</p>

  <p class="calibre2">«Yaşamının yerine beni koy.»</p>

  <p class="calibre2">Samentha onun yanağına dokundu. «Daha iyi bir fikrim var. Büyücü ve Deniz Cadısı‘nı bırak. Aysberglerini de unut ve benimle gel.»</p>

  <p class="calibre2">«Bunu yapamayacağımı biliyorsun.»</p>

  <p class="calibre2">Samentha, «Doğru,» diye kabul etti. «Bunu yapamazsın ve ben de istemem zaten. Fakat Nicholas sevgilim, aynı şekilde kendi yaşamımı da bırakamam.»</p>

  <p class="calibre2">Nick mırıldandı. «Pekâla, benimle evlen.»</p>

  <p class="calibre2">«Neden, Nicholas?»</p>

  <p class="calibre2">«Böylece uğurumu yitirmemiş olurum. Böylece sana söylediklerimi yapmak zorunda kalırsın.»</p>

  <p class="calibre2">Samentha neşeyle gülerek onun göğsüne yaslandı.</p>

  <p class="calibre1">«Artık işler böyle yürümüyor, Victoria devrinden kalma sevgilim. Günümüzde evlenmek için sadece bir iyi neden var. O da çocuk sahibi olmak. Bebek yapmamı mı istiyorsun?»</p>

  <p class="calibre2">«Harika bir fikir.»</p>

  <p class="calibre2">«Böylece sen okyanusları dolaşırken ben biberonları ısıtır ve bebek bezi yıkarım. Ayda bir de birlikte yemek yeriz. Ama şimdi olamaz. Hâlâ yapılması gereken çok şey var.</p>

  <p class="calibre1">Yaşanması gereken büyük bir hayat var.»</p>

  <p class="calibre2">Nick, «Allah kahretsin,» diye başını salladı. «Senin tek başına ortalarda dolaşmanı istemiyorum. Kısa süre sonra kasları fazla gelişmiş, yirmi beş yaşındaki bir ahmakla fingirdemeye başlarsın…»</p>

  <p class="calibre2">Samentha başını ‘imkânsız’ gibisinden sallayarak güldü. «Bana eski şarabı tattırdın. En kısa sürede gel, Nicholas. Burada işini bitirir bitirmez Florida’ya gel. Sana yaşamımı göstereceğim.»</p>

  <p class="calibre2">Mavi Pan Amerikan üniforması giymiş güzel yer hostesi gülümseyerek yaklaştı. «Doktor Silver? 432 sefer sayılı uçağın yolcularını çağırıyorlar.»</p>

  <p class="calibre2">Samentha, «Çabuk gel,» diyerek ayaklarının ucunda yükselip kollarını adamın boynuna doladı. «İlk fırsatta gel.»</p>

  <p class="calibre2">James Teacher öneride bulununca Nicholas şiddetle itiraz etmişti. «Onunla konuşmak istemiyorum. Duncan Alexander’den tek istediğim şey altı milyonluk çeki Bunu da gelecek ayın onundan önce istiyorum.»</p>

  <p class="calibre2">Avukat dil döküp Nicholas’ı kandırmaya çalışmıştı. «Onun yüzünü seyretmenin ne kadar zevkli olacağını düşünün. Yüzüne bakarak biraz eğlenin, Mr.Berg.»</p>

  <p class="calibre2">«Onun yüzüne bakmak bana hiç zevk vermez. Bakmayı istediğim başka bin surat düşünebilirim şu anda.» Fakat sonunda avukatın isteğini yerine getirmeye razı olmuştu.</p>

  <p class="calibre2">James Teacher’in bürosunun bulunduğu taş bina çok eskiydi ve duvarları sarmaşıklar sarmıştı. Avukatın odaları üçüncü kattaydı. Asansör olmadığı gibi merdivenler dar, dik ve tehlikeliydi. Duncan Alexander soluk soluğa geldi. Teacher’in kâtibi ona oturduğu bölmeden kötü kötü bakarken, bir elini kulağına götürerek, «Kim?» diye sordu. Kâtip bina kadar yaşlıydı âdeta. Daima eskimekten yeşilleşmiş siyah alpaka elbiseler giyiyor ve 1930’ların başbakanı Neville Chamberlain gibi ince, siyah kravatlar takıyordu. «Kim?»</p>

  <p class="calibre2">Duncan Alexander’ın yüzü daha da kızardı. Adını tekrarlamaya alışık değildi.</p>

  <p class="calibre2">Kâtip buz gibi bir tavırla, «Randevunuz var mı, Mr.Arbutnot?» dedi. Sonra önündeki deftere bakıp adama geçmesini işaret etti.</p>

  <p class="calibre2">Nicholas, Christy Nakliyatta dört dakika beklemişti. Onun için Alexander Duncan’ı iki misli bekletti. Duncan tatlı tatlı gülümseyerek içeriye girince de kayıtsız bir tavırla baktı.</p>

  <p class="calibre2">James Teacher, Wimbledon’daki bir hakem gibi masasının başında oturmuş onları seyrediyordu. Fakat Duncan Alexander ona pek aldırmadı. «Tebrikler, Nicholas.» Gür saçlı başını sallarken gülüşünde bir hüzün belirdi. «Doğrusu fevkalade bir iş basardın.»</p>

  <p class="calibre2">«Teşekkürler, Duncan. Yalnız bugün çok işim var ve sana ancak on dakika verebileceğimi söylemeliyim.» Nick saatine baktı. «Neyse seninle konuşacağımız şeyi tahmin edebiliyorum. Gelecek ayın onunda parayı Okyanus Kurtarmanın Bermuda bürosuna transfer edersin. Ya da tasdikli çeki Bach Wackie’ye gönderirsin.»</p>

  <p class="calibre2">Dundan yalandan itiraz edermiş gibi elini kaldırdı. «Merak etme Nicholas, kurtarma parası mahkemenin karar verdiği tarihte orada olacak.»</p>

  <p class="calibre2">«Çok iyi.» Nicholas yine de gülümsemiyordu. «Bir de icraya gitmek istemem.»</p>

  <p class="calibre2">«İhtiyar Arthur Christy’nin bir sözünü sana anımsatmak isterim…»</p>

  <p class="calibre2">Nicholas, «Ah ortak kayınpederimiz,» diye mırıldandı.</p>

  <p class="calibre2">Duncan bunu duymazlıktan gelerek devam etti. «Berg’le Alexanders bir araya getirmekle denizcilik alanının en olağanüstü çiftlerinden birini yarattım, derdi.»</p>

  <p class="calibre2">«İhtiyar adam sonunda bunamaya başlamıştı.»</p>

  <p class="calibre2">«Ve haklıydı kuşkusuz. Ancak secinle ben uyuşamadık.</p>

  <p class="calibre1">Tanrım, birbirimizle uğraşacak yerde birlikte çalışsaydık nasıl olurdu biliyor musun? Sen bu işteki en iyi tuzlu su ve çelik adamısın. Ben de…»</p>

  <p class="calibre2">«Çok etkilendim, Duncan. Bu yeni ve zevk veren saygın beni gerçekten çek etkiledi.»</p>

  <p class="calibre2">«Burnumu sürttün, Nicholas. Tıpkı söylediğin gibi yaptın. Ben de hatalarından yararlanan bir insanım. Felaketi zafer haline sokmak benim oyunlarımdan biridir. Şimdi altı milyon dolarla Christy Nakliyata girebilirsin. Seninle eşit oluruz.»</p>

  <p class="calibre2">Nicholas’ın şaşkınlığı yüzünden hiç belli olmadı. Fakat kafası hızla çalışmaya başlamıştı.</p>

  <p class="calibre2">«Birleşirsek bizi kimse engelleyemez. Christy Nakliyatı denizleri kontrol eden bir dev haline getirebiliriz.» Duncan büyük bir hevesle konuşuyordu. Nicholas onu seyrederken her an hakkında yeni şeyler öğrenmekteydi.</p>

  <p class="calibre2">«Tanrım, sen Altın Şafak gibi bir işi düşünebilen, çok soğuk bir yerde dev transatlantiği kurtarabilen adamsın. Ben de bir göz kırpma ve ıslıkla bir milyar doları toparlayabilen insanım. Birlikte olursak aşamayacağımız sınır kalmaz.» Duncan sesini hafifleterek devam etti. «Ne düşündüğünü biliyorum. Borçların var. Okyanus Kurtarmanın yaşayabilmesi için altı milyona gereksinme duyuyorsun. Christy Nakliyat, Okyanus Kurtarmanın borçlarını üstüne alacaktır. Bu küçük bir ayrıntı. Önemli olanı ihtiyar Arthur Christy’nin görüşü. Berg ve Alexander’ın bir araya gelmesi.»</p>

  <p class="calibre2">Nicholas ağzından yaprak sigarasını çekip ucunu inceledikten sonra adama baktı. Yumuşak bir sesle, «Söyle Duncan,» dedi. «Kadınlarımızı da paylaşacak mıyız?»</p>

  <p class="calibre2">Duncan’ın dudakları gerildi ve gözlerinin iki yanında deriler kırıştı. «Nicholas…» diye başlayacak oldu.</p>

  <p class="calibre2">Fakat Nick bir el işaretiyle onu susturdu. «Altı milyona gereksinmem olduğunu söyledin. Haklıydın. Bunun üç milyonu Okyanus Kurtarma için gerekli. Kalan üç milyonu da yaptırdığın canavarın çalıştırılmasına engel olmak için kullanacağım. Bu parayı almasam da yine bu işle uğraşacaktım. Ayın onbirinde, sabah saat dokuzu on bir geçe haciz kararıyla karşına dikileceğim. Seninle ve Altın Şafakla uğraşacağımı söylemiştim. Bu tehdidimde ısrar ediyorum.»</p>

  <p class="calibre2">Duncan mırıldandı. «Küçülüyorsun. Senin o çılgınlara katılacağın hiç aklıma gelmezdi.»</p>

  <p class="calibre2">«Hakkımda bilmediğin çok şey var, Duncan. Fakat Tanrı biliyor ya, bunları öğrenmek sana ağır gelecek.»</p>

  <p class="calibre2">Nicholas bir daha Eeaton Square’deki eve gitmeyi reddedince, Chantelle, Beaouchamp Place’de San Lorenzo’yu seçmişti. Kadınla yalnız kalmayı istemeyen adam için burası da iyi bir yer sayılmazdı.</p>

  <p class="calibre2">Burada güzel günlerin pek çok anısı vardı. Londra’da oldukları zaman pazarları bu lokantaya gelirlerdi. Chantelle, Peter ve Nicholas köşedeki masaya oturup neşeyle yemek yerlerdi. Mara yine onlara bu masayı vermişti.</p>

  <p class="calibre2">Chantelle yemek listesinin üstünden ona bakarak, «Osso bucco mu yiyeceksin?» diye sordu.</p>

  <p class="calibre2">Nicholas daima osso bucco yerdi. Peter de tassgne. Bu da bir töre sayılırdı.</p>

  <p class="calibre2">«Dil balığı yiyeceğim.» Nicholas masalarının etrafında dolanan garsona baktı. «Lokantanın beyaz şarabını içeceğiz.» Daima Sancerre şarabı içmişlerdi. Nick kasıtla sürahiyle şarap ısmarlayıp bu buluşmaya önem vermediğini belirtiyordu.</p>

  <p class="calibre2">Chantelle şarabı tadıp, «İyi,» diyerek kadehini masaya bıraktı. «Dün gece Peter’le konuştum. Soğuk aldığı için revire yatırmışlar. Ama bugün kalkacaktı. Sana sevgilerini yolladı.»</p>

  <p class="calibre2">Nicholas kuru bir sesle, «Teşekkür ederim,» diye mırıldandı. Onları tanıyanların merakla bakmalarından rahatsız olmuştu. Bu skandal bir anda Londra’ya yayılacaktı. «Peter’i Paskalya tatilinde Bermuda’ya götürmek istiyorum.»</p>

  <p class="calibre2">«Onu özleyeceğim…»</p>

  <p class="calibre2">Nicholas yemekler gelene kadar bekledi, sonra katı bir tavırla sordu. «Benimle konuşmak istediğin neydi?»</p>

  <p class="calibre2">Chantelle ona doğru eğildi. Parfümü hafif ve davet ediciydi. «Bir şey öğrenebildin mi, Nicholas?»</p>

  <p class="calibre2">Nick, hayır, diye düşündü. Benden istediği bu değil. Parisli kanı yüzünden gizlilikten, entrikadan zevk alıyor. Başka bir şey var… Ona baktı. «Bir şey öğrenemedim. Öğrenseydim sana telefon ederdim.» Sert bakışlı, yeşil gözlerini kadına dikti. «İstediğin bu değildi zaten.»</p>

  <p class="calibre2">Chantelle gülümseyerek gözlerini ondan kaçırdı. «Hayır, istediğim bu değildi.»</p>

  <p class="calibre2">Kadının göğüsleri şaşılacak gibiydi; küçük olmalarına karşın ince vücuduna göre büyük duruyor, kusursuz yapıları ve dikliği bu izlenimi veriyordu. Açık yakası dantelli, ince bir bluz giymişti. Onun için de iki göğsünün arasındaki çizgi gözüküyordu. Nicholas onları çok iyi biliyordu ve gözünün takıldığını hissetti.</p>

  <p class="calibre2">Chantelle birden başını kaldırarak ona baktı. İri gözleri korkunç heyecan veren bir şehvetle kısılmıştı. Hafifçe büktüğü dudaklarını dilinin ucuyla ıslattı.</p>

  <p class="calibre2">Nick onun oturduğu yerde sallandığını hissetti. Bu hareketi iyi bilirdi. Dudakların bükülüşü, dilin hareketi kadının ihtirasa kapıldığını haber veriyordu. Kendi vücudunun da buna büyük güçie karşılık verdiğini hissederek bundan kurtulmaya çalıştı.</p>

  <p class="calibre2">«İstediğin nedir?» Sesindeki boğukluğun farkında değildi ama Chantelle bunu ne anlama geldiğini hemen sezmişti. Masanın üstünden uzanıp Nick’in bileğini tuttu. Parmaklarının altındaki nabzın hızlandığını duydu.</p>

  <p class="calibre2">«Duncan, Christy Nakliyata dönmeni istiyor. Ben de öyle,»</p>

  <p class="calibre2">«Seni bana yollayan Duncan mı?» Kadın başını ‘hayır’ anlamında sallayınca da sordu. «Duncan neden dönmemi istiyor? Beni başınızdan atabilmek için ikinizin ne kadar uğraştığı malum.» Bileğini kurtararak iki elini de kucağına dayadı.</p>

  <p class="calibre2">«Duncan’ın bunu neden istediğini bilmiyorum. Senin bilgine gerek duyduğunu söylüyor.» Omuz silkince ipeğin altında göğüsleri kımıldadı. Nick kapıldığı arzu yüzünden güçlükle düşünebiliyordu. «Asıl nedenin bu olmadığından eminim. Fakat seni istiyor.»</p>

  <p class="calibre2">«Senden bunu söylemeni mi istedi?»</p>

  <p class="calibre2">«Ne münasebet.» Chantelle kadehinin sapını çeviriyordu. Parmakları ince, uzun ve biçimliydi. Uzun tırnaklarında kırmızı cila parlıyordu. «Bunu sadece ben önerecektim.»</p>

  <p class="calibre2">«Duncan’ın beni neden istediğini sanıyorsun?»</p>

  <p class="calibre2">«Aklıma iki olasılık geliyor.» Chantelle bazen bir erkek gibi düşünerek Nick’i şaşırtırdı. Zaten onun bu çılgınlığı yapmasına da yine bu yüzden hayret etmişti. Nicholas onu dinlerken Chantelle’in şirketin yönetimini Duncan Alexanders nasıl verebildiğini anlayamadı. Sonra onun ne çılgın ve ateşli bir yaratık olabildiğini anımsadı. «İlk olasılık şu: Christy Nakliyatın sana altı milyon dolar borcu var ve Duncan bu parayı ödememek için bir numara düşünmüş olabilir.»</p>

  <p class="calibre2">«Evet. Ya diğer olasılık?»</p>

  <p class="calibre2">«Kentte seninle ilgili garip ve heyecan verici söylentiler dolaşıyor. Çok büyük bir işin eşiğinde olduğunu söylüyorlar. Suudi Arabistan’da bir şey yapacakmışsın. Belki de Duncan bundan hisse istiyor.»</p>

  <p class="calibre2">Nicholas gözlerini kırpıştırdı. Aysberk projesi şeyhlerle arasındaydı. Sonra bunu başkalarının da bildiğini anımsadı. Bernard Wackie, Samentha Silver, James Teacher… Demek onlardan biri gevezelik etmişti.»</p>

  <p class="calibre2">«Ya sen? Senin nedenlerini de bileyim.»</p>

  <p class="calibre2">Kadın, «İki nedenim var, Nicholas,» diye cevap verdi.</p>

  <p class="calibre1">«Şirketin kontrolünü Duncan’dan geri almak istiyorum. Hisselerimle, oy kullanma hakkımı istiyorum. Tröstteki hakkım olan yeri istiyorum. Duncan’a yetki verdiğim zaman ne yaptığımı bilmiyordum. Bu çılgınlıktı. Şimdi bunu geri istiyorum. Bunu geri almanı senden istiyorum.»</p>

  <p class="calibre2">Nick soğuk soğuk güldü. «Televizyondaki kovboy dizilerinde olduğu gibi kendine bir katil tutuyorsun. Duncan’la ben mahmuzlarımızı şıkırdatarak bomboş kalan caddeye çıkıyoruz.» Gülüşü hafif bir kahkahaya döndü. Fakat kafası hızla çalışırken kadını inceliyordu. Acaba yalan mı söylüyordu? Bunu bilebilmek hemen hemen olanaksızdı. Chantelle çok esrarlı, anlaşılmaz bir yaratıktı. Sonra o iri gözlere dolan yaşlan görerek gülmekten vazgeçti. Gerçekten mi ağlıyor, yoksa numara mı yapıyordu?</p>

  <p class="calibre2">«İki nedenin olduğunu söylemiştin.» Sesi biraz yumuşamıştı.</p>

  <p class="calibre2">Chantelle hemen cevap vermedi ama Nick onun telaşlandığını anlamıştı. İpeğin altındaki güzel göğüsler sık solukları yüzünden oynuyordu. Kadın birden karar verip içini çekerek konuşmaya başladı. Sesi çok hafif olduğu için Nick onu zorlukla duyabildi.</p>

  <p class="calibre2">«Seni geri istiyorum. Diğer neden de bu, Nicholas.» Nick ona bakakaldı. «Bu da çılgınlığımın bir parçasıydı. Ne yaptığımın farkında değildim. Fakat o çılgınlık bitti artık. Tanrım… Seni ne kadar özlediğimi bilemezsin. Ne kadar acı çektiğimi asla bilemezsin.» Durup küçük elini salladı. «Fakat sana her şeyi unutturacağım, Nicholas. Yemin ederim. Peter’le sana ihtiyacımız var. İkimiz de sana büyük gereksinme duyuyoruz.»</p>

  <p class="calibre2">Nick bir an cevap veremedi. Chantelle onu şaşırtmıştı. Birden bütün yaşamının sarsıldığını hissetti. «Geriye dönüş yoktur, Chantelle, Sadece ileriye gidebiliriz.»</p>

  <p class="calibre2">Kadın, «İstediğimi daima elde ederim, Nicholas,» diye uyardı. «Bunu bilirsin.»</p>

  <p class="calibre2">«Ama bu kez istediğin olmayacak, Chantelle.» Başını sallarken bu sözlerin aklına takılacağını biliyordu.</p>

  <p class="scenebreak">***</p>

  <p class="calibre2">Duncan Alexander, Rolls’un buzağı derisi kaplı koltuğuna uzanır gibi oturmuş, telefonda kendi bürosuyla konuşuyordu.</p>

  <p class="calibre2">«Kurt Streicher’i bulabildin mi?» diye sordu.</p>

  <p class="calibre2">«Üzgünüm, Mr.Alexander. Bürosu onunla bağlantı kuramadı. Kendisi Afrika’ya safariye gitmiş. Genevre’ye ne zaman döneceğini bilmiyorlar.»</p>

  <p class="calibre2">«Teşekkür ederim, Myrtle.» Duncan’ın gülüşü hiç de neşeli değildi. Streicher birden dünyanın en çalışkan sporcusu haline gelivermişti. Geçen hafta1 kayak yaptığı için kendisine erişilememişti. Bu hafta da Afrika’da fil öldürüyordu. Gelecek hafta da Kuzey Kutbunda beyaz ayıları kovalayabilirdi. Zaten o zamana kadar da iş işten geçmiş olurdu.</p>

  <p class="calibre2">Bunu yapan sadece Streicher değildi. Altın Maceracı için o parayı ödemesine karar verildiğinden beri mali bakımdan onu destekleyen kimseler çek defterlerini ceplerine sokup gözden kaybolmuşlardı.</p>

  <p class="calibre2">Sekreterine, «Bugün büroya dönmeyeceğim,» diye haber verdi. «Lütfen, masamdaki kâğıtları Eaton Square’e yolla. Bu gece çalışacağım. Yarın sabah bir saat erken gelebilir misin?»</p>

  <p class="calibre2">«Tabii, Mr.Alexander.»</p>

  <p class="calibre2">Telefonu kapatarak camdan baktı. Roils, Regent’s Park’a girmiş, St. John’s Wood’a doğru gidiyordu. Son altı ay içinde üç kez bu yöne gitmişti. Birden kaburgalarının altında o yakıcı yumruyu hissetti. Doğulduysa da sancı geçmiyordu, içini çekerek gül ağacı içki dolabını açtı. Bir bardağa bir kaşık toz koyup üstüne soda ilave etti.</p>

  <p class="calibre2">Bu bulanık ilaca tiksintiyle bakıp bir yudumda içti. Ağzında bir nane tadı kaldı ve sancısı çabucak geçti. O yakıcı sancı kaybolurken hafifçe geğirdi.</p>

  <p class="calibre2">Oniki parmak barsağında ülser olduğunu bir doktorun söylemesine gerek yoktu. Yoksa birkaç yara bir arada mıydı? Yine soğuk soğuk gülümseyerek dalgalı saçlarını taradı. Dikkatle aynaya bakıyordu. Yüzünden endişesinin belli olmadığından emindi. Bu yüzde hiç bir belirti yoktu. Daima verdiği kararlan yerine getirecek gücü olmuştu. Fakat bu yaşamının en güç yolculuğuydu.</p>

  <p class="calibre2">Bir an gözlerini kapattı. Altın Şafak’ın dalgaları aştığını gördü. Tıpkı bir dağ gibiydi tanker. Bu hayal ona cesaret verdi. İçinden yükselen gücün ruhuna dolduğunu hissetti.</p>

  <p class="calibre2">Herkes onu sadece paradan anlayan, kâğıt üstünde iş gören biri sanıyordu. Kentte, «Onun kanında tuz, içinde çelik yok,» diyorlardı. Christy Nakliyatta Berg’in yerine geçtiği zaman, ondan uzaklaşarak dikkatle izlemeye başlamışlar, kendini ortaya koymasını beklemişlerdi. Onu Christy Nakliyatın parasını harcamaya zorlamışlar, tıpkı çölde kendi kendini yiyen bir deve gibi onun sıskalaşmasını seyretmişlerdi.</p>

  <p class="calibre2">«Namussuzlar,» diye düşündü. Hoş, onlar da kendisinin yapabileceğini yapmışlardı sadece; Duncan’ın bildiği ve saygı duyduğu kurallara göre hareket ediyorlardı. İşte aynı kurallara göre güçlü olduğunu kanıtlayabilirse onu paraya boğacaklardı. Şimdi sınanıyordu. Fakat sonuca yaklaşmıştı. Atlatması gereken iki ayı vardı. Ancak bu Altmış gün de ona geçirmiş olduğu bir yıl kadar zer gözüküyordu.</p>

  <p class="calibre2">Altın Maceracının karaya oturması bir felaket olmuştu. Duncan transatlantiği karşılık göstererek kredi almıştı. Altın Maceracının lüks gezintilerinden sağlanacak parayla Altın Şafak denize inene kadar dayanacağını, bu tehlikeli dönemi böylece atlatacağını ummuştu. Fakat şimdi her şey altüst olmuştu. Transatlantikten para gelmediği gibi ayın onundan önce altı milyon dolar bulması gerekiyordu. Ayın altısı olmuştu, zaman parmaklarının arasından akıp gidiyordu.</p>

  <p class="calibre2">Berg’i oyalayabilseydim, diye düşündü. O anda yakıcı kini duydu yine. Onu oyalayabilseydim. Ortaklık hikâyesiyle onun yeterli bir süre beklemesini sağlayabilirdim… Fakat Berg aşağı gören bir tavırla bu teklifi geri çevirmişti. Bu yüzden de Duncan kendisine yakışmayan bir telaşla para aramaya başlamıştı. Ortadan kaybolan sadece Kurt Streicher değildi. Bu insanların kokuyu alabilmeleri ne garipti… Onun da başkalarının çaresizliğini ya da zayıflığını sezme gücü vardı. Bu yüzden diğerlerinin durumu nasıl fark ettiklerini anlıyordu. Sanki vebaya yakalanmış gibi herkes ondan uzaklaşmıştı.</p>

  <p class="calibre2">Çok büyük kazanç sağlamaya hazırlandığı bir anda bu para pek önemsizdi. İki ay için altı milyon dolar istiyordu. Bunun önemsizliği bir hakaret sayılırdı. Yine karın kasları gerildi ve midesi eşitlenmeye başladı. Gevşemek için kendisini zorladı. Camdan bakınca Rolls’un birbirine dayanmış, kümesi andıran sarı tuğla apartmanlar bulunan bir sokağa girdiğini gördü.</p>

  <p class="calibre2">Omuzlarını geriye atarak aynada kendisine bakıp gülümsemeye çalıştı. «İstediğin sadece iki ay sonra ödenecek altı milyon dolar,» dedi. O sırada Rolls da biçimsiz binalardan birinin önünde durdu.</p>

  <p class="calibre2">Duncan kapıyı açıp domuz derisi evrak çantasını uzatan şoföre başını salladı. «Teşekkür ederim, Edward. Fazla kalamayacağım.»</p>

  <p class="calibre2">Çantasını alarak bir atlet gibi uzun, güvenli adımlar atarak kaldırımdan geçti. Havanın kapalı olduğu bu mart günü bile sarı saçları pırıl pırıl parlıyordu.</p>

  <p class="calibre2">Kapıyı açan adamın boyu başındaki yüksek, siyah şapkaya karşın Duncan’ın sadece yarısı kadardı.</p>

  <p class="calibre2">«Mr.Alexander, shalom, shalom.» ‘Gür sakalı beyaz yakasıyla kravatını örten adam gizli Musevi tarikatından olan kimseler gibi giyinmişti. «Daha önce de gelmiştiniz, her ziyaretinizde evime onur getiriyorsunuz.» Kalın kaşların altında gözler muziplikle pırıldadı.</p>

  <p class="calibre2">Duncan, «Bunun nedeni taş gibi bir kalbin ve damarlarında da buzlu su olması,» diye cevap verdi.</p>

  <p class="calibre2">Adam kendisine fevkalade iltifat edilmiş gibi neşeyle güldü. «Gelin. İçeriye girip çay içelim ve biraz konuşalım.» Duncan’ı kolundan tutarak dar bir koridora soktu. Orada karşıdan gelen, başlarında takkeleri bulunan iki erkek çocukla çarpıştılar.</p>

  <p class="calibre2">Adam, «Yaramazlar,» diye bağırarak durup çocukları okşadı ve sevgiyle kalçalarına birer tokat atarak gitmelerini söyledi. Gülmesini sürdürerek ve takkesinin altından çıkan buklelerini sallayarak Duncan’ı büro haline sokulmuş eşya dolu bir yatak odasına aldı. Bir köşede eski tip bir yazı masası duruyordu; yanındaki at kılı kanepenin üstüne de dosyalar yığılmıştı.</p>

  <p class="calibre2">Adam bunların bir bölümünü yana iterek Duncan’a yer açtı. «Oturun.» Onun boyunda tombul bir kadın çay tepsisiyle geldi.</p>

  <p class="calibre2">Yalnız kalınca adam, «Hakem mahkemesinin Altın Maceracıyla ilgili kararını Lloyds Listesi’nde okudum,» diye açıkladı. «Nicholas Berg şaşılacak bir adam. Onun ne yapacağını kestirmek zor.» Süzdüğü Duncan’ın soluk gözlerindeki öfkeyi ve kızaran yanaklarını da gördü.</p>

  <p class="calibre2">Duncan öfkesini tuttu ama Nicholas Berg’den böyle söz ettikleri zaman duygularını bastırmakta gitgide güçlük çekmekte olduğunun farkındaydı. Berg’i onunla kıyaslıyorlar, Duncan’ı iğneliyorlardı hep. Kalkıp bu küçük odadan, üstü kapalı alaylardan uzaklaşmak istedi. Fakat bunu yapacak durumda değildi. Öfkesi yatışmadığı için henüz konuşacak hali de yoktu. Ona pek uzun gelen bir süre sessiz sedasız oturdular.</p>

  <p class="calibre2">Sonunda adam sessizliği bozdu. «Ne kadar?»</p>

  <p class="calibre2">Duncan miktarı söyleyemedi, çünkü bu para kendisini çileden çıkaran insanla yakından ilgiliydi.</p>

  <p class="calibre2">«Fazla değil. Kısa vadeli. Sadece Altmış gün.»</p>

  <p class="calibre2">«Ne kadar?»</p>

  <p class="calibre2">Duncan, «Altı milyon,» diye cevap verdi. «Dolar.»</p>

  <p class="calibre2">«Altı milyon insanın elindeyken pek büyük bir para gibi gözükmez ama elinde değilse bu büyük bir servettir.» Adam gür sakalını çekiştirdi. «Altmış gün de sonsuzluk gibi uzun gelebilir.»</p>

  <p class="calibre2">Duncan hafif sesle mırıldandı. «Altın Şafak için iyi bir anlaşma yaptım. Tankeri on yıl süreyle kiraladım.» Domuz derisi çantanın altın kilidini açarak bir deste fotokopi çıkardı. «Gördüğün gibi bunu iki taraf da imzaladı.»</p>

  <p class="calibre2">Adam, Duncan’ın elindeki kâğıtlara bakarak, «On yıl mı?» diye sordu.</p>

  <p class="calibre2">«On yıl. Yüz tondan mil başına on sent alacağım. Yılda en az 75,000 mil yapacağız.»</p>

  <p class="calibre2">Adamın gür siyah sakalını sıvazlayan eli hareketsiz kaldı. «Altın Şafak’ın bir milyon ton yük taşıyabileceğini söylemiştin. Bu durumda tanker yılda en az brüt yetmiş beş milyon dolar getirir.» Kendisini zorlayarak hayretini gizledi ve yine sakalını sıvazlamaya başladı. «Kiralayan kim?» Kalın kaşlar havaya kalkmıştı.</p>

  <p class="calibre2">Duncan, «Doğu Amex,» diyerek fotokopileri uzattı.</p>

  <p class="calibre2">«El Barras petrol kuyuları,» Adam okurken kaşları hâla havadaydı. «Cesur bir adamsınız, Mr.Alexander. Bundan hiç kuşkulanmadım zaten.» Kâğıtları katlayıp Duncan’a baktı. «Christy Nakliyat, Nicholas Berg kadar değerli bir halef buldu. Belki de Berg’in ayakkabıları size biraz dar gelecek ve yakında ayaklarınızı sıkmaya başlayacaktır.» Yerinde kımıldanarak hızla düşünmeye koyuldu. Duncan ona bakarken eğlenirmiş gibi gülümseyerek endişesini gizliyordu.</p>

  <p class="calibre2">«Ya çevre kirliliğiyle ilgilenenler, Mr.Alexander? Amerika’nın başına geçen Carter adındaki adam çevre kirliliğinin tehlikelerine çok önem veriyor.» ?</p>

  <p class="calibre2">Duncan, «O çılgınlar grubu…» diye mırıldandı. «Bu işe çok fazla yatırım yapıldı. Doğu Amex’in Galveston’daki petrolden kadmiyumu ayırma rafinerilerine bir milyara yakın para yatırdığını biliyorum. Üç dev petrol şirketi de bu işte. Bırak itiraz etsinler. Biz yine de kadmiyumu yüksek ham petrolü taşıyacağız.»</p>

  <p class="calibre2">Duncan kendisine tam anlamıyla güvenerek konuşuyordu. «Bu işte büyük para var. Karşı taraf da çok zayıf. Dünya durmadan kötü şeyler söyleyen o insanlardan bezdi. Kafasız romantikler. İnsanlar sahillere biraz petrol bulaşmasına alıştılar zaten. Havadaki biraz dumana, denizden biraz balık, havadan biraz kuş eksilmesine aldırmıyorlar. Giderek alışmaya da devam edeceklerdir.»</p>

  <p class="calibre2">Adam büyük bir dikkatle dinliyordu. «Evet, cesur adamsınız. Dünyanın sizin gibi insanlara gereksinmesi var.»</p>

  <p class="calibre2">«Önemli olanı kadmiyumu petrolden ayırma yöntemi. Buna göre ham petrolün yüksek karbon atomları ayrılıyor ve % 40 yerine % 90 düşük karbon elde ediliyor. Bu % 90 da kazancı iki katına çıkarıyor…»</p>

  <p class="calibre2">«Tehlike de iki misli oluyor tabir.» Adam gülümsüyordu.</p>

  <p class="calibre2">«İnsanın banyoya girmesi bile tehlikeli olabilir. Ayağın kayarsa düşüp kafanı kırabilirsin. Üstelik biz banyo yapmak için bir milyar dolar yatırmadık.»</p>

  <p class="calibre2">«Bir milyonda yüz oranındaki kadmiyumun arsenik ya da siyanürden daha zehirli olduğunu duydum. El Barras yataklarındaki ham petroldeyse milyonda iki bin oranında kadmiyum varmış.»</p>

  <p class="calibre2">Duncan başını salladı. «Bu yüzden, bu petrol çok değerli ya. Ham petrole kadmiyum katarak ayırma yöntemi çok pahalıya mal oluyor. Biz çok zararlı olarak kabul edilen petrolün bulunduğu yatakları değerlendirdik. Bu petrolün rafine edilmesinde olağanüstü bir ilerleme sayılır.»</p>

  <p class="calibre2">«Bunun taşınmasına nasıl karşı gelineceğini düşünmüş olduğunuzu umarım»</p>

  <p class="calibre2">Duncan onun sözünü kesti. «Bu iş duyurulmayacak. Ham petrolün tankere konulması ve boşaltılması büyük gizlilik içinde halledilecek. Dünya aradaki farkı anlayamayacak. Onlar sadece çok büyük bir tankerin okyanusları aştığını görecekler. Onun kadmiyumu fazla petrol taşıdığını bilemeyecekler.»</p>

  <p class="calibre2">«Ya bu haber sızarsa?»</p>

  <p class="calibre2">Duncan omuz silkti. «Dünya DDT’den Concorde uçağına kadar her şeyi kabule alıştı. Kimsenin aldırış ettiği yok artık. Ne olursa olsun biz El Barras petrolünü taşıyacağız. Kimse bizi durduracak kadar güçlü değil.»</p>

  <p class="calibre2">Duncan kâğıtlarını toplayarak hafif sesle devam etti. «Altmış gün vadeyle altı milyon dolara gereksinmem var.Bunu yarın öğleye kadar sağlamam gerekiyor.»</p>

  <p class="calibre2">Adam, «Cesursunuz,» diye yineledi. «Fakat kolaylıkla iflas edecek durumdasınız. Kardeşlerim ve ben cesaretinize güvenerek size bir hayli borç verdik. Açıkçasını isterseniz Mr.Alexander, Christy Nakliyatta krediye karşılık gösterebileceğiniz bir şey kalmadı. Altın Şafak bile perçinlerine kadar ipotekli. Doğu Amex’in tankeri kiralaması durumu değiştirmez.»</p>

  <p class="calibre2">Duncan çantasından kahverengi bir dosya çıkardı. «Bunlar da özel mallarım.»</p>

  <p class="calibre2">Adam hemen dosyadaki listelere bir göz attı. «Bunlar kâğıt üstündeki değerler, Mr.Alexander? Asıl değerler listede yazılanların yarısı kadar ve bunlar altı milyon dolar kredi için yeterli değil.» Dosyayı Duncan’a verdi. «Bunlar sadece bir ön anlaşma için yeterli ama biz çok daha fazlasını isteyeceğiz.»</p>

  <p class="calibre2">«Başka ne kaldı?»</p>

  <p class="calibre2">«Christy Nakliyattaki hisse senetleri. Bu tehlikeyi paylaşacaksak, kazancı da paylaşmalıyız.»</p>

  <p class="calibre2">Duncan sert sert, «Ruhumu da istiyor musun?» dedi.</p>

  <p class="calibre2">Adam bir kahkaha attı. «Ondan da bir hisse alırım.»</p>

  <p class="scenebreak">***</p>

  <p class="calibre2">Duncan iki saat sonra bitkinlikle Rolls’un arkasına çöküp kaldı. Sanki uzun süre koşmuş gibi bacak üstlerindeki kaslar titriyor, bir gözü seğiriyordu. Bu oyuna girmişti artık. Christy Nakliyatı, özel servetini, her şeyi… hatta ruhunu bu kumarda sürmüştü.</p>

  <p class="calibre2">Şoför, «Eaton Square’e mi efendim?» diye sordu.</p>

  <p class="calibre2">«Hayır.» O anda vücudunu mahveden gerilimden kurtulmak için ne gerektiğini biliyordu. «Frith Caddesindeki Senatör Kulübüne çek.»</p>

  <p class="calibre2">Duncan yeşil perdeli küçük bölmedeki masaj masasında yüzüstü yatıyordu. Üstünde bir havludan başka bir şey yoktu. Vücudu düzgün ve inceydi. Genç kadın güçlü, usta parmaklarıyla belkemiğinin üstüne masaj yapıyor, gerilmiş kasları bularak gevşetiyordu.</p>

  <p class="calibre2">Kadın, «Yumuşak masaj da istiyor musunuz, efendim?» dedi.</p>

  <p class="calibre2">Duncan, «Evet,» diyerek sırtüstü döndü. Kadın onun beline sarılı havluyu aldı. Göğüs cebinde kulübün arması bulunan, kısacık yeşil tünik giymiş, sarışın, hoş bir tipti. Duncan gözlerini kapatarak kendisini onun ellerine terk etti. Bir an Chantelle’i düşünerek suçluluk duydu. Fakat son zamanlarda karısının yakıcı, ısrarlı ihtirasına karşılık verecek gücü ender bulabiliyordu. Bitkin düşmüştü. Bütün istediği çabucak rahatlamaktı. İki ay sonra her şey değişecekti. O zaman dünyayı ellerine alıp bir oyuncak gibi sarsacak gücü ve canlılığı olacaktı.</p>

  <p class="calibre2">Chantelle’le son sevişmelerinin üstünden uzun zaman geçmişti. Bunu başkaları duysa kim bilir ne derdi? Herhalde, «Nicholas Berg’in yatakta bıraktığı yer de boş kaldı,» diye gülerlerdi.</p>

  <p class="calibre2">Duncan, hepsinin belasını versin, diye düşünüyordu ama gerçekten kızacak hali bile kalmamıştı.</p>

  <p class="scenebreak">***</p>

  <p class="calibre2">Nicholas Berg avukatının bürosunda oturuyordu. James Teacher telefonu kapatarak, «Bütün yolları kestik sanırım,» diye açıkladı. «Yarın Kuzey Afrika Yüksek Mahkemesi, mahalli saatle tam öğleüzeri Altın Maceracı‘ya haciz koyacak. Fransa’daki adamımız da aynı şeyi Altın Şafak’a yapacak.» Üç dakika durmadan konuşarak aldığı önlemleri anlattı. Sonra, «Hepsi bu Mr.Berg,» dedi. «Eğer düşünceniz doğruysa…»</p>

  <p class="calibre2">«Bu düşünce değil, Mr.Teacher. Bir gerçek. Duncan Alexander kapana kısıldı. Kentte sağa sola koşup para arıyor. Tanrım, beni o ortaklık masalıyla oyalamaya bile kalkıştı. Hayır, Mr.Teacher, Christy Nakliyat bu parayı ödeyecek durumda değil.»</p>

  <p class="calibre2">«Bunu anlayamıyorum. Altı milyon hiç sayılır… Yani Christy Nakliyat gibi bir şirket için. En sağlam şirketlerden biridir o.»</p>

  <p class="calibre2">Nicholas. «Bir yıl önce öyleydi,» diye kabul etti. «Fakat ondan sonra yönetim Alexander’ın eline geçti. Onu kontrol eden de olmadı. Üstelik tröstteki hisse senetleriyle de o ilgileniyor.» Yaprak sigarasından bir nefes çekti. «Bu fırsattan yararlanarak şirketin durumunun incelenmesini isteyeceğim. Alexanders bir mikroskobun altına koyacağım. Ben ve sivilcelerine yakından bakacağız.»</p>

  <p class="calibre2">Teacher çalan telefona uzandı. Biraz dinledikten sonra gülmeye başladı. «Evet, evet.» Telefonu kapatarak Nicholas’a döndü. Tombul yüzü kahkahalardan kızarmıştı. «Sizi düş kırıklığına uğratacağım için üzgünüm, Mr.Berg. Bir saat önce Christy Nakliyat, Okyanus Kurtarmanın hesabına para yatırmış.»</p>

  <p class="calibre2">«Ne kadar?»</p>

  <p class="calibre2">«Son meteliğine kadar ödemişler. Altı milyon küsur dolar.»</p>

  <p class="calibre2">Nicholas ona bakakaldı. Hangi duygunun ağır bastığını bilemiyordu. Parayı aldığı için seviniyor muydu, yoksa Duncan Alexanders parçalamasına engel olunduğu için üzülüyor muydu?</p>

  <p class="calibre2">Teacher, «Yüksek oynuyor ve çok hızlı hareket etmesini de biliyor,» diye mırıldandı. «Duncan Alexander gibi bir adamı önemsiz sanmak hata olur.»</p>

  <p class="calibre2">«Yok, bu doğru değil.» Nick için için kabul ediyordu. Bunu birden fazla kez yapmış ve her seferinde de ödediği bedel büyük olmuştu.</p>

  <p class="calibre2">«Kâtibiniz Bermuda’ya gidecek ilk uçağın ne zaman kalkacağını öğrenebilir mi?»</p>

  <p class="calibre2">«Demek hemen ayrılacaksınız?» Teacher nezaket göstererek, «Acaba dava özetini Bermuda’da Bach Wackie’ye yollayabilir miyim?» diye sordu.</p>

  <p class="scenebreak">***</p>

  <p class="calibre2">Bernard Wackie gümrük bölmesinin gerisinde Nicholas’ı bekliyordu. Güneşten iyice kararıp kahverengimsi renk almış olan, uzun boylu, ince adam açık yakalı bir gömlekle .pamuklu bir pantolon giymişti.</p>

  <p class="calibre2">«Nicholas, seni gördüğüme sevindim. Seni hemen büroma götüreceğim. Konuşmamız gereken çok şey var.»</p>

  <p class="calibre1">Nick’i kolundan tutarak yakıcı güneşli yoldan geçirip havalandırma düzeni sayesinde içi buz gibi soğuk olan Rolls’a soktu.</p>

  <p class="calibre2">Araba adanın dönemeçli, dar yolları için pek büyüktü. Burada arabaların sayısı kısıtlanıyor, her aileye bir otomobil düşüyordu. Bernard da bu hakkından iyice yararlanmak istemişti. İşini İngiltere’den bu vergi olmayan cennete naklederken Nicholas’a, «Kaybedenleri yücelten bir yerde kazanan olmak zor,» demişti.</p>

  <p class="calibre2">Onun kadar güçlü olmayan biri için bu intihar sayılırdı. Ama Bernard şahane Hamilton limanına bakan büyük bir hanın üst katını kiralamış, ancak NATO’da bulunabilecek bir haberleşme sistemi ve bir denizcilik bölümü kurmuştu. Çalışmalarında çok başarılı olduğu için sadece eski müşterileri ona gelmekle kalmamış, yenileri de çekmişti.</p>

  <p class="calibre2">Adam, «Hiç vergi yok, Nicholas,» diye gülümsedi. «Ve şu görünüme bak.» Hamilton’un güzel evleri çilek, erik, limon gibi şekerrenklerine boyanmıştı. Koyun karşısında sedir ağaçları göğe doğru uzanıyor, yatlar yeşil sularda renk renk yelkenlerini açarak dolaşıyorlardı.</p>

  <p class="calibre2">Nicholas havalandırma aygıtına baktı. «Isı da aynı derecede etkileyici.»</p>

  <p class="calibre2">«Ben sıcakkanlı bir adamım.» Sekreterinin getirip masaya bıraktığı dosyalardan en üsttekini açtı. «Christy Nakliyatın yatırdığı para…» Tam zamanında gelmişti bu.. Deniz Cadısı‘nın taksidinin ödenme tarihinin üstünden iki gün geçmiş ve tersane telaşlanmaya başlamıştı.</p>

  <p class="calibre2">Bernard, «Şu işe bak,» dedi. «Altı milyon doları harcanamayacak kadar fazla bir para sanırsın, değil mi?»</p>

  <p class="calibre2">«Bunu denemene bile gerek yok. O kendi kendini harcar.»</p>

  <p class="calibre2">Akşamüzerine kadar çalıştılar. Ödüyor, ödüyor, ödüyorlardı. Büyücü‘nün liman kirası ve diğer masrafları, avukat ücreti, acentenin hissesi derken altı milyonun büyük bölümü gitmişti. Nick’e tek zevk veren Büyücü‘nün mürettebatına yolladığı % 12.5 oldu. David Allen’in hissesi otuz bin doları buluyordu. Vin Baker’ınki de hemen hemen o kadardı. Bir kâğıdın üstüne, «Benim hesabıma bir Bundeberg iç,» yazarak çeke ekledi. Sonunda sordu. «Hepsi bu kadar mı?»</p>

  <p class="calibre2">«Yetmez mi?»</p>

  <p class="calibre2">Nick jet yolculuğu ve hesaplarla uğraşmak yüzünden sersemlemişti. «Başka ne var?»</p>

  <p class="calibre2">«İyi haberler.» Bernard ikinci dosyayı aldı. «Esso’yla anlaştım sanırım. Senden nefret ediyorlar ve bir daha çekme gemilerinden yararlanmayacaklarını söylediler ama dava etmeyecekler.» Nicholas Altın Maceracının peşinden gidip Esso’nun petrol donanımını bırakmış ve anlaşmaya karşı gelmişti. Bunun halledilmesine sevindi. Bernard Wackie aldığı paranın her kuruşunu hak ediyordu.</p>

  <p class="calibre2">«Başka?»</p>

  <p class="calibre2">Daha böyle altı saat çalıştılar. Bernard, «Yiyecek bir şey ister misin?» diye sorduğunda Nick reddetti. Hava kararmıştı artık. «Peki içki? Bundan sonraki iş için buna gereksinmen olacak.»</p>

  <p class="calibre2">«İskoç viskisi.»</p>

  <p class="calibre2">Sekreter tepsiyle gelerek kadehlere içkileri koyup çıktı.</p>

  <p class="calibre2">Bernard kadehini kaldırarak Nicholas’ı selamladı. «Altın Prensin şerefine!» Nicholas’ın kaşlarını çattığını görünce mırıldandı. «Yok, sana takılmıyorum. Gerçek bu. Yine başardın. Şeyhler sana bir teklif yapmaya hazırlanıyorlar.</p>

  <p class="calibre1">Şirketini her şeyiyle birlikte almaya niyetliler. Tabii iki yıl süreyle şirketi onların adına sen yöneteceksin. Bu arada ‘</p>

  <p class="calibre1">bir adamlarını yetiştireceksin. Hem aylık da çok yüklü.»</p>

  <p class="calibre2">Nick ona bakakaldı. «Ne kadar?»</p>

  <p class="calibre2">«İki yüz bin dolar ve kazancın % 2.5’u..»</p>

  <p class="calibre2">Nicholas, «Aylığı sormuyorum,» diye cevap verdi. «Şirket için ne veriyorlar?»</p>

  <p class="calibre2">«Onlar Arap. İlk teklif sadece seni ilgilendirmek için.»</p>

  <p class="calibre2">Nicholas sabırsızlanarak, «Ne kadar?» diye yineledi.</p>

  <p class="calibre2">«Beş milyon dediler fakat yedi buçuğa ve hatta sekize de çıkabilirler.»</p>

  <p class="calibre2">Nick kafasını bulutlandıran yorgunluk arasında yepyeni bir yaşamın hayalini gördü. Samentha’nın ona önerdiği gibi bir yaşamı olabilirdi. Karışıklıklara, tatsızlıklara yer olmayan, neşe dolu bir yaşam. Amacına ulaşmasını sağlayacak bir hayat. «Sekiz milyon net mi?» Sesi boğuklaşmıştı ve yorgunluktan yanan gözlerini ovuşturuyordu.</p>

  <p class="calibre2">«Belki de yedi ama ben yine sekizi almaya çalışacağım.»</p>

  <p class="calibre2">Nicholas, «Bir içki daha içerim,» dedi.</p>

  <p class="calibre2">Bernard başını salladı. «Harika fikir.» Zile basarak sekreterini çağırdı.</p>

  <p class="scenebreak">***</p>

  <p class="calibre2">Samentha saçlarını iki örgü yapıp sırtına bırakmıştı. Paçalarını kesmiş olduğu blucin güneşten bronzlaşmış, uzun bacaklarını ortaya çıkarıyordu. Ayaklarında sandallar vardı; güneş gözlüğünü de başına takmıştı.</p>

  <p class="calibre2">Nick, Miami international Havaalanında gümrükten çıkınca. «Hiç gelmeyeceğini sandım,» diye kafa tuttu.</p>

  <p class="calibre2">Nick çantasını bırakarak kendisine doğru koşan ger.ç kadını kucakladı. Onun güneşten ısınmış saçlarını temiz kokusunu unutmuş olduğunu düşündü.</p>

  <p class="calibre2">Samentha küçük bir köpek yavrusu gibi titriyordu. Ancak hafifçe hıçkırınca adam onun ağlamakta olduğunu anladı. «Yapma!» diyerek çenesini tutup kaldırdı. «Nen var küçüğüm?»</p>

  <p class="calibre2">«Çok mutluyum.»</p>

  <p class="calibre2">Nick onun böyle duygularını açığa vurarak yaşayabilmesine haset ediyordu. O anda sevinçten ağlamak büyük, bir başarı gibi geldi ona.</p>

  <p class="calibre2">Birlikte Florida güneşine çıktıklarında, Samentha iki kolunu da onun beline dolamış, doğru dürüst yürümesine engel oluyordu.</p>

  <p class="calibre2">Nicholas onun arabasını görünce irkildi. «Aman Tanrım!» Chevrolet kamyonet yeniden boyanmış, gökkuşağının bütün renklerinin bulunduğu aracın yanlarına da manzaralar yapılmıştı. «Nedir bu?»</p>

  <p class="calibre2">«Bunu sen mi yaptın?» Nick cebinden güneş gözlüğünü çıkarıp takarak martılara, palmiyelere ve çiçeklere baktı. Gözüne Havai kızaklarının üstünde el ele tutuşmuş, yeşil dalgaların arasında duran bir kadınla erkek ilişti. Yaklaşınca erkeğin kendisi olduğunu anladı. Fakat buna çok özen gösterilmişti ve süpermenle Clark Gable karışımının, daha da çekicisiydi.</p>

  <p class="calibre2">Samentha gururla konuştu. «Aklımda kaldığı gibi yaptım.»</p>

  <p class="calibre2">Nick seçtiği renklere ve romantik stiline karşın onun gerçek yeteneği olduğunu anladı.</p>

  <p class="calibre2">«Buna bineceğimi sanmıyorsun, değil mi? Ya alacaklılarımdan biri beni görürse!»</p>

  <p class="calibre2">«Katandaki o sert yakalı gömlek ve lacivert elbiseli adam hayalini çıkar. Artık ay üstünden uçup bilinmeyen bir ülkeye gideceksin.» Kontağı açmadan parlak, yeşil gözlerini adama dikerek baktı. «Ne kadar, Nicholas? Bu kez kaç gün beraber olacağız?»</p>

  <p class="calibre2">«On gün. Üzgünüm ama 25’inde Londra’da olmalıyım. Çek önemli bir iş var. Sana bunu anlatacağım.»</p>

  <p class="calibre2">Samentha eliyle kulaklarını tıkadı. «Hayır. Henüz bunu duymak istemiyorum.» Chevrolet’yi kendisini hiç zorlamadan hızla ve ustalıkla sürüyordu. 95. Karayolundan sapıp bir süpermarket önünde durunca Nicholas kaşını kaldırdı.</p>

  <p class="calibre2">Gene kadın, «Yiyecek,» diye açıkladı. Sonra gözlerini süzdü. «Daha sonra çok acıkacağımı sanıyorum.»</p>

  <p class="calibre2">Biftek, sebze ve kocaman bir şişe California Riesling şarabı aldı. Adamın ödemesine de izin vermedi. «Bu kentte konuğumsun.»</p>

  <p class="calibre2">Araba, Virginia Key ve Kay Biscayne arasındaki köprüden geçti. Üç mil ileride toprak bir yola daldı. Yolun iki yanında yemyeşil palmiye ve banyan ağaçları vardı. Tam suyun üstünde kalan küçük bir evin önünde durdular.</p>

  <p class="calibre2">Samentha yiyecek paketlerini alarak sundurmanın telli kapısına giderken, «İşimin yakınında oturuyorum,» diye açıkladı.</p>

  <p class="calibre2">«Burası senin mi?» Nicholas iki taraftaki yüksek, lüks apartmanların tepelerini fark etmişti.</p>

  <p class="calibre2">«Bunu babam bıraktı. Ben doğduğum yıl almış.» Samentha gururla anlatıyordu. «Toprağım buradan oraya kadar uzanıyor.»</p>

  <p class="calibre2">Sadece birkaç yüz metrekareydi ama Nick bunun değerini anladı. Dünyada herkes deniz kıyısında oturmak istiyordu. O kat kat satılan lüks apartmanlar da pek yakına gelmişti. «Burası bir milyon eder sanırım.»</p>

  <p class="calibre2">Genç kadın kesinlikle, «Burasının fiyatı yok,» diye cevap verdi. «Kocaman puroları olan o ter içindeki ufak tefek adamlara bunu söylüyorum. Bunu bana babam bıraktı ve satılık değil.» Kapıyı açmış kalçasıyla itiyordu. Sonra, «Orada durma, Nicholas,» diye yalvardı. «Sadece on günümüz var.»</p>

  <p class="calibre2">Erkek onun peşi sıra mutfağa girdi. Samentha yiyecekleri masaya bırakarak döndü. «Evime hoş geldin, Nicholas.» Kollarını adamın beline dolarken gömleğini çekip kemerden kurtardı. Ellerini onun çıplak sırtında gezdirdi. «Geldiğine ne kadar sevindiğimi bilemezsin. Gel sana evimi gezdireyim. Burası oturma odası.»</p>

  <p class="calibre2">Salon olarak kullanılan odada pek az eşya vardı. Yerlere Kızılderili kilimleri serilmişti. Samentha, Nicholas’ın gömleğiyle kendi paçaları kesik pantolonunu yere attı.</p>

  <p class="calibre2">«Ve burası da… yatak odası.»</p>

  <p class="calibre2">Küçük yatak odası denize bakıyordu. Hafif rüzgâr perdeyi uçuruyor ve dalgaların sesi hafif bir homurtuyu andırıyordu. Antika pirinç karyola bu odaya göre büyüktü, üstüne yumuşacık şilteler konulmuş ve yüzlerce renk kare parçalardan oluşmuş bir örtü serilmişti.</p>

  <p class="calibre2">Samentha, «Sensiz bir gün daha yaşayamazdım.» diyerek örgülerini açtı. «Tam zamanında geldin.»</p>

  <p class="calibre2">Erkek uzanıp gür, altın saçlarını tutarak bileğine doladı. Sonra usulca Samentha’yı yanına oturttu.</p>

  <p class="calibre2">Birden Nick’in yaşamı yine düzgün ve basit oldu. Yine gençleşmiş ve mutluluğa kavuşmuştu. Okyanusun kıyısındaki bu küçük evde küçük hileler, yalanlar, kandırmalara yer yoktu. Bu mutluluğu sağlayan Samentha Silver adında özel bir mucizeydi.</p>

  <p class="scenebreak">***</p>

  <p class="calibre2">Samentha’nın laboratuvarı, suyun üstüne kalın kazıklarla oturtulmuş küçük bir odadan oluşmaktaydı. Elektrik pompasının hafif sesi aşağıdaki dalgaların homurtusuna, karışıyordu. «Burası benim krallığım. Bunlar da uyruklarım.» İçlerinde türlü deniz yaratığı bulunan yüze yakın akvaryumu işaret ediyordu. Bu su dolu tankların her birinin üstüne teller, şişeler ve elektrik kablolarından oluşmuş karmaşık aygıtlar takılmıştı.</p>

  <p class="calibre2">Nick yaklaşıp ilk tanka bakınca büyük bir tuzlu su midyesi gördü. Kabuğunu açmış olan yaratık beslenmekteydi. «Burada ne oluyor?»</p>

  <p class="calibre2">Samentha bir düğmeye basınca akvaryumun üstündeki kâğıt silindir ağır ağır dönmeye başladı. Sabit bir kalem de bunun üstünde belirli izler bırakıyordu. «Midyenin yanında mikrofon var. Onu dinliyorum.»</p>

  <p class="calibre2">«Sen CIA’densin anlaşılan.»</p>

  <p class="calibre2">Samentha bir kahkaha attı. «Kalp atışını kaybediyorum. Aslında kalbinin genişliği bir milim. Kalbini elektrik akımıyla uyarıyorum.» Her büzülmede direnç değişiyor ve kalem hareket ediyor. «Bu çok sağlıklı ve neşeli bir Spisula Solidessima.»</p>

  <p class="calibre2">«Adı bu mu? Ben onu bir midye sanmıştım.»</p>

  <p class="calibre2">Samentha, «Aynı adı kullanan on beş bin çift çenetliden biri o,» diye düzeltti.</p>

  <p class="calibre2">Nicholas üzgün üzgün mırıldandı. «Ben de gidip okumuş, bilime düşkün bir kadın seçmişim. Fakat bu yaratığın kalbinin nesi ilginç?»</p>

  <p class="calibre2">«Bu icat edebildiğimiz, daha doğrusu benim bulduğum en ucuz ve kirletme ölçeğine en yakın olan şey.» Nick’i elinden tutarak sıra sıra akvaryumların önünden geçirdi.</p>

  <p class="calibre2">«Bunlar çevre kirlenmesi konusunda inanılmayacak kadar duyarlıdırlar. Çevrede yabancı ya da kimyasal bir madde olursa kalp atışları bunu hemen belirtir. Bu aygıtı kullanmazsak durumu anlayabilmek için olağanüstü iyi eğitim görmüş bir uzmanın steteskopla kalbi dinlemesi gerekir.»</p>

  <p class="calibre2">Samentha küçük laboratuvar masasında çok bilinen kirletici madde örnekleri hazırlarken. Nick duyduğu hafif İlginin birden arttığını hissetti.</p>

  <p class="calibre2">«İşte.» Elindeki deney tüpünü kaldırdı. «Kokulu karbonlar, yani ham petrolde bulunan zehirli maddeler…» Başka bir tüpü işaret etti. «Burada da milyonda yüz oranında cıva ver. Kiojo’da etleri kemiklerinden ayrılan Japon çocuklarının resimlerini gördün mü? Bunun nedeni civaydı.»</p>

  <p class="calibre2">Sırayla çevreyi zehirleyen maddeleri anlatırken, her akvaryuma ayrı bir test tüpündeki sıvıyı boşaltıyordu. «Hazırladığım bileşiklerde zararlı madde oranı çok küçük. Onun için hayvanlar rahatsız olmadan beslenmeye, çoğalmaya devam edecekler. Zehirlerin etkisi uzun süre sonra ortaya, çıkacak.»</p>

  <p class="calibre2">Sırtına beyaz bir gömlek giymiş olan Samentha tümüyle başka bir insan olmuştu. Sakin, zeki, işini bilen biri… Üstelik yirmi yaş daha büyükmüş gibi bir güveni ve otoritesi vardı.</p>

  <p class="calibre2">Eliyle bir kâğıt ruloyu işaret etti. «İşte.» Kalem düzgün, zikzaklar çizerken birden doruklar aşağıya inmeye, düzleşmeye başlamıştı. «Bu gördüğün tipik karbon tepkisi.» Yürüyüp bir sonraki akvaryuma yaklaştı. «Kalbin nasıl spazm yaptığını görüyor musun? Bu suya milyonda on oranında kadmiyum kattık. Bu oran milyonda yüz olunca denizdeki bütün canlılar ölürler. Milyonda beş yüz olursa bir insan ağır ağır ölür. Milyonda yedi yüz oranında kadmiyum havaya katılırsa insanı hemen öldürür.»</p>

  <p class="calibre2">Nicholas genç kadının deneylerine yardım ederken büyülenir gibi olduğunu hissetti. Yavaş yavaş tanklara atılan zehirli maddelerin yüzdelerini arttırdılar. Bulguları ve sonunda ölüme neden olan oranlan kaydettiler.</p>

  <p class="calibre2">Nicholas yaratıkların böyle değişip bozularak ölmelerini tiksintiyle karışık bir korkuyla seyretti. «Dehşet verici.</p>

  <p class="calibre2">«Evet. Ölüm daima öyledir. Fakat bu yaratıkların sinir sistemleri çok ilkel ve onun için bizim anladığımız anlamda acı çekmiyorlar. Ancak bu tanklardan biri yerine bütün denizin zehirlendiğini düşün. ‘Milyonlarca deniz kuşu, gelişmiş balık türlerinin, fok ve balinaların korkunç acılarım tahmin edebiliyor musun?» Samentha beyaz ceketini çıkardı. «Karnım acıktı.» Damdaki cam elyaf panellere baktı. «Buna şaşmamak gerekir. Hava kararmış bile!»</p>

  <p class="calibre2">Laboratuvarı temizleyip topladıktan sonra son kez pompaları ve aygıtları kontrol ettiler. Nicholas, «Sen çok akıllı bir kadınsın,» dedi. «Etkilendiğimi söylemeliyim.»</p>

  <p class="calibre2">Renk renk boyalı arabaya binecekleri sırada Samentha ona suçlu suçlu baktı. «Seninle gösteriş yapmama bir itirazın var mı?»</p>

  <p class="calibre2">Nicholas kuşkuyla, «Bu ne demek oluyor?» diye sordu.</p>

  <p class="calibre2">«Bizimkiler bu gece karides yiyorlar. Bu gece teknede uyuyacaklar ve yarın sabah balıklara numara takmaya çalışacaklar. Fakat gitmek zorunda değiliz. İstersen yine biftek ve şarap alabiliriz.» Ama Nick onun gitmek istediğini anlamıştı.</p>

  <p class="calibre2">On altı buçuk metre uzunluğundaki tekne pek eskiydi ve baştaki biçimsiz dümen köşkü bir nöbetçi kulübesine benziyordu; yeni boyanmış olmasına karşın yine de eski tip olduğu belliydi.</p>

  <p class="calibre2">Tekneyi Miami Üniversitesinin iskelesine bağlamışlardı. Yaklaşınca baş altından gelen ses ve kahkahaları duydular.</p>

  <p class="calibre2">Nicholas kıçtaki adı okudu. «Tricky Dicky.»</p>

  <p class="calibre2">Samentha, «Hepimiz onu seviyoruz,» diyerek uzatılmış, dar iskeleden geçti. «Üniversitenin malı. Dört araştırma gemimizden biri. Diğerleri Altmışar metre boyunda çok yeni tekneler. Ama Dicky Keys ya da Meksika Körfezine gidip araştırma yapmamıza elverişli bir tekne. Ayrıca bunu kulüp gibi de kullanıyoruz.»</p>

  <p class="calibre2">Ana kamara pek basit döşenmişti; tahta sıralar, uzun bir masa vardı. Fakat modern bir diskotek gibi tıklım tıklım doluydu. Güneşten iyice esmerleşmiş, solmuş tişörtlü, «blucinli kızlar ve erkekler bulabildikleri her yere oturmuş(ardı. Etraf kızaran karides ve eritilmiş tereyağı kokuyordu.</p>

  <p class="calibre2">Samentha, «Hey!» diye bağırarak bütün gürültüleri bastırdı. «Bu Nicholas.»</p>

  <p class="calibre2">O zaman kamaradakilerin sesleri biraz hafifler gibi oldu. Gençler gizlemeye gayret ettikleri bir düşmanlıkla bu yabancıyı süzdüler. Nick bu bakışları sakinlikle karşıladı. O sırada bu garip kılıktaki, saçları bakımsız insanların seçme olduklarını anladı. Hepsinin yüzü zeki ve gözleri de parlaktı; kendilerine güvendikleri belli oluyordu.</p>

  <p class="calibre2">Masanın başında çok etkileyici bir adam oturuyordu.. İçlerinde en yaşlısı da oydu. Sakalında kırlar belirmiş ve yüzü rüzgâr, güneş, zaman yüzünden çizgilenmişti. Nick’den de büyüktü. «Merhaba!» diye gürledi. «Adını bile duymadığımızı iddiaya kalkacak değilim. Sam hepimizin kafasını şişirdi.»</p>

  <p class="calibre2">Parlak mavi gözlü, gözlüklü bir kız Nick’e bir bardak şarap uzattı. «Merhaba, benim Adım Sally ? Anne.»</p>

  <p class="calibre2">«Bardağımız az. Sanırım Sam’le bardağını paylaşman gerekecek.»</p>

  <p class="calibre2">Kız sırada yana çekilerek onlara yer açtı. Samentha da Nicholas’ın kucağına oturdu. Şarap son derece sertti, Nick’in boğazını yaktı. Fakat Samentha sanki bardakta 53 Chateau Lafitte varmış gibi zevkle içti.</p>

  <p class="calibre2">Sonra ağzını adamın kulağına yaklaştırarak fısıldadı, «Tom biyoloji bölümünün profesörü. Çok tatlıdır. Senden sonra dünyada en sevdiğim erkektir.»</p>

  <p class="calibre2">Bir kadın tepeleme kızarmış karides dolu bir kayık tabak ve erimiş tereyağı koyduğu kâseyle kuzineden çıktı. Bunları masanın ortasına bırakınca bir alkış koptu ve herkes büyük bir iştahla yemeye başladı.</p>

  <p class="calibre2">«Bu da karısı Antoinette.» Kadın adını duyarak karşıdan onlara gülümsedi. Koyu renk, yumuşak bakışlı gözleriyle Nick’i süzdükten sonra Samentha’ya onu beğendiğini belirten bir işaret yaparak yine kuzineye gitti.</p>

  <p class="calibre2">Yemek konuşmalara engel olmuyordu. Şakalaşırlarken çok ciddi bir konu açılıyor, bunu yine neşeli sözler izliyordu. Onlar konuşunca Samentha adlarını ve durumlarını fısıldıyordu. «Hank Petersen. Kendisi orkinos ve mavi kanat ton balığını inceliyor.</p>

  <p class="calibre2">«Bu da Michelle Rand. California üniversitesinden geldi. Balinalarla ilgileniyor.»</p>

  <p class="calibre2">Birden bir hafta önce tanklarını Florida’nın geçitlerinde temizleyerek Golf Strim’de otuz mil uzunluğunda pis petrol bırakan kaptandan söz etmeye başladılar. Adam bunu gece karanlığında yapmış ve Atlantik’e dalar dalmaz da rotasını değiştirip gitmişti.</p>

  <p class="calibre2">Tom Parker, «Onun parmak izlerini aldık,» derken öfkeli bir ayıya benziyordu. Nick onun suya dökülen petrol artıklarının incelenmesinden söz ettiğini biliyordu. Kıyı korumanın suçlunun tankerinden aldığı numuneyle denize dökülen petrol spektroskopla incelenerek karşılaştırılıyordu. Eş olduğu anlaşılırsa suçlu uluslararası mahkemeye sevk ediliyordu. Bu, gerçekten parmak izi almak kadar kesin sonuç vermekteydi. «Fakat namussuzu yakalayıp mahkemeye veremedik. Kıyı koruma onu yakaladığında sularımızın elli mil dışındaydı ve Liberya bandralıydı.»</p>

  <p class="calibre2">«Sen denizcilik konferansında bu tür durumları önlemek için bazı önerilerde bulundum.»</p>

  <p class="calibre2">Nick konuşmalara ilk kez katılıyordu. Onlara uluslararası yasaların uygulanmasının zorluğunu anlattı. Sakin ve rahattı. Her şeyi kolaylıkla açıklıyordu. Samentha, Nicholas Berg konuşurken herkesin susup dinlediğini tekrar fark etti. Sözünü bitirince sorular sormaya başladılar. Bu parlak zekâlı kızlar ve erkekler zor şeyler soruyorlardı. Fakat Nicholas Berg onlara doyurucu yanıtlar verdi. Bu konuyu çok iyi bildiği anlaşılıyordu. Kamaradakilerin tutumlarının da değişmeye başladığını gördü. Ona saygı duyuyorlardı şimdi. Nick’in de kendileri gibi seçme biri olduğunu anlamışlardı.</p>

  <p class="calibre2">Masanın başında oturan Tom Parker, dinliyor, kaşlarını çatıp başını sallıyordu. O da Nick hakkında karar vermekteydi.</p>

  <p class="scenebreak">***</p>

  <p class="calibre2">Tom Parker kıyının kırk mil kuzeyinde balık buldu. Kuşlar durmadan suya dalıp ağızlarında avlarıyla çıkıyorlardı. Orada yüzlerce kuş vardı. Yükselip dönen kuşlar kar tanesi gibi yine denizin üstüne iniyorlardı.</p>

  <p class="calibre2">Tom Parker, «Sardalye,» diye söylendi. Kuş sürüsünün toplandığı yerde suların kırıştığını görüyorlardı. «Daha altta palamut olabilir.»</p>

  <p class="calibre2">Nick mırıldandı. «Hayır, onlar orkinos.»</p>

  <p class="calibre2">«Emin misin?» Gülerek iddiaya hazırlandı Tom.</p>

  <p class="calibre2">«Orada toplanmalarından ve yem balıklarını çevirmelerinden orkinos olduğu anlaşılıyor.»</p>

  <p class="calibre2">Tom, «Beş dolarına var mısın?» diyerek Tricky Dicky’nin dümenini kırdı. Büyük dizel motoru gürültüyle çalışarak tam yel ilerlediler.</p>

  <p class="calibre2">Nick sırıttı. «Tamam.» O anda bir balığın zıpladığını gördüler. Pırıl pırıl parlayan ve bir kol uzunluğunda, torpil biçimi bir balıktı.</p>

  <p class="calibre2">Nick kesin konuştu. «Orkinos. Kaya orkinosu. Her biri de on sekiz kilo kadar vardır.»</p>

  <p class="calibre2">Tom homurdandı. «Beş dolar. Oğlum, sana para dayandırabileceğimi sanmıyorum.» Neşeyle omzuna bir yumruk atınca Nick dişlerinin sallandığını hissetti. Sonra Tom dümen dolabının açık lombozundan güvertedekilere, «Tamam, çocuklar. Onlar orkinos,» diye bağırdı.</p>

  <p class="calibre2">Heyecanlı konuşmalar oldu ve oltalarını, balıklara takılacak numaraları kapan gençler geldiler. Bu işi Hank yönetecekti, çünkü ton balığı ve orkinos uzmanı oydu. Fakat Nick bu balıkların göç yönlerini, cinsel davranışlarını, beslenmelerini, her şeyini bilen adamım balık tutmakta pek acemi olduğunu gördü.</p>

  <p class="calibre2">Tom Parker de balıkçı değildi. Kuşların bulunduğu yere dalıp balıkları kaçırdı. Neyse o sırada gençlerden biri rastlantı sonucu bir orkinos yavrusu yakalamıştı. Binbir güçlükle güverteye çektikleri balık tahtaların üstünden zıplayıp kendini oradan oraya vuruyordu. Sonunda bilginler onu küpeştenin önüne sıkıştırdılar. Balığın kuyruğuna plastik numarayı takma işi de zor oldu. Harik bir ara balığı kucaklamaya çalışan Samentha’nın beline geçiriyordu plastiği.</p>

  <p class="calibre2">Nicholas nazik nazik, «Bunu her zaman yapar mısınız?» diye sordu.</p>

  <p class="calibre2">Parker utanarak itiraf etti. «Bunlarla ilk kez çıkıyorum. Bunu anlayamayacağını sanmıştım.»</p>

  <p class="calibre2">Artık balığı denize atmaya hazırlanıyorlardı. Üniversitenin adının yazılı olduğu numaralı plastiğin altındaki ok önce balığın barsaklarının yakınma saplanmıştı. Eğer bu onu öldürmezse gençlerin mıncıklamasından ölecekti balık. Orkinos başını şiddetle güverteye vurduğu için galsamelerinden kan gelmişti. Denize atılınca karnı üstte akıntıya kapılarak ilerledi. Samentha acı acı, «Yüz sene balık. Haydi yüz,» diye bağırıyordu.</p>

  <p class="calibre2">Nick, Tom’a baktı. «İzin verirsen bunu kendi yöntemimle deneyebilir miyim?»</p>

  <p class="calibre2">Tom hiç itiraz etmeden kumandayı ona bıraktı.</p>

  <p class="calibre2">Nicholas gençlerin içinden en güçlü ve çevik olanlar; seçti. Onlara yemi nasıl takacaklarını, oltayı nasıl atacaklarını anlattı. Hepsini kıçta küpeştenin önüne dizdi. Hank Peterson da tutulan balıkları ve bunlara takılan numaraları kaydetmek için dümen köşkünün üstüne çıkmıştı.</p>

  <p class="calibre2">Bir saat içinde başka bir sürünün olduğu yeri buldular. Nick çevresinde ağır ağır daireler çizerek yaklaştı. Orkinoslar orada sakin sakin sardalya balıklarını yiyorlardı.</p>

  <p class="calibre1">Nick teknenin dümenini kilitleyip kendi başına daire çizmeye bıraktı ve güverteye çıktı.</p>

  <p class="calibre2">Birkaç dakika sonra Nick dört balıkçıya oltaları nasıl atacaklarını gösteriyordu. Oltalar atılır atılmaz da orkinoslar yemleri kaptılar. Nicholas onlara oltaları sarıp iki elle top kapar gibi balıkları ortadan tutmalarını da öğretti.</p>

  <p class="calibre2">Daha sonra galsamelere zarar vermemek için oltanın çeneden nasıl çıkarılacağını gösterdi. O orkinosu tutarken yardımcısı da numarayı kanadın üstündeki kalın kasa sapladı. Balık tekrar denize atıldı. Başına gelenlerin ona zarar vermediği belliydi, çünkü hemen oradaki sardalyaları yemeye başladı.</p>

  <p class="calibre2">Her plastiğin üstünde numaradan başka beş dilde yazı vardı. Balığın yakalandığı tarih ve yeri kaydederek Miami Üniversitesine postayla yollamaları isteniyordu. Bu sayede balığın dünyadaki yıllık dolaşması saptanabilecekti.</p>

  <p class="calibre2">Akşamüstü geri dönerlerken oturup bira içerek konuştular. Nicholas gençleri inceliyordu. Onlarda insanlarda değer verdiği pek çok özelliğin bulunduğunu anladı. Zeki ve kararlıydılar. İşlerine düşkün oldukları gibi pek çok kimseye zarar veren hırs yoktu onlarda.</p>

  <p class="calibre2">Samentha ona yaslanmıştı. Nicholas, ömrünü bu insanlarla bu tür şeyler yaparak geçirmek ne zevkli olurdu, diye düşündü.»</p>

  <p class="scenebreak">***</p>

  <p class="calibre2">Tom Parker’in bürosunun duvarları kat kat raflarla doluydu. Bunlarda yüzlerce örnek şişe ve sıra sıra bilim kitapları vardı.</p>

  <p class="calibre2">Adam koltuğuna yaslanmış, ayaklarını da karışık masaya dayamış oturuyordu. «Seninle ilgili bir soruşturma yaptım, Nicholas. Senden özür dilemek istiyorum.»</p>

  <p class="calibre2">Nick yumuşak bir sesle konuştu. «İlginç miydi bari?»</p>

  <p class="calibre2">«Bu zor olmadı. Ardında bal çiftliğine giren bir ayı gibi iz bırakmışsın. Doğrusu şaşılacak adamsın, Nicholas. İnanılmaz şeyler yapmışsın.»</p>

  <p class="calibre2">Nick, «Hiç boş durmadım,» diye itiraf etti.</p>

  <p class="calibre2">«Bira içer misin?» Tom kalkıp üstünde ‘Zoolojik Numuneler. Açmayınız’ yazılı buzdolabına gitti.</p>

  <p class="calibre2">«Benim için çok erken.»</p>

  <p class="calibre2">Tom, «Hiçbir zaman erken değildir,» diyerek bir bira açtı ve devam etti. «Evet, hiç boş durmamışsın. Ne tuhaf değil mi? Bazı erkeklerin yaşamı daima olaylıdır.»</p>

  <p class="calibre2">Nicholas cevap vermeyince adam devam etti. «Burada böyle birine gereksinmemiz var. Düşünce ve niyeti harekete çevirecek biri gerek bize. Yaptıklarını biliyorum. Konuşmanı duydum. Hareketlerine dikkat ettim. Bütün bunların önemi var. Fakat daha da önemlisi ilgileniyorsun. Seni dikkatle izledim, Nick, İçin için bizim gibi sen de bu durumlara üzülüyorsun.»</p>

  <p class="calibre2">«Bana bir iş önerecekmişsin gibi konuşuyorsun, Tom.»</p>

  <p class="calibre2">«Lafı fazla uzatacak değilim, Nick. Sana iş teklif ediyorum.» Kocaman elini salladı. «Evet, çok meşgul olduğunu biliyorum ama seni kandırıp bu işe sokmak, doçent yapmak istiyorum. Washington’a gidip pazarlık etme zamanı gelince, bizim tezimizi gereken şekilde destekleyebilirsin. Ayrıca gerekli kimseleri tanıyorsun. Bize de kapıların açılmasını sağlayacak kadar büyük üne sahip biri gerekiyor. Sonra okyanusları bilen ve eğitim görmüş bir adama gereksinmemiz var. Ayrıca deniz ticaretini bilen, kafası iyi çalışır bir işadamı olman çok önemli. Tankerler yapmış ve çalıştırmış olan, insanların gereksinimlerinin çok önemli olduğunu, ancak fosil yakıtlarla okyanusların çöllere çevrilmemesi gerektiğini de bilen biri gerek. Bizlerin romantik budalalar, kıyametin geldiğini haber veren çılgınlar olduğumuzu söylüyorlar. Bu işte bize kurulu düzeni temsil eden, yetenekli, kendinden emin biri lazım. Sen bir senato araştırma komitesine gitsen, adamlar ihtiyarlığın neden olduğu uykudan uyanıp kulaklıklarını takarak seni dinlerler.»</p>

  <p class="calibre2">Nicholas’ın hâlâ sesi çıkmıyordu; Tom, umutsuzluğa kapılmaya başlamıştı. «Bütün bunlara karşılık sana ne verebiliriz? Parasız olmadığını biliyorum. Sana yılda ancak on iki bin dolar verebiliriz. Ayrıca doçentlik de iyi bir etikettir. Bununla başlarız. Zamanla profesör olabilirsin. Okyanuslar bilimi filan gibi bir kürsünün başına geçersin. Sana başka ne verebileceğimizi bilmiyorum, Nick. Sadece yapılması gereken zor bir iş hallederken duyulan doyumluluğu tadabilirsin.»</p>

  <p class="calibre2">Yine susup kabarık saçlı başını salladı. «İlgilenmedin değil mi?»</p>

  <p class="calibre2">Nick kımıldandı. «Ne zaman işe başlıyorum?» Tom neşeyle gülerken de elini uzattı. «O birayı içerim artık.»</p>

  <p class="scenebreak">***</p>

  <p class="calibre2">Su canlandıracak kadar serindi. Nick ve Samentha epey açılmışlardı. Güneş batarken yine yan vana yüzerek kumsala döndüler. Sahilde kimsecikler kalmamıştı. Birbirlerinden başkasını görmedikleri için o anda lüks apartmanların ışıkları onlara yıldızlar kadar uzak gözüküyordu.</p>

  <p class="calibre2">Artık durumu genç kadına anlatma zamanı gelmişti. Fakat işe şeyhlerin Okyanus Kurtarmayı satır, almak istediklerini söyleyerek başladı.</p>

  <p class="calibre2">Samentha, «Satacak mısın?» diye sordu. «Bunu yapmazsın değil mi?»</p>

  <p class="calibre2">«Net yedi milyona mı? Sen bunun ne kadar para olduğunu biliyor musun?»</p>

  <p class="calibre2">Samentha; «Bu kadarını sayamam,» diye itiraf etti. «Fakat satarsan ne yaparsın? Senin ömrünün sonuna dek golf ya da tenis oynayabileceğini sanmıyorum.»</p>

  <p class="calibre2">«Şeyhler Okyanus Kurtarmayı iki yıl onların hesabına yönetmemi istiyorlar. Ayrıca bana fazla zamanımı almayacak bir iş önerdiler.»</p>

  <p class="calibre2">«Nasıl bir iş?»</p>

  <p class="calibre2">«Miami Üniversitesinde doçentlik.»</p>

  <p class="calibre2">Samentha birden durdu, sonra erkeği kendine çekerek yüzüne baktı. «Benimle alay ediyorsun!» diye suçladı.</p>

  <p class="calibre2">«Bu sadece başlangıç. İki yıl sonra Okyanus Kurtarmayla işim bitince okyanus bilimi kürsüsünün başına geçebileceğim.»</p>

  <p class="calibre2">Samentha, «Bu doğru olamaz!» diye bağırarak onu kolundan tuttuğu gibi inanılmaz bir güçle sarstı.</p>

  <p class="calibre2">«Tom, bilgilerimin bu alanda işe yarayacağını söylüyor. Ayrıca parlemento üyeleriyle ben tartışacağım. Denizcilik konferanslarına katılacağım. Yani sizler için bir tür kiralanmış silah görevi yapacağım.»</p>

  <p class="calibre2">«Oh Nicholas, Nicholas!»</p>

  <p class="calibre2">Adam, «Tanrım, yine ağlıyorsun!» dedi.</p>

  <p class="calibre2">«Elimde değil.» Üstüne kumlar yapışmış, üşüyen, ıslak Samentha sevinçten titreyerek ona sarılmıştı. «Bunun ne demek olduğunu biliyor musun, Nicholas? Bilmiyorsun değil mi? Bunu anlayamıyorsun.»</p>

  <p class="calibre2">«Sen anlat. Ne demek oluyor?»</p>

  <p class="calibre2">«Bu gelecekte her şeyi birlikte yapabileceğimiz anlamına geliyor. Sadece yemekleri yutup yatağa atlamayacağız. Her şeyi birlikte yapacağız. Birlikte çalışıp birlikte eğleneceğiz. Gerektiği gibi birlikte yaşayacağız.» Bu düşün büyüklüğü karşısında şaşırıp korkarak sustu.</p>

  <p class="calibre2">«Bu gelecek gözümü korkutmuyor,» diye mırıldanan Nick, genç kadının çenesini tutarak başını kaldırdı.</p>

  <p class="calibre2">Duş yapıp üstlerindeki kum’ ve deniz suyunu temizledikten sonra, karanlıkta renk renk yatak örtüsünün üstüne uzanıp denizin sesini dinleyerek birlikte planlar yaptılar, düşler kurdular.</p>

  <p class="calibre2">«Salı günü Londra’da olmam gerekiyor.»</p>

  <p class="calibre2">Samentha uykulu uykulu, «Her şeyi mahvetme şimdi,» diye söylendi.</p>

  <p class="calibre2">«Ondan sonra da 7 Nisanda Deniz Cadısı’nı suya indireceğiz.»</p>

  <p class="calibre2">Samentha, «Dinlemiyorum,» diye fısıldadı. «Parmaklarımı kulaklarıma tıkadım.»</p>

  <p class="calibre2">«Onu denize indirir misin? Yani şampanya şişesini kırıp onu kutsar mısın?»</p>

  <p class="calibre2">«Parmaklarımı kulaklarımdan çektim.»</p>

  <p class="calibre2">«Jules bundan çok hoşlanır.»</p>

  <p class="calibre2">«Nicholas, ömrümü durmadan, Atlantik’i aşmakla geçiremem. Bunu senin için bile yapmam, İşlerim var.»</p>

  <p class="calibre2">«Peter de orada olacak. Bu da rüşvet.»</p>

  <p class="calibre2">Kadın, «Bu haksız bir baskı,» diye itiraz etti.</p>

  <p class="calibre2">«Gelecek misin?»</p>

  <p class="calibre2">«Geleceğimi biliyorsun, çekici herif. Ne olursa olsun bunu kaçırmak istemem.» Yaklaşıp erkeği kulağından öptü.</p>

  <p class="calibre2">Nick, «İkiniz de deniz cadısısınız,» dedi.</p>

  <p class="calibre2">«Sen de benim büyücümsün.»</p>

  <p class="calibre2">«Deniz cadısı ve büyücü. Birlikte mucizeler yaratacağız.»</p>

  <p class="calibre2">«Dinle belki küstahlık ediyorum ama sabahın ikisi ve tam anlamıyla uyanık olduğumuza göre, hemen şimdi küçük büyülerinden birini benim için yapar mısın?»</p>

  <p class="calibre2">Nick, «Bu büyük zevk olacak,» diye cevap verdi.</p>

  <p class="scenebreak">***</p>

  <p class="calibre2">Nicholas, Amerikan Konsolosluğundan çıkıp saatine bakınca, vaktin erken olduğunu anlayarak hafif yağmura karşın Place de Concorde’dan ağır ağır geçti. Lazarus randevu yerine gelmiş onu bekliyordu. Soğuğa karşı sıkıca giyinmişti. Üstündeki tüm giysiler lacivertti. Boynuna kaşmir bir atkı dolamış, çıkık alnını gizlemek istercesine lacivert şapkasını gözlerine doğru indirmişti.</p>

  <p class="calibre2">Nick ufak tefek adamı selamlamadan, «Sıcak bir yer bulalım,» diye önerdi.</p>

  <p class="calibre2">Lazarus kalın camlı gözlüğünün arkasından ona baktı. «Yok, yürüyelim.» Önden ilerledi ve Pepit Palais’ye doğru gittiler. «Yazılı bir şey vermeyeceğimi biliyorsunuz, değil mi?»</p>

  <p class="calibre2">«Nasıl olsa cebimde kayıt aygıtı var.»</p>

  <p class="calibre2">«Tamam. Sözlerimi banda almaya hakkınız var. Lazarus bir an durdu, sonra sanki bilgisayara yeni bir bant takılmış gibi birden başladı. Ses tonu bile değişip tekdüzeleşmişti. Önce Christy Nakliyatı oluşturan otuz üç şirketin son on sekiz aydaki durumlarını açıkladı. Ufak tefek adam şirketlerin hisse senetleri listelerini yüksek sesle okuyordu sanki. Yapılan satışların tarihlerini, miktarlarını, alıcıların adlarını sayıyordu. Hatta Nicholas’a transfer edilen Okyanus Kurtarmanın hisse senetlerini ve buna karşılık onun verdiği Christy Nakliyat hisselerini bile bütün ayrıntılarıyla belirtti. Bütün bunlardan Lazarus’un verdiği bilgilerin doğru olduğu anlaşılıyordu.</p>

  <p class="calibre2">Nicholas, Duncan Alexander’ın hatalı yönetimi yüzünden şirketi iyice zarara soktuğunu anlamıştı. Üstelik Nicholas’ın şiddetle karşı koyduğu işi yaparak Christy Nakliyatın bütün gemilerini yine kendi şirketi olan Londra ve Avrupa Bankasına sigortalatmıştı. Sonunda da Altın Maceracı olayında ortaya çıkmıştı hatası.</p>

  <p class="calibre2">«Christy Nakliyat, Altın Şafak için Lloyds’a gitmedi. Avrupa’daki sigortacılar onun birinci sınıf olduğunu kabul ederek sigortaladılar. Orada bu klası sağlamak daha kolay. Londra ve Avrupa Sigortacılık ve Bankacılık şirketinden başka firmalar da bir sigorta işiyle ilgili.»</p>

  <p class="calibre2">Nicholas, Duncan Alexander’ın şirketi zor duruma soktuğunu ve Altın Şafak’la kumar oynadığını anladı. Adam tanker sayesinde bu durumdan kurtulacağını sanıyordu. Fakat o dev tanker tehlikeliydi. Bunun değiştirilmesi, açık denizlere dayanacak hale getirilmesi gerekiyordu.</p>

  <p class="calibre2">«Christy Nakliyat, 10 Ocakta Doğu Amex Şirketiyle bir anlaşma yaptı. On yıllık bir sözleşme bu. Altın Şafak mil başına yüz tondan on sent alacak ve yılda en az 75.000 deniz mili yapacak.»</p>

  <p class="calibre2">Nick mil başına yüz ton için on sentin çok fazla olduğunu düşünüyordu. Hem Doğu Amex Şirketini de bir yerden anımsar gibiydi.</p>

  <p class="calibre2">«Doğu Amex, Teksas’daki Galveston’da bir rafineri yaptırdı. Kuveyt’in El Barras petrol yataklarını çalıştırıyor.</p>

  <p class="calibre1">Buradan elde edeceği ham petrolü Galveston’a yollayacak.»</p>

  <p class="calibre2">«Aman Tanrım!» Nicholas ona bakakaldı. «El Barras petrol yatakları… Orada kadmiyum var.»</p>

  <p class="calibre2">«El Barras petrol yataklarının batısında milyonda 2000 oranında kadmiyum olduğu saptandı. Doğu tarafındaysa bu oran, milyonda 42.000’e yükseliyor. Şirket rafineride bu ham petrolden çok daha düşük yakıcı karbonlu akaryakıt sağlayabilecek.»</p>

  <p class="calibre2">Nicholas dinlerken gözlerinin önünde Samentha’nın laboratuvarında kadmiyumdan zehirlenerek ölen midye belirdi. Lazarus kayıtsız bir sesle devam ediyordu.</p>

  <p class="calibre2">Nick inanamayarak başını sallayıp, «Duncan bunu yapacak,» diye söylendi. «O canavarıyla iki okyanus aşıp El Barras’ın bol kadmiyumlu ham petrolünü taşıyacak. Bu şimdiye dek hiçbir armatörün cesaret edemediği bir iş!»</p>

  <p class="scenebreak">***</p>

  <p class="calibre2">Nicholas, Ritz’deki dairesine dönünce hemen Samentha’yı aradı. Kuzey Amerika’da saat sabahın üçüydü. Genç kadın da evde olmalıydı.</p>

  <p class="calibre2">Kısa süre sonra Samentha’nın sesini duydu. «Alo? Saat kaç? Kimsiniz? Tanrım, üç olmuş? Ne istiyorsunuz?»</p>

  <p class="calibre2">Nick, «O adama pantolonunu giyip eve gitmesini söyle,» dedi.</p>

  <p class="calibre2">«Nicholas!» Neşeli çığlığı bir gürültü izledi. «Allah kahretsin, masayı devirdim. Nicholas, orada mısın? Tanrı aşkına benimle konuş.»</p>

  <p class="calibre2">«Seni seviyorum.»</p>

  <p class="calibre2">«Lütfen tekrar söyle. Neredesin?»</p>

  <p class="calibre2">«Paris’deyim. Seni seviyorum.»</p>

  <p class="calibre2">«Oh!» Genç kadının sesi üzüntüyle hafifledi. «Sesin çok yakındaymışsın gibi geldi. Burada olduğunu sandım…» Sonra kendini topladı. «Ben de seni seviyorum.»</p>

  <p class="calibre2">«Uyan, Kafanı topla. Sana söylemek istediğim bir şey var.»</p>

  <p class="calibre2">«Uyandım… Hemen hemen yani.»</p>

  <p class="calibre2">«Samentha, biri Key West’in otuz deniz mili kadar açığında Golf Strim’e içinde 40.000 oranında kadmiyum olan bir milyon ton ham petrol dökerse ne olur?»</p>

  <p class="calibre2">«Bu sabahın üçünde zor bir soru, Nicholas.»</p>

  <p class="calibre2">Nick, «Ne olur?» diye ısrar etti.</p>

  <p class="calibre2">«Ham petrol bir taşıyıcı görevi yapar.» Yeni uyanmış olan Samentha durumu tasarlamaya çalışıyordu. «Denizin yüzünde bir santim kadar kalınlıkta bir tabaka oluşturur. Böylece birkaç bin mil uzunluğunda ve dört ya da beş yüz mil genişliğinde ham petrollü bir alan ortaya çıkar?»</p>

  <p class="calibre2">«Peki sonuç?»</p>

  <p class="calibre2">«Denize dökülen petrol Bahama’lardaki, Amerika Birleşik Devletleri’nin doğu sahilindeki bütün deniz yaratıklarını öldürür.» İyice uyanmıştı artık. Sesinde bir korku belirmişti. «Nicholas, sabahın üçünde böyle korkunç bir şeyi nasıl düşünebiliyorsun?»</p>

  <p class="calibre2">«Ya insan yaşamı?»</p>

  <p class="calibre2">«Büyük bir kayıp olur. Sülfit hemen su tarafından emilir. Böyle sülfitli suya dokunan da zehirlenir. Balıkçılar, tatil yapanlar, petrolün vurduğu kıyılarda dolaşanlar ölürler. Doğu sahilindeki insanların büyük bölümü gider, Nicholas. Yani yüz binlerce insan. Eğer Golf Strim bunu New Foundland, İzlanda ve Kuzey Denizine de taşırsa oradaki bütün morina balığı yatakları mahvolur. Yine o çevrede bütün insanlar, hayvanlar ve kuşlar ölürler. Fakat bu çılgınca şeyi neden sordun, Nicholas?»</p>

  <p class="calibre2">«Christy Nakliyat, El Barras yataklarından çıkarılan bir milyon ton ham petrolü Galveston’a taşıyacak. El Barras petrolündeki kadmiyum oranı 2000’le 42.000 arasında değişiyor.»</p>

  <p class="calibre2">Samentha, «Bir milyon ton,» diye fısıldarken sesinde büyük bir öfke belirmişti. «Bu bir tür soykırımı! Dünyanın deniz taşımacılığı tarihinde bundan daha öldürücü bir yük görülmemiştir sanırım.»</p>

  <p class="calibre2">«Altın Şafak birkaç hafta sonra St Nazaire’de denize indirilecek, böylece felaket tohumları denize atılmış olacak. Petrolü taşırken de Basra Körfezinden Ümit Burnuna gidecek. Dünyanın en tehlikeli denizlerinden biri de oradadır. Oraya yüzyıllık dalganın yuvası derler. Oradan Atlantik’e açılacak ve Key West’le Küba arasındaki geçide girecek. Kasırgaların doğduğu yer olan Şeytan Üçgeni’nden geçecek.»</p>

  <p class="calibre2">Samentha sakin bir sesle, «Bunu yapmalarına izin veremezsin, Nicholas,» diye konuştu. «Onlara engel olmak zorundasın.»</p>

  <p class="calibre2">«Bu kolay olmayacak fakat her şeyi deneyeceğim. Sen de orada savaşmalısın. Tom Parker’i bul, Samentha. Gerekirse onu yataktan kaldır. Bu haberle Washington’a gitmeli. Basına, radyolara, televizyon istasyonlarına haber vermeli. Doğu Amex’i bir açıklama yapmaya zorlamalı.»</p>

  <p class="calibre2">Samentha, «Çevre korumacılarını ellerinde dövizlerle Galveston’daki rafinerinin önüne yollayacağım,» diye söz verdi. «Ülkedeki çevre kirlenmesiyle mücadele eden her örgüt bize yardım edecektir. Büyük bir gürültü koparacağız.»</p>

  <p class="calibre2">«İyi. Bunları yap ama Deniz Cadısı‘nın suya indirilmesinde hazır bulunmayı da unutma.»</p>

  <p class="scenebreak">***</p>

  <p class="calibre2">Nicholas bütün gün Ritz’deki telefonun başında oturarak Lazarus’un sözünü ettiği ve banda kaydettiği Christy Nakliyat hissedarlarını aradı. Bu adamlar. Altın Şafak’ın yapılabilmesi için kredi vermişlerdi. Her seferinde bu büyük şirketlerin tanıdığı yöneticileriyle konuştu. Her şeyi açıkça söyleyemedi; çünkü böyle yaparsa Duncan Alexander’a kendisini dava etmesi için fırsat vermiş olurdu. Sadece durumu ima ederek bu tanker işini tekrar gözden geçirmelerini önerdi.</p>

  <p class="calibre2">Deniz, Nicholas’a olağanüstü iyi bir yaşam vermiş, onun servete, başarıya ve üne kavuşmasını sağlamıştı. Artık bu borcun birazını ödemesinin zamanı gelmişti. Fakat öte yandan bu soylu amacın altındaki gizli gurur ve nefreti de fark ediyordu. Altın Şafak kendi düşüncesiydi. Bunu ondan alıp rezil etmişlerdi. Şimdi tanker bir felakete neden olursa, herkes bunu ilk tasarlayan Nicholas Berg’i anımsayacaktı. Ayrıca Duncan Alexander kadınıyla çocuğunu da elinden almıştı. O düşmanıydı ve Nicholas her şeyde olduğu gibi bu işte de onunla bütün gücüyle mücadele edecekti.</p>

  <p class="calibre2">Nicholas tekrar telefonu açıp Eaton Square’deki evi aradı. «Mrs. Chantelle Alexanders rica ediyorum.»</p>

  <p class="calibre2">«Özür dilerim efendim. Mrs. Alexander Cap Ferrat’da.»</p>

  <p class="calibre2">Nicholas teşekkür ederek telefonu kapattı ve bu kez Akdeniz sahilini aradı.</p>

  <p class="calibre2">«Burası Mrs. Alexander’ın evi. Ben oğlu Peter Berg’im.»</p>

  <p class="calibre2">Nicholas duyduğu sevgi yüzünden birden kanın yüzüne çıktığını hissetti. «Merhaba oğlum.» Sesi kulaklarına kuru, hatta ukalaca gelmişti.</p>

  <p class="calibre2">«Baba!» Çocuk çok sevinmişti. «Baba…» Birden resmileşti. «Nasılsınız efendim? Mektuplarımı aldınız mı?»</p>

  <p class="calibre2">«Hayır, almadım. Nereye yollamıştın?»</p>

  <p class="calibre2">«Queens Gate’deki kata.»</p>

  <p class="calibre2">Nicholas, «Bir aya yakın süredir oraya uğramadım,» diye cevap verdi.</p>

  <p class="calibre2">«Bermuda ve Florida’dan attığın kartları aldım, baba. Sadece mektup yazarak anlatmak…» Bunu okul öğrencilerine özgü zafer ve yenilgilerin sayılıp dökülmesi izledi.</p>

  <p class="calibre2">«Harika, Peter. Seninle gururlanıyorum.» Oğlunun yüzü gözlerinin önünde belirmişti; onun için pek az şey yapabildiği, kendisini çok ender görebildiği için suçluluk hissediyordu. Peter’e duyduğu özlem yüzünden kalbi sıkışmaktaydı.</p>

  <p class="calibre2">Sonra kaçınılmaz soruyu duydu. «Senin yanına ne zaman gelebileceğim, baba?»</p>

  <p class="calibre2">«Bunu annenle konuşmam gerekiyor. Peter. Fakat kısa süre sonra beraber olacağımıza söz veriyorum. Annen nerede?»</p>

  <p class="calibre2">«Kayıkhanede.»</p>

  <p class="calibre2">«Beni oraya bağlayabilir misin? Onunla konuşmam gerekiyor, Peter.»</p>

  <p class="calibre2">«Tabii.» Çocuk sesindeki düş kırıklığını gizlemeyi başarır gibi olmuştu. «Baba söz verdin değil mi? Yakında beraber olacağız…»’</p>

  <p class="calibre2">«Söz verdim.»</p>

  <p class="calibre2">«Hoşçakal, baba.»</p>

  <p class="calibre2">Hatta bir çıtırtı oldu, sonra kadının tatlı, sakin sesini duydu. «C’est Chantelle Alexander qui parie.»</p>

  <p class="calibre2">«C’est Nicholas ici.»</p>

  <p class="calibre2">«Ah, şekerim, sesini duymak ne güzel. Nasılsın?»</p>

  <p class="calibre2">«Yalnız mısın?»</p>

  <p class="calibre2">«Hayır, arkadaşlarım öğle yemeğindeler. Pierre ve Mimi bugün Cannes’dan yatlarıyla geldiler.» Pierre, Avrupa’nın en büyük uçak fabrikatörünün oğluydu. Nicholas’ın gözlerinin önünde geniş terası, geride kalan tepelerin önündeki çam ağaçları ve kuleleri olan, fazla süslü, pembe renkli ev belirdi. Terasın hemen altında da özel iskele ve yat limanı vardı, Chantelle’in ziyaretçileri teknelerini orada demirlerlerdi.</p>

  <p class="calibre2">«Duncan orada mı?»</p>

  <p class="calibre2">«Hayır, hâlâ Londra’da. Gelecek haftaya kadar da gelmeyecek.»</p>

  <p class="calibre2">«Haberlerim var. Paris’e gelebilir misin?»</p>

  <p class="calibre2">«Olanaksız, Nicky. Yarın Monte Carlo’da olmam gerekiyor. Bahar balosu için Grace’e yardım ediyorum. Sonra Peter var. Onu yalnız bırakmayı da istemiyorum. Neden buraya gelmiyorsun? Yarın sabah dokuzda bir uçak var. Evdeki konukları başımdan atarım, yalnız konuşuruz.»</p>

  <p class="calibre2">Nick hemen düşündü. «Tamam. Bana Negresco’da bir daire ayırtır mısın?»</p>

  <p class="calibre2">«Saçmalama, Nicky. Burada on üç mükemmel yatak odası var. İkimiz de uygar insanlarız. Peter’in de seni görünce çok sevineceğini biliyorsun.»</p>

  <p class="scenebreak">***</p>

  <p class="calibre2">Nicholas Nice Havaalanında uçaktan inince telin arkasında zıplayan ve başının üstüne kaldırdığı ellerini sallayan Peter’i gördü. Cote d’Azur’da beklenmedik bir bahar havası hüküm sürüyordu. Nick kapıdan çıkınca çocuk kendini tutarak ciddi bir tavırla el sıktı. Yine resmileşmişti. «Sizi gördüğüme çok sevindim, efendim.»</p>

  <p class="calibre2">Nicholas, «On beş santim uzamış olduğuna yemin ederim,» diyerek eğilip çocuğunu kucakladı. Bir an birbirlerine sarılıp kaldılar. Sonra Peter onun kollarından sıyrıldı. İkisi de bu sevgi gösterisi yüzünden sıkılmıştı. Nicholas kasıtla elini Peter’in omzuna dayayıp sıktı. «Araba nerede?»</p>

  <p class="calibre2">Elini onun omzundan çekmeden yürüdü. Peter bu olağanüstü sevgi gösterisine alışmaya başlamıştı ve babasına yaslanırken göğsü gururla kabarıyordu.</p>

  <p class="calibre2">Nicholas, böyle değişmemin, sevdiklerime daha doğal davranmamın sebebi nedir, diye düşündü. Bunun cevabı belliydi. Duygularını açıklamasını ona Samentha^ Silver öğretmişti.</p>

  <p class="calibre2">Rolls Royce’a binince Peter, «Annem Grace’e gitti,» diye haber verdi. «Akşam yemeğine kadar yok.»</p>

  <p class="calibre2">«Evet, bana söyledi. Günü seninle baş başa geçireceğiz.» Nicholas gülümserken şoför de malikânenin girişindeki beyaz sütunların arasındaki elektrikli kapıya geldi. «Ne yapacağız?»</p>

  <p class="calibre2">Yüzdüler, tenis oynadılar ve Peter’in Arrowhead sınıfından olan kotrası Apaş‘la uzun bir gezinti yaptılar Bir hayli güldüler ve konuştular. Nicholas akşam yemeği için kılığını değiştirirken, geçici olduğu için hemen sona erecek bu mutluluk yüzünden üzgündü.</p>

  <p class="calibre2">Nick aşağıya inince, saçları duştan ıslanmış, yüzü güneş ve mutluluktan pembeleşmiş olan Peter, onun için içki hazırlamakta ısrar etti. Bir an sonra da Chantelle geniş merdivenden inerek salona girdi. Nicholas gözlerini ondan alamadığını hissetti. Son konuşmalarından beri onun daha da güzelleşmiş olması mümkün müydü? Yoksa o gece için daha dikkatle mi hazırlanmıştı?</p>

  <p class="calibre2">Chantelle fildişi rengi ince ipekten uçuşan uzun bir gece elbisesi giymişti. Büyük veranda kapısından süzülen günün son ışıkları incecik kumaştan geçerek bir an onun biçimli bacaklarının şeklini ortaya koydu. Kadın yaklaşınca, Nicholas uzun elbisenin yine fildişi ipekle işlenmiş olduğunu fark etti. Chantelle çok şıktı ve işlemenin altından biçimli göğüsleri belli oluyordu.</p>

  <p class="calibre2">«Nicky, seni yalnız bıraktığım için çok üzgünüm.»</p>

  <p class="calibre2">«Peter’le çok eğlendik.»</p>

  <p class="calibre2">Chantelle makyajla gözlerinin iriliğini ve biçimini daha belirgin hale koymuştu. Üstelik güzel yüzü boyasızmış gibi duruyordu. Saçları pırıl pırıl ve canlıydı. Fildişimsi rengi güneşte koyulaşmıştı biraz. Çıplak omuzları ve kollan açık bal rengine dönmüştü.</p>

  <p class="calibre2">Nick onun çam ormanının önündeki antikalarla dolu denize bakan bu şahane evde ne kadar huzurlu ve zarif olduğunu unutmuştu. Büyük salonu özel bir pırıltı ve neşeyle dolduruyordu. İyi anımsadıkları şakaları tekrarlayarak kahkahalarla güldüler.</p>

  <p class="calibre2">Nicholas ona kızamıyor, bu yerde Chantelle’in kendisini aldatmış olduğunu düşünemiyordu. Küçük yemek salonuna geçince eskiden yaptıkları gibi oturdular masaya. Sanki bir anda aradaki olaylar unutulmuş, mutlu yıllara dönmüşlerdi.</p>

  <p class="calibre2">Chantelle onu rahatsız etmemek için sezgisinden yararlanıyor. Nicholas’a bir onur konuğuymuş gibi davranıyordu. Evin erkeği de Peter’di. Bir ara, «Peter, şekerim, tavuğu keser misin?» deyince, çocuk pek gururlandı ama kestiği tavuk harman makinesinden çıkmışa döndü. Kadının ikram ettiği yemek ve içkilerin geçmişte kalan anılarla ilgisi yoktu.</p>

  <p class="calibre2">Peter geceyi uzatmak ve yatmamak için elinden geleni yaptı. Fakat Nicholas sonunda, «Gelip seni yatırırım,» deyince çaresiz duruma razı oldu.</p>

  <p class="calibre2">Peter dişlerini ovarken Nick bekledi. Eğer yumuşaklıkla itiraz etmeseydi, bu diş ovma gece yarısına kadar da sürebilirdi. Sonunda çocuk yatağa girdi. Nicholas ona doğru eğilince de Peter sessiz bir umutsuzlukla onun boynuna sarıldı. «Çok mutluyum,» diye fısıldayarak Nick’i şiddetle yanağından öptü. «Daima böyle kalsaydık ne güzel olurdu, değil mi? Tekrar gitmene gerek olmasaydı, baba…»</p>

  <p class="scenebreak">***</p>

  <p class="calibre2">Nick aşağıya indiğinde Liszt’in tatlı melodilerinden biri çalıyordu. Chantelle ince kristal balon kadehlere konyak koymuştu. «Peter yattı mı?» diye sordu. «Çok yorulmuş ama farkında değildi.» Nick’e konyak kadehini vererek dönüp kapıdan terasa çıktı. Nicholas da onun peşi sıra gitti. Taş korkuluğa dayanarak yan yana durdular. Hava açık fakat serindi.</p>

  <p class="calibre2">Chantelle mırıldandı. «Çok güzel.» Ay ışığı denizde gümüşten bir yol oluşturmuştu. «Daima bunun düşlerime giden yol olduğunu düşündüm.»</p>

  <p class="calibre2">Nick, «Duncan,» dedi. «Duncan Alexander’den söz edelim.»</p>

  <p class="calibre2">Kadın hafifçe titreyerek kollarını göğüslerine bastırıp çıplak omuzlarını tuttu. «Bilmek istediğin nedir?»</p>

  <p class="calibre2">«Ona hisse senetlerini kontrol hakkını verirken, hangi koşulları ileri sürdün?»</p>

  <p class="calibre2">«Ona beni temsil için tam yetki verdim.»</p>

  <p class="calibre2">Nick, «Peki bunu iptal için bir madde yok mu?» diye sordu. «Hangi koşullar altında kontrol tekrar eline geçebilir?»</p>

  <p class="calibre2">«Boşanırsam ancak.» Sonra başını salladı Chantelle. «Fakat değiştirmek istersem hiçbir mahkeme itiraz edemez. Bu, Victorya devrinden kalma bir şey. İstediğim an Duncan’ın beni temsil etme hakkını elinden alırım.»</p>

  <p class="calibre2">Nicholas, «Haklısın sanırım,» diye cevap verdi. «Fakat onun kasıtla yetkini kötüye kullandığını kanıtlayamazsan bu iş bir, iki yıl sürebilir.»</p>

  <p class="calibre2">«Bunu kanıtlayabilir miyim, Nicky?» Erkeğe dönerek başını kaldırdı. «Verdiğim yetkiyi kötüye mi kullanmış?»</p>

  <p class="calibre2">Nick ihtiyatla konuştu. «Henüz bilemiyorum.»</p>

  <p class="calibre2">Fakat Chantelle atıldı. «Büyük budalalık ettim değil mi?» Nick konuşmayınca titrek bir sesle devam etti. «Senden hiç bir şekilde özür dileyemeyeceğimi biliyorum… Yaptıklarımı hiçbir biçimde ödeyemem. Fakat bana inan Nicholas… Ömrümde hiçbir şeye bu denli pişman olmadığımı söylüyorum. Lütfen bana inan.»</p>

  <p class="calibre2">«Bu geçti, Chantelle. Bitti. Geriye dönüp bakmanın bir yararı yok.»</p>

  <p class="calibre2">«Dünyada hiçbir erkek şu anda senin gibi davranmazdı. Kandırma ve kötülüğe, yardım ve teselliyle karşılık vermezdi. Bunu söylemeyi istiyordum.» Nick’e çok yaklaşmıştı; serin gecede vücudundan yükselen sıcaklığı, parfümünü duyuyordu. Nicholas. Genç kadın seçtiği kılıklar gibi parfümünü de kendine yakıştırmasını bilirdi.</p>

  <p class="calibre2">Nick sert bir tavırla, «Hava soğuyor,» diyerek kadını kolundan tutup salona soktu ve o tehlikeli yakınlıktan kurtuldu. «Hâlâ konuşmamız gereken çok şey var.»</p>

  <p class="calibre2">Yeşil renkli, tüylü kalın halıya basarak salonda dolaşırken Lazarus’dan öğrendiklerini anlattı. Chantelle daha da irileşen gözlerini ona dikmiş dinliyordu. Sözleri açıklamaya gerek yoktu. O Arthur Christy’nin kızıydı ve Duncan’ın Altın Şafak’ı kendi şirketine sigortalattığını, Christy’nin hisse senetleriyle sigorta primlerini ödediğini kolaylıkla anladı. Hem Duncan daha önce bu hisse senetlerini karşılık gösterip kredi sağlayarak tankeri yaptırmış da olabilirdi.</p>

  <p class="calibre2">Sonunda kadın, «Bundan emin misin?» diye fısıldadı. Yüzünden kanı çekilmişti.</p>

  <p class="calibre2">Nick dudak büktü. «Ben bir çene kemiği bulup buna göre bir dinazor yaptım. Biçimi biraz farklı olabilir ama tek şeyden eminim: Ortaya çıkan büyük ve tehlikeli bir canavar.»</p>

  <p class="calibre2">Kadın tekrar fısıldadı. «Duncan, Christy Nakliyatı mahvedebilir.» Ağır ağır etrafına, içinde türlü değerli eşya bulunan salona, eve baktı. Bunlar onun yaşamının simgesiydi. «Bana ve Peter’e ait olan her şeyi tehlikeye attı.»</p>

  <p class="calibre2">Nicholas cevap vermedi fakat kadının önünde durmuş, bu korkunç duruma gösterdiği tepkiye bakıyordu. Chantelle’in öfkesinin yavaş yavaş şaşkınlığa, sonunda da dehşete dönüştüğünü gördü. O zamana dek Chantelle’in korktuğuna hiç tanık olmamıştı. Fakat şimdi kendisini daima koruyan zırhı sırtından almaları tehlikesiyle karşılaştığı için ormanda kaybolmuş bir hayvana dönmüştü. «Her şeyi yitirebilir mi, Nicholas? Bunu yapamaz değil mi?» Güvene kavuşmayı istiyordu ama Nick bunu ona veremezdi.</p>

  <p class="calibre1">Şimdi sadece acıyordu ona. Yıllardır tanıdığı Chantelle bundan önce hiç acımamıştı.</p>

  <p class="calibre2">Kadın, «Ne yapabilirim, Nicholas?» diye yalvardı. «Lütfen bana yardım et. Oh Tanrım, ne yapabilirim?»</p>

  <p class="calibre2">«Teknesi düzeltilip yeni uskurlar eklenene ve kontrol edilip sigortalana kadar Duncan’ın Altın Şafak’ı denize indirmesine engel olursun. Bu arada Christy Nakliyatın yönetimini de onun elinden alırsın.» Bunları söylerken kadına acıdığı yumuşak sesinden belliydi. «Bugünlük bu kadar yeter, Chantelle. Bu gece olanları öğrendin. Yarın buna nasıl engel olacağımızı konuşuruz. Valliumun var mı?»</p>

  <p class="calibre2">Kadın başını salladı. «Durumlardan kaçmak için ilaç kullanmadım hiç.» Bu doğruydu. Chantelle’in cesur olduğunu biliyordu. «Burada ne kadar kalabilirsin?»</p>

  <p class="calibre2">«Yarın on bir uçağında yer ayırttım. Yarın gece Londra’da olmam gerekiyor. Sabah konuşacak kadar vaktimiz var.»</p>

  <p class="scenebreak">***</p>

  <p class="calibre2">İkinci katın camlı kapıları evin cephesi boyunca giden ve denizle özel yat limanına bakan balkona açılıyordu. Zaten bu kattaki beş büyük yatak odası da yine balkona açılmaktaydı. Dairenin oturma odasındaki aynanın arkasına gizlenmiş bir içki dolabı vardı; içine her türlü içki konulmuştu. Televizyon masasının üstünde o günkü İngiliz, Fransız ve Alman gazeteleri duruyordu. Nick, The Times’ı açıp borsa haberlerine baktı. Chrsity şirketinin hisse senetleri 5.15 Sterline yükselmişti. Bu, bir gün öncekinden 15 şilin fazlaydı. Demek durum borsada duyulmamıştı, henüz.</p>

  <p class="calibre2">Nick üç saat önce yıkanmakla birlikte o gerilim yüzünden vücudunun kaşındığını hissediyordu. Yeşil mermerden banyoda on sekiz ayar altından yapılmış musluklar yunus balığı biçimindeydi. Dokunur dokunmaz yunusların açık ağızlarından kaynar su akmaya başladı. Chantelle, zevki sayesinde buraya Paris’e özgü şahane bir hava vermişti.</p>

  <p class="calibre2">Nick kaynar suyla duş yaparak yorgunluğunu attı ve kendisini pis sanmasına neden olan duygudan da kurtuldu. Önü camlı ısıtma dolabından aldığı beyaz havlulardan birini beline dolayarak yatak odasına geçti. Okyanus Kurtarmayı şeyhlere satması için hazırlanan anlaşmanın müsveddesi çantasındaydı. Bunu James Teacher’la yanında çalışan genç avukatlar okumuş ve düşüncelerini uzun notlar halinde belirtmişlerdi. Nicholas da ertesi gün Londra’da onlarla buluşmadan önce bu notlara göz atmak zorundaydı.</p>

  <p class="calibre2">Kâğıtları alarak oturma odasına geçti. Daha ilk sayfaya bakar bakmaz, kâğıtları masaya attı ve kalkıp bir kadehe viski koydu. Yine rahat deri koltuğa oturup anlaşma müsveddesini alarak çalışmaya başladı.</p>

  <p class="calibre2">Önce parfümü fark etti. Bu koku yüzünden kalbi hızla çarpmaya başlamıştı. Elindeki kâğıtlar hışırdadı. Ağır ağır başını kaldırdı. Chantelle küçük, çıplak ayaklarına basarak hiç gürültü etmeden gelmişti. Mücevherlerinin hepsini çıkarıp saçlarını açarak omuzlarına bırakmıştı. Onun için daha genç, daha çaresiz gözüküyordu. Üstüne kol ağızları ve yakası dantel olan kapalı bir gecelik giymişti. Ağır ağır koltuğa yaklaşırken ilk kez çekingendi. Koyu renk iri gözleri endişeliydi ve Nick yerinden kalkınca durup bir elini boğazına götürdü.</p>

  <p class="calibre2">«Nicholas,» diye fısıldadı. «Çok korkuyorum ve çek yalnızım.» Bir adım daha yaklaşınca erkeğin dudaklarının gerildiğini görerek hemen durdu. Hafif sesle yalvardı. «Lütfen, beni geri çevirme, Nicky. Bu gece beni reddetme. Yalnız kalmaktan korkuyorum… Lütfen.»</p>

  <p class="calibre2">Nick o zaman olacakları anladı. Bu gerçeği bütün gece kendisinden, gizlemişti. Fakat şimdi olan olmuştu ve bundan kaçınabilmek için de bir şey yapamazdı. Tüm direnme gücünü yitirmişti. Büyülenmiş gibi dururken kadının güzelliği ve uyandırdığı arzular yüzünden iradesinin yek olduğunu hissetti. Kafası birden karışıverdi.</p>

  <p class="calibre2">Chantelle bunu anında anlayarak kayar gibi ilerleyip sessiz sedasız yaklaştı. Yüzünü, robdöşambrının açık bıraktığı çıplak göğsüne dayadı. Erkeğin temiz, güçlü kokusunu içine çekti.</p>

  <p class="calibre2">Nicholas kolları iki yanında hareketsiz duruyor ve hâlâ karşı koyuyordu. Chantelle onu çok iyi tanırdı. Kendi güçlü prensiplerine karşı gelmeden önce büyük bir şaşkınlık geçirecekti. Evet, onu iyi tanıyordu. Nicholas da kendisi kadar sekse düşkün, ateşli bir yaratıktı. Hem onun iştahına karşılık verebilen tek erkekti Nick. Adamın direncini yıkmak için harekete geçerken birden ihtirasa kapıldı. Bu yüzden âdeta acı duyuyordu ve birden saldırıya geçmemek için bütün iradesini kullanması gerekti. Kendini kontrole çalışırken bacakları titriyor, göğsü hızlı hızlı inip kalkıyordu. Ama hâlâ canı yanmış, şaşırmış, küçük çocuk rolünü oynayarak adamın iyiliğinden, merhametinden yararlanıyordu. Bu kadar acı çeken birini Nick geri çeviremezdi.</p>

  <p class="calibre2">«Oh, Nicky, lütfen… Sadece bir an. Sadece bir kez bana sarıl. Lütfen… Tek başıma dayanamam. Sadece biran.»</p>

  <p class="calibre2">Erkeğin ellerini kaldırdığını sezdi. Parmaklarını omuzlarında hissetti. O korkunç arzu artık dayanılmaz hal almıştı, kontrol edemeyecekti. İnler gibi hafif bir ses çıkardı ama bunun gücü vücudunu sarstı. Erkeğin hemen karşılık verdiğini de hissetti. Tam zamanında davranmış, kadınlara özgü zekâsı ona yol göstermişti. Omuzlarını okşayan parmaklar artık acımasızca etine batıyordu. Chantelle onun tüm kaslarının gerildiğini de anladı. Erkeği etkisine almasını sağlayan korkunç gücünü, âdeta baş döndüren gücünü bir kez daha anladı.</p>

  <p class="scenebreak">***</p>

  <p class="calibre2">Nicholas uyanıp kendine gelince büyük bir pişmanlık duydu. Yataktan kalkarak altınlı yeşil mermer banyoya gitti. Uykusuzluktan ve pişmanlıktan gözlerinin gerisinde bir yer ağrıyordu. Yunusların ağzından küvete kaynar su akıttı. Buharlanan aynada yüzüne bakınca gözlerinin altında koyu renk gölgeler belirmiş olduğunu gördü. Aynadaki sisli yüze, «Ahlaksız,» dedi. «Tanrının belası namussuz.»</p>

  <p class="calibre2">Kahvaltı etmek için güneşli terastaki parlak renkli şemsiyelerin altında onu bekliyorlardı. Peter bir gece önceki gibi şendi. Hemen neşeyle Nicholas’a koştu. «Baba, baba!» Onu elinden tutarak masaya götürdü.</p>

  <p class="calibre2">Chantelle uzun, bol bir ev elbisesi giymiş, saçlarını da omuzlarına bırakmıştı. Bu yumuşacık saçlar pek hafif rüzgârda bile ipek gibi dalgalanıyordu. Bunda da kasıt vardı. Chantelle hiçbir şeyi rastlantıya bırakmazdı. Bu şık fakat yakınlık sağlayan kılık, açılmış saçlarla ev kadını rolündeydi. Nicholas buna şiddetle karşı koyduğunu hissetti.</p>

  <p class="calibre2">Peter yaşından umulmayacak bir olgunlukla babasının havasının değiştiğini sezdi. Kederi elle tutulacak kadar somuttu. Sitem ve üzüntüyle bakıyordu Nick’e. Sonra sözler dudaklarında kaldı ve başını tabağına doğru eğerek sessiz sedasız kahvaltısını yemeye başladı.</p>

  <p class="calibre2">Nicholas sıra sıra dizilmiş türlü yiyeceği kasıtla reddederek sadece bir fincan kahve aldı ve Chantelle’den izin istemeden bir yaprak sigarası yaktı. Kadının buna çok sinirleneceğini biliyordu. Sessiz sedasız bekledi ve oğlu kahvaltısını bitirince, «Annenle konuşmak istiyorum, Peter,» dedi.</p>

  <p class="calibre2">Çocuk itaatle kalktı. «Sizi gitmeden önce görecek miyim, efendim?»</p>

  <p class="calibre2">«Evet.» Nicholas kalbinin parçalandığını hissetti. «Tabii.»</p>

  <p class="calibre2">«Yine tekneyle dolaşabilir miyiz?»</p>

  <p class="calibre2">«Üzgünüm oğlum. Zamanımız olmayacak… Yani bugün.»</p>

  <p class="calibre2">«Peki efendim.» Peter vakarla, dimdik yürüyerek terasın öbür ucuna gitti, sonra koşarak çam ormanına daldı.</p>

  <p class="calibre2">Chantelle hafif sesle, «Onun sana ihtiyacı var, Nicky,» dedi.</p>

  <p class="calibre2">«Bunu. iki yıl önce düşünmeliydin.»</p>

  <p class="calibre2">Kadın onun fincanına kahve koydu. «İkimiz de budalalık ettik. Kabul… daha da beterini yaptık. Kötülük ettik. Benim Duncan’ım vardı. Senin de o Amerikalı çocuk…»</p>

  <p class="calibre2">Nicholas hafif sesle, «Beni öfkelendirme,» diye uyardı. «Bir gün için yeteri kadarını yaptın zaten.»</p>

  <p class="calibre2">«Bu son derece basit, Nicholas. Seni seviyorum. Seni daima sevdim. Tanrım, sıska bir okul çocuğuyken sevdim seni.» Chantelle hiçbir zaman öyle biri olmamıştı fakat Nicholas ses çıkarmadı. «Seni Altın Kartal’ın köprüsünde gördüğüm günden beri sevdim. Yakışıklı kaptanı…»</p>

  <p class="calibre2">«Chantelle, sadece Altın Şafakla Christy Nakliyatı konuşmamız gerekiyor.»</p>

  <p class="calibre2">«Hayır, Nicholas biz birbirimiz için yaratılmışız. Babam bunu hemen anladı. Biz de aynı anda anladık… Bir çılgınlık, delice bir istek bundan bir an kuşkulanmama neden oldu.»</p>

  <p class="calibre2">«Yeter, Chantelle.»</p>

  <p class="calibre2">«Duncan budalaca bir hataydı ama önemi yok…»</p>

  <p class="calibre2">«Hayır, önemsiz değil. Bu her şeyi değiştirdi. Bir daha eskisi gibi olamayız. Zaten…»</p>

  <p class="calibre2">«Zaten ne, Nicky? Ne söyleyecektin?»</p>

  <p class="calibre2">«Zaten kendime yeni bir yaşam kuruyorum. Senden tümüyle farklı biriyle.»</p>

  <p class="calibre2">«Oh Tanrım, Nicky, ciddi misin?» Birden gülerek el çırptı. «Şekerim o senin kızın olacak kadar genç. Kırk yaş belirtisi bu. Lolita kompleksi.» Sonra adamın gerçek öfkesini, fazla ileri gittiğini anlayıp durumu kurtardı, «özür dilerim, Nicky. Bunu söylemem gerekirdi.» Bir an durup sonra devam etti. «Onun hoş bir küçük olduğunu söylemeliyim. Tatlı biri olduğundan eminim. Peter ondan hoşlandı.» Neşeli bir tavırla Samentha’yı aşağı görerek sanki Nicholas’ın çocukça bir yaramazlığıymış, önemi olmayan geçici bir çılgınlıkmış gibi bir tavır takındı.</p>

  <p class="calibre2">«Anlıyorum, Nicholas. Gerçekten anlıyorum. Fakat hazır olduğun zaman Peter, ben ve Christy Nakliyat seni bekliyoruz. Burası senin dünyan Nicholas.» Eliyle malikâneyi içine alan bir işaret yaptı. «Burası senin dünyan ve sen gerçekten buradan ayrılamazsın.»</p>

  <p class="calibre2">«Yanılıyorsun, Chantelle.»</p>

  <p class="calibre2">Kadın, «Hayır,» diye başını salladı. «Pek ender yanılırım. Bu konuda yanılmış olmam imkânsız. Dün gece bunu kanıtladı. O ateş olduğu gibi yerinde duruyor. Ama şimdi diğer şeyleri… Altın Şafak ve Christy Nakliyatı konuşalım.»</p>

  <p class="scenebreak">***</p>

  <p class="calibre2">Chantelle Alexander başını yukarıya kaldırarak büyük gümüş kuşun yükselmesini seyretti. Ondan sadece beş santim kadar kısa olan Peter de yanında durmuş uzaklaşan uçağa bakıyordu. Kadın küçük eliyle onun kolunu tutunca, çocuk, «Çok az kaldı,» dedi.</p>

  <p class="calibre2">Chantelle, «Yakında yine bize gelecektir,» diye söz verdi. «Sen neredeydin, Peter? Babanın gitme zamanı gelince seni her yerde aradık.»</p>

  <p class="calibre2">Çocuk mırıldandı. «Ormandaydım.» Onların seslendiğini duymuş fakat sarı kayalıklardaki kaçakçı koyu denilen yere gizlenmişti. Peter ağladığını Nicholas Berg’in görmesindense ölmeye razıydı.</p>

  <p class="calibre2">Chantelle yumuşak bir sesle, «Eski günler geri gelse ne hoş olurdu, değil mi?» diye sordu. «Sadece üçümüz ha?»</p>

  <p class="calibre2">Peter inanamayarak ona baktı. «Duncan Amca olmadan mı? Fakat bu olanaksız.»</p>

  <p class="calibre2">«Bana yardım edersen değil, şekerim.» Kadın oğlunun ? yüzünü avuçlarının içine aldı. «Bana yardım edeceksin, değil mi?» Çocuk başını sallayınca da öne eğilip sevgiyle onu alnından öptü. «Aferin oğlum.»</p>

  <p class="scenebreak">***</p>

  <p class="calibre2">«Mr.Alexander yok. Bir not bırakacak mısınız?»</p>

  <p class="calibre2">«Ben Mrs. Alexander. Kocama acelem olduğunu söyleyin.»</p>

  <p class="calibre2">«Oh, özür dilerim, Mrs. Alexander.» Sekreterin ihtiyatlı tavrı hemen değişti. Yaltaklanıyordu artık. «Sesinizi alamadım. Mr.Alexander şimdi sizinle görüşecek.»</p>

  <p class="calibre2">Chantelle çalışma odasının penceresinden dışarıya bakıp sabırsızlıkla beklerken, Duncan cevap verdi. «Merhaba sevgilim. Ben de seninle konuşmak istiyordum. Gelecek salı St Nazaire’e gelmen gerekiyor. Onun için de…»</p>

  <p class="calibre2">«Duncan…»</p>

  <p class="calibre2">Fakat adam kendinden emin bir tavırla ve neşeyle devam etti. Chantelle bir yıldan beri onun böyle konuştuğunu duymamıştı. «Altın Şafak’ın hemen hemen dört hafta önce denize inmesini sağlıyorum.»</p>

  <p class="calibre2">«Duncan, beni dinle.»</p>

  <p class="calibre2">«Salı günü tankeri denize indireceğiz.» Bu başarısıyla gereğinden çok fazla gururlanıyordu. «Japon tersanesinde yapılan tankların doğrudan doğruya Basra Körfezine gönderilmesini sağladım. Tanker burada denize inecek ve içinde hâlâ ustalar olduğu halde yola çıkacak. Ümit Burnunu dönüp yol alacak tekneyi adamlar denizde tamamlayacaklar. El Barras’da tanklarını da, yükünü de alacak. Bu sayede yedi buçuk milyon dolara yakın bir tasarruf yapabiliyoruz…»</p>

  <p class="calibre2">«Duncan!» Bu kez kadının sesindeki şey onun duraklamasına neden oldu.</p>

  <p class="calibre2">«Ne var?»</p>

  <p class="calibre2">«Salıya kadar bekleyemem. Seni hemen görmek istiyorum.» Adam güvenle, neşeyle güldü. «Olamaz. Beş gün sonra.»</p>

  <p class="calibre2">«Beş gün çok uzun.»</p>

  <p class="calibre2">Duncan, «Ne var?» diye sordu. «Anlat bana.»</p>

  <p class="calibre2">«Pekâlâ.» Parisli annesinden aldığı acımasızlık sesinde belirdi. «Anlatayım. Boşanmak istiyorum, Duncan ve Christy Nakliyattaki hisselerimin kontrolünü geri istiyorum.»</p>

  <p class="calibre2">Bunu uzun bir sessizlik izledi. Chantelle sakatlanmış bir farenin hareketini bekler gibi duruyordu.</p>

  <p class="calibre2">«Peki ani oldu bu.» Adamın sesi tümüyle değişip kurulaşmış ve sıkıntılı olmuştu.</p>

  <p class="calibre2">Kadın, «İkimiz de öyle olmadığını biliyoruz,» diye onu yalanladı.</p>

  <p class="calibre2">«Nedenin yok.» Seste korku da belirmişti şimdi. «Boşanmak sandığın kadar kolay değil, Chantelle.»</p>

  <p class="calibre2">«Neden olarak şuna ne dersin, Duncan? Yarın öğleye kadar burada olmazsan hesap uzmanlarım Leadenhall Caddesine gelecekler. Mahkemeden de acele karar çıkaracağım…»</p>

  <p class="calibre2">Devam etmesine gerek kalmadı. Duncan hemen atıldı. Sesinde kadının o zamana dek duymadığı bir panik vardı. «Haklısın. Hemen konuşmalıyız.» Bir an durup sakinleştikten sonra devam etti. «Bir Falcon kiralayıp öğleden önce Nice’de olurum. Uygun mu?»</p>

  <p class="calibre2">Chantelle, «Seni alması için arabayı yollayacağım,» diyerek parmağını telefona bastırıp konuşmayı kesti. Sonra parmağını çekti ve karşısına çıkan santral memuruyla akıcı bir Fransızcayla konuştu. «Numarayı bilmiyorum. Fakat Miami Üniversitesinde Doktor Samentha Silver’le görüşmek istiyorum.»</p>

  <p class="calibre2">«İki saatten daha uzun bir süre bekleyeceksiniz, madam.»</p>

  <p class="calibre2">Chantelle, «Beklerim,» diyerek ahizeyi yerine bıraktı.</p>

  <p class="scenebreak">***</p>

  <p class="calibre2">Nicholas’ın sabaha karşı telefon edip kadmiyumu bol ham petrolü haber vermesinden sonra, Samentha da, Tom Parker de boş durmamışlar, ellerinden geleni yapmışlardı. Fakat basın, radyo ve televizyon istasyonları onlarla ilgilenmemişti. Kimse kadmiyum zehirlenmesini, Ümit Burnu açıklarındaki fırtınaları duymamıştı. Enerji bunalımı, petrol tankerleri ve hava kirliliği de tatsız konulardı. Galveston’a gidip dev tanker Meksiko Körfezine girince rafineri önünde gösteri yapacak genç Teksaslılarla konuşmuşlardı. Sonunda yorgun argın Miami’ye dönmüşlerdi.</p>

  <p class="calibre2">Samentha üniversiteye geldikten kısa süre sonra telefon çaldı ve sekreteri, «Hey, Sam,» diye seslendi. «Seni arıyorlar. Uluslararası.»</p>

  <p class="calibre2">Kalbi deli gibi çarpmaya başlayan Samentha koştu. O anda işi de, her şeyi de unutmuştu. Heyecandan soluk soluğa ahizeyi kaptı.</p>

  <p class="calibre2">«Siz Doktor Silver misiniz?»</p>

  <p class="calibre2">«Evet.»</p>

  <p class="calibre2">Santral memuru, «Lütfen konuşun,» dedi.</p>

  <p class="calibre2">Samentha bağırdı. «Nicholas! Sevgili Nicholas sen misin?»</p>

  <p class="calibre2">«Hayır.» Ses çok berrak ve sakindi. Samentha birden kalbinin korkuyla büzüldüğünü hissetti. «Ben Chantelle Alexander. Peter’in annesi. Sizinle karşılaşmıştık.»</p>

  <p class="calibre2">«Evet.» Samentha’nın sesi birden kısılmıştı.</p>

  <p class="calibre2">«Başka kaynaklardan duymadan önce durumu size anlatmamın yerinde olacağını düşündüm. Nicholas’la tekrar evlenmeye karar verdik.»</p>

  <p class="calibre2">Samentha bürodaki tahta sandalyeye çöküp kaldı.</p>

  <p class="calibre2">Chantelle bir an sonra, «Orada mısınız?» diye sordu.</p>

  <p class="calibre2">Samentha fısıldadı. «Size inanmıyorum.»</p>

  <p class="calibre2">Chantelle yumuşaklıkla, «Üzgünüm,» diye mırıldandı. «Fakat arada Peter var ve biz birbirimizi yeniden bulduk… Birbirimizi sevmekten vazgeçmemiş olduğumuzu anladık.»</p>

  <p class="calibre2">«Nicholas bunu yapamaz…» Sesi titrediği için devam edemedi.</p>

  <p class="calibre2">Chantelle, «Onu anlamalı ve bağışlamalısınız,» dedi. «Sizin zaafınızdan yararlanmaya kalkmayı istemiş olmadığından eminim.»</p>

  <p class="calibre2">«Fakat, fakat biz… biz onunla…»</p>

  <p class="calibre2">«Biliyorum. Lütfen bana inanın. Bu hiçbirimiz için kolay olmadı. Hepimizi düşünerek…»</p>

  <p class="calibre2">«Biz birlikte bir yaşam planlamıştık.» Samentha başını deli gibi sallayınca topuzundan kurtulan bir tutam saç yüzüne düştü. «Buna inanamam. Neden bunu Nicholas bana söylemedi? O söyleyene kadar inanacak değilim.»</p>

  <p class="calibre2">Chantelle’in yumuşak sesinde acıma vardı. «Durumu sizin için çirkinleştirmekten kaçabilmeyi çok isterdim, çocuğum. Fakat artık ne yapabilirim? Onun için size Nicholas’ın dün geceyi evinde, yatağımda, kollarımın arasında, yani gerçekten ait olduğu yerde geçirdiğini söylemeliyim.»</p>

  <p class="calibre2">Samentha Silver oturduğu yerde gençliğinin kendisini bırakıp gittiğini hissetti. Kendini çok yaşlı, kederli ve olgun hissediyor, ondan önce yaşamış olan tüm kadınların acı ve üzüntüsünü içinde duyuyordu. Elini kaldırıp yanağına sürdü. Cildinin bir kocakarının ki gibi buruşmamış olmasına da şaştı.</p>

  <p class="calibre2">«Şimdiki kocamdan boşanmak için harekete geçtim. Nicholas da Christy Nakliyatın başındaki yerine dönecek.»</p>

  <p class="calibre2">Bu doğruydu. Samentha bunun doğru olduğunu o anda anladı. Kuşkusu kalmamıştı. Usulca ahizeyi yerine bırakarak gözlerini duvara dikti. Ağlamıyordu. Ona bir daha hiç ağlayamayacak ya da gülemeyecekmiş gibi geliyordu.</p>

  <p class="calibre2">Chantelle Alexander kocasını dikkatle inceledi. Tarafsız davranarak duygularına kapılmadan bakmak istiyordu. Başını döndüren çılgınlıktan kurtulduğu için de bunu yapmakta güçlük çekmedi. Duncan uzun boylu, ince, yakışıklı bir erkekti. «Sigara içebilir miyim?» diye sorunca da hafifçe başını salladı. Sesi de başlangıçta onu çekmişti. Aksanı kusursuz olan adam, tatlı, derin bir sesle ve biraz da tembelce konuşuyordu. Chantelle onun konuşmasından ve tavırlarından hoşlanacak şekilde yetiştirilmişti. Ama bu züppe görünüşün heyecan verici bir kötülüğü gizlediğini de hissetmişti. Bu kötülük adamın kurt gibi gülerken gözüken bembeyaz dişlerinden ve gri gözlerindeki sert pırıltıdan belli oluyordu.</p>

  <p class="calibre2">Duncan sigarayı Chantelle’in ilk sevişmeye başladıkları gece armağan ettiği altın çakmakla yaktı. Şimdi bile o sevişmenin anısı zevk vericiydi. Bir an içini eriten tatlı bir duyguya kapılarak koltuğunda rahatsız rahatsız kımıldandı. O çılgınlığın nedeni, hem de iyi bir nedeni vardı ama şimdi her şey bitmişti. Bu yüzden pişmanlık duyacak da değildi. Bu yaşamının kendisinden esirgemediği bir devresiydi. Ayaklarının yerden kesilmesine neden olan yasak aşk, gençliğinin son ihtirası, orta yaşlılık denilen güzden önceki son maceraydı. Artık her şey bitmişti. Son aylarda iki erkeği dikkatle kıyaslamış, kararını da çabucak vermemişti.</p>

  <p class="calibre2">Nicholas’ın o felaketten sıyrılarak yaşamını kurtardığım görmüştü. Her şeyini kaybedip tek başına kalan adam güç ve kararlılığıyla o bataktan çıkmıştı. Güç ve irade onu daima çekerdi fakat yıllar boyunca Nicholas’a alışmış, bu alışkanlık da ilişkilerinde heyecan bırakmamıştı. Ancak Duncan’la geçen zaman yine Nicholas’ı çekici bulmasına yol açmıştı. Eski kocası ona yepyeni bir aşıkmış gibi geliyordu. Üstelik kanıtlanmış değerleri ve nitelikleri olan bir erkekti. Duncan Alexander bitmişti. Gelecek Nicholas Berg’di.</p>

  <p class="calibre2">Ancak yaşamındaki bu maceradan dolayı asla pişman olmayacaktı. Bu bir gençleşme dönemiydi. Nicholas’ın o hoş Amerikalı kızla ilgisine de üzülmeyecekti. Sadece daha sonra sevişmelerine tuhaf bir çeşni katacaktı bu. Bunları düşünürken birden yine ihtirasa kapıldığını hissetti.</p>

  <p class="calibre2">Duncan Alexander onun şehvetiyle, uçsuz bucaksız ihtirasıyla başa çıkacak güçte olmadığını ortaya koymuştu. Bunu sadece bir erkek başarabilmişti. Duncan da bunu anlamasına hizmet etmişti. Belki bir süre daha devam edebilirdi bu evlilik fakat Duncan Alexander, Christy Nakliyatı tehlikeye sokmuştu. Böyle bir olasılık hiç aklına gelmemişti Chantelle’in. Christy Nakliyat onun yaşamının bir gerçeği, temeliydi ve şimdi o temel sarsılıyordu. Duncan’ın cinsel çekiciliği kalmamıştı. Bunu hoş görebilirdi ama diğerini asla.</p>

  <p class="calibre2">Duncan’ın rahatsız olduğunu hissetti birden. Anlamı okunamayan iri kara gözlerden sıkılarak sigarasının dumanına bakmaya başlamıştı. Chantelle ona süzmekte fakat başka bir erkeği görmekte olduğunu anlayarak kendisini zorladı ve dikkatini kocasına verdi. «Hemen geldiğin için teşekkür ederim.»</p>

  <p class="calibre2">«İş çok aceleye benziyordu.» Duncan ilk kez güldü. Çok parlak ve uygar bir tipti ama soğuk gri gözlerinde korku vardı ve endişesi gerilen çene kaslarından belli oluyordu. Chantelle aylardan beri ilk kez ona böyle dikkatle bakıyordu. Birden adamın zayıflamış olduğunu anladı. Ağzının iki yanında sert çizgiler belirmişti. Gözlerinin yanlarındaki incecik çizgileri ilk bakışta güneş yanığı gizler gibiydi. Duncan bu kez onun bakışına karşılık verdi. «Dün söylediklerinden…»</p>

  <p class="calibre2">Kadın elini kaldırıp onu susturdu. «Bu bekleyebilir. Sadece sana olanların önlemini belirtmek istiyorum. Asıl önemli olan benim ve tröstün hisseleriyle ne yaptığın.»</p>

  <p class="calibre2">Adamın elleri hareketsiz kaldı. «Ne demek oluyor bu?»</p>

  <p class="calibre2">«Kendi hesap uzmanlarımın şirkete giderek her şeye bakmasını istiyorum…»</p>

  <p class="calibre2">Duncan omuz silkti. «Bu zaman alır; Chantelle ve yönetimi bırakmak niyetinde olduğumu da sanmıyorum.» Son derece soğukkanlı ve sakindi. Korkusu da geçmişti.</p>

  <p class="calibre2">Chantelle rahatlar gibi oldu. Belki de Nicholas’ın anlattıkları doğru değildi. Belki o tehlike sadece bir düştü. Christy Nakliyat çok büyük ve sağlam bir şirketti.</p>

  <p class="calibre2">«Özellikle bu ara şirketten ayrılacak değilim. Yönetimden ayrılmamın Christy Nakliyat ve tröstün yararına olacağını kanıtlamak zorundasın.»</p>

  <p class="calibre2">Kadın, «Kimseye bir şey kanıtlamak zorunda değilim,» dedi.</p>

  <p class="calibre2">«Bu kez böyle yapman gerekiyor. Beni seçtin ve…»</p>

  <p class="calibre2">«Hiçbir mahkeme o anlaşmayı geçerli saymaz.»</p>

  <p class="calibre2">«Olabilir, Chantelle, ama böyle bir zamanda bu işin mahkemelere düşmesini istiyor musun?»</p>

  <p class="calibre2">«Korkmuyorum, Duncan.» Bir dansöz gibi çeviklikle ayağa kalktı. Siyah ipek pantolon ve topuksuz ayakkabılar onun daha ufak tefek gözükmesine neden oluyordu. Altın zincir belinin inceliğini büsbütün belirginleştirmişti. «Bir şeyden korkmadığımı bilirsin.» Adamın karşısına dikilip tehdit eder gibi parmağıyla işaret etti. Tırnakları damardan yeni akan kan rengiydi. «Korkması gereken sensin.»</p>

  <p class="calibre2">«Beni neyle suçluyorsun?»</p>

  <p class="calibre2">Kadın hisselerin elden çıkarılmasını, yeni hisse senetlerinin piyasaya sürülmesini, yapılan bütün yolsuzlukları, yani Nicholas’dan öğrendiği şeyleri anlattı. «Hesap uzmanlarım işi bitirince sadece mahkeme Christy Nakliyatın kontrolünü bana vermekle kalmayacak, sevgili Duncan, seni de beş yıl ağır hapse mahkûm edecek sanırım. Böyle işleri onlar pek ciddiye alırlar bilirsin.»</p>

  <p class="calibre2">Duncan gülümseyince, Chantelle öfkesinin birden zapt edilmez hal aldığını hissetti. Gözleri değişti, yanakları kızardı. «Bana gülmeye cesaret ediyorsun ha!» diye tısladı. «Bunu yaptığın için seni ezeceğim.»</p>

  <p class="calibre2">«Hayır, hiçbir şey yapmayacaksın.»</p>

  <p class="calibre2">Kadın, «İnkâr mı ediyorsun?» diye çıkışırken, Duncan elini kaldırıp başını sallayarak ona engel oldu.</p>

  <p class="calibre2">«Bir şeyi inkâr etmiyorum, aşkım. Tam tersine daha, çok daha fazlasını yaptığımı itiraf edeceğim.» Sigarasını yat limanındaki dalgaların arasına attı. Usta bir aktör gibi sessizliğin etkisinden yararlanarak altın tabakasından bir sigara daha seçip yaktı. «Son birkaç haftadır birinin benim ve şirketin işlerini incelemekte olduğunu fark ettim.» Sigaranın dumanını üfleyip alaylı alaylı gülümseyerek kadını daha da öfkelendirdi. Ama Chantelle bu arada güvenini yitirip korkmaya da başlamıştı. «Bu araştırmayı para ve endüstri alanında casusluk yaparak geçinen Lazarus adlı bir adamın yürüttüğünü anlamakta güçlük çekmedim. İşini iyi bilir, kendisini ben de kullandım. Hatta onu Nicholas Berg’e tanıtan da benim.» Hafifçe güldü. «Bazen ne saçma işler yapıyoruz. Hemen durumu anladım. Ancak Lazarus gerçeğin sadece yüzde yirmi beşini ortaya çıkarabilmiş.»</p>

  <p class="calibre2">«Öyleyse inkâr etmiyorsun…» Chantelle sesindeki endişeyi hissederek kendisinden nefret etti.</p>

  <p class="calibre2">Duncan aşağı gören bir tavırla onu susturdu. «Kes sesini, küçük budala ve beni dinle. Sana bu işe ne kadar battığını anlatacağım. Hesap uzmanlarını neden yollayamayacağını açıklayamayacağını açıklayacağım. Neden beni kovamayacağım, ne neden dediklerimi yapacağını söyleyeceğim.» Durup Chantelle’in gözlerinin içine baktı. Şaşıran kadın ilk kez kaderinin kendi yönetiminden çıktığını hissederek bakışlarını kaçırdı. Duncan memnun bir tavırla başını salladı.</p>

  <p class="calibre2">«Şimdi beni iyi dinle. Christy Nakliyatın her şeyini Altın Şafak’a yatırdım.»</p>

  <p class="calibre2">Chantelle ayaklarının altında yerin sarsıldığını hissetti. Kulakları uğulduyordu. Bitkin bitkin koltuğa çöktü. «Sen neden söz ediyorsun?» diye fısıldadı.</p>

  <p class="calibre2">Kocası ona her şeyi açıkladı. «Ben tankerin maliyet hesabını iki yıl önce yapmıştım. Fiyatların birden artacağını, piyasanın durgunlaşacağını bilemezdim. Bu yüzden Altın Şafak’ın maliyeti iki misli arttı. Ben de dizayını değiştirerek dört uskuru bire, teknenin koruyucu çelik levhalarını yüzde yirmiye indirdim. Nicholas Berg’in tasarladığı bütün o ayrıntılı güvenlik sistemlerini de attım. Ancak böylece masrafları azaltabildim. Bu durumda tankeri Lloyds’un A1 klasına kaydetmezlerdi. Onun için tankeri sigorta edecek bir şirket aramaya başladım. Sigorta primleri korkunç yüksekti. Fakat hissedarları memnun etmek için bir şirket bulmalıydım. Christy Nakliyatın hisse senetlerini karşılık göstererek tankeri Londra ve Avrupa Bankasına sigorta ettirdim. Aslında bu benim şirketimdi. Bu arada maliyetler yeniden arttı. Ne kadar Christy Nakliyat hissesi varsa karşılık gösterip borç aldım.»</p>

  <p class="calibre2">«Talihin tersine dönerse…» Duncan anlamlı anlamlı omuz silkti. «Yani Christy’nin bütün hisselerini aldığım kredilere karşılık olarak verdim. Seninkiler ve Nicholas’dan aldığımız hisseler de gitti. Bu bile yetmedi.» Duncan rahat rahat gülümsedi. «Sonra o korkunç rezalet oldu. Altın Maceracı buzların arasına sıkıştı. Bu kez kurtarma ödülünü verebilmek için altı milyon dolar bulmam gerekti. Bu işin sonuydu. Böylece tröstün de, Christy Nakliyatın da bütün hisselerini vermiş oldum.»</p>

  <p class="calibre2">Kadın, «Seni mahvedeceğim,» diye fısıldadı. «Seni ezeceğim. Tanrı adına yemin ederim ki…»</p>

  <p class="calibre2">«Anlayamıyorsun değil mi?» Karşısında kalın kafalı bir çocuk varmış gibi başını salladı. «Christy Nakliyatla kendini mahvetmeden beni ezemezsin. Sen de bu iştesin, Chantelle. Hem benden daha fazla battın. Her şeyin, her meteleğin, bu ev, parmağındaki zümrüt, piçinin geleceği, yani her şey Altın Şafak’a bağlı.»</p>

  <p class="calibre2">«Olamaz.» Kadın gözlerini sıkıca kapattı. Yanaklarında renk kalmamıştı artık.</p>

  <p class="calibre2">Duncan, «Korkarım öyle,» diye düzeltti. «Bu işi böyle planlanmamıştım. Altın Maceracıdan 200 milyon dolar kazanacağımı umuyordum ama o kazadan zarar gördük. Şimdi tazılarını çağıracak olursan kendilerine bol iş bulacaklardır.» Yine güldü. «Böylece biz de kovalar dolusu pisliğe gömülürüz. Bana kredi verenler de Altın Şafak’ın denize indirilmesini engellerler. Sana anlattığım gibi, tekne tam sigortalı da değil. Her şey pamuk ipliğine bağlı, Chantelle. Altın Şafak’ın denize indirilmesi ertelenirse, bir ay… yok bir hafta ertelenirse her şey kafamıza geçecek.»</p>

  <p class="calibre2">Kadın boğuk sesle, «Kusacağım,» diye fısıldadı.</p>

  <p class="calibre2">«Hayır, kusmayacaksın.» Duncan kalkıp ona yaklaşarak elinin tersiyle yüzüne iki sert tokat indirdi. Chantelle’e ilk kez bir erkek vuruyordu. Fakat itiraz edecek öfkeyi bile bulamadı kendinde. Sadece adama baktı.</p>

  <p class="calibre2">Duncan, «Kendini topla,» diye hırladı. «Beni dinle. Sana olabilecek en kötü şeyi anlattım. Şimdi de iyisini anlatayım. Birlikte hareket edersek, sözlerimi eksiksiz yerine getirirsen, senin için bu yüzyılın en büyük işlerinden birini çeviririm. Altın Şafak’ın bir tek sefer yapması yeterli. Birkaç hafta içinde servetini iki katına çıkarmış olursun.» Kadın benliğinin derinliğine kadar sarsılmış, ona bakıyordu. «Doğu Amex’le bir anlaşma imzaladım. Altın Şafak tanklarını boşaltmak üzere Galveston yakınlarında demir attığı gün onu satın almak isteyecek bir düzine insan çıkacak, İnsanlar adımı anımsayacaklar. Gelecekte tankerlerden söz ederken Duncan Alexander’ı anacaklar.»</p>

  <p class="calibre2">Chantelle, «Senden nefret ediyorum,» diye mırıldandı. «Gerçekten nefret ediyorum.»</p>

  <p class="calibre2">Adam elini salladı. «Önemli değil. Bu iş bittiğinde şirketten ayrılacak durumda olacağım. Sen de gitmeme razı olacak duruma geleceksin. Fakat bundan bir saniye önce bile olamaz.»</p>

  <p class="calibre2">«Bu iş başarılı olursa kaç para kazanacaksın?» Chantelle kendini toplamaya başlamıştı ve sesi güçleniyordu.</p>

  <p class="calibre2">«Büyük para. Fakat asıl ödülüm kazanacağım ün ve başarı olacak. Ondan sonra da kendi istediğini yapabilen bir adam olacağım.»</p>

  <p class="calibre2">«Böylece ilk kez seni Nicholas Berg’le kıyaslamalarından rahatsız olmayacaksın, değil mi?» İsabet ettirdiğini anlayarak daha da saldırdı. Yaralamak, mahvetmek istiyordu. «Fakat sen de, ben de bunun doğru olmadığını biliyoruz. Altın Şafak Nicholas’ın fikriydi. O hileye, yalana tenezzül etmezdi…»</p>

  <p class="calibre2">«Sevgili Chantelle…»</p>

  <p class="calibre2">«Sen hiçbir zaman… asla Nicholas gibi bir erkek olamayacaksın.»</p>

  <p class="calibre2">«Kahrol!» Duncan öfkeden titriyordu.</p>

  <p class="calibre2">Kadın bağırmaya başladı. «Sen hilekâr ve yalancısın. Bütün o pozlarına karşın yine de için için adi biri olduğunu hissediyorsun. Aşağılık, küçük…»</p>

  <p class="calibre2">«Her karşılaşmamızda Nicholas Berg’i yendim.»</p>

  <p class="calibre2">«Hayır, sen yenmedin, Duncan. Senin için onu yenen benim.»</p>

  <p class="calibre2">«Seni onun elinden aldım.»</p>

  <p class="calibre2">Chantelle, «Bir süre için,» diye alay etti. «Kısa bir macera için, sevgili Duncan. Fakat o istediği zaman beni hemen geri aldı.»</p>

  <p class="calibre2">«Ne demek istiyorsun?»</p>

  <p class="calibre2">«Önceki gece Nicholas buradaydı. Hem beni asla başaramayacağın şekilde sevdi. Ona geri dönecek ve dünyaya da bunun nedenini açıklayacağım.»</p>

  <p class="calibre2">«Kaltak!»</p>

  <p class="calibre2">«O öyle güçlü ki, Duncan! Senin zayıf olduğun yerde o güçlü.»</p>

  <p class="calibre2">«Sen de bir sürtüksün.» Adam dönerken durdu. «Salı günü St. Nazarie’de ol.» Fakat Chantelle onun yaralanmış olduğunu anlamıştı. Sonunda kabuğunu delip azap veren sinirlerine erişebilmişti.</p>

  <p class="calibre2">«Nicholas o gece benimle dört kez sevişti. Ey eşsiz sevgili, Duncan. Sen bunu yapabildin mi hiç?»</p>

  <p class="calibre2">«Salı günü St. Nazaire’de hazır bulunup alacaklılarıma gülümsemeni istiyorum.»</p>

  <p class="calibre2">«Altın Şafak’la başarıya erişsen bile altı ay içinde Nicholas senin işini elinden alacak.»</p>

  <p class="calibre2">«Ama o zamana kadar söylenenleri yapacaksın.» Duncan kendini zorla toplayarak yürüdü.</p>

  <p class="calibre2">Kadın arkasından haykırmaya başladı. «Kaybedecek olan sensin, Duncan Alexander.» Sesi öfkesinden ve umutsuzluğundan gitgide tizleşiyordu. «Bunu yapacağım… Sana yemin ediyorum.»</p>

  <p class="calibre2">Duncan koşmamak için kendisini güç tutarak ağır ağır terasta ilerledi. Kadının öfke ve nefret dolu sesi etrafında çınlarken dimdik yürümeye gayret ediyordu.</p>

  <p class="calibre2">Chantelle, «Layık olduğun sokaklara git!» diye bağırdı.</p>

  <p class="calibre1">«Seni bulduğum çöplüğe dön.» O sırada adam merdiveni çıkarak gözden kayboldu. Artık hızla kaçabilirdi ama bacakları titriyor, kesik kesik soluyordu. Öfke ve kıskançlık yüzünden barsakları düğümleniyordu sanki.</p>

  <p class="calibre2">Yüksek sesle, «Alçak,» dedi. «Namussuz Berg.»</p>

  <p class="scenebreak">***</p>

  <p class="calibre2">«Tom? Tom Parker?»</p>

  <p class="calibre2">«Evet. Kim arıyor?» Aralarında Atlantik Okyanusu olmakla birlikte ses çok berrak ve güçlü geliyordu.</p>

  <p class="calibre2">«Nicholas… Nicholas Berg.»</p>

  <p class="calibre2">Kalın ses memnunlukla yükseldi. «Nasılsın Nick? Aradığına sevindim, Sana erişmeye çalışıyordum. İyi haberlerim var.»</p>

  <p class="calibre2">Nicholas içinin rahatladığını hissetti, «Samentha’yla mı ilgili?»</p>

  <p class="calibre2">Tom güldü. «Hayır, işle ilgili. Senin iş. Dün üniversitenin yönetim kurulu bunu görüştü. Onlara seni sattım. Kararı imzaladılar. Artık bizdensin. Ne fevkalade değil mi?»</p>

  <p class="calibre2">«Harika, Tom.»</p>

  <p class="calibre2">«Biyoloji Fakültesinde doçent adayısın. Gelecek yılın sonunda kendi kürsün olacak. Bekle görürsün.»</p>

  <p class="calibre2">«Sevindim.»</p>

  <p class="calibre2">Tom, «Tanrım hiç de sevinmişe benzemiyorsun!» diye bağırdı. «Nen var oğlum?»</p>

  <p class="calibre2">«Tom, Samentha’ya ne oldu? Onu bir türlü bulamadım.»</p>

  <p class="calibre2">Nicholas havanın değiştiğini de sezdi. Sessizlik biraz uzun sürdü. Tom’un sesi hâlâ neşeliydi. «Bir araştırma gezisine çıktı. Keys’e gitti. Sana söylemedi mi?»</p>

  <p class="calibre2">«Keys’e mi?» Nicholas’ın sesi endişe ve öfkeyle yükseldi. «Allah kahretsin… Fransa’da olacaktı güya. Yeni gemimin denize indirilmesinde hazır bulunacağına söz vermişti. Bir haftadan beri onu arıyorum.»</p>

  <p class="calibre2">Tom, «Pazar günü ayrıldı,» dedi.</p>

  <p class="calibre2">«Ne yapmaya çalışıyor?»</p>

  <p class="calibre2">«Kendisi bir ara bu soruyu sana sormak isteyebilir.»</p>

  <p class="calibre2">«Bu ne demek, Tom?»</p>

  <p class="calibre2">«Şey… Samentha ayrılmadan önce gelip Antoinettes ağlamış. Karımı biliyorsun. O herkesin annesi rolündedir.»</p>

  <p class="calibre2">Nicholas bilemediği bir korkunun içini dondurduğunu hissetti. «Ne olmuş peki?»</p>

  <p class="calibre2">«Aman Tanrım! Nick, herkesin aşk hayatının ince ayrıntılarını izleyeceğimi sanmıyorsun, değil mi?»</p>

  <p class="calibre2">«Antoinette’le konuşabilir miyim?»</p>

  <p class="calibre2">«Burada değil, Nick. Orlando’ya bir toplantıya gitti. Hafta sonuna kadar da gelmeyecek.» Yine sessizlik oldu.</p>

  <p class="calibre2">«Böyle sert soluklar almak sana bir servete mal oluyor, Nicholas. Bu konuşmanın parasını sen ödüyorsun.»</p>

  <p class="calibre2">«Sam’e ne olduğunu bilemiyorum.» Fakat Nick aslında bunu anlamış ve suçluluğa kapılmıştı.</p>

  <p class="calibre2">«Dinle, Nick. Sana bir öğüt vereyim. Hemen buraya gelmeye bak. Bu kızla konuşman gerekli. Onu düşünüyorsan tabii…»</p>

  <p class="calibre2">Nick hemen, «Düşünüyorum tabii,» diye atıldı. «Allah kahretsin, iki gün sonra gemim suya inecek. Tecrübe seferleri ve Londra’da da bir toplantım var.»</p>

  <p class="calibre2">Tom’un sesi kesindi. «Bir erkek gerekenleri yapar.»</p>

  <p class="calibre2">«İlk fırsatta geleceğim, Tom. Bunu kendisine söyler misin?»</p>

  <p class="calibre2">«Söylerim.»</p>

  <p class="calibre2">«Teşekkürler, Tom.»</p>

  <p class="calibre2">«Yönetim kurulundakiler seninle tanışmak istiyorlar. Çabuk gel.»</p>

  <p class="calibre2">«Olur. Söz veriyorum.»</p>

  <p class="calibre2">Nicholas telefonu kapatarak büronun penceresinden dışarıya baktı. Tam karşıda kendi çekme gemisi ufku kapatıyordu. Son kat beyaz boyası sürülmüş olan teknenin burnunda Deniz Cadısı yazılıydı. Bunun altında da kayıtlı olduğun yerin adı vardı: Bermuda.</p>

  <p class="calibre2">Deniz Cadısı çok güzel, şahane bir gemiydi ama Nick’in gözleri o anda tekneyi görmüyordu. Ani bir kayıp yüzünden sersemlemişti. Onu yitirme tehlikesiyle karşılaştığı ana dek bu güzel, altın kızın yaşamında ve geleceğiyle ilgili planlarında bu kadar yer tuttuğunu anlayamamıştı.</p>

  <p class="calibre2">Samentha’nın o zayıflık gecesini öğrenmesine olanak yoktu. Fakat yine de büyük suçluluk duyuyordu. Aralarına başka bir şey girmiş olmalıydı. Sağ yumruğunu sıkarak pencerenin içine indirdi. Parmak üstlerinin derisi soyulduysa da acıyı fark etmedi. Sadece St.Nazaire’de kalmak zorunda olduğu için büyük bir sıkıntı duyuyordu. Bağımsız olmalı ve mutluluğunu izlemeliydi.</p>

  <p class="calibre2">O sırada telefon çaldı. Nick hemen ahizeyi kaptı. Arayan Samentha olabilirdi.</p>

  <p class="calibre2">«Nick.» Adam bu sesteki suçluluğu sezdi.</p>

  <p class="calibre2">«Chantelle, neredesin?»</p>

  <p class="calibre2">«La Boule’deyim.» Atlantik sahilindeki bu moda olan sayfiye yeri Chantelle Alexander’e büyük tersaneleri bulunan pis limandan daha yakışırdı. «Castille de kalıyorum. Tanrım ne berbat! Ne kadar kötü olduğunu unutmuşum.»</p>

  <p class="calibre2">Uzun yıllar önce orada birlikte kalmışlardı fakat yaşam şimdi ne kadar farklı görünüyordu.</p>

  <p class="calibre2">«Yalnız lokanta hâlâ şirin, Nicholas. Benimle öğle yemeği ye. Seninle konuşmam gerekiyor.»</p>

  <p class="calibre2">«Buradan ayrılamam.» Aynı tuzağa tekrar düşmek niyetinde değildi.</p>

  <p class="calibre2">«Çok önemli ama. Seni görmeliyim.» Sesin boğuklaştığını duyunca, kara gözlerin ihtirasla kısıldığını görür gibi olmuştu. «Bir saat… Sadece bir saat. Bana bu kadar zaman bulabilirsin artık.» Nick istememekle birlikte onun kendisini çektiğini hissetti. Onu hâlâ böyle etkileyebildiği için Chantelle’e kızdı.</p>

  <p class="calibre2">Aksi aksi, «O kadar önemliyse buraya gel,» diye söylendi. Kadın içini çekti. «Peki, Nicholas. Seni nasıl bulacağım?»</p>

  <p class="scenebreak">***</p>

  <p class="calibre2">Rolls tersane kapısının karşısına park etmişti. Nicholas yolu geçince şoför ona hemen kapıyı açtı.</p>

  <p class="calibre2">Chantelle de öpmesi için yüzünü ona doğru çevirdi. Bulut gibi duran siyah saçları pırıl pırıl parlıyordu. Dudakları olgun meyva rengiydi, nemli ve aralanmıştı. Nick bu davete aldırmayarak onu hafifçe yanağından öpüp karşı köşeye yerleşti.</p>

  <p class="calibre2">Chantelle dudaklarını büzüp alayla göz süzdü. «Ne kadar namusluyuz, Nicky.»</p>

  <p class="calibre2">Nicholas kontrol dolabının üstündeki düğmeye basınca şoförle aralarındaki cam sessiz sedasız yükselip kapandı.</p>

  <p class="calibre2">«Hesap uzmanlarını gönderdin mi?» diye sordu.</p>

  <p class="calibre2">«Yorgun ve bitkin gözüküyorsun, sevgilim.»</p>

  <p class="calibre2">Nicholas onun sözü değiştirmeye kalkmasına aldırmadı. «Duncan’ın yaptıklarını araştırıyor musun? Altın Şafak’ta hâlâ çalışma var. Geceleri projektörlerin ışığında çalışıyorlar. Tersanedekiler onun yarın denize indirileceğini söylediler. Yani bir ay erken denize inecek. Ne oldu, Chantelle?»</p>

  <p class="calibre2">«Mindin’de bir lokanta var. Köprüyü geçince…»</p>

  <p class="calibre2">«Allah kahretsin, Chantelle. Oyun oynayacak vaktim yok.»</p>

  <p class="calibre2">Fakat Rolls limanın dar yollarından koyarcasına geçerek ilerliyordu.</p>

  <p class="calibre2">«Sadece beş dakika alır. Oranın en tanınmış yemeği de Armoricaine usulü Istakoz. Bunu Amerikan usulü Istakozla karıştırmamak gerekir. Kaymaklı salçayla pişiriyorlar. Nefis doğrusu.» Kadın neşeli bir tavırla konuşuyordu. «Peter sana sevgilerini söylememi istedi. Okulda futbol takımının renklerini taşıyor artık. Onunla gururlanıyorum.»</p>

  <p class="calibre2">Nicholas ellerini ceketinin ceplerine sokarak kaderine razı olup yumuşak deri koltuğun arkasına yaslandı. «Bunu duyduğuma sevindim.»</p>

  <p class="calibre2">O sırada St. Nazaire Köprüsüne geldiler. Epey yukarıda kalan köprüden limandaki bütün tersaneler görülüyordu. Çamurlu, geniş nehrin kıyılarında altı kadar tekne yapılmaktaydı. Ancak hepsi de Altın Şafak’ın dağ gibi karinasının yanında önemsiz kalıyorlardı. Sanki Eyfel Kulesi yan devrilmiş ve bir ucuna modern bir apartman bloku yapılmıştı. Bu tür bir teknenin yüzebileceğini insanın aklı almazdı. Nick, Tanrım ne çirkin, diye düşündü. Sonra sesini yükseltti. «Hâlâ teknede çalışıyorlar.» Kaynak makinelerinin mavi alevlerini görebiliyordu. Suçlar gibi, «Hâlâ orada çalışıyorlar,» diye yineledi.</p>

  <p class="calibre2">«Nicholas, yaşamda hiçbir şey kolay değil…»</p>

  <p class="calibre2">«Duncan’la yüzleştin mi?»</p>

  <p class="calibre2">«Sadece senin gibiler için kolaydır.»</p>

  <p class="calibre2">Nick acı acı, «Duncan’la konuşmadın değil mi?» diye suçladı.</p>

  <p class="calibre2">«Güçlü olmak senin için kolay. Beni ilk çeken şeylerden biri de buydu zaten.»</p>

  <p class="calibre2">Nicholas neredeyse, yüksek sesle gülecekti. Bu kadının karşısında pek çok kez zayıflığını ortaya koyduktan sonra güçlü olduğundan söz etmesi saçmaydı. Yine ısrar etti. «Duncan’a gerçeği bildiğini söyledin mi?»</p>

  <p class="calibre2">Fakat Chantelle ona gülümseyerek karşılık verdi. «Bir kadeh şarap içene kadar bekle…»</p>

  <p class="calibre2">Nick, «Şimdi,» diye üsteledi. «Hemen şimdi söyle, Chantelle. Oyun oynayacak zamanım yok.»</p>

  <p class="calibre2">«Evet, onunla konuştum. Kendisini Cap Ferrat’a çağırdım. Onu kuşkulandığın şeylerle suçladım.»</p>

  <p class="calibre2">«İnkâr mı etti? İnkâr ettiyse artık elimde başka kanıtlar var…»</p>

  <p class="calibre2">«Hayır, Nicholas, hiçbir şeyi inkâr etmedi. Bana bu işin sadece yarısını bildiğimi söyledi.» Chantelle’in sesi birden yükseldi. Her şeyi telaşla anlatıyordu. Başına gelen felaketi tekrar anımsadığı için yine kendisine olan güvenini yitirmişti. «Servetimle kumar oynamış, Nicholas. Christy Nakliyatın aileye ait hisse senetlerini, tröstün hisselerini, benim hisselerimi aldığı kredilere karşılık göstermiş. Hem bunları bana söylerken alay ediyordu. Bu alçaklığı yaptığı için âdeta övünüyordu.»</p>

  <p class="calibre2">Nicholas kadını dinlerken yerinde doğrulmuştu. «Onu yakaladık artık.» Başını salladı. «Tamam. Böylece” Altın Şafak’a engel oluruz. Mahkemeye giderek tankerin denize indirilmemesi için emir çıkarırız.»</p>

  <p class="calibre2">Nicholas birden susarak kadına baktı. Chantelle ‘hayır’ der gibi başını sallıyordu. Gözleri doldu birden. Sonra bir damla yaş kayıp uzun siyah kirpiklerine takıldı ve bir şebnem gibi titredi.</p>

  <p class="calibre2">Rolls nehrin kıyısındaki küçük lokantanın önünde durmuştu. Oradan da tersaneler görünüyordu. Şoför kapıyı açınca, Chantelle zarif bir hareketle indi ve Nicholas da yapacak başka bir şey kalmadığı için çaresiz onu izledi.</p>

  <p class="calibre2">Lokanta sahibi mutfaktan çıkarak Chantelle’le ilgilendi hemen. Onu pencerenin önüne oturtup yemekleri ısmarlaması için bekledi.</p>

  <p class="calibre2">«Oh, Muscadet içelim, Nicholas.» Kadının kendisini toplama gücü inanılmayacak gibiydi. Artık gözyaşları silinmişti. Kadehinin üstünden gülümserken pek güzel ve neşeliydi. Küçük camlardan süzülen güneş ışınları soğuk beyaz şaraba vuruyor, Chantelle’in ipek gibi saçlarını parlatıyordu.</p>

  <p class="calibre2">«Bize içiyorum, Nicholas sevgilim. Biz eşsiz insanların sonuncularıyız.» Bu çok eskiden, başka bir yaşamdan kalma bir sözdü. Nick sinirlendiyse de şarabını sessiz sedasız içerek kadehini masaya bıraktı.</p>

  <p class="calibre2">«Chantelle, Duncan’ı ne zaman ve nasıl durduracaksın?»</p>

  <p class="calibre2">«Yemeği rezil etme, sevgilim.»</p>

  <p class="calibre2">«Otuz saniye sonra çok öfkelenmeye başlayacağım.»</p>

  <p class="calibre2">Kadın bir an onu süzdü ve sözlerinin doğru olduğunu anladı. İstemeye istemeye, «Pekâlâ,» diye mırıldandı.</p>

  <p class="calibre2">«Onu ne zaman durduracaksın?»</p>

  <p class="calibre2">«Bunu yapmayacağım, sevgilim.»</p>

  <p class="calibre2">Nick ona bakakaldı. «Ne dedin?»</p>

  <p class="calibre2">«Altın Şafak’ın denize indirilmesi ve sefere çıkarılması için elimden gelen her şeyi yaparak ona yardım edeceğim.»</p>

  <p class="calibre2">«Anlamıyorsun, Chantelle. Sen milyonlarca ton zehirle insanların yaşamlarını tehlikeye atmaktan söz ediyorsun…»</p>

  <p class="calibre2">«Saçmalama, Nicky. Bu kahramanca sözlerini gazetelere sakla. Duncan, Londra’nın su depolarına bir milyon ton kadmiyum da atsa umurumda değil. Benimle tröstün bu işten kurtarması koşuluyla her şeye razıyım.»</p>

  <p class="calibre2">«Altın Şafak’ta belirli değişikliklerin yapılması için hâlâ zaman var.»</p>

  <p class="calibre2">«Hayır, yok. Anlamıyorsun, sevgilim. Duncan bu işe iyice girmiş. Birkaç günlük bir gecikme bile iflasımıza neden olabilir. Duncan şirkette metelik bırakmamış, Nicky. Değişiklik yapmak için para yok. Bir şey için zaman yok. Sadece Altın Şafak’ı denize indirip sefere çıkarmamız gerekiyor.»</p>

  <p class="calibre2">«Daimi çare bulunur.»</p>

  <p class="calibre2">«Evet, bu işte çare de Altın Şafak’ın tanklarını ham petrolle doldurmak.»</p>

  <p class="calibre2">«Duncan seni korkutmuş.»</p>

  <p class="calibre2">Chantelle, «Evet korkuyorum,» diye kabul etti. «Ömrümde hiçbir şeyden bu kadar korkmadım, Nicky. Her şeyimi yitirebilirim… Dehşete kapıldım. Her şeyi kaybedebilirim.» Bunun korkusuyla titredi. «Böyle bir şey olursa kendimi öldürürüm.»</p>

  <p class="calibre2">«Yine de Duncan’ı durduracağım.»</p>

  <p class="calibre2">«Hayır, Nicky. Lütfen bu işi bırak. Hatırım için… Peter’in hatırı için. Biz Peter’in mirasından söz ediyoruz. Bırak Altın Şafak bir sefer… sadece bir sefer yapsın. O zaman güvende olacağım.»</p>

  <p class="calibre2">«Bu, deniz için de korkunç bir tehlike. Kaç kişinin yaşamından söz ettiğimiziyse ancak Tanrı bilir.»</p>

  <p class="calibre2">«Bağırma, Nicky. Herkes bakıyor.»</p>

  <p class="calibre2">«Bırak baksınlar. O canavara engel olacağım.»</p>

  <p class="calibre2">«Hayır, Nicholas, ben olmadıkça bir şey yapamazsın.»</p>

  <p class="calibre2">«Buna da sen inan.»</p>

  <p class="calibre2">«Sevgilim, sana söz veriyorum. İlk seferinden sonra Altın Şafak’ı satacağız. O zaman Duncan’ı da başımdan atacağım. Yine seninle beraber olacağız, Nicky. Sadece birkaç kısa hafta var önümüzde.»</p>

  <p class="calibre2">Nick öfkesini göstermemek için bütün gücünü kullanmak zorunda kaldı. Kolalı beyaz sofra örtüsünün üstüne dayadığı yumruklarını sıkmıştı ama sesi sakin ve düzgündü. «Bir sorum daha var, Chantelle. Samentha Silver’e ne zaman telefon ettin?»</p>

  <p class="calibre2">Kadın söylenen adın kime ait olduğunu çıkarmaya çalışırmış gibi şaşkın şaşkın baktı önce. «Samentha.., ah, senin şu küçük arkadaşın. Neden ona telefon edeyim?» Sonra yüzünün ifadesi değişti. «Oh, Nicky, böyle bir şey yapabileceğime inanmıyorsun, değil mi? Kimseye o eşsiz, o harika geceden söz edebileceğime inanamazsın, değil mi?» Yine kederlenmiş ve uzanıp Nick’in elini okşarken iri gözleri yaşlarla dolmuştu. «Bunu yapabileceğimi düşünemezsin! Bu kadar kötü değilim. İstediğim şeyleri elde etmek için kalleşlik etmeme gerek yok. İnsanlara boş yere acı çektirmek istemem.»</p>

  <p class="calibre2">Nicholas sakin sakin, «Doğru,» diye kabul etti. «Bir seferde bir milyon insandan fazlasını öldürmez ve bir okyanustan fazlasını zehirlemezsin, değil mi?» İskemlesini itti.</p>

  <p class="calibre2">«Otur, Nicky. Istakozunu ye.»</p>

  <p class="calibre2">«Birden aç olmadığımı anladım.» Nick para cüzdanından iki tane yüz frank çekerek tabağının yanına attı.</p>

  <p class="calibre2">Chantelle öfkeyle, «Gitmene izin vermiyorum,» diye tısladı. «Beni küçük düşürüyorsun, Nicholas.»</p>

  <p class="calibre2">«Arabanı geri yollarım.» Nick güneşe çıktığı zaman titrediğini fark ederek şaştı. Çenelerini kasmaktan dişleri sızlıyordu.</p>

  <p class="scenebreak">***</p>

  <p class="calibre2">Gece hava dönmüş ve sabah gökyüzü bulutlarla kaplanmıştı. Yağmur geleceğe benziyordu. Nicholas rüzgârdan korunmak için paltosunun yakasını kaldırdı. Fakat St.Nazaire Köprüsünde, yani çok yüksekte durduğu için rüzgâr paltonun eteklerini uçuruyordu.</p>

  <p class="calibre2">Kendisi gibi binlerce kişi de bu rüzgâra aldırmayarak gemiyi görmeye gelmişlerdi. Köprünün korkuluğunun önünde üç sıra insan vardı. Yarım düzine polis tıkanan trafiği açmaya çalışıyordu. Nicholas Altın Şafak’ın hantal kıçındaki renk renk bayrakları seçebiliyordu. Saatine bakınca öğleye birkaç dakika kalmış olduğunu gördü. Bir helikopter bulutların arasından çıkarak Costruction Navale Atlantique Tersanesinin üstünde döndü.</p>

  <p class="calibre2">Nicholas dürbünü gözlerine götürerek bakınca, tankerin başının altında kalan platforma toplanmış insanları seçti. Platforma bir Fransız, bir de İngiliz bayrağı asılmıştı. Uzakları bandonun sesi geliyordu.</p>

  <p class="calibre2">Nicholas, Duncan Alexander’i gördü. Altın Şafak’a bakan adamın sarı saçları bulutların arasından süzülen ışıkta maden gibi parlıyordu. Çok boylu olduğu için yanındaki kadın pek gözükmüyordu. Sonra Chantelle’in pek sevdiği mavimsi yeşil renkte bir palto giymiş olduğunu gördü. Kadının çevresinde altı kadar erkek vardı. Şampanya şişesini kırma törenine yardım etmeye çalışıyorlardı. Oysa Chantelle’in pek çok kez yapmış olduğu bir şeydi bu. İlk kez on dördündeyken şampanya şişesini gemiye vurarak kırmıştı. Arthur Christy’nin sevgili kızı. Bu da şirketin pek çok töresinden biriydi.</p>

  <p class="calibre2">Nicholas bir an iyi göremediğini sanarak göz kırpıştırdı. Çünkü ona her şey şekil değiştirmiş ve hareket edermiş gibi gelmişti. Sonra Altın Şafak’ın dağ gibi teknesinin ileriye kaymakta olduğunu anladı. Bando Barseillese’i çalmaya başlarken dev tanker de hızlandı. Bu olağanüstü, hatta insanı duygulandıran bir görünümdü. Nick bile tüylerinin ürperdiğini, saçlarının diken diken olduğunu hissetti. Denizciydi ve yapılmış olan en büyük teknenin doğumunu seyrediyordu. Bu gemi çirkin bir canavara benziyordu fakat yine de onun bir parçasıydı. Başkaları o olağanüstü güzel dizaynı değiştirip piç etmişlerdi ama ilk plan onundu. Dürbünü tutan ellerinin titrediğini fark etti.</p>

  <p class="calibre2">Altın Şafak’ın burnu suya vurdu, sonra ağırlığı yüzünden kızaktan hızla kayarak suların birden kabarıp köpürmesine neden oldu. Dalgalar homurtuyla kıyıya çarptılar. Sesi Nick bile durduğu yerden duydu.</p>

  <p class="calibre2">Köprüden bakan insanlar sevinçle bağırıyorlardı.</p>
</body>
</html>
