<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2">Bir süre sonra hareket edemeyecek kadar bitkin düşeceğinin farkındaydı. Tekrar işi bırakıp dinlenmeyi düşündü. Fakat dalgaların daha kabarıp yükselmesi fazla gecikmemesi gerektiğini açıklıyordu. Bir saat sonra bu iş olanaksız hale gelebilirdi. Onun için devam etmeliydi. İçindeki güç ve iradeden yararlanacaktı.</p>

  <p class="calibre2">Dışarıda gündüz olmalı, diye düşündü, çünkü yarıktan soluk bir ışık geliyordu. Makine dairesinin yatay kirişlerinden birine tutundu. Ağır ağır soluk alırken suların içeriye girip çıkmasında bir düzen aradı. Fakat böyle bir şey yoktu galiba. Homurdanarak gelen köpük köpük dalgayı üç, dört düzensiz hafif dalga izliyordu. Daha sonra sular inanılmaz bir hızla dışarıya çıkıyordu. Bu da yüzmekte olan bir adamı çevirdiği gibi yarığın çelik dişlerine vururdu. Dışarıya çıkabilmek için orta büyüklükte bir dalga seçmeliydi.</p>

  <p class="calibre2">Mikrofona, «Çıkmaya hazırım, David,» dedi. Su yüzeyine çıktığında Büyücü‘nün iş motorlarından biri onu bekliyor olacaktı.</p>

  <p class="calibre2">David Allen’in sesi tiz ve gerilimliydi. «Biz de hazırız.»</p>

  <p class="calibre2">«Geliyorum.» Nick uygun dalgayı görmüştü. Daha fazla beklemenin anlamı yoktu. Yatay kirişi bırakır bırakmaz sular onu kaptı. Bu girdapta yüzmek olanaksızdı. Kollarını vücuduna yapıştırıp paletlerini oynatarak yarığa doğru gidebilirdi belki.</p>

  <p class="calibre2">Sular birden hızlanarak onu öldürücü çelik ağza doğru atınca afalladı. Bacağının yanından uzanan naylon halatı hissediyordu. Tıpkı zıpkınlanmış büyük bir balığa benzediğini düşündü. Sular onu döndürerek yarığa atarken, kendini kurtarmaya çalıştı ama hızla kenara vurdu. O anda gözlerinin önünde renkli ışıklar belirdi, uyuşturan korkunç bir acı duydu. Omzuyla sol kolunu vurmuştu. Kolunu ustura gibi keskin çeliğin koparmış olabileceğini düşündü. Sonra sularda yuvarlanarak gitti. Artık yönünü şaşırmış, ne tarafa gittiğini bilmiyordu. Hâlâ geminin içinde miydi? Naylon halat boğazına, göğsüne sarılıyor, boruları sıkıştırıyor, havasını kesiyordu.</p>

  <p class="calibre2">Bu kez bir şey başının arkasına vurdu. Neyse başlığı kafatasının parçalanmasını önlemişti. Kollarını iki yana açınca tepesindeki buzu fark etti.</p>

  <p class="calibre2">Yine dehşete kapılarak için için feryat etti. Ama sonra birden ışığa ve havaya çıktı. Bu pis sularda iri buz parçalan vardı. Başına vuran da onlardan biriydi.</p>

  <p class="calibre2">Tepesinde transatlantiğin çelik gövdesi bir dağ gibi yükseliyordu. Kendisini naylon halattan kurtarmaya çalışırken iki şeyi anladı. Neyse kolları hâlâ yerli yerinde ve çalışıyordu. Büyücü‘nün iş motoru da sadece altı metre uzaktaydı ve kendisine yaklaşıyordu.</p>

  <p class="scenebreak">***</p>

  <p class="calibre2">Tıkaç motorun burnuna yerleştirilmişti. Kıvrılıp uykuya yatmış beş tonluk bir Airedale teriyesine benziyordu. Tıpkı o köpek gibi kahverengi ve uzun tüylüydü.</p>

  <p class="calibre2">Nick başlığını çıkarıp kapüşonlu kutup pelerinini giymişti. Dalgalarla boğuşan iş motorunun kıçında duruyordu. İşini bilen dümenci dalgaların arasından geçerek Altın Maceracının yanına yaklaştı.</p>

  <p class="calibre2">Baker yukarıda işi yöneterek hazır bekliyordu. «Halat serbest hareket ediyor,» diye haber verdi.</p>

  <p class="calibre2">Nick, «Tamam,» dedi. «Şimdi çelik halatı içeriye sokuyoruz.» Bu halat bir erkeğin orta parmağı kalınlığındaydı ama en iyi İskandinav çeliğinden yapılmıştı. Nick naylon halata bağlanan çelik kabloyu kontrol etti. Naylon halat çelik kabloyu çekecek kadar sağlamdı. Ancak en zayıf nokta o düğümdü. Başını sallayınca adamları çelik halatı yandan attılar. Beyaz naylon soğuk, yeşil suda kayboldu. Çelik halat da dönen makarasından sağılmaya başlandı.</p>

  <p class="calibre2">Nick düğümün makine dairesinde çelik bloğa çarptığını duyunca yüreği ağzına geldi. Eğer düğüm oraya takılırsa her şeyi yitirirlerdi. Deniz iyice coşmuştu. Artık kimse tekneye giremezdi. Altın Maceracı‘yı da, aygıtları da kaybederlerdi. Transatlantik yaklaşan fırtınada parçalanırdı.</p>

  <p class="calibre2">Nick, «Tanrım ne olur halat takılmasın,» diye fısıldadı. Sonra birden makaranın tekrar dönmeye başladığını gördü.</p>

  <p class="calibre2">Nick, Baker’in zaferle, «Halat bağlandı,» dediğini duyunca rahat bir nefes aldı.</p>

  <p class="calibre2">«Bekle. Şimdi beş santimlik çelik halatı birleştireceğiz.»</p>

  <p class="calibre2">Bu kez aynı üzücü, sinir gerici işi ağır, beş santimlik çelik halatla tekrarladılar. Bunu da daha önce yukarıya bağlanan ilk kablo çekti. Bu sırada deniz gitgide coşup kabarıyordu. Baker, «Ana halat bağlandı!» diye haykırdı. «Çekmeye hazırız.»</p>

  <p class="calibre2">Nick telaşla atıldı. «Hayır. Bekle.» Tıkaç iş motorunun burnuna kancalarla takılıydı. Baker tıkaca bağlı halatı hemen çekmeye kalkarsa motorun burnu suya girer ve batardı.</p>

  <p class="calibre2">Nick adamlarına işaret etti. Sarı muşambalı, lastik çizmeli gemiciler başa geldiler. Nick onları tıkacın çevresine dizdi. Sonra dümenciye tornistan edip Altın Maceracı‘nın yanından uzaklaşmasını söyledi.</p>

  <p class="calibre2">Böylece tıkaca takılı beş santim kalınlığındaki çelik halat gerildi. Sıra sıra üstüpü dikili katlı branda sarıldı. Adamlar bunu suya atmaya çalışıyorlardı,</p>

  <p class="calibre2">Tıkacın ağırlığı beş ton kadar vardı. Motor tornistan edip çelik halatı zorlamasaydı, adamlar bu yükü asla kaldırıp aşağıya atamazlardı. Ağır ağır öne iterlerken tıkaç biraz ileriye kaydı.</p>

  <p class="calibre2">Nick bir tehlike sezerek başını kaldırıp denize baktı. Büyücü koyda, çeyrek mil kadar ileride, buzların hemen yanında demirliydi. Nick korkunç bir dalganın ufkun biçimini değiştirdiğini gördü. Bu, gelen fırtınanın ve daha büyük dalgaların sadece öncüsüydü. Yirmi beş saniye sonra dalga iş motoruna çarpacak ve tıkaçla kablo yüzünden sabit kalan tekneyi alabora edecekti. Beş adamı da üstlerindeki kat kat giysiler yüzünden dibe çökecekler ve buzlu yeşil sular yüzünden donup öleceklerdi.</p>

  <p class="calibre2">Nick mikrofona haykırdı. «Vin, olanca gücünle çek. Allah kahretsin, çek.»</p>

  <p class="calibre2">O anda kablo hareket etti. Transatlantiğin güvertesindeki büyük vinç çalışıyordu. Nick meşeden yapılmış bir küreği yakalayarak tıkacın takıldığı yerin altına soktu. Bunu bir manivela gibi kullanarak olanca gücüyle dayanırken yanındaki adama bağırdı. «Yardım et!» Sırt kasları kopacak hale gelene dek dayandı.</p>

  <p class="calibre2">Motorun içi yarıya kadar su dolmuştu; dalga hızla onlara doğru geldi. Birden tıkaç takıldığı yerden kurtularak suya kaydı. Motor da bu ağır yükten kurtulup geriledi. Nick kollarını açarak dümenciye burnu dalgalara doğru çevirmesini işaret etti.</p>

  <p class="calibre2">Dalganın üstünden içlerini dışlarına çıkaracak bir hızla geçerlerken adamlar motorun içine devrildi. Dümenci dönmüş bekleyen Büyücü‘ye doğru gidiyordu.</p>

  <p class="calibre2">Nick ‘dur’ diye işaret etti. «Dön.»</p>

  <p class="calibre2">Üstündeki muşambayı çıkarıyordu. Dümenciye, «Ben gidip kontrol edeceğim,» diye bağırdı. Adamın yüzünde inanamayan, âdeta yalvaran bir ifadesi vardı. Bir an önce kurtulmayı, Büyücü‘ye gidip güvene kavuşmayı istiyordu. Fakat Nick acımasızlıkla başlığını giydi ve hava borusunu taktı.</p>

  <p class="calibre2">Tel gibi elyafının arasına hava sıkışmış olan tıkaç Altın Maceracı‘nın yanında yüzüyordu.</p>

  <p class="calibre2">Nick bunun altında, yarık çeliğin neden olduğu girdabın altı metre kadar uzağında durdu. Çelik halatın bir yere dolaşmamış olduğunu arılaması birkaç saniyesini almıştı.</p>

  <p class="calibre1">Baker’in, tıkaç motordan suya atılır atılmaz vinci durdurmuş olmasına sevindi. Artık son işi de halledebilirdi. Baker’e, «Tıkacın durumu iyiye benziyor.» diye haber verdi. «Onu ağır ağır çek. Vinci dakikada on beş metre çekecek şekilde ayarla.»</p>

  <p class="calibre2">«Tamam. Dakikada on beş metre.»</p>

  <p class="calibre2">Yüzeyde sallanan tıkaç ağır ağır suyun içine girdi.</p>

  <p class="calibre2">«İyi. Öyle devam et.»</p>

  <p class="calibre2">Bu, tıpkı kanayan açık bir yaraya tampon koymaya benziyordu. Dışarıdaki suyun basıncı tıkacı yarığın içine iterken, beş santim kalınlığındaki kablo da bunun daha derine girmesini sağladı. Yara âdeta bir anda kapandı. Nick suya dalarak yarığın yanında yüzüp dikkatle baktı.</p>

  <p class="calibre2">Yarığın iç ve dışındaki korkunç girdap durmuştu. Tıkacın kenarlarında çok hafif bir su hareketi gördü. Fakat tıkaç battığı için artık üstüpü elyafı şişecek ve bir saat içinde yarık tam anlamıyla kapanmış olacaktı.</p>

  <p class="calibre2">Nick mikrofona, «Oldu,» dedi. «Çelik halatı yirmi ton güçle tut. Pompalarını çalıştırıp kaltağın suyunu atabilirsin.»</p>

  <p class="calibre2">Nick yorgunluk, gerilim ve duyduğu ani huzur yüzünden güzel gemiye ‘kaltak’ demişti. Ama bunu söyler söylemez de pişman oldu.</p>

  <p class="calibre2">Nick uyumak istiyordu. Her siniri, her kası feryat ediyor, dinlenmeyi istiyordu. Banyodaki aynaya bakınca gözlerinin tuz, rüzgâr ve soğuk yüzünden iyice kanlanmış olduğunu gördü. Gözlerinin altındaki gölgeler de omuzlarını, kalçalarını, kaburgalarının üstlerini kaplayan çürükler kadar mordu. Dinlenmeye gereksinme duyan elleri titriyor, köprüye giderken bacakları onu zorlukla taşıyordu.</p>

  <p class="calibre2">David Allen, «Tebrik ederim, kaptan,» derken hayranlığı belliydi.</p>

  <p class="calibre2">«Barometre nasıl, David?» Nick bitkinliğini gizlemeye çalışıyordu.</p>

  <p class="calibre2">«99.4 ve hâlâ düşüyor, kaptan.»</p>

  <p class="calibre2">Nick transatlantiğe baktı. Baker’in büyük santrifüj pompaları tam güçle çalışıyor, hem iskele, hem de sancak tarafından sular akıyordu. Sanki bir barajın kapakları açılmış gibi hızla akıp gidiyordu sular.</p>

  <p class="calibre2">Nick gemiyi aradı. «Vin, su atma hızın nedir”?»</p>

  <p class="calibre2">«Saatte iki milyon litreye yakın.»</p>

  <p class="calibre2">«Geminin dengesi değişir değişmez beni ara.» Nick panele takılı rüzgâr ölçeğine baktı. Rüzgâr sekiz kuvvetindeydi. «David, gemi ancak dört saat sonra çekilecek kadar hafifleyecek.» Sesi yorgunluktan pek kısık çıkıyordu «Fakat ana çekme halatını güverteye atıp sıkıca bağlamanı istiyorum. Hazır olduğunda hemen işe başlamalıyız.»</p>

  <p class="calibre2">«Anlaşıldı, kaptan.»</p>

  <p class="calibre2">«Fişek halatını kullan.» Nick vermesi gereken diğer emirleri düşünmeye çalışarak öylece kaldı ama kafası boşalmıştı.</p>

  <p class="calibre2">David endişeyle, «Bir şeyiniz yok ya, kaptan?» diye sordu. Nick hemen sinirlendi. Ömrü boyunca kendisine acınmasını istememişti. Tam ağzına gelen sert sözleri söyleyeceği sırada kendini tuttu.</p>

  <p class="calibre2">«Ne yapacağını biliyorsun, David. Sana söyleyeceğim başka şey yok.» Sarhoş gibi döndü. «Baker geminin dengesinin değiştiğini haber verince beni çağır… Ya da başka bir şey değişirse… Anlıyorsun.» Dizleri bükülmeden kamarasına erişti. Bornozunu yere atarak ranzaya yığılıp kaldı.</p>

  <p class="scenebreak">***</p>

  <p class="calibre2">Samentha kapıya vurup cevap alamayınca ne yapacağını bilemeyerek durdu. Fakat sonra kararını vererek usulca kapıyı açıp kaptanın gündüz kamarasına girdi. Yemek istedi, diye düşünerek kendisini haklı çıkarmaya çalışıyordu. Boş kamaraya hemen bir göz attı. Burası eski White Star transatlantiklerine özgü şekilde pek lüks döşenmişti. Duvarların kaplaması gül ağacından, kanepe ve koltuklar koyu kahverengi deriydi. Yerde de tüylü, kalın, yeşil bir halı vardı.</p>

  <p class="calibre2">Samentha tepsiyi sancak tarafındaki lombozun altında kalan masaya bırakarak hafifçe seslendi ama cevap çıkmadı. Usulca gece kamarasının kapısına gitti. Beyaz bir bornoz yerde duruyordu. Bir an yataktaki adamın çıplak olduğunu sanarak endişelendi. Fakat sonra onun beyaz ipek bir şort giyiniş olduğunu gördü.</p>

  <p class="calibre2">Yine, «Kaptan Berg,» diye seslendi. Sesi adamı rahatsız etmeyecek kadar hafifti. Yerdeki bornozu alarak katlayıp bir koltuğa bıraktı. Ranzanın yanında durup Nick’e baktı. Soluk cildindeki mor çürükleri görünce birden endişelendi. Sonra bacaklarını ranzadan aşağıya sarkıtmış, tıpkı bir ölü gibi yattığını fark ederek hemen yaklaşıp adamın yanağına dokundu. Cildinin sıcaklığını hissedince rahat bir soluk aldı.</p>

  <p class="calibre2">Usulca kaptanın bacaklarını kaldırıp yatağa koydu. Sonra yine durarak zevkle onu seyretti. Vücudu çok biçimliydi. Ne karnında, ne kalçalarında yağ vardı. Kol ve bacaklarının gelişmiş adaleleri çok düzgün duruyordu. Bu vücut bakımlıydı ve sert egzersizler sayesinde bu hale gelmişti.</p>

  <p class="calibre2">Uyuyan adamı süzerken ilişki kurmuş olduğu gençlerden hiçbirinin onun kadar güçlü ve iradeli olmadığını düşündü. Angel haklıydı. Onu böylesine çeken güçlü. Bu biçimli, güçlü vücut ve adamın güçlü kişiliği.</p>

  <p class="calibre2">Ömründe böyle bir erkek tanımamıştı, ona hayranlık duyuyordu. Etkilenmesinin nedeni sadece adamı saran efsane değildi. Ya da Angel’ın anlattığı büyük başarılar da olamazdı. Nick Berg’in gösterdiği büyük güçten de ileri gelmiyordu bu. Büyücü‘nün mürettebatıyla birlikte o da kaptanın radyo telsizle konuşmasını dinlemişti. Bu adamı istiyordu. Angel haklıydı. Hem de deli gibi istiyordu onu. İlk bakışta âşık olunmayacağını söyleyenler budala olmalıydı.</p>

  <p class="calibre2">Dönüp katlanmış battaniyeyi alarak adamın üstüne örttü. O anda adam içini çekip döndü ve kısık sesle, «Chantelle sen misin?» diye fısıldadı.</p>

  <p class="calibre2">Samentha korkunç bir kıskançlık duyarak geriledi. Gündüz kamarasına geçerek masanın yanında durdu. Berg özel eşyalarını deri kaplı sümenin üstüne bırakmıştı. Altın bir klipse takılı sterlin, dolar, mark ve franklar, altın bir Rolex Oyster saat, tek bir beyaz pırlantası olan altın bir Dunhill çakmak, en yumuşak ve güzel deriden yapılmış bir cüzdan. Kendisini bir hırsız gibi hissederek cüzdanı alıp açtı. İçinde Amerikan Ekspres, Amerikan Bankası vb. nin kartları duruyordu. Sonra renkli fotoğrafı gördü. Bu resimde üç kişi vardı. Yüzü bronzlaşmış, saçları rüzgârda uçuşan Nicholas bir tişört giymişti. Yanında da kıvırcık saçlı, ciddi bakışlı, denizci ceketi giymiş küçük bir çocuk duruyordu… Ve bir kadın. Samentha’nın o ana dek gördüğü en güzel kadınlardan biriydi bu. Cüzdanı kapatıp masaya bırakarak usulca kamaradan çıktı.</p>

  <p class="scenebreak">***</p>

  <p class="calibre2">David Allen üç dakikadan beri kaptanın dairesini arıyordu. Cevap çıkmamıştı. İki saattir rüzgâr otuz mil hızla kuzey batıdan esmekteydi. Büyücü transatlantiğe bağlı olmakla birlikte kaba dalgalara rahatlıkla dayanıyordu. Fişek tabancasıyla naylon halatı transatlantiğe atmış, Baker’le adamları bunu önce taşıma halatına, daha da sonra ana halata bağlamışlardı. David de vinçleri çalıştırıp transatlantiğin kalın çelik halatlarını Büyücü‘ye, çekerek büyük bir dikkatle bağlatmıştı.</p>

  <p class="calibre2">Yarım saat önce dayanamayarak Baker’i aramıştı. İyi bir denizci olduğu için tehlikeli bir fırtınanın yaklaştığını hissederek yapmıştı bunu. Baker’e transatlantikte işin nasıl gittiğini sormuştu ki, bu bir hataydı.</p>

  <p class="calibre2">Baker, «Makine dairesinden beni çıkarıp basurlarımı ve UEFA kupası finallerini sormaktan başka yapacak bir şeyin kalmadı mı?» diye çıkışmıştı. «Hazır olunca sana söylerim. İnan bana, seni ararım, evlat. Eğer canın sıkılıyorsa git Angel’ı öp ama Tanrı aşkına beni rahat bırak.»</p>

  <p class="calibre2">Baş makinist hâlâ iki adamıyla geminin kıçında, yardımcı dümen donanımının bulunduğu dondurucu çelik bölmede çalışıyordu. Dümen tam iskele tarafındaki bölmedeydi. Bu donanıma akım veremezse çekilmeye başladığında gemiyi yönetemezlerdi. Özellikle transatlantiği kıçtan çekmek zorlaşırdı. Büyücü çekmeye kalktığında büyük geminin dümeninin karşılık vermesi şarttı. Baker yağlı makineye küfürler yağdırarak çalışırken, başlarına gelecek şeyi birinci subay biliyordu.</p>

  <p class="calibre2">Rüzgâr dört kuvvetine düşerek birden hafiflemişti. Yirmi dakika kadar böyle esen rüzgâr dalgaların da alçalmasına neden oldu. Sonra ağır ağır kuzeye döndü ve birden fırtına halini alarak üstlerine geldi.</p>

  <p class="calibre2">Fırtına çılgın bir canavardan farksızdı. Köpüren dalgalar Büyücü‘nün iskele küpeştesinden atlayıp güverteye yayıldılar. David telaşla sancak motorunu tornistan ettirip geminin dengesini sağlarken kaptanın dairesine de telefon etti.</p>

  <p class="calibre2">Nick zili çok uzaktan duyuyordu. Bitkinlikten uyuşmuş beynine ses güçlükle girebildi. Karşılık vermeye çalıştıysa da vücudu büyük bir ağırlığın altında eziliyordu.</p>

  <p class="calibre2">Zil ısrarla çalıyordu. Nick gözlerini açmaya çalıştı ama başaramadı. Sonra geminin hareketini sezdi. Rüzgâr kasaraya vurarak uluyordu.</p>

  <p class="calibre2">Kendisini zorlayarak bir dirseğinin üstünde doğruldu. Her eklemi ayrı sızlıyordu. Gözlerini açamadan telefona uzandı. «Kaptandan kıç köprüye.» David Allen’in sesinde duyduğu şey yüzünden kendisini zorlayarak kalktı.</p>

  <p class="calibre2">Nick sendeleyerek kıçtaki kaptan köprüsüne gidince, birinci subayı onu minnetle karşıladı.</p>

  <p class="calibre2">«Geldiğiniz için Tanrıya şükürler olsun, kaptan.»</p>

  <p class="calibre2">Rüzgâr denizin yüzeyini alıp götürmüş, sise çevirmişti. Bu arada kar tipisi de başlamıştı.</p>

  <p class="calibre2">Nick rüzgârın hızını saptayan aygıta bir göz attı. İbre tam tepeyi işaret ediyordu. Bu anlamsızdı. Saatte 120 mil hızla esen bir rüzgâr kabul edilebilecek gibi değildi. Kaptan aygıtın bozulduğu kanısına vardı. Buna inanmayı reddediyordu. İnanması felaketi kabullenmek demekti. Çünkü hiç kimse Boufort ölçeğine göre en şiddetli sayılan bir fırtınada bir transatlantiği kurtarmaya kalkışamazdı.</p>

  <p class="calibre2">Büyücü oyuncu bir yunus balığı gibi kıçının üstünde havaya kalkınca, köprü dimdik bir uçurum halini aldı ve savrulan Nick kumanda paneline çarparak yanındaki tırabzana ancak tutunabildi.</p>

  <p class="calibre2">«Kabloyu kesip denize açılmalıyız.» David Allen’in iyice tizleşmiş ve yükselmiş sesi fırtınanın homurtusunda bile duyuluyordu.</p>

  <p class="calibre2">Nick, Altın Maceracı‘da Baker’le on altı adam olduğunu düşündü. Onun çift demiri bile bu havada dayanamazdı. Eğilip dışarıya baktı. Fırtınada uçan kar taneleri saçma hızıyla köprünün kurşun geçirmez camına vuruyordu. El mikrofonunu alarak sordu. «Baker, konumun nedir?»</p>

  <p class="calibre2">«Fırtına onu yakaladı. Vira ediyor. Sancak demirimizi sürüklüyoruz. Bu havada bizi alamazsın.» Bu kesin bir sözdü. Baker ve adamları kaderlerinin mahkûm olmuş gemiye bağlandığını biliyorlardı.</p>

  <p class="calibre2">Nick, «Öyle,» diye kabul etti. «Sizi alamayız.» Karaya oturmuş gemiye yaklaşmak hepsi için felaket demekti.</p>

  <p class="calibre2">Baker öğüt verdi. «Halatı kes ve uzaklaş. Fırtına hafifleyince biz sahile inmeye gayret ederiz. Sadece hava yumuşayınca gelip bizi almayı unutma. Alınacak kimse kalırsa tabii.»</p>

  <p class="calibre2">Birden Nick’in bitkinliğinin altına gizlenen öfkesi ortaya çıktı. Bu kadar tehlikeye girmek, acı çekmek boşuna olmuştu demek. Altın Maceracı’yı ve biri dostu olan on altı adamı yitirecekti. «Demir vinçlerini çalıştırmaya hazır mısın? Kaltağı çekmeyi deneyeceğiz.»</p>

  <p class="calibre2">Baker, «Tannm!» diye bağırdı. «Hâlâ yarıya kadar su içinde.»</p>

  <p class="calibre2">Nick sakin sesle konuştu. «Bunu bir deneyeceğiz.»</p>

  <p class="calibre2">«Dümen donanımı kilitli. Onu kontrol edemezsin. Bu yüzden Büyücü‘yü de kaybedeceksin.»</p>

  <p class="calibre2">Fakat Nicholas Berg onun sözünü kesti. «Beni dinle Queenslands’lı koyun kırkıcı ahmak. O vinçleri çalıştır.» Sonra makine dairesini arayarak ikinci makinistle konuştu. «Makineleri bana bağla.»</p>

  <p class="calibre2">İkinci makinist, «Kontrol köprüye nakledildi, kaptan,» diye cevap verdi. Nick paslanmaz çelik kolu çekince Büyücü hemen cevap verdi. Birden dönen gemi çok yüksek bir dalgadan kendisini kurtardı. Sular kasaranın yanına çarptı.</p>

  <p class="calibre2">Nick, «Bekle,» derken bu beyaz cehennemde yol bulmaya çalışıyordu. Bir şey görmek olanaksızdı. Dışarıda durmadan dönen, bembeyaz bir dünya vardı. Denizin yüzeyi de bembeyaz kesilmişti ve gemi şiddetle sallanıyordu. Yorgunluktan başı dönen Nick, «David, dümene geç,» diye mırıldandı. Artık dümende aklı basında ve hızlı hareket eden birinin olmasını istiyordu.</p>

  <p class="calibre2">Büyücü birden dalınca Nick’in berelenmiş kaburgaları kontrol konsolunun kenarına çarptı. Farkına varmadan can acısıyla inledi. Büyücü attığı halat yüzünden baş - kıç yapıyordu.</p>

  <p class="calibre2">Nick, David’e baktı. «On derece sancağa kır.» Sonra mikrofonu açtı.</p>

  <p class="calibre2">«Vin, sancak vincini tam güç çalıştır.»</p>

  <p class="calibre2">Kıçından tutulan, fırtınanın ittiği Büyücü çılgına döndü, kendi büyük uskurlarının çalışması yüzünden tirbuşon gibi dönüyor, suya dalıp çıkıyor ve zangır zangır sarsılıyordu. Bu şiddetli titreşimde Nick dişlerini sıktı. Yoksa dişleri kırılabilirdi. Hız göstergesine bakarken David Allen’in bembeyaz kesildiğini de gördü.</p>

  <p class="calibre2">Nick, «Sancak tarafına yirmi beş derece,» diye söylendi. Yüzü bir cesedinkini andıran David Allen yine de hemen karşılık verdi. «Dümeni yirmi derece sancağa kırdım, kaptan.»</p>

  <p class="calibre2">Nick hıza bakınca sevindi. Dakikada 45 metre ilerliyorlardı. Yüksek sesle bağırdı. «Onu yerinden oynattık.» Yine mikrofonu kaptı. «İki vince de tam güç verin.»</p>

  <p class="calibre2">Baker hemen cevap verdi. «İki vinç de hazır.»</p>

  <p class="calibre2">Nick göstergeye yine bir göz atınca düş kırıklığına uğradı. Büyücü‘nün hızı kesilmişti. İlerlediklerini sanmasına gerilen naylon halat neden olmuştu. Büyücü yerinde sayıyordu. Sonra birden göstergede yeşil rakamlar kayboldu, yerlerine kırmızılar belirdi. Tornistan etmişlerdi. Büyücü o korkunç sahile doğru çekiliyordu.</p>

  <p class="calibre2">Nick beş dakika durmadan uğraştı. Öfkeden gözlerinin yaşardığını hissederken, ayaklarının altında gemi sarsılıp çığlık atar gibi sesler çıkarıyordu. Büyücü‘yü transatlantiğe attıkları halat ve vinçlerin gücü tutuyordu. Bu durumda uluyan beyazlıklardan çıkıp gelen dalgalara karşı koyacak şekilde yükselemezdi.</p>

  <p class="calibre2">David Allen kendisini daha fazla tutamadı. «Tanrı aşkına kaptan, gemiyi denizin dibine yollayacaksınız.»</p>

  <p class="calibre2">Nick ona aldırmadı. «Baker, hareket var mı?»</p>

  <p class="calibre2">«İki vinç de işe yaramadı. Tekne kımıldamıyor. Çekme halatlarını kesmelisin. Biz talihimize razı olacağız, ahbap.»</p>

  <p class="calibre2">David Allen kesme düğmesinin bulunduğu kırmızı kutuya uzandı hemen. Kaza olmaması için bu düğme kutuyla korunuyordu. David Allen kapağı açarak umutla ve âdeta yalvarır gibi Nick’e baktı.</p>

  <p class="calibre2">Nlck, «Şimdilik onu ertele!» diye hırlayarak Baker’la konuştu. «Çekme halatını kısaltıyorum. Konuma girince yine çekmeye hazır ol.» Sağ eli açık kırmızı kutuya dayalı olan David Allen gözlerini ona dikmişti. Nick söylendi. «O Tanrının belasını kapat.» Yeşil kolu tornistana çekince güvertenin zangır zangır titremeye başladığını hissetti. Buz tutmuş kalın halat, geminin kıçındaki makaraya sarılmaya başladı. Büyücü kendi vinçleri yüzünden ağır ağır geriliyordu. Subaylar tipinin arasından birden ortaya çıkan transatlantiği görünce büsbütün dehşete kapıldılar. Gemiye çok yaklaşmışlardı. Artık ana halat sarkıp suya girmiyordu; transatlantiğin kıçından kurtarma gemisinin kıçındaki güçlü makaraya bağlıydı.</p>

  <p class="calibre2">Nick subaylarına, «Şimdi ne yaptığımızı görebileceğiz,» dedi. Büyücü‘nün gücünü boşuna harcamış olduğunu anlıyordu artık. Bir hata yapmıştı. Transatlantiği uygun yönde çekmemişti. «Dümeni bana ver.» İki makine tam güçle çalışıp sular bembeyaz köpüklerle kaplanırken Nick, dümeni iskeleye kırdı. Büyücü dönüp yalpaya düşerken de dümeni sancağa kırdı. Altın Maceracı‘nın inlediğini o havada bile duydular. Geminin karinası içindeki suyun ağırlığına itiraz ediyor ve demir vinçleriyle Büyücü‘nün çekme halatına inanılmaz bir basınç yapıyordu.</p>

  <p class="calibre2">O inilti, dipteki çakıllar oynarken çatırtılı bir gıcırtı halini aldı.</p>

  <p class="calibre2">Baker, «Tanrım, hareket etti!» diye haykırdı. Nick dümeni yine iskeleye kırdı. Büyücü dalgaların arasına indi. Sonra köpüren sular onu kapladı. Nick geminin bu çılgın denizin baskısına dayanabileceğinden pek emin değildi. Ama Büyücü burnunu havaya kaldırıp ıslak bir köpek gibi silkelenerek yine hafifleyip hızlandı.</p>

  <p class="calibre2">Nick, «Çek sevgilim, çek,» diye yalvarıyordu.</p>

  <p class="calibre2">Altın Maceracı istemeye istemeye sarsıldı ve tekne kendisini tutan yapışan dipten ayrıldı.</p>

  <p class="calibre2">Baker neşeyle, «İki vinç de çalışıyor!» diye bağırdı.” Büyücü ilerledi, gittikçe de hız kazanıyordu.</p>

  <p class="calibre2">Altın Maceracı‘nın bir dalgayı atlatarak ortaya çıktığını gördüler. Yüzüyordu artık. Nick bu büyük, güzel geminin tekrar canlandığını, yaşamaya başladığını görünce âdeta donup kaldı.</p>

  <p class="calibre2">Baker, «Başardık!» diye haykırdı. «Tanrım, başardık!»</p>

  <p class="calibre2">Büyücü ağır ağır koydan çıkararak kayaların pek yakınından geçti. Baker hâlâ inanamazmış gibi bağırıyordu. «Başardık! Bu kez başardık!»</p>

  <p class="calibre2">Nick, «Hem demirlerini de kurtardık,» diye cevap verdi. Demirleri kurtarmak bir onur sorunuydu. Transatlantiği her şeyi ve demirleriyle kurtarmışlardı. «Vin, orada oturup kendini kutlayacak yerde makine dairesine Tannerax pompalamaya ne dersin?» Paslanmayı önleyen bu madde makineleri ve hayati önemi olan aygıtların sudan daha fazla zarar görmesine engel olurdu. Böylece kurtarma bedeli de epey artardı.</p>

  <p class="calibre2">Baker suçlar gibi karşılık verdi. «Sen de hiç bir şeyden vazgeçmiyorsun, değil mi?»</p>

  <p class="calibre2">Nick, «Buna inanma,» derken yorgunluk ve zaferden aptallaştığını hissetti. Etraflarında homurdanan fırtına bile öldürücü gücünü yitirmiş gibiydi. «Artık ranzama gidip on iki saat kadar uyuyacağım. Ve beni uyandırmaya kalkan olursa öldürürüm.»</p>

  <p class="calibre2">Mikrofonunu yerine takıp elini David Allen’in omzuna dayadı. «Çok iyiydin. Şimdi kumandayı al ve ona iyi bak, dostum.»</p>

  <p class="calibre2">Nick sendeleyerek köprüden çıktı.</p>

  <p class="scenebreak">***</p>

  <p class="calibre2">Karayı ancak sekiz gün sonra gördüler. O fırtınayı açık denizde geçirmişlerdi. Sekiz gün gerilim içinde yaşamışlar ve acı verecek kadar çalışmışlardı.</p>

  <p class="calibre2">Önce çekme halatını Altın Maceracı‘nın başına geçirmeleri gerekmişti. Bunu ancak yirmi dört saatte başarabilmişlerdi. Şimdi transatlantik rahat rahat yol alıyor, Büyücü de ancak büyük bir aysberg transatlantiğe tehlikeli olacak kadar sokulunca gücünü kullanarak onu çekiyordu.</p>

  <p class="calibre2">Baker bu arada geminin ambarından aldığı kerestelerle yarığın üstünü kapatmıştı. Ancak fırtınalı denizde yalpaya düşen transatlantiği o ara çelik levhalarla onaramazdı. Nick de gidip yapılan işi denetleyecek durumda değildi.</p>

  <p class="calibre2">Havanın açık ve soğuk olduğu bir sabah Altın Maceracı‘yı Shackleton Koyunun sakin sularına soktular. Öndeki Büyücü bir devi çeken küçük bir finoya benziyordu.</p>

  <p class="calibre2">İki gemi bu sulara girerken kazazedeler çadırlardan çıkarak sahile dizildiler. Sevinçle bağırmaları kurtarma gemisinden duyuluyordu.</p>

  <p class="calibre2">Daha transatlantik çift demirini atmadan Kaptan Reilley’in filikası yola çıktı. Süvari Büyücü‘ye çıktığında son günlerin güçlükleri, gemisinin yitirmenin acısı ve ölenler yüzünden çok üzgün görünüyordu. Ama Nick’in elini hararetle sıktı. .«Teşekkürlerimi ve tebriklerimi sunarım, efendim.» Christy Nakliyatın yönetim kurulu başkanı olarak sadece Nicholas Berg’i tanıyor, başkasını kabul etmiyordu. Onun son başarısının büyüklüğünü de biliyor ve saygı duyuyordu.</p>

  <p class="calibre2">Nick de ona, «Seni tekrar gördüğüme sevindim,» dedi. «Mal sahipleriyle konuşmak için gemimin radyo telsizinden yararlanabilirsin tabii.»</p>

  <p class="calibre2">Sonra dönerek Büyücü‘yü transatlantiğin yanına yanaştırdı. Böylece kurtarma gemisinin ambarından çıkarılan çelik levha transatlantiğin güvertesine nakledilecekti. Kaptan Reilley ancak bir saat sonra telsiz odasından çıktı..</p>

  <p class="calibre2">«Sana bir içki ikram edebilir miyim, kaptan?» Nick onu gündüz kamarasına götürdü. Aralarında halledilmesi gereken yüzlerce ayrıntıdan söz edeceklerdi. Bu nazik bir durumdu, çünkü Reilley artık kendi gemisinin süvarisi değildi. Gemi, kurtarma kaptanı olan Nick’in yönetimine geçmişti.</p>

  <p class="calibre2">«Altın Maceracı‘nın kamaraları yolcuların şimdi kaldığı yerden çok daha sıcak ve rahat» Nick yönetimin kendisine olduğunu unutturmadan işi yumuşaklıkla hallediyordu. Reilley bu yüzden ona ayrıca minnettardı.</p>

  <p class="calibre2">Yarım saat içinde kazazedeleri transatlantiğe almak için anlaştılar. La Mouette sadece yüz yirmi kişiyi götürebilmiş, en yaşlı ve hasta yolculara öncelik tanınmıştı. Christy Nakliyat, Cape Town’dan Shackleton Koyuna gidip kalan yolcuları alacak bir gemi kiralamaya çalışıyordu. Artık buna gerek kalmamıştı. Bu taşıma ücreti de Nick’e verilecekti.</p>

  <p class="calibre2">Reilley içkisini bitirip kalktı. «Fazla zamanınızı almayayım. Çok işiniz var.»</p>

  <p class="calibre2">Dört gün dört gece daha çalışmaları gerekti. Baker çelik levhayı yarığın üstüne yerleştirip kaynakladı. Ama yine de ne o, ne de Nick bunu yeterli bulmadı. Bu kısım kalın kerestelerle sağlamlaştırıldı. Daha önlerinde fırtınalı denizler vardı ve transatlantik Cape Town’da havuza alınmadıkça kurtarma işi tamamlanmış sayılmazdı.</p>

  <p class="calibre2">Paslanmayı önleyici ilaç kokan makine dairesinde yan yana oturarak içine Bundaberg romu karıştırılmış sıcak kahve içtiler. Bir ara Nick, «Bu güzeli Duncan doklarına götürünce zengin bir adam olacaksın, Vin,» dedi.</p>

  <p class="calibre2">«Daha önce de zengin oldum. Para bana uzun süre dayanmaz. Harcadığım zaman rahatlarım ancak.» Baker romlu kahveyi zevkle içip devam etti. «Onun için denizlerin en usta baş makinistini kaybedeceğinden korkmana gerek yok.»</p>

  <p class="calibre2">Nick neşeyle güldü. Baker kafasından geçenleri iyi anlamıştı. Bu adamı kaybetmeyi istemiyordu.</p>

  <p class="calibre2">Gece ve gündüzler birbirine karışmıştı. Transatlantikten, kurtarma gemisine akaryakıt naklettiler. Lloyds’dan ve sigortacılardan teleksle haberler geldi. Sonunda her şey hazırlandı. Nick oturma kamarasında maun masanın çevresine toplanmış yüksek rütbeli subaylarına yaprak sigarası ikram ederek, «Gemi mürettebatı yirmi dört saat dinlenecek,» diye açıkladı. «Pazartesi saat 0800’de gemiyi çekmeye başlayacağız. Altı mille yol alacağımızı, yirmi bir gün sonra da Cape Town’da olacağımızı umuyorum, beyler.»</p>

  <p class="calibre2">Adamlar gitmek üzere kalkarken, David Allen çekinerek konuştu. «Subay salonunda bu gece bir Noel partisi veriliyor. Konuğumuz olmanızı bekliyoruz, kaptan.»</p>

  <p class="calibre2">Sözü edilen salon sadece subaylara ait bir yerdi. Dolayısıyla da süvariler buraya giremezlerdi. Ancak davet edildiğinde buraya gelebilirdi Nick. O gece salona girdiğinde herkesin kendisini görünce sevindiğini anladı. Trog bile oradaydı. Subaylar Nick’i görünce durup alkışladılar. Adamların çoğu erkenden cin içmeye başlamıştı. David avucuna gizlediği bir kâğıt parçasına bakarak bir konuşma yaptı. Bu övgü dolu sözler bitince de rahat bir soluk aldı.</p>

  <p class="calibre2">Sonra Angel pastayı getirdi. Altın Maceracı biçimindeki pasta küçük bir sanat eseriydi ve üzerine yaldızlı şekerle % 12.5 yazılmıştı. Bu çok anlamlı olduğu için hepsi gülmeye, bağırmaya başladı. Ödülden alacakları hisse bu kadardı.</p>

  <p class="calibre2">Nick, Samentha’nın bir köşede, subayların arasında olduğunu gördü. Neşeli kahkahaları duyan Nicholas dayanamayarak ona baktı. Vücuduna yapışan yeşil ipek bir elbise giymişti. Bunu nereden bulduğunu düşünürken transatlantiğin yolcu kamaralarına bir şey olmadığını anımsadı. Onun transatlantikte kalacak yerde geri dönmüş olması da Nick’i memnun etti. David Allen ona bir bardak viskiyle bir parça pasta getirip hemen kızın yanına gitti. Diğer subaylar onu görünce açıldılar. Nick de yine kıza baktı. Gözleri de elbisesi kadar parlak yeşil, dişleri bembeyazdı ve sandığı kadar küçük de değildi. Yirmisini geçmişti. Elbisenin yakası kapalı olmakla birlikte dik göğüsleri belli oluyordu.</p>

  <p class="calibre1">Onun korse, sutyen gibi şeyler giymemiş olmamasına, böyle çıplak gibi durmasına sinirlenmişti nedense. Oysa New York ve Londra’nın caddelerindeki bütün kadınlar böyle giyiniyorlardı artık. Fakat yine de garip bir kızgınlık duyuyordu Nick. Bir an göz göze geldiler. Bu gözlerde bir şey vardı. Kız ona kafa mı tutuyordu? Yoksa kendi öfkesinin yansımasını mı görmekteydi? Başını hafifçe kaldırması bir davet miydi? Yoksa yanılıyor muydu? Nick pek çok kadın tanımış ve onları kolaylıkla elde etmişti. Fakat bu kıza bakarken bir güvensizliğe kapıldı. Belki de bunun nedeni onun gençliğiydi. Yoksa kızda bir özellik mi vardı? Kendisine yaklaşan bir subaya, «Lütfen Mr.Allen’e bir dakika buraya gelmesini söyle,» dedi.</p>

  <p class="calibre2">Birinci subayı gelince de mırıldandı. «Davetiniz için teşekkürler, David.»</p>

  <p class="calibre2">«Hemen gidiyor musunuz, kaptan?»</p>

  <p class="calibre2">Nick birinci subayının böyle üzülmesinden hafif sadistçe bir zevk aldı.</p>

  <p class="calibre2">Yukarıya çıkan Nick birden çok yalnız olduğunu hissetti. Ömrünün büyük bölümünü tek başına dolaşarak geçiren bir erkek için bu düşünce özellikle rahatsızlık vericiydi. O zamana dek buna hiç aldırmamıştı ama şimdi zaferini paylaşacak birine büyük gereksinimi vardı. Çok imkânsız sayılan bir şeyi yaparak o zaferi elde etmişti.</p>

  <p class="calibre2">Doruktaki yerinden onu atmışlar, ömrünü verdiği işini, karısını, çocuğunu elinden almışlardı. Fakat tekrar oraya tırmanması için birkaç ay yeterli olmuştu.</p>

  <p class="calibre2">Bir tek işle Okyanus Kurtarmayı tehlikeli durumdan çıkararak değerli bir şirket haline koymuştu. Öyleyse neden her şey birden böyle değersizmiş gibi görünüyordu? Bir an aşağıya inip salona dönmeyi düşündü. Ancak subayları hareketlerini kısıtlayan süvarilerini görünce sıkılırlardı kuşkusuz.</p>

  <p class="calibre2">Doğru kaptan köprüsüne gitti. Üçüncü subayı Graham vardiyadaydı. Nick seyir defterine göz atarken, genç endişeyle ona baktı. Bunu fark eden kaptan söyleyecek bir şeyler aradı. Sonunda, «Partiye inemediğin için üzgün müsün?» diye mırıldandı. ‘</p>

  <p class="calibre2">«Şey… efendim…»</p>

  <p class="calibre2">Bu hoş bir başlangıç sayılmazdı. Yalnızlık duymuş olmasına karşın yine tek başına kalmak istedi. «Vardiyanın geri kalanını ben tutarım. Git eğlenmene bak.» Üçüncü subay gözlerini iri iri açarak öylece kaldı. «Fikrimi değiştirmeden önce üç saniyen var.»</p>

  <p class="calibre2">Graham omzunun üstünden, «Çok iyisiniz,» diyerek kaçtı.</p>

  <p class="calibre2">Partidekiler Samentha’nın dikkatini çekmek için birbirleriyle yarışmaya başlamışlardı. Başına bir lambanın abajurunu takmış olan David Allen, Napolyon gibi durmuş bir nutuk atıyordu. Tim Graham’ı görür görmez hemen birinci subaylığı aklına geldi. Abajuru çıkararak buz gibi bir sesle sordu. «Mr.Graham, yanılmıyorsam sizin vardiyanız değil miydi? Şu sırada yeriniz köprüdür…»</p>

  <p class="calibre2">«İhtiyar gelip yerime vardiyada kalmayı önerdi.»</p>

  <p class="calibre2">«Tanrım!» David abajuru kafasına geçirdi yeniden. Üçüncü subayı için bir bardağa cin doldurdu. «İhtiyar namussuz birden yumuşadı demek.»</p>

  <p class="calibre2">Baş makinist pantolonunu yukarıya çekerek tehdit eder gibi konuştu. «O ihtiyar namussuza biri namussuz diyecek olursa kendi ellerimle dişlerini yuttururum.»</p>

  <p class="scenebreak">***</p>

  <p class="calibre2">Samentha o sırada bir tabak pasta alarak usulca kapıdan çıktı.</p>

  <p class="calibre2">Nick Berg harita masasında çalışıyordu. İşine dalmış olduğu için de önce onu fark etmedi. Samentha sessiz sedasız durarak onu inceledi. Öyle dalmış bakarken kaptan başını kaldırdı.</p>

  <p class="calibre2">Samentha sakin konuşmaya çalıştıysa da soluk soluğa olduğunu kendisi de fark etti. «Sizi rahatsız ettiğim için üzgünüm. Timmy Graham’a pasta getirmiştim.»</p>

  <p class="calibre2">«Onu partiye katılması için aşağıya yolladım.» ,</p>

  <p class="calibre2">«Ya, aşağıda göremedim onu. Burada olduğunu sanıyordum.» Ama ayrılmak için bir hareket yapmadı. Elinde tabakla durdu. «Pasta yer miydiniz?»</p>

  <p class="calibre2">Nick, «Paylaşalım,» diye önerince Samentha masaya yaklaştı. «Sizden özür dilemem gerekiyor.» Birden sesinin sertliğini hissetti. Özür dilemekten nefret ederdi.</p>

  <p class="calibre2">Samentha da bunu anlayarak mırıldandı. «Kötü bir an seçmiştim.» Pastayı böldü. «Fakat şimdi zaman daha uygun sanırım. Tekrar teşekkür ederim. Size güçlük çıkardığım için beni bağışlayın. Anladığıma göre az kalsın Aftın Maceracı‘yı kaybediyormuşsunuz.»</p>

  <p class="calibre2">İkisi de dönerek demirli duran ışıklar içindeki transatlantiğe baktılar. Nick, «Güzel değil mi?» diye sorarken sesindeki sertlik yok olmuştu.</p>

  <p class="calibre2">«Evet, güzel.» Birden gece ışıklarının aydınlattığı köprüde birbirlerine pek yakın olduklarını hissettiler.</p>

  <p class="calibre2">Konuşurlarken Nick onun derin düşüncelerine, kolaylıkla açıklayabildiği fikirlerine pek şaştı. Çünkü hâlâ onun çok genç olduğuna inanıyordu. Samentha’nın boş kafalı, vara yoğa gülen, olgunlaşmamış biri olduğunu sanmıştı. Fakat hiç de sandığı gibi değildi. Birden aralarındaki yaş farkı önemini yitirdi. İkisi de sevdikleri denizden söz ettiler. Bu ortak yanlarını anlayınca birbirlerinden daha da hoşlanmaya başlamışlardı.</p>

  <p class="calibre2">Bir ara pek endişeli görünen Timmy Graham köprüye gelerek, «Şey… efendim…» diye kekeledi. «Doktor silver kayboldu, kaptan…» Sonra Samentha’nın kaptan koltuğunda oturduğunu görünce endişesi korkuya dönüştü. «Oh, anlıyorum… Bilmiyorduk… Yani beklemiyorduk… Özür dilerim, efendim. İyi geceler, kaptan.» Genç tekrar köprüden kaçtı.</p>

  <p class="calibre2">Nick, «Doktor mu?» diye sordu.</p>

  <p class="calibre2">Samentha gülümsedi. «Sanırım öyle.» Sonra üniversiteden, yapmakta olduğu araştırmadan ve tasarladığı şeylerden söz etti. Nicholas sessiz sedasız onu dinliyordu, çünkü bütün hırslı ve başarılı erkekler gibi çalışmaya ve bilgiye saygısı vardı. Aralarında var olduğunu sandığı uçurum gitgide daraldı. Sekiz vardiyası gece yarısı sona ererken, yukarıya gelen güverte subayı onların tatlı havasını bozdu. Daha uzun süre bir arada kalmaları için bir bahane de yoktu artık.</p>

  <p class="calibre2">Samentha, «İyi geceler, Kaptan Berg,» dedi.</p>

  <p class="calibre2">Nicholas istemeye istemeye mırıldandı. «İyi geceler, Doktor Silver,»</p>

  <p class="calibre2">Onun adını ancak o gece öğrenmişti. Artık bilmeyi istediği daha çok şey vardı takat kız köprüden ayrılmıştı. Nick de dairesine girerken yine yalnızlığını hissetti, üstelik bu duygusu daha da güçlüydü şimdi.</p>

  <p class="calibre2">O uzun günde Altın Maceracı‘nın çekme halatları düzeltildi. Nick çalışırken zaman zaman Samentha’yı anımsıyordu. Sonunda programını değiştirerek her zamanki gibi kamarasında yemek yiyecek yerde salona indi. Kızın çevresindeki genç subayları görünce birden onları kıskandığını fark etti. Yemek boyunca iki kez kendisini tutarak dudaklarının ucuna kadar gelen sert sözlere engel oldu.</p>

  <p class="calibre2">Nick tatlı yemeyerek kahvesini gündüz kamarasında içti. Vin Baker’in yanında olmak istiyordu. Fakat Avusturalyalı ana makinelere bakmak için transatlantiğe geçmişti. O gün epey yorulmasına karşın içinden yatmak da gelmiyordu. Saatine bakınca sekizi birkaç dakika geçtiğini gördü.</p>

  <p class="calibre2">Dayanamayarak kaptan köprüsüne gitti. Ağır ağır dolaşıp göstergelere bakarak çekme halatının geriliminden iki geminin ışıklarına kadar her şeyi kontrol etti. Sonra, «Mr.Graham,» dedi. Genç subay bir idam mangasının karşısındaymış gibi omuzlarını arkaya verip hazırola durdu. «Bu vardiyayı ben tutacağım. Siz gidip akşam yemeği yiyebilirsiniz.»</p>

  <p class="calibre2">Üçüncü subay çok aptallaştığı için ancak bir bardak cin içtikten sonra salona girip diğerlerine ne kadar talihli olduğunu anlatabildi. O sırada David Allen’le satranç oynayan Samentha başını tahtadan kaldırmadı bile. Kısa süre sonra adamı mat ederek yerinden kalktı.</p>

  <p class="calibre2">David, «Bir oyun daha oynayalım Sam,» diye yalvardıysa da genç kadın salondan çıkıp yukarıya koştu.</p>

  <p class="calibre2">Nicholas onun parfümünü fark etti önce. Dönüp ona bakarken Graham’ı salt bu kızı köprüye çekebilmek umuduyla salıverdiğini kendi kendine itiraf etti. «İleride balinalar var,» diyerek Samentha’nın heyecanlanmasına neden olan bir Tatlılıkla gülümsedi.</p>

  <p class="calibre2">«Nerede? Neredeler?» Sonra alçak gece güneşinde havaya püsküren Altınımsı suyu gördüler. «Balaenoptera muscuius!»</p>

  <p class="calibre2">«Bu konuda size inanmak zorundayım, Doktor Silver. Fakat bana sorarsanız bu bir mavi balina.»</p>

  <p class="calibre2">Samentha bir an şaşaladı. «Özür dilerim. Bilimle gözünüzü kamaştırmaya çalışmıyordum,» Sonra dalgalı, buz gibi denize baktı yine.» «Sadece bir balina.» Sesindeki heyecan sönmüştü. «Bir tek. O kadar az kaldılar ki… Görüp göreceğimiz son balina da olabilir.»</p>

  <p class="calibre2">«Evet, çok azaldılar. Bu yüzden çoğalmak için koca okyanusta birbirlerini bulamıyorlar.» Nick dalgınlaşmıştı.</p>

  <p class="calibre2">Yine denizden, insanların denize yaptıklarından ve yapmakta olduklarından söz ettiler.</p>

  <p class="calibre2">«Mozambik’deki komünist hükümeti Sovyetler’in balıkçı teknelerin değil de taraklar yollamalarına izin verdi. Onlar da Delagoa Koyunda yosun yataklarını taradılar. Aslında Mozambik karidesinin üreme yeriydi taradıkları. Bin ton karides aldılar ve o yatakları da mahvettiler. Orada yaşayan büyük karides soyları altı ay içinde tükendi.» Samentha’nın öfkesi sesinden belliydi. «İki ay önce de Avustralyalılar kendi karasularında bir Japon balıkçı gemisi yakaladılar. Frigorifik ambarlarında 120.000 dev midyenin eti vardı. Gemiciler bunları kol demirleriyle büyük mercan kayasından çıkarıp almışlardı. Oysa bir tek mercan kayalığında 20.000’den fazla midye bulunmaz. Yani o adamlar bir seferde altı mercan kayasını soymuşlar. Kaptana ceza olarak bin Sterlin ödetildiği söylendi.»</p>

  <p class="calibre2">Nick, «Japonlar balıkçı gemileri arka arkaya sıralanarak uzun bir hat oluşturuyorlar,» dedi. «Her teknede özel yapılmış oltalar, vb. var. Göç eden ton ve marlin gibi balıkları silip süpürüyorlar.»</p>

  <p class="calibre2">«Herhangi bir hayvan topluluğunu belirli bir sayıdan aşağıya indirmek doğru değildir.» Samentha, Nick’e bakarken yaşından çok daha büyük duruyordu. «Balinalara yaptıklarını görüyorsunuz.»</p>

  <p class="calibre2">Birlikte dönerek güneşin aydınlattığı gecede sulara baktılar. Nick farkına varmadan kolunu kaldırdı. Az kalsın kadınını koruyan bir erkek gibi kolunu Samentha’nın omzuna atacaktı. Son anda, ona tam dokunacağı sırada aklı başına geldi. Geri çekilip elini radarın yanına dayadı. Samentha da o an adamın kendisine dokunmasını ne kadar istediğini anladı. Ancak Nick bir daha ona yaklaşmadı.</p>

  <p class="calibre2">Ertesi gece Samentha genç subayların davetlerini reddedip akşam yemekten sonra kamarasının kapısını aralayarak bekledi. Tim Graham’ın sevinçle koşarak aşağıya indiğini duydu. O salona girer girmez kamarasından çıkıp usulca yukarıya gitti.</p>

  <p class="calibre2">Nick vardiyaya çıktıktan birkaç dakika sonra geldi kız.</p>

  <p class="calibre1">Kaptan bu durumdan büyük zevk aldığını anlayarak şaştı.</p>

  <p class="calibre1">Yaramazlık yapan okul çocukları gibi birbirlerine güldüler.</p>

  <p class="calibre2">Hava kararmadan önce büyük, yassı bir aysbergin yanından geçtiler. Samentha beyaz buzun etrafını çeviren siyah çizgiyi işaret etti. «Bu, parafin ve karışmamış hidrokarbonlardan oluşuyor.»</p>

  <p class="calibre2">«Yanılıyorsun. Çatlamış buz tabaklarından oluşmuş.»</p>

  <p class="calibre2">Samentha, «Petrol bu,» diye cevap verdi. «Bundan örnek cildim. Zaten Altın Maceracı‘da görev yapmayı kabul etmemin bir nedeni de buydu. Denizlerle ilgili şeyleri gözlerimle görmek istedim.»</p>

  <p class="calibre2">«Fakat tanker hatlarının iki bin mil kadar güneyindeyiz.»</p>

  <p class="calibre2">«Shackleton Koyunda sahil parafin yumruları ve ham petrol damlalarıyla dolu. Alarm Burnunda petrole battıkları için ölmüş ve ölmekte olan penguenler bulduk. O ıssız sahi.in elli mil açığına kadar gelen dökülmüş petrole bulanmışlardı.»</p>

  <p class="calibre2">«Buna inanmak zor…»</p>

  <p class="calibre2">Samentha, onun sözünü kesti. «İşte durum bu! Kimse inanmak istemiyor. Bu konuda kayıtsız kalıyorlar.»</p>

  <p class="calibre2">Nick istemeye istemeye itiraf etti. «Haklısın. Pek az kimse buna aldırıyor.»</p>

  <p class="calibre2">«Birkaç ölü penguen, sahilde ayaklarınıza bulaşan birkaç damla katran… Bunlar için bağırmaya değmez ama bizi dehşete düşüren asıl göremediklerimiz. Denize karışan milyonlarca ton zehirli hidrokarbon. Canlıları yavaş yavaş fakat kesinlikle öldürüyor bu. Asıl bundan korkmamız gerekir. Nicholas!»</p>

  <p class="calibre2">Samentha ilk kez onun adını söylüyordu ve ikisi de bunun farkındaydı. Susup yanından ağır ağır geçtikleri buzdağına baktılar. Güneş bunu türlü pembe renge boyamıştı fakat o koyu renk zehirli pislik de hâlâ oradaydı.</p>

  <p class="calibre2">«Dünya fosil yatıkları kullanmak ve biz denizciler de bunları taşımak zorunda.»</p>

  <p class="calibre2">«Sadece kazancı düşünüp böyle korkunç tehlikelere neden olarak değil ama. Pek çok gemi işine gelen limana kayboluyor. Bunlar kontrol edilmiyorlar. Yine bazı gemiler tehlikeli sayılacak şekilde yapılırlar. Bunların sadece birer kazanları oluyor…» Samentha tehlikeleri sayıp dökerken Nick’in sesi çıkmıyordu.</p>

  <p class="calibre2">Sonunda, «Bunlar suç sayılır,» diye onayladı.</p>

  <p class="calibre2">«Sen Christy Nakliyatın yönetim kurulu başkanıydın. Kurul senin sözünü dinlerdi. Ama aynı şeyi sen de yaptın.»</p>

  <p class="calibre2">Samentha birden hatalı davrandığını anladı. Nick’in yüzü allak bullak olmuştu. Öfkesi elle tutulacak kadar belliydi. Genç kadın ani bir korkuya kapıldı. Onun nasıl bir erkek olduğunu unutmuştu. Birden uzaklaşan adam köprüdeki aygıtlara teker teker bakarak kontrol etti. Samentha özür dilemek istiyor ama bunu yapamayacağını da biliyordu. Nick uzaklaşmaya ya da gerilemeye saygı duyan biri değildi. Sonunda bir yaprak sigarası yakarak döndü. Hafif bir sesle, «Christy Nakliyat bana çok uzak geliyor artık,» dedi. Kapanmamış yaraların verdiği acı vardı sesinde. «Sözlerin yüzünden bir an duygularımı kontrol edemediğim için beni bağışla. Geçmişimi bildiğini sanmıyordum.»</p>

  <p class="calibre2">«Gemide herkes biliyor bunu.»</p>

  <p class="calibre2">«Tabii.» Yine yaprak sigarasından bir nefes çekti. «Christy Nakliyatı ben yönetirken denizde can ve mal güvenliği için tüm gemilerimizde en en yüksek standartların uygulanmasında ısrar ederdim. Biz daima tankerlerin fazla doldurulmasına karşı çıktık. Tankerlerimden hiçbirinde tek kazan olmadı. Christy Nakliyatın her gemisi öyleydi.» Eliyle Altın Maceracı‘yı işaret etti. «Ya da bunun gibi.»</p>

  <p class="calibre2">Genç kadın onun kızmasını da göze alarak sordu. «Altın Şafak da öyle mi?»</p>

  <p class="calibre2">Adam, «Altın Şafak,» diye yineledi. «Ne saçma ve iddialı bir ad değil mi? Fakat onu planlarken böyle olacağını düşledim. İlk bir milyon tonluk tanker. Bunda insanların deneyip kanıtladıkları her türlü güvenlik önlemi alınacaktı. Gaz temizleyicilerden tut, tek başlarına çalışabilecek ana tanklara kadar. Üstelik eski transatlantiklerde gibi bir değil tam dört kazan bulunacaktı. Ham petrol nakliyatında gerçekten altın şafak olacaktı o. Ancak ben Christy Nakliyatın yönetim kurulu başkanı değilim artık. Bu yüzden Al\m Şafak’ın dizaynı ya da yapımıyla ilgim yok. Onun yönetilmesi de beni ilgilendirmiyor.»</p>

  <p class="calibre2">Her şey ne kadar tatsız olmuştu… Samentha, Nick’le kavga etmek ya da onu mutsuz kılmak istememiş ama elinde olmadan anılarının uyanmasına, üzülmesine neden olmuştu. Şimdi boşuna, keşke onu dertlendirmeseydim, diye düşünüyor, içinden gelen bir ses adamdan hemen uzaklaşmasını söylüyordu.</p>

  <p class="calibre2">Yorgun olduğunu söyleyerek özür dileyince Nick, «İyi geceler, Doktor Silver,» dedi. Sesi ifadesizdi.</p>

  <p class="calibre2">Kız onu teselli etmek isteyerek mırıldandı. «Adım Sam. Ya da istersen Samentha.»</p>

  <p class="calibre2">«Samentha’yı yeğlerim. İyi geceler.» Yüzü hiç gülmüyordu.</p>

  <p class="calibre2">Genç kadın hem kendisine, hem de ona kızmıştı. Aralarındaki tatlı yakınlık yok olduğu için öfkeyle atıldı. «Sen gerçekten eski kafalısın değil mi?» Sonra dönüp köprüden çıktı.</p>

  <p class="calibre2">Ertesi gece Nick’in yanına gitmeyi pek istemedi. Çünkü son sözlerinden utanıyor, yaş farklarını böyle sertlikle belirttiği için sıkılıyordu. Nick aralarındaki farkları biliyordu, ona bunları anımsatmanın anlamı yoktu. Kendi kendisine zarar vermişti ve adamın yüzüne bakacak durumda da değildi. Duştayken Tim Graham’ın koşarak merdivenden indiğini duyunca, Nicholas’ın yine onun vardiyasını tuttuğunu anladı. Kendi kendine kesinlikle, «Yukarıya çıkmayacağım,» diyerek talk pudrası sürdü. Saçlarını fırçaladı. Yatağına uzanarak yarım saat kadar Vin Baker’in vermiş olduğu kovboy kitabını okumaya çalıştı ama yazıları izleyebilmesi için kendisini zorlaması gerekiyordu. Sonunda kendine sinirlenip bağırarak kalktı ve giyinmeye başladı.</p>

  <p class="calibre2">Nick’in onu görünce sevindiğini ve rahatladığını fark etti. Adamın gülüşü çok tatlıydı doğrusu. Samentha birden geldiğine memnun oldu. Bu gece hata yapmayacaktı. Açık bono anlaşmasının nasıl bir şey olduğunu sordu. Onun anlattıklarını da hemen kavradı.</p>

  <p class="calibre2">«Öyleyse bu kurtarma işindeki zorluk ve tehlikeleri hesaba katarlarsa büyük bir ödül alabilirsin.»</p>

  <p class="calibre2">«Tekne değerinin yüzde yirmisini isteyeceğim.»</p>

  <p class="calibre2">«Altın Maceracının tekne değeri nedir?» Nick bunu söyleyince de şaşırarak, «Altı milyon dolar eder bu,» diye fısıldadı.</p>

  <p class="calibre2">«Aşağı yukarı öyle.»</p>

  <p class="calibre2">«Fakat dünyada bu kadar para yoktur!» Dönerek hayretle transatlantiğe baktı.</p>

  <p class="calibre2">Nick acı acı gülümsedi. «Duncan Alexander bu sözlerini kabul edecektir.»</p>

  <p class="calibre2">«Fakat insan bu kadar çok parayla ne yapar?»</p>

  <p class="calibre2">«Ben altı isteyeceğim. Ama bunu alamam. En çok üç dört milyon koparırım.»</p>

  <p class="calibre2">«Yine de çok fazla. Hiç kimse bir ömür boyuca gayret de etse bu parayı harcayamaz.»</p>

  <p class="calibre2">«Bunu çoktan harcadım. Bu para borçlarımı ödeyecek, öbür kurtarma gemimi suya indirecek ve Okyanus Kurtarmanın birkaç ay daha çalışmasını sağlayacak.»</p>

  <p class="calibre2">«Yani üç ya da dört milyon borcun mu var?» Samentha ona büyük bir hayretle baktı. «Bu kadar borcum olsaydı gözüme bir dakika bile uyku girmezdi.»</p>

  <p class="calibre2">Nick, «Para harcamak için değildir,» diye açıkladı. « İnsanın yiyebileceği yemeğin, giyebileceği elbiselerin bir sınırı vardır. Para bir oyundur. Hem de en büyük ve en heyecanlı oyun.»</p>

  <p class="calibre2">Genç kadın dikkatle dinliyordu. Nick neşeli olduğu, gelecekteki planları yüzünden heyecanlandığı ve her şeyi kendisiyle paylaştığı için seviniyordu.</p>

  <p class="calibre2">«Bizim tüm yapacağımız iki kurtarma gemisiyle buraya gelip bir aysberg yakalamak. »</p>

  <p class="calibre2">Samentha güldü. «Yapma!»</p>

  <p class="calibre2">Nick, «Şaka etmiyorum,» derken gülmekten katılıyordu. «Bu buzdağına halat atacağız. Belki çekme hızımızı bulana kadar bir hafta zaman gerekecek ama bir hareket ettik mi bizi hiçbir şey durduramaz. Onu kırkıncı enlemlere kadar çıkaracağız. Sonra aşağıya doğru ineceğiz.» Masaya gidip Hint Okyanusunun bir haritasını çıkararak onu yanına çağırdı.</p>

  <p class="calibre2">Samentha gülmekten vazgeçerek baktı. «Ciddisin. Gerçekten ciddisin, değil mi?»</p>

  <p class="calibre2">Kaptan gülümseyerek başını sallayıp haritada parmağıyla işaret etti. «Kuzeye doğru dönüp Batı Avustralya akıntısına kadar çıkacağız.» Samentha onu dinlerken yüzüne bakıyor, sesinden etkileniyor, ona dokunmayı istiyordu. «Hint Okyanusundan geçip Afrika’nın doğu sahillerine geleceğiz. Oradan da Basra Körfezine.» Doğrulup tekrar gülümsedi. «Dünyanın en kuru ve en zengin köşesine yüz milyar ton tatlı su götüreceğiz.»</p>

  <p class="calibre2">«Ama… Ama buz erir.»</p>

  <p class="calibre2">«Bir helikopterden üstüne güneşin etkisini azaltmak için poliüretan sıkacağız. Bu bir deri gibi buzu kaplayacak. Sonra onu özel olarak hazırlanmış bir havuza çekeceğiz. Aysberg orada çevresini de serinletecek. Tabii eriyecek ama ancak bir, iki yıl sonra. Sonra gidip vahşi at yakalar gibi bir buzdağına daha halat atacağız ve getireceğiz.»</p>

  <p class="calibre2">Genç kadın, «Bunu nasıl başarabilirsin?» diye itiraz etti. «Çok kocaman.»</p>

  <p class="calibre2">«İki kurtarma gemim bir arada kırk dört bin beygir gücünde olacak. İstesek bununla Everest Dağını bile çekeriz.»</p>

  <p class="calibre2">«İyi ama Basra Körfezine gelince ne olacak?»</p>

  <p class="calibre2">«Laser ışınıyla iri parçalar halinde keseceğiz. Tepedeki vinç, parçaları eriyecekleri baraja atacak.»</p>

  <p class="calibre2">Samentha bir süre düşünüp, «Olabilir,» diye mırıldandı.</p>

  <p class="calibre2">«Olacak da. Fikri Suudi Arabistan’a sattım. Onlar rıhtım ve barajları yapmaya başladılar bile. Nükleer filtrelerle su temizleme masrafının yüzde birini harcayarak bu projeyi gerçekleştireceğiz. Hem radyo aktif kirlenme de söz konusu değil.»</p>

  <p class="calibre2">Samentha bu buluşu beğenmişti. Nick de onun amaçlarıyla ilgileniyordu. Geceleri vardiyada saatlerce konuşurken ruhları birbirine çok yaklaşmıştı.</p>

  <p class="calibre2">İkisi de bu saatlere çok değer veriyor ama bir türlü dostlukla gerçek yakınlık arasındaki dar uçurumu kapatamıyorlardı. Genç kadın onun prensiplerine bağlı olduğunu sezmişti. Rastgele bir bedensel ilişki. Nick’i çekemezdi. Samentha, daha zamanım var, diye düşünüyordu. «Bol zamanım var.» Ama Büyücü gece gündüz demeden kuzey kuzeydoğuya doğru yol almaktaydı. Sakatlanmış transatlantiği fırtınalı kırkıncı enlemlere doğru çıkarıyordu. Bu felaket fırtınalar transatlantiğe ilişmediler neyse. Nick istediği gibi altı mil hızla gidiyordu.</p>

  <p class="calibre2">Büyücü‘deki subayların Samentha’ya karşı olan tutumları değişmişti. Artık ona hayranlık yerine saygı gösteriyorlardı. Hepsi de gece sekiz on iki vardiyasını biliyordu.</p>

  <p class="calibre2">Tim Graham, «Herif sübyancı,» diye söylendi.</p>

  <p class="calibre2">David Allen onu buz gibi bakışlarla süzdü. «Mr.Graham, bu sözleri duymadığım için talihlisiniz.» Fakat hepsi de Nicholas Berg’e kızıyordu. Haksız bir rekabetti bu. Ama hepsi de Samentha’dan uzak durmaya dikkat ediyordu. Hiçbiri sürünün başındaki boğaya kafa tutma cesaretini gösteremezdi.</p>

  <p class="scenebreak">***</p>

  <p class="calibre2">Samentha, Shackleton Koyundan ayrılınca Büyücü‘nün kıçından çok ince telden bir torbayı aşağıya sallandırmıştı. Bununla türlü plankton ve mikroskobik deniz yaratıkları yakalıyordu. Angel bedava aşçı yardımcılığı ve garsonluğa karşılık ona kuzinesinin köşesinde bir yer vermeyi kabul etmişti. Her gün saatlerce orada kalıp yakaladığı numuneleri inceliyordu.</p>

  <p class="calibre2">Yine orada çalışırken Büyücü‘ye yaklaşan helikopteri duydu. Başını kaldırınca Büyücü‘nün küçük alanına inmeye çalışan taşıtın pervanesini gördü. Gemideki her işi olmayan, meraklı kimse gibi yukarıya çıkıp helikoptere bakmak istedi. Ama bir mikroskop slaydına minik yaratıkları koyuyordu. Bu yüzden işine devam etti. Bir ara helikopterin havalandığını duydu. İçini tuhaf bir duygu kapladı.</p>

  <p class="calibre2">Angel güverteden aşağıya inerek kapıda durup ellerini önlüğüne sildi. «Onun gideceğini bana söylemedin, şekerim.»</p>

  <p class="calibre2">Samentha irkilerek başını kaldırıp ona baktı. «Ne demek istiyorsun?»</p>

  <p class="calibre2">«Erkek arkadaşın, şekerim. Çoraplarını, diş fırçasını filan alarak gitti.» Angel dikkatle onu süzdü. «Seni öpüp vedalaşmadan mı gitti yoksa?»</p>

  <p class="calibre2">Samentha, elindeki slaydı düşürdü. Cam paslanmaz çelik lavabonun içinde ikiye ayrıldı. Hızla merdivenden çıkıp tırabzana tutunarak karşıdaki mavi dağlara doğru uzaklaşan sarı helikopterin arkasından baktı.</p>

  <p class="scenebreak">***</p>

  <p class="calibre2">Nick Berg büyük S.581 Sikorsky helikopterinde iki pilotun arasında oturmuş, aşağısını seyrediyordu. Üç yüz metre yukarıdan bakınca yeşil denizde ilerleyen beş tanker gördü. Büyücü epey geride kalmakla birlikte halâ görünüyordu. Geminin güzel hatlarına bakarken memnunluk duydu. Ama sonda inatla aldırmamaya çalıştığı üzüntüyü hissetti yine. Gözlerinin önünde yeşil gözlü, altın ve platin saçlı kızın hayali belirmişti. Üzüntüsüne, korkaklık ettiği düşüncesi de karışıyordu. Kızla vedalaşmaya cesaret edemeden gemiden ayrılmıştı. Budalalık etmekten korkuyordu. Kızın sözlerini anımsayınca yüzünü buruşturdu. Samentha, «Sen gerçekten eski kafalısın, değil mi?» demişti.</p>

  <p class="calibre2">Orta yaşlı bir adamın genç birini arzulamasında nedense tiksinti veren bir yan vardı. Kendisini orta yaşlı kabul etmesi gerektiğine inanıyordu. Altı ay sonra kırkma basacaktı. Seksenine kadar yaşayacağını da ummuyordu. Onun için yolun yarısını geçmişti. Pahalı lokantalarda yanlarında genç kadınlarla oturan, grimsi yüzleri kırışmış, saçları dökülmüş, kocaman sigarlı adamları daima aşağı görmüştü. O genç kadınlar, adamların her sözüne önem verir gibi davranırken usulca genç erkeklere bakarlardı.</p>

  <p class="calibre2">Ama yine de korkaklık etmişti. Bu haftalar boyunca ahbaplık etmişlerdi. Kız Büyücü‘nün köprüsündeki o karanlık saatlerde kendisinde uyandırdığı arzuları asla bilemezdi. Samentha ona cesaret vermemişti. Onu yalnızca boş saatlerini birlikte geçirebileceği bir arkadaş saymıştı. Samentha gemiden ayrıldığımı fark bile etmedi belki, diye düşündü. Belki kabalık ettiğim için bana sinirlenecektir. Ama bir hafta içinde adımı bile unutur… Kendisinin de önündeki günlerini bol bol dolduracak işi vardı. Böylece o ince, biçimli vücut, o gümüş ve altın yeleli hayal olacak, sonunda gerçekten bir peri masalına dönecekti.</p>

  <p class="calibre2">Kararlılıkla öne dönerek ileriye baktı. Daima ileriye bakmalıydı. O yönde pişmanlıklar yoktu.</p>

  <p class="calibre2">Courtline Şirketine ait helikopter alanına inerken aşağıdaki kalabalığı gördü. Aslanın öldürüldüğünü gören akbabalar gibi toplanmışlardı. Courtline Şirketi görevlisinin alanı boşaltmaya çalışmasına da aldırmıyorlardı.</p>

  <p class="calibre2">Nick helikopterden atlayınca kırmızı yüzlü, kabak kafalı, iriyarı bir adamın peşi sıra yaklaştılar. Adam, «Ben Larry Fry, Mr.Berg,» dedi. «Beni anımsadınız mı?»</p>

  <p class="calibre2">«Merhaba, Larry.» Bach Wackie Şirketinin, yani Nick’in acentasının buradaki temsilcisiydi.</p>

  <p class="calibre2">«Basına birkaç kelime söyleyeceğinizi düşündüm.» Bu arada gazeteciler Nick’in çevresini sardılar. Soru soruyor, birbirlerini iterek resim çekiyorlardı.</p>

  <p class="calibre2">Nick öfkelendiğini hissederek derin bir soluk alıp kendisine hâkim oldu. «Tamam bayanlar ve baylar.» Ellerini havaya kaldırarak tatlı tatlı gülümsedi. Kendi kendine onların güç bir iş yaptıklarını söylüyordu. Her gün zengin ya da güçlü adamların yanına yollanmak, onlardan bir şeyler öğrenmeye çalışmak, buna karşılık da pek az para kazanmak kolay değildi. Bu yüzden sonunda ya ülser oluyorlardı ya siroz.</p>

  <p class="calibre2">«Bana uyarsanız, ben de size uyarım.» Bir an, benimle konuşmak istemeselerdi nasıl olurdu, diye düşündü. Kim olduğumu bilmeseler, bana aldırış etmeseler nasıl olurdu?..</p>

  <p class="calibre2">Larry Fry’a baktı. «Bana nerede yer ayırttın?» Sonra yine gazetecilere döndü. «İki saat sonra Mount Nelson Otelindeki dairemde olacağım. Davetlisiniz ve viski var..</p>

  <p class="calibre2">Gazeteciler gülerek birkaç soru sordular fakat hepsi bu uzlaşmayı kabul etmişti. Zaten resimleri de çekmişlerdi.</p>

  <p class="calibre2">Eski zarif otele giderlerken, Nick anılardan kurtulmak için Larry Fry’ın sözlerini dilemeye koyuldu. Bu adamdaki değişiklik müthişti. Nick Büyücü‘nün süvarisi olarak geldiğinde, Larry Fry onunla sadece on dakika konuşmuş ve işleri tamamlaması için bir adamını göndermişti. Çünkü Nick’i düşmekte olan biri olarak kabul etmişti. Bu da insanın vebalı olmasından farksızdı. Larry Fry ona küçük bir gemi süvarisine layık olan nezaketi cimrice göstermişti fakat şimdi ona kral ailesinden biriymiş gibi davranıyordu.</p>

  <p class="calibre2">«Altın Maceracı‘nın yolcularını Londra’ya götürmesi için Güney Afrika Havayollarından bir 707 kiraladık. Yolcular orada başka havayollarının uçaklarına bindirilerek gidenleri yerlere yollanacak»</p>

  <p class="calibre2">«Ya Altın Maceracı‘nın yatacağı yer?»</p>

  <p class="calibre2">«Liman müdürü onun girişine izin vermeden önce bir müfettiş yollayarak karinasına baktıracak.»</p>

  <p class="calibre2">Nick sert sesle, «Gerekenleri yaptın mı?» diye sordu. Çünkü transatlantik onarımı yapmak için yetki alan şirkete teslim edilmedikçe kurtarma işi tamamlanmış sayılmazdı.</p>

  <p class="calibre2">«Court helikopterlerinden biri şimdi o temsilciyi gemiye götürüyor, Gece basmadan kararı alacağız.»</p>

  <p class="calibre2">«Sigorta şirketi onarımı yapacak şirketi seçti mi?»</p>

  <p class="calibre2">«Bunun için birkaç şirketten fiyat istediler.»</p>

  <p class="calibre2">Otel müdürü kapıya çıkarak karşıladı. Nick’i. «Sizi tekrar gördüğüme sevindim, Mr.Berg.» Otel kayıt işleminin sonra yapılabileceğini söyleyerek Kâtibini savdı. «Bunu Mr.Berg yerleştikten sonra hallederiz. Size aynı daireyi ayırttım.»</p>

  <p class="calibre2">Nick itiraz edecekti ama onu oturma salonuna sokuyorlardı. Burası zevksiz döşenmiş ya da sıradan bir yer olsaydı anılar bu denli acı vermezdi. Fakat büyük şirketlerin her yerde yaptırdıkları içi plastik eşya dolu, ruhsuz yerlerin tersine bu daire antika eşyalarla döşenmişti. Duvarlarda yağlı boya tablolar, vazolarda çiçekler vardı. Anıları da o çiçekler kadar taze ama hiç de onlar gibi hoş değildi.</p>

  <p class="calibre2">İçeri girdiklerinde telefon çalıyordu. Nick salonun ortasında dururken Larry Fry ahizeyi kaptı. Son olarak buraya iki yıl önce gelmişti fakat aradan sadece günler geçmiş gibi berraktı anıları.</p>

  <p class="calibre2">«Liman müdürü Altın Maceracı‘nın limana girmesine izin vermiş.» Larry Fry, Nick’e zaferle gülümsedi.</p>

  <p class="calibre2">Nicholas da başını sallayıp yatak odasına geçti. Duvardaki gözü okşayan çiçekli kâğıtla perdeler birbirlerine uyuyordu. Dört sütunlu yataktan bahçeye bakabildiğini anımsıyordu Nick. Chantelle bu karyolada omuzlarına incecik bir şal alarak oturmuş ve marmelat sürülmüş tost yemişti.</p>

  <p class="calibre2">Nicholas buraya Richards Koyundaki Kuzey Afrika kömürünün nakli işini ayarlamak amacıyla gelmişti. Chantelle’in de yanında bulunması için ısrar etmişti. Belki de kısa süre sonra onu yitireceğini sezmişti.</p>

  <p class="calibre2">Karısı, «Afrika çok ilkel bir yer,» diye itirazcı kalkmıştı. «Orada insanı ısıran şeyler var, Nicky.»</p>

  <p class="calibre2">Fakat sonunda onunla birlikte gitmeye razı olmuş, Nick eşi bulunmaz dört mutlu gün geçirmişti. O anda kuşkulanmak aklına gelmemişti ama bu son dört gündü. Karısı yatağını Duncan Alexander’le paylaşmaktaydı. Bundan kuşkulanmak akimini ucundan geçmiyordu. On üç yıl içinde karısının biçimli, güzel vücudundan bıkmamıştı. Tam tersine bu vücudun zamanla olgunlaşmasından zevk duymuştu. Onun kendisine ait olduğunu sanmıştı.</p>

  <p class="calibre2">Chantelle zamanla daha güzelleşen olağanüstü kadınlardan biriydi. Güzellerle dolu bir odaya girip karısının yanında hepsinin sönük kaldığını görmekten daima zevk duymuştu. Nedense birden Samentha Silver, Chantelle’in yanında hayal etti. Kız, Chantelle’in yanında zarefetini yitirir ve okul çocuğu gibi kalırdı. Şahane güzel bir vizonun yanındaki sıcak, şirin tavşan kürkü gibi…</p>

  <p class="calibre2">Larry Fry oturma edasından seslendi. «Mr.Berg, Londra arıyor.» Bu düşten kurtulduğu için rahatlayan Nick telefonu aldı. «Ben Berg…»</p>

  <p class="calibre2">«Günaydın, Mr.Berg. Christy Nakliyatdan Mr.Duncan Alexander’le konuşur musunuz?»</p>

  <p class="calibre2">Nick beş saniye kadar sesini çıkarmadı. Bu ada alışması için bu zamana gereksinmesi olmuştu. Duncan Alexander eski yaşamının doğal bir uzantısıydı. O sessizlikte salona dolan, içki dolabının basına üşüşen gazetecilerin gürültüsünü duydu.</p>

  <p class="calibre2">«Mr.Berg orada mısınız?»</p>

  <p class="calibre2">Nick, «Evet,» derken sesi sakin ve soğuktu. «Bağlayın.»</p>

  <p class="calibre2">«Nicholas, aziz dostum.» Ses bal gibi tatlı, saten kadar düzgündü. Eton ve Oxford’un sağladığı yüz bin Sterlinlik, taklidi olanaksız vurguyla konuşuyordu, «iyi bir insana engel olmaya imkan bulunmadığı anlaşılıyor.»</p>

  <p class="calibre2">Nick kayıtsızlıkla cevap verdi. «Ama sen bunu denedin, Duncan. Bu konuda hiç üzülme. Gerçekten denedin.»</p>

  <p class="calibre2">«Haydi Nicholas, yaşam böyle sitemler için çok kısa. Yeni bir deste kart bu. Onun için oyuna eşit olarak başlıyoruz.» Duncan hafifçe güldü. «Hiç olmazsa Tebriklerimi kabul edecek kadar nazik ol.»</p>

  <p class="calibre2">Nicholas, «Kabul ettim,» diye cevap verdi. «Şimdi neden söz edeceğiz?»</p>

  <p class="calibre2">«Altın Maceracı limana girdi mi?»</p>

  <p class="calibre2">«Girmesine izin verildi. Yirmi dört saat içinde tüm işlemler biter. Çek defterini hazırla.»</p>

  <p class="calibre2">«Komitenin karşısına çıkmamamızın bir yolu olabileceğini düşünüyordum. Zaten şimdiye dek yeterince tatsızlık oldu. Bu işi aile arasında halledelim, Nicholas.»</p>

  <p class="calibre2">«Aile arasında mı?»</p>

  <p class="calibre2">«Christy Nakliyat ailedir… Sen, Chantelle, ihtiyar Arthur Christy ve Peter.»</p>

  <p class="calibre2">Bu en pis mücadele biçimiydi. Nick birden nöbet gelmiş bir adam gibi titremekte olduğunu fark etti. Ahizeyi tutan elini sıktığı için parmak üstleri bembeyaz kesilmişti.</p>

  <p class="calibre2">«Ben o aileden değilim artık.»</p>

  <p class="calibre2">«Bir bakıma daima aileden sayılacaksın. Bu şirketi bu hale getiren sensin ve oğlun…»</p>

  <p class="calibre2">Nick sert bir tavırla onun sözünü kesti. «Sen ve Chantelle beni yabancı durumuna getirdiniz. Artık bana yabancı gibi davran.»</p>

  <p class="calibre2">«Nicholas…»</p>

  <p class="calibre2">«Okyanus Kurtarma, Altın Maceracının kurtarılmasını sağlayan şirkettir ve tekliflere açıktır.»</p>

  <p class="calibre2">«Nicholas…»</p>

  <p class="calibre2">«Bir teklif yap.»</p>

  <p class="calibre2">«Bu kadar kesin ha?»</p>

  <p class="calibre2">«Bekliyorum.»</p>

  <p class="calibre2">«Pekâlâ. Yönetim kurulu bu işi iyice inceledi. Sana yedi yüz elli bin dolar vererek sorunu haletmem için yetki aldım.»</p>

  <p class="calibre2">Nick’in sesi değişmedi. «Gelecek ayın 27’sinde Lloyds’un komitesi bizi dinleyecek.»</p>

  <p class="calibre2">«Nicholas, bu teklifimde makul sınırlar içinde değişiklik yapabilirim.»</p>

  <p class="calibre2">Nick onun sözünü kesti. «Sen yabancı bir dil konuşuyorsun, Duncan. Birbirimizden çok uzağız ve bu yüzden birbirimizin zamanını boşuna harcıyoruz.»</p>

  <p class="calibre2">«Nicholas, Christy Nakliyat konusundaki duygularını biliyorum. Bildiğin gibi şirket kendi teknelerini sigortalıyordu…»</p>

  <p class="calibre2">«Şimdi gerçekten vaktimi ziyan ediyorsun.»</p>

  <p class="calibre2">«Nicholas, ortada üçüncü bir şirket yok. Bu işle büyük bir sigorta şirketi ilgilenmiyor. Sadece Christy Nakliyat…»</p>

  <p class="calibre2">«Duncan, canımı sıkıyorsun. Seni gelecek ayın 27’sinde hakem mahkemesine götürüm.» Ahizeyi yerine bırakıp döndü. Aynanın önünde saçlarını tararken gözlerindeki öfkeye, yüzünün sertliğine şaştı. Ama salona geçtiğinde sakinleşmiş, nazik nazik gülümsüyordu.</p>

  <p class="calibre2">«Tamam bayanlar ve baylar. İşte sizinim.»</p>

  <p class="calibre2">Otuzuna gelmemiş, fakat gözlerinden her şeyi gördüğü anlaşılan, sarışın, hoş bir gazeteci kadın viskisinden bir yudum alıp onu inceledikten sonra, «Buna hiç itirazım yek, şekerim,» dedi.</p>

  <p class="scenebreak">***</p>

  <p class="calibre2">Altın Maceracı Cape Town Limanındaki yerinde dururken pek güzel ve görkemliydi. Transatlantik havuza çekilmeyi bekliyordu.</p>

  <p class="calibre2">Gemiyi onarma işini alan Globe Şirketinin temsilcisi gereken kâğıtları imzalamış ve sorumluluğu Büyücü‘nün birinci subayı David Allen’den almıştı. Fakat gemiyle gururlanan Allen kaptan köprüsünde durmuş, hâlâ sıcak yaz güneşinde pırıl pırıl parlayan yüksek, beyaz gemiye bakıyordu. Transatlantik oradaki zürafa boyunlu, çelik dok vinçleri kadar boyluydu. David’in gözlerinin önünde Antartika denizlerinin siyah sularında yalpalayan tekne belirdi. Bu yüzden büyük bir iş başarmanın doyumunu hissetti. Ellerini ceplerine sokup islik çalarak transatlantiği seyretmeyi sürdürdü.</p>

  <p class="calibre2">Trog başını telsiz odasından uzatarak, «Sizi karadan arıyorlar,» diye haber verdi.</p>

  <p class="calibre2">Allen telefonu açtı.</p>

  <p class="calibre2">«David?»</p>

  <p class="calibre2">«Evet, kaptan.» Nicholas Berg’in sesini duyar, genç adam doğruldu.</p>

  <p class="calibre2">«Denize açılmaya hazır mısın?»</p>

  <p class="calibre2">David yutkunup duvardaki saate baktı. «Çektiğimiz gemiyi bir saat on dakika önce teslim ettik.»</p>

  <p class="calibre2">«Evet, biliyorum. Ne kadarda hazır olursun?»</p>

  <p class="calibre2">David yalan söylemeyi, bu sayede kendisine gereken fazla zamanı sağlamayı düşündü. Ama içinden bir ses Nicholas Berg’e yalan uydurmasının doğru olmayacağını haber verdi. «On iki saatte, kaptan.»</p>

  <p class="calibre2">«Rio’dan Kuzey Denizine götürülecek bir petrol donanımı var.»</p>

  <p class="calibre2">«Evet, kaptan.» David hemen zamanı saptadı. Neyse adamlarına karaya çıkmaları için henüz izin vermemişti. Saat birde akaryakıt alacaktı. Bunu başarabilirdi. «Siz ne zaman gemiye geleceksiniz, kaptan?»</p>

  <p class="calibre2">Nick, «Gelmiyorum,» diye cevap verdi. «Bu seferde süvari sensin. Ben beş uçağıyla Londra’ya gidiyorum. Oraya gelip sana bağıracak bile değilim. Gemi senin, David.»</p>

  <p class="calibre2">Yüzü kıpkırmızı kesilen David kekeledi. «Teşekkür ederim, kaptan.»</p>

  <p class="calibre2">«Bach Wackie teleksle sana ayrıntıları bildirecek. Bu işten alacağını daha sonra konuşuruz. Yarın sabah şafakta Rio’ya doğru yola çıkmanı istiyorum.»</p>

  <p class="calibre2">«Emredersiniz, kaptan.»</p>

  <p class="calibre2">«Seni dikkatle izledim, David.» Nick’in sesi değişip yumuşadı ve samimileşti. «Sen çok iyi bir gemi kurtarmacısısın. Kendi kendine bunu tekrarlamalısın.»</p>

  <p class="calibre2">«Teşekkür ederim, Mr.Berg.»</p>

  <p class="scenebreak">***</p>

  <p class="calibre2">Samentha öğleden sonra Allın Maceracı‘nın kalan yolcularının Londra’ya gidecek uçağı beklemek üzere kentteki otellere götürülmeleriyle ilgilenmişti. Büyücü‘ye döndüğünde yuvasına gelmiş gibi oldu. Sonra Nicholas Berg’m artık orada olmadığını anımsayınca neşesi kaçıverdi.</p>

  <p class="calibre2">Tim Graham onu iskele başında karşıladı. «Geldiğine çok sevindim. Eşyalarını ne yapacağımı bilmiyorum.»</p>

  <p class="calibre2">«Ne demek istiyorsun? Beni gemiden mi atacaksın?»</p>

  <p class="calibre2">«Bizimle Rio’ya gelmek istersen sorun yok.» Bir an düşündü. «Rio’da karnaval zamanı seninle ben… Hiç de fena fikir değil. Ne dersin?»</p>

  <p class="calibre2">Samentha, «Heyecanlanma Timothy,» dedi. «Neden Rio?»</p>

  <p class="calibre2">«Kaptan…»</p>

  <p class="calibre2">«Kaptan Berg mi?»</p>

  <p class="calibre2">«Hayır Kaptan Allen. Yeni süvarimiz o. Ge…ce yarısı hareket edeceğiz.»</p>

  <p class="calibre2">Samentha’nın ilgisi söndü. «Gidip eşyalarımı toplayayım bari.» Genci güvertede bırakıp aşağıya inince kuzine kapısındaki Angel âdeta onun üstüne atladı.</p>

  <p class="calibre2">«Neredesin yahu? Telaşımdan ne yapacağımı şaşırdım, sevgilim?»</p>

  <p class="calibre2">«Ne var, Angel?»</p>

  <p class="calibre2">«Belki de çok geç kaldın.»</p>

  <p class="calibre2">Samentha onun telaşını anlayarak, «Ne var?» diye sordu. «Anlat.»</p>

  <p class="calibre2">«Seninki hâlâ kentte. Fakat fazla kalmayacak. Uçağı beşte kalkıyor. Buradan Johannesburg’a uçacak. Oradan da Londra’ya. Ne bekliyorsun? Saat dörde geliyor. Havaalanına erişmek yarım saatini alır.»</p>

  <p class="calibre2">Samentha endişeyle ellerini ovuşturdu. «Fakat oraya gidince ne yapacağım, Angel?»</p>

  <p class="calibre2">Angel sinirlenerek başını sallayınca pırlanta küpesi ışıldadı. «Aman Tanrım!» diye İçini çekti. «Ben çocukken iki kobayım vardı ve sevişmeye yanaşmıyorlardı. Galiba geri zekâlıydılar. Her şeyi, hatta hormonları denedim ama bu iğnelere dayanamadılar. Yani âşıkları birleşmeyle sonuçlanmadı.»</p>

  <p class="calibre2">«Ciddi ol, Angel.»</p>

  <p class="calibre2">«Sen onu sıkıca tutarsın ve ben bir hormon iğnesi yaparım…»</p>

  <p class="calibre2">«Senden nefret ediyorum, Angel.» Samentha telaşı arasında dayanamayarak güldü.</p>

  <p class="calibre2">«Şekerim son ay boyunca her gece tatlı sesinle onun ateşlenmesini sağlamaya çalıştın. Ama hiç sonuç çıkmadı. Artık konuşmayı kesip işe girişmelisin.»</p>

  <p class="calibre2">«Biliyorum, Angel. Biliyorum. Bunu havaalanının bekleme salonunda mı yapacağım?» Neşeyle el çırpıp güldü.</p>

  <p class="calibre1">Baştan çıkarıcı bir poz aldı. «Haydi Angel, beni oraya uçur.»</p>

  <p class="calibre2">«Acele et bebeğim. Rıhtımda bir taksi var. Bir saatten beri taksimetresini çalıştırarak bekliyor.»</p>

  <p class="scenebreak">***</p>

  <p class="calibre2">Cape Town’ın DF Malan Havaalanında birinci mevki salonu olmadığı İçin Nicholas, yorgun anneler, ağlayan çocukları, türlü hediyelik eşyayı yüklenmiş bitkin turistlerin arasında oturuyordu. Louis Vuitton evrak çantasını masa gibi kullanmak için dizine koymuştu. Birden kırk gün içinde her şeyin nasıl değiştiğini düşündü. Dalgayı yakalayıp tepesine çıkmayı başarmıştı. Ayrıca kader onu paraya boğmak niyetindeydi galiba. Büyücü‘nün altı ay çalışmasını sağlayacak iş vermişlerdi. Gece Bach Wackie telefon ederek Kuveyt ve Katar’ın da aysberg projesiyle ilgilendiğini bildirmişti. Onlar da bu işe katılırlarsa iki gemi daha ısmarlaması gerekecekti.</p>

  <p class="calibre2">Geriye bir spor totoyu kazanmam kaldı, diye düşünerek başını çevirdi ve birden soluğunu tuttu. Samentha otomatik kapının yanında duruyordu. Tepesine topladığı gür saçlarının arasından kaçan teller yüzüne inmişti. Yanakları sanki koşmuş gibi al aldı. Körük gibi kalkıp inen göğsüne elini dayamıştı. Kaplanın kokusunu alan bir orman hayvanı gibi endişeli, ne yana kaçması gerektiğini bilmez gibi duruyordu. Onun endişesini gören Nick çantasını yana iterek ayağa kalktı.</p>

  <p class="calibre2">Samentha hemen onu gördü. Yüzü bir anda inanılmaz bir neşeyle parlamıştı. Bu yüzden Nick olduğu yerde donup kaldı. Genç kadın ona doğru koştu. Gelip önünde durarak, «Sana yetişemediğimi sanıyordum,» dedi.</p>

  <p class="calibre2">Nick onun halinden telaşlanmıştı. «Bir şey mi var?»</p>

  <p class="calibre2">«Yek. Artık kalmadı.» Birden yine çekingenliği tuttu. «Düşündüm de…» Sesi hafiflemişti. «Sadece seni özlediğimi düşündüm.» Gözlerini erkekten kaçırdı. «Vedalaşmadın…»</p>

  <p class="calibre2">«Böylesinin daha uygun olduğunu düşündüm.»</p>

  <p class="calibre2">Samentha’nın yeşil bir ateşle yanan gözleri Nick’in yüzüne dikildi. «Neden?»</p>

  <p class="calibre2">Adamın verebileceği bir yanıt yoktu. «Sadece ben.,.» İkisini de utandırmayacak bir şey söylemeden durumu açıklayamazdı ki.</p>

  <p class="calibre2">O sırada tepedeki hoparlörden bir ses yükseldi. «Güney Afrika Havayollarının Johannesburg’a gidecek 235 sefer sayılı uçağına binecek sayın yolcuların iki numaralı kapıya gelmeleri rica olunur.»</p>

  <p class="calibre2">Samentha zamanı kalmadığını anladı. «Nicholas, yarın Londra’da olacaksın… Kışın ortasında.»</p>

  <p class="calibre2">«Bu üzücü bir düşünce.» İlk kez gülümsedi.</p>

  <p class="calibre2">Bu gülüş genç kadının kalbinin deli gibi çarpmasına, dizlerinin bağının kesilmesine neden oldu. «Yarın ya da öbür gün ben St Francis Burnunda dalgaların üstünde sörf yapıyor olacağım.» O sihirli gecelerde bundan sık sık söz etmişlerdi. Nick, bu spor moda olmadan çok önce kayakla Waikiki Sahilinde dalgaların üstünde kaydığını anlatmıştı. İkisinin de sevdiği bir şey, onları birbirine çeken deniz aşkının bir parçasıydı bu.</p>

  <p class="calibre2">Nick, «Dalgaların istediğin gibi olacağını umarım,» diye mırıldandı. St Francis Burnu, Cape Town’in üç yüz elli .nil kuzeyinde bir sahildi. Altı bin mil uzunluğundaki kıyının dünyada bir eşi daha yoktu. Gençler ve ruhu genç olanlar dünyanın dört bucağından buraya geliyorlardı. Çünkü hiçbir yerde böyle dalgalar olamazdı.</p>

  <p class="calibre2">Çıkış kapısındaki kuyruk kısalmaya başlamıştı. Nick eğilip çantasını alacağı sırada, genç kadın uzanıp onun kotunu tutunca donup kaldı. Samentha ilk kez ona dokunuyordu. Âdeta şok etkisi yapmıştı. Devamlı olarak baskı yaptığı duyguları ve arzuları birden ortaya çıktı. Büyük bir ihtirasla onu isterken acı duydu.</p>

  <p class="calibre2">Genç kadın onu ikna etmesi gerektiğini düşünüyordu. Telaşla kolunu sarsarken Kaslarının sertliğine şaştı. «Nicholas,» diye söze başladı. «Benimle gelmeni istiyorum,» diyecekti. Ama sözler ağzından, «Seni istiyorum,» diye çıktı. Bunu duyunca da, Tanrım, bir sokak kadını gibi konuştum, diye düşündü. Lafı düzeltmeye çalıştı. «Yani gelmeni isliyorum.» Yanakları iyice kızarmış, burnunun üstündeki çiller altın tozu gibi belirmişti.</p>

  <p class="calibre2">«Hangisini istiyorsun?» Erkek yine gülümsedi.</p>

  <p class="calibre2">«Tartışacak vakit yok.» Samentha ayağını yere vurup sabırsızlanılmış gibi numara yaparak şaşkınlığını gizledi.</p>

  <p class="calibre2">Nick hafif sesle, «Kim tartışıyor?» diye sordu ve sanki bir büyü olmuşçasına Samentha kendisini onun kollarında buldu. Erkeğin dudaklarının yumuşaklığına şaşarak ona sarılıp öylece kaldı.</p>

  <p class="scenebreak">***</p>

  <p class="calibre2">Güneş tam Samentha’ya göreydi; saçlarında mücevher gibi parlıyor, yüzünü, vücudunu tatlı bir kehribar rengine boyuyor, yanakları ve burnunun üzerindeki altın çilleri daha belirginleştiriyordu. Genç kadın güneşte şaşılacak bir zarafetle hareket ediyor, yalın ayak beyaz kumlara basarak yürürken ince kumaştan yapılmış bikinin örttüğü kalçaları ve kaba etleri küstahça kımıldıyordu.</p>

  <p class="calibre2">Samentha güneşte uyuyan bir kediyi andırmaktaydı. Yüzünü ve çıplak karnını güneşe çevirip yatıyordu. Nick elini onun boynuna dayayacak olsa kedi gibi hırladığını duyacağını sanıyordu.</p>

  <p class="calibre2">Uzakta, gizli bir yerdeki kayaların arasında oluşmuş, derin, berrak bir gölcük bulmuşlardı. Samentha burada yeşil bikinisini çıkarıp bir kenara attı ve güç saçlarını açıp başını çevirerek Nick’e baktı. Saçları hemen hemen beline kadar iniyor, göğüsleri bu altın saçların arasından gözüküyordu. Güneşin erişmemiş olduğu göğüsleri beyaz, iri ve elikti. Nick onu bir çocuk sanmasına şaştı. Samentha onun nereye baktığını görünce omuzlarını geriye atarak hiç sıkılmadan güldü,.</p>

  <p class="calibre2">Sonra yine küçük göle doğru döndü. Kalçaları da beyazdı ve derin denizlerden çıkarılan bir inci gibi parlıyordu.</p>

  <p class="calibre1">Soğuk suda vücudu fırından yeni çıkmış ekmek kadar sıcaktı. Erkek, sarıldığı zaman Samentha kollarını onun boynuna dolayarak, «Ben üstü kızarmış, içi dondurmalı Alaska pastası Sam’im,» diye mırıldandı. «Beni ye!»</p>

  <p class="calibre2">Başkalarının olduğu yerlerde bile baş başa ve yalnızdılar. Onlar için ikisinden başkası yoktu. Oraya gelenler arasında Sam’i California ve Florida’dan tanıyanlar vardı.</p>

  <p class="calibre1">«Merhaba, Sam!» diyerek konuşmaya başladıklarında Samentha, Nicholas’ın elini daha da sıkı tutarak ilgisiz bir tavırla cevap veriyor ve ilk fırsatta uzaklaşıyordu. Nicholas’dan başkasıyla ilgilenecek durumda değildi. Tanıdıkları bu durumu sezerek hemen uzaklaşıyorlardı.</p>

  <p class="calibre2">Nicholas bir yıldan uzun süredir güneş görmediğinden vücudu sarımsı fildişi rengindeydi. İlk günün sonunda rengi koyu kırmızıya döndü. Samentha, «Canın çok yanacak,» dedi. Ama ertesi gün adamın vücudu maun rengi oldu. Samentha çarşafları açarak parmak uçlarıyla onun vücudunu muayene etti.</p>

  <p class="calibre2">Adam, «Talihliyim,» diye açıkladı. «Yaban öküzü gibi bir derim var.» Her geçen gün daha da koyuluyordu, sonunda cildi güneş ve rüzgârdan bronzlaşmış bir kızılderiliye döndü. Çıkık elmacıkları yüzünden gerçekten de kızılderiliye benzemişti.</p>

  <p class="calibre2">Samentha parmağını onun burnunun üstünde gezdirerek, «Sende Kızılderili kanı olmalı,» diye mırıldandı.</p>

  <p class="calibre2">Nick gülümsedi. «Sadece iki kuşak gerisini biliyorum. Daha geriye bakmaktan daima korktum.»</p>

  <p class="calibre2">Samentha her yerde dayanamayarak ona dokunuyor, onu okşuyordu. Yürürlerken elini tutuyor, kalçasını kalçasına değdiriyordu. Kumsalda oturdukları zaman başını erkeğin göğsüne yaslıyordu.</p>

  <p class="calibre2">Kayaklarına binip üç mil ötedeki mercan kayalığının orada dalgaların gelmesini beklerken Samentha uzanıp erkeğin omzuna dokunuyordu. Açıkta kıyı koyu yeşil, berrak sular da yeşilli maviliydi. Saatte elli mil hızla gelen dalgaların onların durduğu yere erişmesi beş dakika alıyordu.</p>

  <p class="calibre1">Samentha bu sırada genellikle aşağıya düşen bikinisini çekiyor, sonra sutyeninin içindeki göğüslerini düzeltiyor, saçlarını sıkıca başına topluyordu.</p>

  <p class="calibre2">Birlikte köpüren dalgaların üstünde ilerliyorlardı. Ayaklarının altındaki kızakları dengede tutarak dalganın üstüne çıktıkları zaman üç mil gerideki sahili görebiliyorlardı.</p>

  <p class="calibre2">Samentha deniz ürünlerine dayanamayan bir deniz yaratığıydı. Büyük bir iştahla Istakozları yerken gözlerini Nick’in yüzünden ayırmıyor, mum ışığında büyük knysna istiridyelerini yiyor, sonra kabuklardaki sularını içiyordu.</p>

  <p class="calibre2">«Ağzın doluyken konuşuyorsun.»</p>

  <p class="calibre2">Samentha, «Bunun nedeni sana anlatacak çok şeyim olması,» diye cevap verdi.</p>

  <p class="calibre2">Genç kadın neşeliydi. Değişik tonlarda kahkahalar atıyordu. Uyanıp Nick’i yanında görünce hafif sesle gülüyor, hızla ilerleyen bir dalganın üstüne çıktığında kahkahası çığlık gibi yükseliyordu.</p>

  <p class="calibre2">Samentha sevgi doluydu. Masum yüzlü, yeşil gözleri bir çocuğunkini andıran genç kadın elleri ve dudakları çok tecrübeliydi. Nick bu duruma şaşırmış, hatta inanamamıştı. Bir seferinde, «Bir kelime söylemeden kaçmamın nedeni, senin gibi masum birini baştan çıkarıp vicdan azabı duymamaktı,» demişti.</p>

  <p class="calibre2">Samentha da sakin sakin, «Psikoloji doktorum bu konuyla ilgiliydi,» diye karşılık vermişti. «Henüz bir şey görmüş sayılmazsın.»</p>

  <p class="calibre2">Her fırsatta sevişiyorlardı. Fakat bütün bunlardan daha önemlisi Samentha’nın canlılığı, yaşam dolu olması ve gençliğiydi.</p>

  <p class="calibre2">Nicholas onun sayesinde kurumuş olduğu sandığı duygularına kavuşmuştu. Samentha’nın doğanın küçük harikaları karşısında duyduğu neşeyi paylaşıyordu. Genç kadın yaşamın ta kendisiydi. Onun sıcaklığı ve gülüşü erkeği gençleştiriyordu. Yanında yürürken kendisini canlı ve güçlü hissediyordu Nick.</p>

  <p class="calibre2">Uzun gün boyunca güneş ve denize dayanacak, yarı geceyi gürültülü çılgın müziğe uyarak dans edecek, daha sonra yorgun düşen Samentha’yı kucağına alıp sahildeki küçük villaya götürecek kadar güçlüydü.</p>

  <p class="calibre2">Samentha böyle anlarda, «Oh, Nicholas, Nicholas,» diyordu. «Mutluluktan ağlamak istiyorum.»</p>

  <p class="calibre2">Daha sonra Larry Fry geldi. Yüzü kızarmış, sinirli adam, boynuzlanmış bir koca gibi Nick’i suçlamaya başladı. «İki hafta. Londra, Bermuda ve St. Nazaire iki haftadır beni deli ediyor!» Elindeki bir cilt tutacak kadar kalın teleks kâğıtlarını salladı. «Size ne olduğunu kimse bilmiyordu. Birden ortadan kayboldunuz.» Beyaz ceketli barmenden bir cin tonik isteyip Nick’in yanındaki bar sandalyesine çöktü. «Az kalsın sizin yüzünüzden işimden oluyordum, Mr.Berg. Sizi vurup koya attığımı sanacaklardı neredeyse. Ülkedeki bütün otellerin kayıtlarına bakması için özel bir dedektif tuttum.» Cinden bir yudum alarak sakinleşmeye çalıştı.</p>

  <p class="calibre2">O sırada Samentha kokteyl salonuna girdi. Gözlerinin renginde yeşil, bol, uçuşan bir elbise giymişti. Salonda ilerleyen genç kadına bakanların sesi kesildi. Larry Fry öfkesini unutarak ağzını açıp ona bakakaldı. Fakat Samentha, Nicholas’a yaklaşınca hayranlığı endişeye dönüştü. Genç kadın eğilip herkesin içinde Nicholas’ı dudaklarından öperken seyredenler içlerini çektiler ve Fry da bardağını devirdi.</p>

  <p class="scenebreak">***</p>

  <p class="calibre1">Samentha, «Bugün gitmeliyiz,» diye kararını verdi. «Bir saat bile kalmamalıyız, Nicholas. Yoksa her şeyi mahvederiz. Her anı mükemmeldi ama artık gitmemiz gerekiyor.»</p>

  <p class="calibre2">Nicholas bunu anladı. Tıpkı kendisi gibi o da sürekli ilerleme gereksinimini duyuyordu. Bir saat içinde çift motorlu bir Beechcraft Baron kiraladı. Otelin yakınındaki küçük alandan havalanıp Paris’e gideceklerdi. Uçağın kalkmasından bir saat önce Jan Smuts Havaalanına indiler.</p>

  <p class="calibre2">Samentha birinci mevkiye göz atarak, «Şimdiye dek uçakların arka tarafında oturdum hep,» dedi. «Burada istediğin kadar yiyip içebileceğin ve her şeyin bedava olduğu doğru mu?»</p>

  <p class="calibre2">«Evet.» Nick telaşla ekledi. «Fakat bunu özel bir yarışma saymamalısın.» Samentha’nın iştahına hayret etmeye başlamıştı.</p>

  <p class="calibre2">Geceyi Paris’de, V. George Otelinde geçirip öğleye doğru aynı uçakla Nantes’a indiler. St. Nazaire’daki tersanelere en yakın havaalanı buydu. Jules Levoisin onları Chateau Bougon Alanında karşıladı.</p>

  <p class="calibre2">Neşeyle, «Nicholas!» diye bağırıp ayaklarının ucunda yükselerek adamı iki yanağından öptü. «Sen bir korsansın, Nicholas. Burnumun dibinden gemiyi çaldın.» Biraz uzaklaşıp baktı. «Sana o işi almamanı söyledim, değil mi?»</p>

  <p class="calibre2">«Söyledin, Jules.»</p>

  <p class="calibre2">Adam bıyığını burarak, «Öyleyse neden beni rezil ettin?» diye sordu. Pahalı kaşmir bir elbise giymiş ve Yves St. Laurent’dan aldığı kravatı takmıştı. Jules karada daima şıktı.</p>

  <p class="calibre2">Nicholas, «Jules, sana La Rotiserie’de yemek yedireceğim,» diye söz verdi.</p>

  <p class="calibre2">Orası adamın en sevdiği lokantalardan biriydi. «Seni bağışlıyorum.» Ama o anda Nicholas’ın yalnız olmadığını anladı. Geri çekilip Samentha’ya frr bakınca, çevresinde üç renkli bayraklar açılırken bir bando La Marseillese’i çalmaya başladı sanki. Eğer flört ulusal sporsa Jules Levoisin de kendisini Fransa’nın eski şampiyonu sayardı. Eğilip Samentha’nın elini öptü. «O sana fazla Nicholas. Onu senin elinden alacağım.»</p>

  <p class="calibre2">Nick masum bir tavırla sordu. «Altan Maceracı, gibi mi?»</p>

  <p class="calibre2">Jules iyice parlatılmış, üstüne parlak lambalar vb. takılmış eski Citroen’iyle gelmişti. Araba sanki bir Rolls Camargue’mış gibi bir tavırla Samentha’yı öne oturttu.</p>

  <p class="calibre2">Yolda giderlerken de, «La Rotiserie’yi beğeneceksiniz,» dedi. «Sadece benden bir şey isteyecek olan zengin biri davet ettiği zaman oraya gidebiliyorum.»</p>

  <p class="calibre2">Nick arka taraftan seslendi. «Senden bir şey istediğimi nereden biliyorsun?»</p>

  <p class="calibre2">«Üç telgraf, Bermuda’dan bir telefon. Johannesburg’dan da öyle.» Jules neşeli neşeli gülerek Samentha’ya göz kırptı. «Nicholas Berg’in eski günlerden söz edeceğine inandığımı mı sanıyorsunuz? Ona oğlummuş gibi davrandım ve herkesin gözü önünde beni soydu.»</p>

  <p class="calibre2">Lokantanın önünde durunca hemen Samentha’nın arabadan inmesine yardım etti. Daha sonra Nicholas şarap garsonuyla konuşurken de yanaklarını şişirip dilini şaklattı.</p>

  <p class="calibre1">Fakat Chablis Moutonne ve Chambertin Clos de Beze şaraplarını beğenerek başını salladı. Zevkle yemek, içki ve Samentha’yla ilgilenmeye başladı.</p>

  <p class="calibre2">«Bir kadının yemek yiyişinden aşk ve yaşamak için yaratıldığı anlaşılır.» Samentha alabalığını yerken anlamlı anlamlı göz süzünce de Fransız neredeyse yavru bir horoz gibi ötecekti.</p>

  <p class="calibre2">Konyaklar gelip yaprak sigaralarını yakınca Jules, «Şimdi iyi bir havadayım, Nicholas,» dedi. «İste bakalım.»</p>

  <p class="calibre2">«Yeni gemim için bir süvariye gereksinmem var.»</p>

  <p class="calibre2">Nantes’dan St. Nazarie’a gidene kadar, iki eskrim ustası gibi mücadele ettiler. «Yaptırdığın tekneler kurtarma gemileri değil, Nicholas. Onlar süslü oyuncaklar, yüzer randevuevleri. O kadar süslü aygıt, araç gereç…»</p>

  <p class="calibre2">«O süslü aygıtlar sayesinde sen yaklaştığımı fark edemeden Christy Nakliyatla anlaşmam mümkün oldu.»</p>

  <p class="calibre2">Jules yanaklarını şişirip söylendi. «Yirmi iki bin beygir! Saçma! Yeterinden fazla güçlü.»</p>

  <p class="calibre2">«Altın Maceracı‘yı Alarm Burnundan çekebilmek için o beygir gücüne gereksinmem oldu.»</p>

  <p class="calibre2">«Nicholas, bana o utandırıcı olayı anımsatmaktan vazgeç.» Jules yeni bir yönden saldırıya geçti. «Böyle pahalı, büyük gemilere iş bulamazsın.»</p>

  <p class="calibre2">Nick, «Bana iki değil dört gemi gerek,» diyerek karşı çıktı. «Bunlarla aysberg yakalayacağız.» Jules tartışmaktan vazgeçerek dikkatle onu dinlemeye koyuldu.</p>

  <p class="calibre2">Sonra hayranlıkla başını salladı. «Nicholas, benim için fazla hızlı hareket ediyorsun. Ben eski kafalı, yaşlı bir adamım.»</p>

  <p class="calibre2">Samentha kesinlikle, «Yaşlı değilsiniz,» dedi. «Tam olgunluk çağındasınız.»</p>

  <p class="calibre2">«Şimdi de bu kır saçlı adama, bu güzel kadının iltifatlar yağdırmasına neden oluyorsun. Nicholas, senin yapmayacağın numara yok mu?»</p>

  <p class="scenebreak">***</p>

  <p class="calibre2">Ertesi sabah Atlantik sahilinin yirmi beş kilometre gerisindeki La Baule’den St. Nazaire’e gittiler. Jules’ün, oradaki apartmanlardan birinde küçük bir dairesi vardı. Bu da ona uygundu. Çünkü süvarisi olduğu La Mouette’in sahibi Fransız şirketi St. Nazaire’daydı.</p>

  <p class="calibre2">Construction Navale Atantique tersanesine geldiklerinde gemi yapım mühendislerinin şefi olan Charles Grass onları karşıladı. Uzun boylu, zayıf, kamburunu çıkararak duran, siyah saçlı adam asık suratlıydı, ama zekâ dolu parlak gözleri onun hiç de iç karartan biri olmadığını açıklıyordu. Nicholas’la da eski dosttular. Mühendis Samentha’yla tanıştıktan sonra Nicholas’a döndü. «Hemen gemini görmek istediğinden eminim. Öyle değil mi?</p>

  <p class="calibre2">Birlikte Deniz Cadısı‘nı gezdiler. Jules dudak büküyor, zaman zaman, «Randevuevi,» diye mırıldanıyordu. «Amiral Berg’in gemisi.» Fakat kaptan köprüsünü gezerken ve Charles Grass geminin olağanüstü hız ve manevra yapabilme yeteneğinden söz ederken, Fransız gözlerindeki pırıltıyı gizleyemedi.</p>

  <p class="calibre2">Daha sonra tersanede dolaşırlarken Nick, «Altın Şafak’tan söz etmiştin,» dedi. «İşte bak orada.»</p>

  <p class="calibre2">Samentha’nın bir gemiye baktığını anlaması birkaç saniyesini aldı. «Aman Tanrım, bu çok büyük.»</p>

  <p class="calibre2">«Evet, bundan büyüğü olamaz.»</p>

  <p class="calibre2">Çelik yapının boyu hemen hemen bir mile yakın, yüksekliği de beş katlı bir apartman kadardı. Kumanda kulesi bunun otuz metre kadar yukarısında kalıyordu. Samentha başını salladı. «İnanılacak gibi değil. Bir kent kadar! Bunun denizde yüzdüğünü düşünmek insanı korkutuyor.»</p>

  <p class="calibre2">Nick, «Böyle bir canavarı düşlediğim için deli olmalıyım,» diye mırıldandı. Fakat sesinde gurur vardı.</p>

  <p class="calibre2">«Çok büyük… Boyu ne kadar?»</p>

  <p class="calibre2">Nicholas, «Bu, tek bir tekne değil,» diye anlattı. «Bu boy bir tekne dünyanın hiçbir limanına giremez. Çünkü limanlarda onu yüzdürecek derinlikte su yok. Senin gördüğün sadece bir taşıma platformu. Burada mürettebat yeri ve ana güç kaynağı var. Biz buna dört yakıt tankı takacağız. Her bir tank çeyrek milyon ton ham petrol taşıyacak büyüklükte. Yani her tank hemen hemen birer transatlantik büyüklüğünde.»</p>

  <p class="calibre2">Daha sonra öğle yemeği yerlerken Nicholas hala dev tankerden söz ediyordu. Charles Grass ve Jules Levoisin de Samentha kadar büyük bir ilgiyle dinlemekteydiler. «Bu boyda bir tek tekne sert denizle karşılaşınca parçalanır. Fakat Japonya’dan yapılan dört ayrı tank, kendi başlarına hareket edebilecek. Bu tanklar, gördüğün taşıma platformuna takılacaklar. Tıpkı bir köpekbalığına yapışan asalaklar gibi. Kendi uskurlarını kullanmayacaklar. Ana teknenin çift kazanı ve dört uskuru onların okyanusları aşmalarını sağlayacak. Taşıma platformu, yükü boşaltacağı yere yani karanın elli hatta yüz mil açığına gelince duracak. Kendisine bağlı olan tanklardan bir ya da ikisini serbest bırakacak. Bu tanklar kendi uskurlarını kullanarak son mesafeyi aşacaklar. Korunan sularda ve iyi hava koşullarında bu uskurlar onların güvenle limana girmeleri için yeterli olacak.»</p>

  <p class="calibre2">Charles Grass birden onun sözünü kesti. «Nicholas, Altın Şafak’ı en son ne zaman gördün?»</p>

  <p class="calibre2">Nick biraz da şaşırarak durdu. Kaşlarını çatıp düşündü. «Christy Nakliyattan bir yıldan fazla bir süre önce ayrıldım.»</p>

  <p class="calibre2">Charles Grass şarap kadehinin sapını parmaklarının arasında çeviriyordu. «Biz bir yıl önce henüz Altın Şafak’ı yapmak için anlaşma bile imzalamamıştık. Senin anlattığın gemiyle bizim yaptığımız arasında çok fark var.»</p>

  <p class="calibre2">Nick kendi çocuğundan söz edilirmiş gibi telaşlandı. «Hangi bakımdan, Charles?»</p>

  <p class="calibre2">«Fikir aynı. Ana taşıt ve dört tank.» Charles Fransızlara özgü şekilde omuz silkti. «Bunu sana göstermek daha kolay olacak.»</p>

  <p class="calibre2">Jules Levoisin başını salladı. «Anlaştık. Ama artık bu lezzetli yemeğin tadını çıkaralım.»</p>

  <p class="scenebreak">***</p>

  <p class="calibre2">Nicholas birden tankerin kıçında durunca Charles Grass, «Evet.» dedi. «Tasarladığın gemiden farklı. Bu sadece birinci değişiklik.»</p>

  <p class="calibre2">Uskur demir bronz alaşımıydı. Pırıl pırıl parlayan altı kanatlı uskur çok büyüktü ve Altın Şafak’ın dev gövdesi bile bunu küçültemiyordu. Uskur kanatları kocaman, her biri bir jumbo jetin kanadından daha uzundu.</p>

  <p class="calibre2">Nick fısıldadı. «Bir… Sadece bir uskur.»</p>

  <p class="calibre2">«Evet. Dört değil bir uskur. Hem bu tek devirli.»</p>

  <p class="calibre2">Açık asansörle yukarıya çıkarlarken kimse konuşmadı. Charles Grass onları önce mal sahibi kamarasına götürdü. Saat zincirine takılı bir anahtarla oymalı maun kapıyı açtı. Jules Levoisin bu daireye bakarak hayretle başını salladı. «İnsan böyle yaşamalı işte. Nicholas, Deniz Cadısı‘nın süvari dairesinin böyle döşenmesinde ısrar ediyorum.»</p>

  <p class="calibre2">Nick gülümsemedi. Cama gidip tankerin bir kilometre kadar ileride kalan burnuna baktı. Ellerini arkada kenetleyip öfkeyle kaşlarını çatarak durdu. Charles Grass süslü barı açarak kristal balon kadehlere konyak koyup birini camdan uzaklaşan Nick’e verdi.</p>

  <p class="calibre2">«Teşekkürler, Charles. İçimin donmasını geçirecek bir şeye gereksinmem vardı.» Nick konyağını yudumlayarak lüks daireye baktı. Burası kaptan köprüsünün yarısını kaplıyordu ve diplomatik bir resepsiyon verilecek kadar büyüktü. Duncan Alexander bu iş için iyi bir dekoratör tutmuştu.</p>

  <p class="calibre2">Burası New York’un Beşinci Bulvarında şık bir daire olabilirdi ya da Monte Carlo’da limana bakan bir kat.</p>

  <p class="calibre2">Yeşil halıya basarak ilerleyip mermer şöminenin üstünde duran Degas’ya bakarken, Chantelle’in bunu satın aldığı zamanki neşesini anımsadı. Degas’nın balet resimlerinden biriydi. Eski karısının bu kadar sevdiği tabloyu şirket gemilerinden birine astırmasına şaştı. Değeri iki yüz elli bin Sterlin olan tablo burada güvende değildi.</p>

  <p class="calibre2">Ancak iyice yaklaşınca bunun fevkalade bir kopya olduğunu anladı. Öfkeyle, tam Duncan Alexander’e göre bir iş, diye düşündü. Daima herkesi kandırabileceğini sanıyor. Hoş, herkes Christy Nakliyatın Chantelle’in olduğunu biliyor. Onun için resmin sahte olduğu akıllarına gelmez. Duncan böyle düşünmüş olmalı. Chantelle’in aklına bu tür bir şey gelmez. Kendisi sahte ya da değersiz bir şeyi asla kabul etmez. Bu küçük aldatmacayı kabul etmesi o adamın etkisinde olduğunu gösteriyor…</p>

  <p class="calibre2">Öfkesini kontrol ederek, «Bu bir hile ama zararsız,» dedi, sonra eliyle etrafı işaret etti. «Fakat diğeri öğle değil. Alexander korkunç tehlikeli bir kumar oynuyor. Dört yerine tek uskur bu boyutlara sahip bir tekneyi götüremez. Tehlikeli bir durumda tek uskurla manevra yapılamaz. Yine ahlak ve doğa yasalarına göre bu tekne tek kazanla çalışamaz. Yaptırdığım planda sekiz ayrı kazan ve kondansatör vardı. Bu eski White Star ve Cunardline Deniz Taşımacılığının koyduğu standarttır. Oysa Duncan Alexander tek bir kazan sistemini uygun bulmuş. Bunu destekleyecek, gerekirse yerini alacak ikincisi yok. Sisteme karışacak birkaç litre deniz suyu bu canavarın durmasına yeter.» Susup Fransıza baktı. «Charles,» diyen sesi daha sertleşmişti. «Duncan tankları değiştirmedi, değil mi? Söyle eski dost. Bunların kendi uskurları var değil mi?»</p>

  <p class="calibre2">«O tankların dizaynı da değişti. Hiçbirinin pervanesi yok. Bunlar sadece ana tekneye takılacak ve ayrılacak olan mavnalar sayılırlar. Onları gelecek tekneler çekip götürecekler. Duncan Alexander dizaynı değiştirmekle, sadece tek kazan ve uskur koymakla kırk iki milyon tasarruf etti,» Charles Grass yine omuz silkti. «Kırk iki milyon dolar da büyük para.»</p>

  <p class="scenebreak">***</p>

  <p class="calibre2">Samentha ve Nicholas soğuktan rahatsız olan anne ve babaların yanında durmuş, renkli üniformalarıyla sahada koşuşan çocuklara bakıyorlardı. Eton’luların üniforması açık mavi ve siyahtı. Siyah beyaz üniformalar da St. Paul’a aitti. Fakat bunlar iyice çamurlandığı için renkler pek seçilemiyordu artık.</p>

  <p class="calibre2">Samentha paltosunun yakasını kaldırarak, «Ne yapıyorlar?» diye sordu.</p>

  <p class="calibre2">«Ragbi oynuyorlar. Şimdi hangi takımın topu alacağına karar veriyorlar.»</p>

  <p class="calibre2">«Amanın. Bunun daha kolay bir yolu olmalı.»</p>

  <p class="calibre2">Birden bir hareket oldu ve yumurta biçimi, kaygan top bir kavis çizerek uçtu. Eton renklerini giymiş bir çocuk topu kaptığı gibi koştu.</p>

  <p class="calibre2">Samentha, «Bu Peter değil mi?» diye bağırdı.</p>

  <p class="calibre2">Nick topu göğsüne dayamış koşan çocuğa haykırdı. «Gol at!»</p>

  <p class="calibre2">Samentha da heyecanla yerinde zıplayıp bağırmaya başlamıştı. Onun heyecanı Nick’e de geçti. O sırada Peter çamurlu alanda koşarak kendisinden daha uzun boylu ve yapılı rakibini geçmeye çalışıyordu.</p>

  <p class="calibre2">Nick oğlunun gerilen yüz hatlarını görerek onun olanca gücünü harcamakta olduğunu anladı. Peter Berg daha bebekliğinden beri yaptığı her iş de tüm yeteneklerini ortaya koyardı. O da büyükbabası Arthur Christy ve babası gibi yaşamda kazananlardan biri olacaktı. Nick oğlunun koşmasına bakarken bunu sezdi. O anda bütün gücünü sadece bir tek şeyde toplamıştı. Nick göğsündeki basıncın arttığını duydu. Oğlu iyi, hatta iyinin de üstündeydi. Gururundan boğazının tıkandığını hissetti.</p>

  <p class="calibre2">Peter, Nick’in durduğu yerden üç metre uzaktaydı. Başarıya erişmesine bir an vardı. Fakat St. Paul’lu çocuk ona saldırıp göğsüne vurarak yere yığılmasına neden oldu. Peter çamurların üstüne yuvarlanıp kaldı.</p>

  <p class="calibre2">Samentha hâlâ zıplıyordu. «Gol çizgisine erişmişti, değil mi?»</p>

  <p class="calibre2">«Hayır, erişemedi.»</p>

  <p class="calibre2">Peter Berg doğrulup kalktı. Yanağı çamurlanmıştı ve iki dizinden de kan akıyordu. Ama çocuk yaralarına bakmadan dimdik durdu, sonra topallaya topallaya uzaklaştı. Babasına bakmamıştı; gözlerinde dolan yaşların nedeni can acısı değil yenilmenin verdiği utançtı. Nick bu duyguya katlanmanın can acısına dayanmaktan çok da ha zor olduğunu biliyordu.</p>

  <p class="calibre2">Oyun bitince çamur ve kan içindeki çocuk gelip ciddi ciddi el sıktı. «Geldiğinize çok sevindim, efendim. Keşke kazanmamızı seyredebilseydiniz.»</p>

  <p class="calibre2">Nick, «Ziyanı yok Peter. Bu sadece bir oyun,» diyebilmeyi istedi. Ama bunu yapamadı. Peter Berg için bu çok önemliydi. Bu yüzden başını salladı ve Samentha’yı tanıştırdı.</p>

  <p class="calibre2">Peter yine ciddilikle el sıktı. Ama genç kadın, «Merhaba, Pete. Harika bir oyundu. Seni oyun dışı bırakmaktan başka çareleri yoktu,» deyince, yüzü birden tatlı bir gülüşle aydınlandı. O anda tıpkı Nicholas’a benzediği için Samentha için sızladığını hissetti. Çocuk duş yapıp üstünü değiştirmeye gidince sordu. «Çok tatlı bir oğlun var… Ama neden sana efendim’ diyor?»</p>

  <p class="calibre2">«Onu üç aydır görmedim. Rahat edebilmemiz için biraz zaman geçmesi gerek.»</p>

  <p class="calibre2">«Üç ay uzun süre…»</p>

  <p class="calibre2">«Her şeyi avukatlar halletti. Oğlumu görme hakkı… Çocuk için neyin yararlı olacağını. Kimse anne ve babalar için neyin iyi olacağını düşünmüyor. Chantelle bugün özel izin verdi. Fakat yine de onu saat beşte evine bırakmam gerekiyor. Beşi beş geçe değil. Tam beşte.»</p>

  <p class="scenebreak">***</p>

  <p class="calibre2">Cockpit çayevine girince Peter ciddi tavırla iskemlesini çekip oturmasına yardım ederek yine Samentha’yı şaşırttı. İngiltere’nin en lezzetli küçük, mısır ekmeklerinin gelmesini beklerlerken, Nicholas’la oğlu ciddi ve rahatsız bir tavırla konuştular.</p>

  <p class="calibre2">«Annen, karneni bana yolladı, Peter. Ne kadar sevindiğimi anlatamam.»</p>

  <p class="calibre2">«Daha başarılı olacağımı umuyordum, efendim. Hâlâ benden ileride olan üç kişi var.»</p>

  <p class="calibre2">Samentha’nın içi sızladı yine. Peter Berg on iki yaşındaydı. Keşke çocuk Nicholas’ın boyuna sarılıp, «Bana seni seviyorum,» diyebilse, diye düşündü. Çünkü özel okulun cilasına karşın yine de sevgisi öyle belli ki… Bu sevgi uzun siyah kirpikli altınımsı kahverengi gözlere yansıyordu.</p>

  <p class="calibre2">Samentha ikisine de yardım etmeyi çok isterdi. Birden Büyücü‘nün Altın Maceracı yı kurtarmasını anlatmaya başladı. Büyücü‘nün süvarisinin başarısını ve bu arada kendisini Antartika’nın buzlu sularından nasıl çıkardığını açıklamayı da unutmadı.</p>

  <p class="calibre2">Peter’in gözleri gitgide büyüdü. Dikkatle Samentha’yı dinliyor, zaman zaman, «Bu doğru mu baba?» diye soruyordu. Hikâye bitince de, «Büyüyünce kurtarma gemisi kaptanı olacağım,» dedi.</p>

  <p class="calibre2">Sonra Samentha’ya mısır ekmeğine marmelatı düzgün şekilde nasıl süreceğini gösterdi. İkisi karınlarını doyururlarken sıkı fıkı dost oldular. Nicholas da gülümseyerek içinden genç kadına teşekkür edip konuşmalara daha rahatlıkla katıldı.</p>

  <p class="calibre2">Fakat sonunda, «Dinle, Peter,» dedi. «Beşte Lynwood’da olacaksak…»</p>

  <p class="calibre2">Çocuk hemen ciddileşti. «Baba, anneme telefon edemez misin? Belki hafta sonunu seninle Londra’da geçirmeme izin verir.»</p>

  <p class="calibre2">«Bunu denedim bile. Ama işe yaramadı.» Peter kadere razı olup duygularını gizleyerek kalktı.</p>

  <p class="calibre2">Nick’in tek kapılı Mercedes 450 arabasında çocuk arkadan eğildi ve iki koltuk arasındaki yere girdi. Üçü hızla giden otomobilde eski dostlar gibi konuşup güldüler.</p>

  <p class="calibre2">Nicholas, Lynwood’un park kapısından girerken hava kararmak üzereydi. Rolex’e bir göz atarak mırıldandı. «Tam beşte orada olabileceğiz.»</p>

  <p class="calibre2">Bakımlı ağaçların arasından geçerek tepeye tırmandılar. Doruktaki George tarzı üç katlı evin bütün pencereleri aydınlıktı, Nick buraya her gelişinde içinde bir boşluk hissediyordu. Bir zamanlar burası kendi eviydi. Her odanın, her dönüm toprağın ayrı anısı vardı. Arabayı büyük sütunların önünde durdururken bu anılar kafasına doldu.</p>

  <p class="calibre2">Peter umutsuzlukla zaman kazanmaya alışıyordu artık. «Noel’de yolladığın Spitfire’ı yaptım, baba. Gelip bunu görmez misin?»</p>

  <p class="calibre2">Nicholas, «Sanmıyorum,» diye başlarken Peter dayanamadı.</p>

  <p class="calibre2">«Sorun yok. Duncan Amca burada değil. Cumaları Londra’dan geç dönüyor. Bak, Rolls’u garajda değil.» Sonra Nick’in içini sızlatan bir sesle devam etti. «Lütfen… Seni Paskalya’ya kadar göremeyeceğim.»</p>

  <p class="calibre2">Samentha atıldı. «Git. Ben burada beklerim.»</p>

  <p class="calibre2">Peter bu kez ona döndü. «Lütfen sen de gel, Sam.»</p>

  <p class="calibre2">Samentha büyük bir meraka kapıldı. Nick’in geçmişini daha iyi bilmek istiyordu. Nicholas itiraz edemeden arabadan çıktı. «Peki, Pete. Haydi gidelim.»</p>

  <p class="calibre2">Nick onların peşi sıra geniş basamakları çıkıp çift kanatlı meşe kapıya geldi. Kendisini kontrol edemediği bir olaylar akıntısına kapılmış sürüklenir gibi hissediyordu.</p>

  <p class="calibre2">Samentha hole girince çevresine bir göz atıp şaşırdı. Burası tam anlamıyla görkemliydi. Bu ev başka türlü anlatılamazdı. Geniş merdiven beyaz mermerdendi. Holün iki tarafında kapıları açık büyük resepsiyon salonları vardı. Fakat daha fazla bakamadı. Peter onu elinden tuttu ve birlikte koşarcasına merdivenden çıktılar. Nick daha ağır adımlarla oğlunun odasına geldi.</p>

  <p class="calibre2">Spitfire uçak Peter’in karyolasının üstünde kalan rafa yani şeref yerine konmuştu. Bunu gururla indirip getirdi. İkisi uçağa bakarak uygun hayranlık sözlerini söylediler. Peter bu övgüleri duyunca pek sevindi.</p>

  <p class="calibre2">Sonunda merdivenden inerlerken üçü de ayrılacaklarına üzülüyordu. Ama soldaki salonun kapısından gelen sesi duyunca durdular.</p>

  <p class="calibre2">«Peter, sevgilim.» Açık kapının önünde bir kadın duruyordu ve Samentha’nın gördüğü resimdekinden daha da güzeldi.</p>

  <p class="calibre2">Peter itaatle onun yanına gitti. «İyi geceler, anne.»</p>

  <p class="calibre2">Kadın eğilip onun başını avuçlarına alarak yanaklarından şefkatle öptü. Sonra doğrulup çocuğun elini tutarak durdu. Böylece sınırları belirtiyordu. Başını havaya kaldırdı. «Nicholas, seni çok iyi gördüm. İyice yanmış ve sağlıklısın.»</p>

  <p class="calibre2">Chantelle Alexander oğlundan ancak beş, altı santim uzundu ama pırıltılı varlığıyla bu büyük evi dolduruyordu. Siyah, yumuşak saçları parlaktı. Cildini ve çekik iri gözlerini, Arthur Christy’nin serveti için evlenip sonra da deli gibi sevdiği Parisli güzel, soylu kadından almıştı.</p>

  <p class="calibre2">Çok da şıktı. Küçük, ince ayakları uzun ,ipek yeşil eteğinin altından hafifçe gözüküyordu. Peter’i tutan küçük elindeki koyu yeşil zümrüt yüzük de bir meşe palamudu büyüklüğündeydi. Başını çevirerek Samentha’ya bakarken gözleri hafifçe kısıldı. İki kadın bir an birbirlerini süzdüler. Samentha bir ceylanınkini andıran gözlere bakarken, kafa tutar gibi çenesini havaya kaldırdı. Birbirlerini hemen anlamışlardı. Sonra Chantelle gülümsedi. O anda imkânsız sanılan şey oldu. Kadın daha da güzelleşti.</p>

  <p class="calibre2">Nick, «Doktor Silver’i tanıştırmama izin verir misin?» derken Peter annesinin elini çekiştirdi.</p>

  <p class="calibre2">«Sam’in modelimi görmesini istedim. Kendisi deniz biyolojisi uzmanı. Miami Üniversitesinde de profesör…»</p>

  <p class="calibre2">Samentha düzeltti. «Henüz değil. Bana biraz zaman ver.»</p>

  <p class="calibre2">«İyi geceler, Doktor Silver, birini fethettiğiniz anlaşılıyor.» Chantelle bu anlamlı sözü yarıda kesip Nick’e döndü. «Seni bekliyordum, Nicholas. Seninle konuşma fırsatı çıktığına çok sevindim.» Yine Samentha’ya bir göz attı. «Bize birkaç dakika izin vereceğinizi umarım, Doktor Silver. Bu önemli bir konu. Peter sizi ağırlamaktan zevk duyacaktır. Biyoloji uzmanı olduğunuza göre onun kobaylarıyla ilgilenirsiniz sanırını.»</p>

  <p class="calibre2">Kendinden emin kadın bu buyrukları büyük bir nezaketle vermişti. Peter gidip Samentha’nın elini tuttu ve oradan uzaklaştılar. Lynwood’da bütün ciddi konuşmaların kütüphane yapılması bir gelenekti. Chantelle önden yürüdü. Hemen arkasında içki dolabı olan kitaplığı açıp Nicholas için içki hazırlamaya başladı. Adam ona engel olmak istedi. Çok eskilere dayanan ve azap veren şeyleri anımsatan bir durumdu bu. Ama bunu yapacak yerde, kristal bardağa uygun miktarda Chivas Regal Salute koyan, soda ilave edip tek buz atan kadına baktı.</p>

  <p class="calibre2">«Ne hoş bir genç kız, Nicholas.»</p>

  <p class="calibre2">Nick bir şey söylemedi. Oymalı XIV. Louis stili masanın üstünde Duncan Alexander ve Chantelle’in gümüş çerçeveli bir resmi vardı. Nick başka tarafa bakarak gidip sayısız geceler yaptığı gibi şöminenin önünde durdu.</p>

  <p class="calibre2">Chantelle bardakla yaklaşıp durarak süzdü. Kadının kokusu da özlem veren bir anıya yol açtı. Calèche’i ilk kez ona Paris’de güneşli bir sabah satın almıştı Nick. Kendisini zorlayarak bu anıdan kurtuldu. «Bana söylemek istediğin nedir. Peter’le mi ilgili?»</p>

  <p class="calibre2">«Hayır, bu koşullarda Peter umabileceğimiz kadar iyi sayılır. Hâlâ Duncan’a sinirleniyor.» Kadın omuz silkerek uzaklaştı. Nick onun belinin ne kadar ince olduğunu unutmuştu; iki eliyle kavrayabilirdi.</p>

  <p class="calibre2">«Bunu açıklamak güç fakat sorun Christy Nakliyat, Nicholas. Güvendiğim birinin öğütlerine büyük gereksinmem var.»</p>

  <p class="calibre2">Adam, «Bana güvenebiliyor musun?» diye sordu. .</p>

  <p class="calibre2">«Garip değil mi? Yaşamımı bile sana emanet edebilirim.» Yine rahatsız edecek kadar yaklaştı. Kokusu ve güzelliğiyle adamı etkiliyordu. «Senden bunu istemeye hakkım yok, Nicholas. Yalnız yine de beni reddetmeyeceğini biliyorum. Öyle değil mi?»</p>

  <p class="calibre2">Kadın büyülemekte ustaydı. Nick onun etkisinde kaldığını hissediyordu. «Daima budalaydım. Öyle değil mi?»</p>

  <p class="calibre2">Kadın, onun koluna dokundu. «Hayır, Nicholas. Lütfen böyle acı konuşma.» Erkeğin gözlerinin içine bakıyordu.</p>

  <p class="calibre2">«Sana nasıl yardım edebilirim?» Koluna dokunulmasından rahatsız olmuştu. Chantelle de bunu sezerek bir an parmaklarının basıncını arttırdı. Sonra elini kaldırıp bileğindeki ince, beyaz altın Piaget saate baktı.</p>

  <p class="calibre2">«Duncan neredeyse eve döner. Sana anlatacaklarım dc. uzun ve karmaşık. Gelecek hafta Londra’da buluşabilir miyiz?»</p>

  <p class="calibre2">Nick, «Chantelle…» diyecek oldu.</p>

  <p class="calibre2">«Lütfen, Nicky.» Ona tek ‘Nicky’ diyen Chantelle’di. Bu, çok bildik, fazla yakındı.</p>

  <p class="calibre2">«Ne zaman?»</p>

  <p class="calibre2">«Salı sabahı Altın Maceracının hakemlik sorunu konuşmak üzere Duncan’la buluşacaksın. İşin bitince beni Eaton Square’den arar mısın? Telefonun başında bekleyeceğim.»</p>

  <p class="calibre2">«Chantelle…»</p>

  <p class="calibre2">«Nick, başvurabileceğim başka kimse yok.»</p>

  <p class="calibre2">Adam onu hiçbir zaman reddedemediğini düşündü. Onu yitirmesinin bir nedeni de buydu zaten</p>

  <p class="scenebreak">***</p>

  <p class="calibre2">Nick’in Okyanus Kurtarmayı temsil etmesi için tuttuğu avukat Salmon, Peters ve Teacher Hukuk Firmasından James Teacher’dı. Kentte büyük ün yapmış olan avukat deniz yasalarını çok iyi biliyordu ve pazarlıkta da ustaydı. Kabak kafalı, kırmızı suratlı adam çok kısa boyluydu; onun için de Bentley arabada otururken ayakları yere erişmiyordu. Nick’ie bu görüşmenin nasıl olması gerektiğini iyice tartışmışlar, sonunda mal sahibinin ayağına gitmeye karar vermişlerdi. Ancak James Teacher taksi yerine kahverengi Bentley arabaya binmekte ısrar etmiş, «Biz küçük balıkların değil füme somonun peşindeyiz, Mr.Berg,» demişti.</p>

  <p class="calibre2">Christy Binası, İngiltere’nin gemi endüstrisinin merkezi olan Leadenhall Caddesindeydi. Yüz metre ileride de ünlü Lloyds vardı. Kapıcı kaldırımdan geçip Nicholas’a kapıyı açtı. «Sizi gördüğüme sevindim, efendim.»</p>

  <p class="calibre2">«Merhaba, Alfred. Dükkâna iyi bakıyor musun?»</p>

  <p class="calibre2">«Tabii, efendim.»</p>

  <p class="calibre2">James Tracher’ın iki küçük ortağı da taksiden inerek içeriye girdiler. Antrede kapıcı onları masanın yanında bekleyen kâtibe teslim etti.</p>

  <p class="calibre2">«Günaydın, Mr.Berg. Sizi iyi gördüm, efendim.»</p>

  <p class="calibre2">Asansörle üst kata çıktılar ve kâtip onları toplantı salonuna açılan odaya aldı. Şöminede kütükler yanıyor, ortadaki masada kristal sürahilere konulmuş şeri ve Maderia şarabı duruyordu. James Teacher da, Nick de içkiyi reddettiler.</p>

  <p class="calibre2">Yönetim kurulu başkanının dairesine açılan kapının önünde sessiz sedasız beklediler. Bu bekleyiş tam dört dakika sürdü, sonra kapı birden açıldı ve Duncan Alexander dışarıya çıktı. Adam gözlerini odadakilerde dolaştırdı ve Nick’e baktı. O anda göz göze geldiler. Boynuzlarını birbirlerine takmış iki yaban öküzü gibi öylece kaldılar. Oda pek sessizdi.</p>

  <p class="calibre2">Nick’in arkasındaki avukatlar büzülür gibi oldu. Duncan Alexander’en arkasındaki adamlar da bekliyorlardı. Hepsi heyecanla ikisine bakıyordu. Bu buluşmanın dedikodusu haftalar sürecekti. Hiçbiri bunu kaçırmayı istemiyordu.</p>

  <p class="calibre2">Duncan Alexander dikkati çekecek kadar yakışıklı bir erkekti. Çok uzun boyluydu. Nick’den beş santim daha uzun ve bir dansör kadar inceydi; yürürken de bir dansör kadar kontrollü hareket ediyordu. Yüzü ince, çenesi Lincoln’unki gibi uzundu. Fakat gözlerinin çevresiyle dudaklarının iki yanında çizgiler belirmişti. Saçları çok gür ve madenimsi bir sarıydı; oldukça da uzundu ama bir heykelcinin elinden çıkmışçasına dikkatle taranmıştı. Düzgün cildi de bronz rengiydi. Ya ultraviole lambası kullanıyordu ya da Chantelle’in Gstaad’daki şalesinde kalmış, kayak yapmıştı.</p>

  <p class="calibre1">Gülümsediği zaman iri, beyaz dişleri ortaya çıkıyordu. Büyükçe ağzı da dost ifadeliydi. Ancak gözleri hiçbir zaman gülmüyordu. Duncan Alexander bu yakışıklı yüzün arkasından elinde tüfeği, pusuya yatmış bekleyen biri gibi etrafı gözlüyordu.</p>

  <p class="calibre2">Yerinden kımıldamadan ya da elini uzatmadan, «Nicholas,» dedi.</p>

  <p class="calibre2">Nick onun bu selamına aynı biçimde karşılık verdi. «Duncan.»</p>

  <p class="calibre2">Duncan Alexander ceketinin yakasını düzeltti. Kılıkları daima iyi kesimli, kumaşlar en yumuşak tür yünlüydü ama giyiminde bir züppelik vardı. Çift kapaklı cepler, ceketin iki yanındaki fazla uzun yırtmaçlar ve erik rengi kadife yelek… Düğmelerine parmak uçlarıyla dokundu. Bu hareketlerinden hiç de rahat olmadığı anlaşılıyordu.</p>

  <p class="calibre2">Nicholas onu süzüyor, duygularına kapılmadan bu adamı ölçüyordu. İlk kez işin nasıl olduğunu anlamaya başlamıştı. Bu adamda heyecan veren bir hava vardı. Bir leopar ya da başka güçiü bir vahşi hayvana özgü çekicilik, aynı tehlikeli hava vardı onda. Nick kadınların neden onu çok çekici bulduklarını sezer gibi olmuştu. Özellikle on üç yıldır evli olan, yaşamın macera ve heyecanından uzak kaldığını sanan şımarık ve bezgin bir kadın ona kapılabilirdi.</p>

  <p class="calibre2">Nicholas daha önceleri, Duncan kobra dansını yaptı ve Chantelle de büyülenmiş bir cennet kuşu gibi onu seyredip sonra daldan düştü, diye düşünmüştü ama artık akıllanmıştı. Hem çok akıllanmış ve kuşkucu olmuştu.</p>

  <p class="calibre2">Nick öfkesinin yüzeye çok yakın olduğunu hissediyordu. «Başlamadan önce özel olarak beş dakika konuşmak istiyorum.»</p>

  <p class="calibre2">«Tabii.» Duncan başıyla işaret edince adamları başkan dairesinin kapısından çekildiler. «Gel.»</p>

  <p class="calibre2">Duncan kapının yanında dururken Nick içeriye girdi. Bürolar tümüyle değiştirilmişti. Nick beyaz halıları, krom ve plastik eşyaları, parlak renkli soyut tabloları görünce burasının hiç de hoş olmadığı kanısına vardı. «Geçen hafta St. Nazarie’deydim.» Dönüp kapıyı kapatmış olan Duncan Alexander’ın karşısında durdu.</p>

  <p class="calibre2">«Evet, biliyorum.»</p>

  <p class="calibre2">«Altın Şafak’ı dolaştım.»</p>

  <p class="calibre2">Duncan altın tabakasını açarak Nick’e uzattı. Fakat o başını sallayarak reddedince kendisi bir sigara seçip yaktı. Bu özel sigarayı onun için Benson and Hedges yapıyordu. «Charless Grass yetkisini aşmış. Altın Şafak’a ziyaretçilerin girmesi yasaktır.»</p>

  <p class="calibre2">«Yaptırmakta olduğun ölüm tuzağından utanmana hiç şaşmadım.»</p>

  <p class="calibre2">«Fakat sen beni şaşırtıyorsun, Nicholas.» Duncan yine dişlerini gösterdi. «Bu senin dizaynındı.»</p>

  <p class="calibre2">«Öyle olmadığını biliyorsun. Bu fikri alıp piç etmişsin. Duncan, bunu yapamazsın. Bu canavarı açık denizlere yollayamazsın. Tek bir uskur ve makineyle onu gönderemezsin. Müthiş tehlikeli bir şey bu.»</p>

  <p class="calibre2">«Bunu sana anlatmamın bir nedeni yok. Ama belki de bir zamanlar burası senin büron olduğu için böyle konuşuyorum.» Duncan eliyle odayı işaret etti. «Ayrıca orijinal planındaki hataları sana göstermek beni eğlendiriyor. Fikir iyiydi ama sen o olmayacak gereksiz ilavelerle işi bozdun. Beş ayrı itme gücü, bir sürü kazan… Bunlar kazançlı değildi, Nicholas.»</p>

  <p class="calibre2">«Öyle olması gerekiyordu ve rakamlar da akla yakındı.»</p>

  <p class="calibre2">«Sen Christy Nakliyattan ayrıldığından beri bütün tanker piyasası değişti. Bu işi baştan düzenlemem gerekti.»</p>

  <p class="calibre2">«Yapım masrafları değiştiyse bundan tümüyle vazgeçebilirdin.»</p>

  <p class="calibre2">«Oh, hayır, Nicholas. Ona yeni bir biçim verdim. Böylece bu zamanda bile yatırdığım sermayeyi bir yılda çıkaracağım. Tekne beş yıl çalışırsa iki yüz milyon dolar kazanç sağlayacak.»</p>

  <p class="calibre2">«Ben otuz yıl dayanacak bir tekne yapacaktım. Gurur duyabileceğimiz bir tekne…»</p>

  <p class="calibre2">«Gurur çok pahalı bir şeydir. Biz hanedanlar yaratmıyoruz artık. Ayrıca biz tankerlerin depolarını kiralama işindeyiz.» Duncan kusursuz vurgusunu daha belirginleştirerek aşağı gören bir tavırla konuşuyor ve yetiştirilmelerindeki farkı belirtiyordu. «Ben beş yıl dayanacak, iki yüz milyon getirecek tankeri yapıyorum. Daha sonra tekneyi Yunanlılara ya da Japonlara satarız. Bu bir kez yapılacak bir şey.»</p>

  <p class="calibre2">Nick, «Sen daima kapkaççı bir hırsızsın,» diye kabul etti. «Fakat sen tahıl filan gibi şeyler alıp satmıyorsun. Gemiler buğday ya da domuz pastırması değildir. Okyanuslar da derli toplu yiyecek dükkânlarına benzemez.»</p>

  <p class="calibre2">«Bu görüşünü kabul etmeyeceğim. Ticarette prensipler aynıdır. İnsan alır ve satar.»</p>

  <p class="calibre2">«Gemiler canlıdır. Okyanuslar da çeşitli ve değişik öğelerin çarpıştığı yerdir.»</p>

  <p class="calibre2">«Haydi Nicholas, bu romantik saçmalıklara inanamazsın.» Duncan cebinden Altın bir Hunter marka saat çıkarıp kapağını açarak baktı. Bu da Nicholas’ı sinirlendiren bir züppelikti. «Çok pahalı beyler bizi yandaki odada bekliyorlar.»</p>

  <p class="calibre2">«O tankeri yönetecek olan insanların yaşamını tehlikeye atacaksın.»</p>

  <p class="calibre2">«Denizcilere iyi para verilir…»</p>

  <p class="calibre2">«Denizlerde korkunç bir tehlike yaratacak bu gemi. Altın Şafak her gittiği yerde…»</p>

  <p class="calibre2">«Tanrı aşkına Nicholas. İki yüz milyon dolar için biraz tehlikeye değer.»</p>

  <p class="calibre2">Nick, «Pekâlâ,» dedi. «Çevreyi, insan yaşamını unutalım ve önemli konuya yani paraya gelelim.»</p>

  <p class="calibre2">Duncan içini çekip karşısında inatçı bir çocuk varmış gibi başını salladı. «Parayı ayrıntılarıyla düşündüm.»</p>

  <p class="calibre2">«Lloyds gemini Al klasına almaz. Altın Maceracı‘da olduğu gibi bunu kendin sigortalamak zorunda kalırsın. Çünkü sigortalayacak birini bulamazsın. Böyle yapmanın akıllılık olduğunu sanıyorsan, ben kurtarma.ödülümü alana kadar bekle.»</p>

  <p class="calibre2">Duncan Alexander’ın gülüşü yavaş yavaş silindi ve yanakları kızardı. «Lloyds’un gemiyi sigortalamasına gerek yok. İstesem bunu da yapardım ama Avrupa ve Asya’daki sigortacılarla anlaştım. Gemi bütünüyle sigorta edilecek.»</p>

  <p class="calibre2">«Çevreyi kirletme davalarına karşı da öyle mi? Amerika ya da Avrupa yakınında ham petrol dolu teknen patlarsa, senden en az yarım milyar dolar isterler. Kimse bu sigortaya yanaşmaz.»</p>

  <p class="calibre2">«Altın Şafak, Venezüella bandıralı ve kardeş gemisi de yok. Yani Torrey Canyon olayında olduğu gibi onun kardeşine el koyamazlar. Çevreyi kirletme davasını kime açacaklar? Batmış bir Güney Amerikan şirketine mi? Yok, Nicholas, Christy Nakliyat çevre kirletme faturalarını ödemeyecek.»</p>

  <p class="calibre2">Nick ona bakakaldı. «Senin bile böyle olacağına inanamıyorum. Sen bir milyon ton ham petrolün denize dökülme olasılığından soğukkanlılıkla söz ediyorsun.»</p>

  <p class="calibre2">«Ahlaklı biri olduğun için böyle öfkelenmen insanın içine dokunuyor. Gerçekten öyle. Yalnız sana bunun aile ve şirket işi olduğunu anımsatmalıyım. Artık sen ne ailedensin, ne de şirketten.»</p>

  <p class="calibre2">Nick, «Sana daima işin sonunda ucuzun pahalıya geldiğini öğretmeye çalıştım,» dedi.</p>

  <p class="calibre2">«Bana öğretmeye mi çalıştın?» Duncan ilk kez açıkça onun damarına bastı. «Sen bana gemiler veya para ya da…» Ağır ağır konuşurken alay ediyordu. «Kadınlar hakkında ne öğretebilirdin ki?»</p>

  <p class="calibre2">Nick ona saldıracak olduysa da son anda kendini tuttu. Kulakları uğulduyordu. Hafif sesle konuştu. «Seninle savaşacağım. Buradan başlayıp Denizcilik Konferansına kadar seninle uğraşacağım.» Bu kararı o anda vermiş, o zamana dek böyle bir şey yapmayı düşünmemişti.</p>

  <p class="calibre2">«Bir denizcilik konferansından karar çıkarmak en az beş yıl sürer. O zamana kadar tankeri Japonlara satarım. Hem seni kim dinleyecek? Petrole susamış hükümetler mi?» Kendisini topladığı için hafifçe gülebildi. «Seninle belki on kez çarpıştık ve ben hâlâ ayaktayım. Şimdiki tehditlerine de kulak asıp gerileyecek değilim.»</p>

  <p class="calibre2">Ondan sonra toplantı odasında bir anlaşmaya varmaya olanak kalmadı. Karşılıklı otururlarken gözlerini birbirlerinden ayırmıyorlardı. Nicholas öfkesini zorlukla bastırıp düşünmeye çalıştı. Varım saat sonra Duncan Alexander’ın çok düşük bir bedel önermesinin nedenin özel düşmanlığı olmadığı kanısına vardı. Hakem mahkemesine gitmek istiyordu Duncan ama orada bir şey kazanamazdı. Masadakilerin hepsi de bunun farkındaydı ve Nicholas’ın en az dört milyon alacak durumda olduğunu da biliyorlardı. Nicholas da buna razıydı. Hemen verilirse öfkesine karşın yine de dört milyonu alacaktı. Ancak Alexander iki buçuk milyonda ısrar ediyordu.</p>

  <p class="calibre2">Kısacası Duncan anlaşma yapmak niyetindeymiş gibi gözüküyordu yalnızca. Nicholas’ı reddetmekle eline bir şey geçmeyeceğini biliyordu. Aklı başında olan biri uzlaşma çaresi varken hakem mahkemesine gitmezdi. Bu tür işler sadece avukatları zengin ederdi.</p>

  <p class="calibre2">Birden durumu anladı Nick. Chantelle’in esrarlı sözlerini, yardım istemesini anımsamıştı. Duncan Alexander zaman kazanmaya çalışıyordu. Bu kadar basitti, işte. Nicholas arkasına yaslandı. «Pekâlâ. Tek bir yerde karşılaşabiliriz. O da Lloyds’un üst kattaki salonu. 27’sinde duruşma var. Hiç olmazsa tarih konusunda anlaştık, değil mi?»</p>

  <p class="calibre2">«Tabii.» Duncan da arkasına dayandı. Nicholas onun gözlerini kaçırdığını, sıktığı çenesinde bir kasın seyirdiğini ve masaya dayadığı uzun parmaklı ellerinin gerildiğini fark etti. Duncan ayağa kalktı. Onlara gitmelerini belirtiyordu. Büyük yalan söylemişti. Nicholas onun yalan söyleyebileceğini bilmeseydi, o küçük anlamlı hareketleri de fark etmezdi.</p>

  <p class="calibre2">Dışarıya çıkınca Nicholas avukatına, «Kaçacaklar,» diye haber verdi. «Yarın öğle olmadan Christy Nakliyat duruşmanın ertelenmesini isteyecektir. Onları hakem mahkemesine çekmek için ne gerekiyorsa yapmalısın.»</p>

  <p class="calibre2">James Teacher başını saladı. «Evet, evet haklısınız. Hallerine ben de şaşırdım. Bir şey sezdim. Bu işin icabına bakarım.»</p>

  <p class="scenebreak">***</p>

  <p class="calibre2">Eton Square’deki evin salonu Degas’nın balerinler tablosunun dikkati çekmesini sağlamak için krem ve soluk altın renklerinde dekore edilmişti. Gizlenmiş bir projektörün aydınlattığı resim değerli bir mücevher gibi parlıyordu.</p>

  <p class="calibre1">Bunun kopyasını Altın Şafak’a asmışlardı. Büyük fildişi rengi kuyruklu piyanonun üstünde duran gül ve karanfiller bile beyazdı.</p>

  <p class="calibre2">Burada tablodan başka tek canlı renk Chantelle’in üstündeydi. Kadın en parlak renkleri rahatlıkla giyebilirdi. Üzerinde alev rengi bir Pucci vardı. Tüylü beyaz koltuktan kalkarak yaklaşırken, Nicholas içinin eridiğini hissetti. Bu kadına hiçbir zaman kayıtsız kalamayacağını anlıyordu.</p>

  <p class="calibre2">«Sevgili Nicky, sana güvenebileceğimden emindim.» Onu elinden tutup kanepeye götürdü. Dala konan güzel bir kuş gibi kendisi de adamın yanma ilişti. Bacaklarını altına toplarken fildişi rengi biçimli ayak bilekleri ve baldırları gözüktü bir an. Wedgewood porseleni çaydanlığı kaldırırken, «Şekersiz ve limonsuz,» diye gülümsedi.</p>

  <p class="calibre2">Nicholas ona gülümsemek zorunda kaldı. «Hiç unutmuyorsun,» diyerek fincanı aldı.</p>

  <p class="calibre2">Kadın dikkatle onu süzerek ağır ağır konuştu. «Sana çok iyi göründüğünü söylemiştim. Gerçekten öylesin. Haziranda Peter’in doğum günü için Lynwood’a geldiğin zaman senin için çok endişelenmiştim. Çok yorgun ve hasta gibiydin. Ama şimdi harika görünüyorsun.»</p>

  <p class="calibre2">Nick ona her zamanki gibi güzel olduğunu söylemesi gerektiğini anladı. Ondan sonra Peter’den ve ortak dostlarından söz edeceklerdi. Bunu yapacak yerde, «Benimle konuşmak istediğin neydi?» diye sordu.</p>

  <p class="calibre2">Kadının gözlerinden alındığını anladı. «Nicholas, bazen çok uzaklaşıyor, çok kayıtsız oluyorsun.»</p>

  <p class="calibre2">«Son zamanlarda biri buz gibi bir İngiliz olduğumu söyledi.»</p>

  <p class="calibre2">«Hayır. Öyle olmadığını biliyorum. Eğer sadece…»</p>

  <p class="calibre2">Adam, «İngiliz dilinde en tehlikeli ve yakıcı üç söz var,» diye onu susturdu. «Bunlar da ‘daima sen,’ ‘asla sen’ ve ‘Eğer sadece’dir. Chantelle, buraya sorunlara çare bulmaya geldim. Sadece… bunu konuşalım.»</p>

  <p class="calibre2">Kadın birden ayağa kalktı. Ateş saçan gözlerinden, hızla yürümesinden ve sıkılan yumruklarından öfkelendiği belliydi. «O çocukla yatıyor musun?» Sesinden de hiddeti okunuyordu artık.</p>

  <p class="calibre2">Nicholas kanepeden kalktı. «Hoşçakal, Chantelle.»</p>

  <p class="calibre2">Kadın koşup onun koluna sarıldı. «Oh, Nicholas, bu davranışım bağışlanacak gibi değil… Bunu neden yaptığımı bilemiyorum. Lütfen gitme.» Nick elini kurtarmaya çalışırken o ısrar ediyordu. «İlk kez sana yalvarıyorum. Yalvarıyorum, Nicholas. Lütfen gitme.»</p>

  <p class="calibre2">Niko öfkeyle koltuğa çöktü. Bir dakika kadar sessiz kaldılar ve bu arada Chantelle kendini topladı. «Bu konuşma çok kötü oldu. Böyle olmasını hiç istemezdim.»</p>

  <p class="calibre2">«Pekâlâ. Konuya geçelim.»</p>

  <p class="calibre2">«Nicholas, Christy Nakliyatı babamla sen kurdun. Aslında bu ondan çok senin eserindi. En görkemli günler son on yıldı. Sen başkandın ve o yıllarda büyük başarılarınla…» Nick susmasını işaret ettiyse de aldırmadı Chantelle. «Yaşamının büyük bölümünü Christy Nakliyata verdin. Hâlâ da bu şirketle ilgilisin, Nicholas.»</p>

  <p class="calibre2">Erkek sert bir sesle, «İlgilendiğim sadece iki şey var artık,» diye cevap verdi. «Okyanus Kurtarma ve Nicholas Berg.»</p>

  <p class="calibre2">Kadın fısıldadı. «İkimiz de bunun doğru olmadığını biliyoruz. Sen eşsiz bir erkeksin.» İçini çekti. «Bunu anlamak uzun zamanımı aldı. Bütün erkeklerin senin gibi olduklarını, hepsinde güç ve soyluluk bulunduğunu sanıyordum. Bazı insanlar kötü tecrübeler sonucu gerçekleri öğrenebiliyorlar.» Gülümsemeye çalıştıysa da pek beceremedi.</p>

  <p class="calibre2">Nick bu sözlerin neyi açıkladığını düşünüyordu. «Buna inanıyorsan seni üzen şeyi anlatırsın.»</p>

  <p class="calibre2">«Nicholas, Christy Nakliyatta çok kötü şeyler oluyor. Olan şeyi de anlayamıyorum.» Susup dudağını ısırdı. «Şirketteki hisselerimi kullanması için Duncan’a verdim. Oy hakkımı da.»</p>

  <p class="calibre2">Nick şaşırarak kadına bakakaldı.</p>

  <p class="calibre2">«Bunun çılgınlık olduğunu biliyorum. Bir yıl önceki çılgın günlerde yaptım bunu. Ona her istediğini verebilirdim.»</p>

  <p class="calibre2">Nicholas onun her şeyi açıklamamış olduğunu da hissetti. Kadın kalkıp pencereye giderek bir süre suçlu suçlu baktıktan sonra geri döndü. «Sana bir içki verebilir miyim?»</p>

  <p class="calibre2">«Akşamüzeri oluyor. Duncan gelmeyecek mi?»</p>

  <p class="calibre2">«Bu günlerde sekiz ya da dokuzdan önce gelmiyor,»» Gidip gümüş tepsideki kristal sürahiden viski koyarken sesi pek hafif çıktı. «Bir yıl önce tröstün yöneticiliğinden de istifa ettim.»</p>

  <p class="calibre2">Nicholas cevap vermedi. Bunu beklemişti. İhtiyar Arthur Christy’nin kurduğu tröst Christy Şirketinin belkemiği ve can damarlarıydı. Biri banker, biri avukat ve biri de Christy ailesinden olan üç yönetici, şirkette söz sahibi bir milyon hisseyi yönetiyordu.</p>

  <p class="calibre2">Chantelle İçkiyi getirerek sordu. «Ne dediğimi duydun mu?»</p>

  <p class="calibre2">«Evet. Ya öbür yöneticiler? Lloyds’dan Pickstone ve Rollo hâlâ iş başında mı?»</p>

  <p class="calibre2">«Hayır. Lloyds’dan kimse yok. Pickstone’un yerine Cyril Forbes geçti.»</p>

  <p class="calibre2">Nick, «Fakat o Duncan’ın adamı.» diye itiraz etti. «Peki Rallo ne oldu?»</p>

  <p class="calibre2">«Altı ay önce bir kalp krizi geçirdi. İstifa edince Duncan onun yerine genç bir adamı geçirdi. Kendisini tanımazsın.»</p>

  <p class="calibre2">«Tanrım, Duncan Alexander’ın üç adamı. Kimse de onu kontrol etmemiş… Duncan bu bir yıl içinde Christy Nakliyatı bildiği gibi yönetti demek.»</p>

  <p class="calibre2">Kadın, «Biliyorum,» diye fısıldadı. «Bu çılgınlıktı.»</p>

  <p class="calibre2">«Dünyanın en eski çılgınlığı.» Birden Chantelle’e acıdı. Kadın kontrol edemediği arzular yüzünden yapmıştı bunları.</p>

  <p class="calibre2">«Korkuyorum, Nicholas. Ne yaptığımı anlamaktan korkuyorum. Bir tuhaflık olduğunu seziyorum fakat gerçekten korkuyorum.»</p>

  <p class="calibre2">«Pekâlâ. Bana her şeyi anlat.»</p>

  <p class="calibre2">«Şirketin yeni durumunu anlamaya çalıştım. Ama çok karmaşık, Nicholas. Tröstün yerine Londra ve Avrupa Bankası geçmiş. Zaten fazla eşeleyemiyor ve soru da soramıyorum.»</p>

  <p class="calibre2">«Nedenmiş o?»</p>

  <p class="calibre2">«Sen Duncan’ı tanımıyorsun.»</p>

  <p class="calibre2">Nick sıkıntıyla, «Tanımaya başladım,» diye cevap verdi. «Fakat Chantelle, soruları sormak ve yanıt almak senin hakkın. Başka ne var?»</p>

  <p class="calibre2">Kadın birden üzgün üzgün ona bakarak ağlamaya başladı. Hıçkırmıyor ya da burnunu çekmiyordu. Sadece iri kare gözlerinden akıp uzun kirpiklerine takılan yaşlar yanaklarından süzülüyordu. «Bu çılgınlık bitti, Nicholas. Uzun sürmedi uma devam ettiği sırada kasıp kavurdu.»</p>

  <p class="calibre2">Adam, «Demek eve dokuzda geliyor,» dedi.</p>

  <p class="calibre2">«Evet, dokuzda geliyor.» Hafifçe gülümseyerek yüzünü sildi. «Ne yapmalıyım?»</p>

  <p class="calibre2">«Hesapları kontrol ettir.»</p>

  <p class="calibre2">«Sen Duncan’ı tanımıyorsun,» diye yineledi kadın.</p>

  <p class="calibre2">«Yapabileceği bir şey yok ki.»</p>

  <p class="calibre2">Chantelle, «O her şeyi yapabilir,» diye karşılık verdi. «Her şeyi yapabilir. Çok korkuyorum. Sadece kendim için değil. Peter için de korkuyorum.»</p>

  <p class="calibre2">Nicholas o zaman doğruldu. «Yani onun can yakacağından mı korkuyorsun?»</p>

  <p class="calibre2">«Bilmiyorum, Nicholas. O kadar şaşkın ve yalnızım ki… Dünyada tek güvendiğim sensin.»</p>

  <p class="calibre2">Nick daha fazla oturamayacağını anlayarak kalkıp salonda dolaşmaya başladı. «Pekâlâ. Elimden geleni yapacağım. Önce korkularının doğru olup olmadığını anlayacağım.»</p>

  <p class="calibre2">«Bunu nasıl yapacaksın?»</p>

  <p class="calibre2">«Şimdilik bunu bilmemen daha iyi.»</p>

  <p class="calibre2">Nick içkisini bitirince kadın telaşla kalktı. «Hemen gitmiyorsun, değil mi?»</p>

  <p class="calibre2">«Konuşacağımız başka bir şey yok. Bir şey öğrenecek olursam seni ararım.»</p>

  <p class="calibre2">Chantelle holde hizmetçiyi savarak Nick’in paltosunu dolaptan kendi çıkardı. «Nicholas, sana ne kadar teşekkür borçlu olduğumu bilemezsin. Senin yanındayken ne denli güvende olduğumu unutmuşum.» İyice yaklaşıp başını kaldırmıştı. Kırmızı dudakları parlak ve dolgun, gözleri ışıl ısıldı. Nick hemen ayrılması gerektiğini anladı. Fakat kadın hak sahibiymiş gibi zarif elini onun yakasına dayayıp hafifçe dudaklarını yaladı. «Biz budalayız, Nicholas. Hepimiz de öyle. Mutlu olmak çok kolayken yaşamlarımızı altüst ediyoruz.»</p>

  <p class="calibre2">«İnsanın mutluluğu bulduğu an fark etmesi gerekiyor sanırım.»</p>

  <p class="calibre2">«Özür dilerim, Nicholas. Senden ilk kez özür diliyorum. Bu, pek çok şeyin ilk kez olduğu bir gün değil mi? Fakat seni üzmek için yaptığım her şeye pişmanım. Keşke bunların hepsini silip her şeye yeniden başlamak mümkün olsaydı.»</p>

  <p class="calibre2">«Ne yazık ki böyle olamıyor,» Nicholas kendisini zorlayarak o sihirli havadan sıyrılıp geriledi. Bir an daha öyle kalsaydı o kızıl dudaklara doğru eğilecekti. «Bir şey duyarsam seni ararım.» Paltosunu ilikleyip kapıdan çıktı. Soğuk havada hızla yürürken, yüzüne kanın çıkmasına neden olan sadece hareket değildi. Artık istediği an sevip, istediği an vazgeçecek biri olmadığını anlamıştı. Samentha ona geri kafalı olduğunu söylemişti ve haklıydı. Duyguları değişmediği, sadık kaldığı için hareketleri kısıtlanıyordu. Bu durumda da kendi kurallarına karşı geldiği gibi ilerlemiyor, geri gidiyordu.</p>

  <p class="calibre2">Chantelle Christy’i bütün ruhuyla sevmiş ve ömrünün yarısını da Christy Nakliyata vermişti. Birden bunların değişemeyeceğini anladı. Kendi vicdanının kurbanı olan Nicholas Berg için bir şey değişmezdi.</p>

  <p class="calibre2">Birden kendisini Kensington Doğa Tarihi Müzesinin önünde bularak ana kapıya gitti. Fakat saat altıya çeyrek vardı ve müze kapanmıştı. Hoş, Samentha öndeki salonlarda olmazdı zaten. Genç kadir, birkaç gün içinde müze görevlilerinden bazılarıyla ahbap olmuştu. Onun için de büyük taş binanın bodrumuna iniyor, orada çalışıyordu. Birden Samentha’nın başkalarıyla ahbap olmasını, onlarla konuşmasını kıskandı.</p>

  <p class="calibre2">Sonra bunun haksızlık olduğunu düşündü. Bir dakika önce başka bir kadının anıları yüzünden duyguları altüst olmuştu. Ancak o zaman aynı anda iki ayrı kişiyi, tümüyle ayrı şekillerde sevmenin mümkün olabileceğini anladı.</p>

  <p class="scenebreak">***</p>

  <p class="calibre2">Nicholas’ın dairesi Queen’s Gate’deki onarılmış ve yeniden dekore edilmiş eski apartmanlardan birinin beşinci katındaydı. Odaları yerleştirmemiş, tabloları asmamış, kitapları da raflara dizmemişti. Resimler salonun bir duvarına dayanmış, kitaplar da orada burada duruyordu. Halı bile açılıp serilmemişti. Burası sadece yemek yiyip uyuduğu bir yerdi, iki yıl içinde burada belki Altmış gün kalmıştı. Bu dairede ne anılar vardı, ne de sıcaklık.</p>

  <p class="calibre2">Bir bardağa viski koyup yatak odasına geçerek ceketini çıkarttı, kravatını gevşetti. Burası farklıydı. Samentha’nın varlığı her yerde hissediliyordu. Bir çift ayakkabısını karyolanın yanında bırakmıştı. İncik boncuklarıyla Süper Gemi adlı kitap komodinin üstünde duruyordu. Dolabın kapağı açıktı ve genç kadın onun giysilerinin yanına kendi elbiselerini asmıştı. Banyonun zeminine talk pudrası dökülmüştü. Her yer parfüm kokuyordu.</p>

  <p class="calibre2">Birden onu şiddetle arzuladı ve kapı açılarak saçları rüzgârdan karışmış Samentha içeriye girince koşup sıkıca ona sarıldı.</p>

  <p class="calibre2">Samentha boğuk bir sesle, «Aç olan bebek kim?» diye fısıldadı. Âdeta umutsuz sayılacak bir istekle birbirlerine sarılıp yatağa düştüler.</p>

  <p class="calibre2">Daha sonra genç kadın, «Bu ne demekti?» diye sordu. «Şikâyet ettiğimi sanma.»</p>

  <p class="calibre2">«Berbat bir gün geçirdim. Sana gereksinmem vardı.»</p>

  <p class="calibre2">«Duncan Alexander’ı mı gördün?»</p>

  <p class="calibre2">«Evet. Duncan’ı gördüm.»</p>

  <p class="calibre2">«Anlaştın mı?»</p>

  <p class="calibre2">«Hayır. Buna olanak yoktu zaten.»</p>

  <p class="calibre2">Samentha, «Açım,» dedi. «Seninle sevişmek daima acıkmama neden oluyor.»</p>

  <p class="calibre2">Bunun üzerine Nicholas giyinip köşedeki İtalyan lokantasına giderek pizza aldı. Bunları yatakta beyaz Chinatı içerek yediler. Yemek bitince Samentha içini çekti. «Nicholas, eve dönmem gerekiyor.»</p>

  <p class="calibre2">Nick hemen, «Gidemezsin,» diye karşı çıktı. «Benim de isim var.»</p>

  <p class="calibre2">Nicholas onu kaybedeceğini düşününce adeta hasta oldu. «Duruşmadan önce gidemezsin.»</p>

  <p class="calibre2">«Neden?»</p>

  <p class="calibre2">«Sonra talihim kapanır. Uğurum sensin.»</p>

  <p class="calibre2">«Yani bir tür uğur getiren nesne.» Yüzünü buruşturdu. «Sadece buna mı yarıyorum?»</p>

  <p class="calibre2">«Pek çok şeye yarıyorsun. Bunlardan birini gösterebilir miyim?»</p>

  <p class="calibre2">«Oh, lütfen.»</p>

  <p class="calibre2">Nick bir saat sonra yine pizza almaya gitti.</p>

  <p class="calibre2">Lokmasını çiğnerken de, «27’sine kadar kalmalısın,» dedi.</p>

  <p class="calibre2">«Sevgili Nicholas, bilemiyorum…»</p>

  <p class="calibre2">«Onlara telefon eder teyzenin öldüğünü ya da evleneceğini söylersin.»</p>

  <p class="calibre2">«Evlensem bile bu işimin önemini azaltmaz. Bundan hiçbir zaman vazgeçmeyeceğimi biliyorsun.»</p>

  <p class="calibre2">«Evet, biliyorum ama sadece iki gün daha kal,»</p>

  <p class="calibre2">«Peki. Florida’dan Tem Parker’ı arayacağım.»</p>

  <p class="calibre2">Samentha yirmi dakika kadar yalvarıp rica ederek karşı tarafı kandırdı. Telefonu kapatınca da, «Bu günlerde başımı belaya sokacaksın, Nicholas Berg,» diye söylendi.</p>

  <p class="calibre2">Nick gülümsedi. «İşte bu hoş bir fikir.» Samentha yastığıyla ona vurdu.</p>

  <p class="scenebreak">***</p>

  <p class="calibre2">Ertesi sabah dokuzu iki geçe telefon çaldı. İkisi birlikte banyodaydılar. Nick küfrü basıp etrafa sular, köpükler saçarak küvetten çıktı.</p>

  <p class="calibre2">«Mr.Berg?» James Teacher’in sesi son derece ciddiydi. «Haklıymışsınız. Christy Nakliyat dün akşamüzerine doğru duruşmanın ertelenmesi için başvurdu?»</p>

  <p class="calibre2">«Ne kadar mehil istediler?»</p>

  <p class="calibre2">«Doksan gün.»</p>

  <p class="calibre2">Nick, «Namussuzlar,» diye homurdandı. «Gösterdikleri neden?»</p>

  <p class="calibre2">«Hazırlık yapmak istiyorlarmış.»</p>

  <p class="calibre2">Nick, «Onlara engel ol.» diye emir verdi.</p>

  <p class="calibre2">«On birde sekreterle buluşacağım. Ondan hemen bizi dinlemesini ve kesin tarihi onaylamasını isteyeceğim.»</p>

  <p class="calibre2">Nick, «Christy Nakliyatı hakemler mahkemesine çıkart,» dedi.</p>

  <p class="calibre2">«Bunu yapacağız.»</p>

  <p class="calibre2">Samentha dizlerini çenesine doğru çekerek onu küvete davet etti. Saçlarını tepesine toplamış, pespembe yüzlü, küçük bir kıza benziyordu bu haliyle. «Ayaklarını koyduğun yere dikkat et,« deyince Nick sinirlerinin gevşediğini hissetti. Samentha kendisini böyle etkiliyordu.</p>

  <p class="calibre2">«Bir iki saat mikroskobundan ve balık kokulu örneklerinden ayrılabilirsin sana ‘Les A’da yemek yediririm.»</p>

  <p class="calibre2">«Les Ambassdeurs’da mı? Orasını duydum Şaheser bir yermiş,»</p>

  <p class="calibre2">«Belki birkaç şeyhide büyüleyebilirsin. Onların sarışınları pek beğendiklerini duydum.»</p>

  <p class="calibre2">«Beni hareme mi satacaksın? Zevkli olmalı bu. Daima saydam şalvarların bana yakışacağını düşündüm.»</p>

  <p class="calibre2">«Seni satmıyorum. Sadece aysberg satıyorum. Seni tam saat birde müzenin önünden alırım.»</p>

  <p class="calibre2">Samentha gülerek kapıdan çıkınca Nick de telefonun başına geçti. «Sir Richards’la konuşmak istiyorum. Adım Nicholas Berg.» Sir Richards, Lloyds’dan eski, iyi bir dosttu.</p>

  <p class="calibre2">Daha sonra Charles Grass’ı aradı. Neyse Deniz Cadısı tam vaktinde teslim edilecekti.» «Benim yüzümden Alexander’^ başın derde girdiği için üzgünüm.»</p>

  <p class="calibre2">«Aldırma, Nicholas. Duruşmada başarılar dilerim. Lloyds Listesini okuyacağım.»</p>

  <p class="calibre2">Daha sonra Bermuda’dan Bernard Wackie’yi arayarak yarım saat kadar konuştu. Büyücü iki saat önce teleks çekmişti. Petrol donanımıyla hızlı yol alıyordu. Vaktinde gelecek ve yükü teslim eder etmez çekeceği diğer donanımı alacaktı.</p>

  <p class="calibre2">Bernard, «David Allen iyi bir genç,» dedi. «Deniz Cadısı için Levoisin’i ayarladın mı?»</p>

  <p class="calibre2">«Jules primadonna rolünde. Henüz ‘evet’ demedi ama diyecektir.»</p>

  <p class="calibre2">«Öyleyse iyi süvarilerin olacak. Deniz Cadısı ne zaman denize iniyor?»</p>

  <p class="calibre2">«Mart sonunda.»</p>

  <p class="calibre2">«Aysberg projesi gerçekleşene kadar iki gemiyi de sürekli çalıştıracak iş sağlayacağım.»</p>

  <p class="calibre2">«Bugün şeyhlerle yemek yiyeceğim.»</p>

  <p class="calibre2">«Biliyorum. Bu işle çok ilgileniyorlar. Bir iş dönüyor ama onlar ihtiyatlı adamlar. Seni ne zaman göreceğim?»</p>

  <p class="calibre2">«Duncan Alexander’} hakemler mahkemesine götürür götürmez geleceğim. Ay sonunda orada olacağımı umuyorum.»</p>

  <p class="calibre2">«Konuşmamız gereken çok şey var, Nicholas.»</p>

  <p class="calibre2">Nick günün ilk yaprak sigarasını içtikten sonra Monte Carlo’yu aradı. Bu telefon kendisine en az elli bin, belki de yetmiş beş bin dolara mal olacaktı. Kendi kendine en iyinin sonunda ucuza geldiğini anımsatarak telefonu açtı. Monle Carlo’daki sekreterle konuşup adını verdi.</p>

  <p class="calibre2">Bağlantıyı beklerken yaşamının yeniden karışmakta olduğunu düşünüyordu. Kısa süre sonra Bach Wackie yeterli olmayacak, Okyanus Kurtarmanın Londra şubesini açması gerekecekti. Büro tutulacak, sekreterler alınacaktı. Bunu New York’da, Suudi Arabistan’da şubeler izleyecekti.</p>

  <p class="calibre1">Yaşamı eskisi gibi olacaktı yine. Oysa Samentha’yla sade bir yaşam sürüp mutlu olmuş ve bu tür yorucu şeylerden uzak kalmıştı.</p>

  <p class="calibre2">Birden tiz, âdeta kadınımsı sesi duydu. «Mr.Berg, ben Claud Lazarus.» Adam hal hatır sormaya bile gerek duymamıştı. Nick’in gözlerinin önünde limana bakan masasının başında oturan kocaman kabak kafalı, soluk yüzlü, ufak tefek adam belirdi.</p>

  <p class="calibre2">«Mr.Lazarus, benim için derin bir araştırma yapacak durumda mısınız?» Mali ve sınai casusluğun yeni adıydı bu. Claud Lazarus’un örgütü de sadece bir, iki kıtada değildi; bütün dünyayı sarmıştı.</p>

  <p class="calibre2">«Tabii.»</p>

  <p class="calibre2">«Christy Nakliyat Şirketiyle Londra - Avrupa Sigorta ve Bankacılık Şirketi, bunları yönetenlerle ilgili bilgi istiyorum. Özellikle şirkette son on dört ay içinde olanları bilmeliyim. Anladınız mı?»</p>

  <p class="calibre2">«Konuşmanız kaydediliyor, Mr.Berg.»</p>

  <p class="calibre2">«Tabii. Bu arada şirketin bütün teknelerinin kimler tarafından sigorta edildiğini de öğrenin. Özellikle Altın Şafak adlı gemiyle ilgileniyorum. Bu şimdi St Nazaire’deki Construction Navale Atlantique tersanesinde yapılıyor. Bu tanker kiralanmış mı? Bir petrol şirketiyle ham petrol taşımak için anlaşma yapılmış mı? Öyleyse navlun ve gideceği yerler.»</p>

  <p class="calibre2">Lazarus, «Evet?» diye mırıldandı.</p>

  <p class="calibre2">«Zaman önemli… ve gizlilik de.»</p>

  <p class="calibre2">«Bunu söylemenize gerek yoktu, Mr.Berg.»</p>

  <p class="calibre2">«Bu bilgiyi elde edince Bermuda’da Bach Wackie’ye bildirin.»</p>

  <p class="calibre2">«Size gelişmeleri haber vereceğim.»</p>

  <p class="calibre2">«Teşekkür ederim, Mr.Lazarus.»</p>

  <p class="calibre2">«İyi günler, Mr.Berg.»</p>

  <p class="calibre2">Nick telefonu kapatıp saatine baktı. Samentha’yla buluşacağını düşününce birden neşesi yerine gelmişti.</p>

  <p class="calibre2">Nicholas, James Teacher’in Bentley’inden inerek Samentha’nın koluna girdi ve bir an Lloyds’un binasına derin bir saygıyla baktı. Dünyanın her yerinde bu büyük sigorta şirketinin töreleri geçerliydi.</p>

  <p class="calibre2">Samentha’ya, «Gel,» diyerek basamakları çıkıp antreye girdi. Orada bir memur onları karşılamak için bekliyordu.</p>

  <p class="calibre2">«Bugün komite odasında toplanılıyor, efendim.»</p>

  <p class="calibre2">Daha önce iki tarafın avukatlarını küçük bürolardan birinde dinlemişlerdi. Ancak ortada olağanüstü bir olay olduğu için Lloyds’un komitesi, o güne dek eşi görülmemiş bir karar vermişti: Hakemler düşüncelerini bu önemli duruma uygun salonda açıklayarak ödülün miktarını belirleyeceklerdi.</p>

  <p class="calibre2">Asansörde kimse ağzını açmadı. Havadan sudan söz edemeyecek kadar sinirleri gerilmişti. Geniş bir koridordan geçerek ünlü Adams’ın Bowood Malikânesi için yapmış olduğu salona girdiler. Lansdowne Markisinin malikânesindeki bu salon parça parça sökülerek Londra’ya taşınmıştı. Duvar kaplamaları, yerin parkeleri, şömine, tavan süsleri ve her şey büyük bir dikkatle buraya yerleştirilmişti. Lord Lansdowne daha sonra buraya bakmaya gelmiş ve yerdeki parkelerin yine aynı yerlerde gıcırdadığını anlamıştı.</p>

  <p class="calibre2">Üç büyük kristal avizenin altındaki uzun masada iki hakem oturuyordu. Bu çok usta denizciler denizdeki tecrübeleri ve bu konudaki büyük bilgileri yüzünden seçilmişlerdi. Yüzleri rüzgâr, güneş ve tuzlu sudan sertleşip kösele gibi olmuştu. İkisi, karşılarında sıra sıra iskemlelerdeki merakla bakan dinleyicilere aldırmadan aralarında konuşuyorlardı. Şöminenin rafında duran saat dokuzu gösterince mahkeme başkanı memura baktı. Adam hemen çift kanatlı kapıyı kapatarak önünde durdu.</p>

  <p class="scenebreak">***</p>

  <p class="calibre2">«Lloyds Komitesinin izniyle kurulan bu hakem mahkemesi Christy Nakliyat ve Gemicilik Şirketiyle Okyanus Kurtarma ve Çekme Şirketi arasındaki davaya bakmak ve kanıtları gözden geçirmekle yetkilidir.</p>

  <p class="calibre2">«Bir: İki taraf arasında Southampton’a bağlı 22,000 tonluk yolcu gemisi Altın Maceracı‘nın kurtarılması için Lloyds’un açık bonosu olan ‘kurtarma yoksa ödemede yok’ anlaşması yapılmıştır.</p>

  <p class="calibre2">«İki: Altın Maceracı 16 Aralık gecesi güneybatıya doğru yol alırken ya da 72 derece 16 dakika güney ve 32 derece 12 dakika batıda Başkan topladığı gerçek bilgilere heyecan katmaktan kaçınarak her şeyi sıkıcı bir şekilde açıkladı. Bunları yaparken de, meslektaşı gerçekten komaya girecekmiş gibi oldu. Ağır ağır gözleri kapandı, Başı hafifçe yana kaydı. Dudakları aralandı ama soluğu pek horultu gibi çıkmıyordu.</p>

  <p class="calibre2">Zaman zaman seyir defterlerine ve yığınla notlara bakan başkan, bütün gerçekleri açıkladığından emin olarak konuşmasını bir saat içinde bitirdi. Başparmaklarını yeleğinin kol oyuklarına geçirerek arkasına yaslandı. Kararlı bir tavırla seyircileri süzerken meslektaşı uyandı ve beyaz keten bir mendil çıkararak burnunu sildi.</p>

  <p class="calibre2">O anda salondakilerde bir canlanma oldu, çünkü karar anının geldiğini anlamışlardı. İlk kez Duncan Alexander ve Nicholas Berg, avukatların ve şirket görevlilerinin başları üzerinden birbirlerine baktılar. İkisinin yüzü de değişmedi ama o anda birbirlerini anladılar.</p>

  <p class="calibre2">Başkan yine konuşmaya başladı. «Bu bilgiye dayanarak mahkeme Okyanus Şirketinin iyi bir kurtarma yaptığı kanısına varmıştır. Onun için de mal sahipleri ve sigortacılara yaptığı hizmetten dolayı uygun bir ödüle hak kazanmıştır.»</p>

  <p class="calibre2">Nicholas, Samentha’nın elini uzattığını fark etti. Bu soğuk, kuru ve ince eli tutarak bacağına dayadı. Sonra Duncan Alexander’e baktı. Adam Ascot yarışlarında locasında otururmuş gibi rahattı. Kurşuni renkteki elbisesi pek ciddiydi ama yine de onun üstünde bu pek göz alıcı duruyordu. O anda Duncan yine başını çevirdi. O zaman Nicholas adamın gözlerinde yanan öfke ateşini gördü.</p>

  <p class="calibre2">Başkan hâlâ konuşuyor ve Okyanus Kurtarmanın başarısını anlatıyordu. Bu, tehlikeli bir işaretti. Çünkü genellikle aleyhte karar verecek olan bir hakem önce böyle över, sonra da yermeye başlardı. Nicholas kendisini hazırlamaya çalıştı. Üç milyondan az alırsa Okyanus Kurtarmayı yaşatamazdı. Ancak üç milyonu olursa Büyücü çalışabilir ve Deniz Cadısı suya indirilebilirdi.</p>

  <p class="calibre2">Uğur getirmesi için Samentha’nın parmaklarını sıktı. Dört milyon alırsa işine devam etme şansı artacaktı. Yine de birtakım zorluklar yok değildi. Hoş, Duncan Alexander kabul etseydi dört milyona razı olacaktı. Belki de Duncan akıllılık etmişti. Bir anda Nicholas’ın yıkıldığını görecekti.</p>
</body>
</html>
